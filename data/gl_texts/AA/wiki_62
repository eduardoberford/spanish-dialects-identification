{"id": "39304", "revid": "7594", "url": "https://gl.wikipedia.org/wiki?curid=39304", "title": "Desamortizaci\u00f3n", "text": "A desamortizaci\u00f3n foi un longo proceso hist\u00f3rico-econ\u00f3mico iniciado en Espa\u00f1a a finais do s\u00e9culo XVIII por Manuel de Godoy e fechado xa moi entrado o s\u00e9culo XX (16 de decembro de 1964), que consistiu en po\u00f1er no mercado, mediante poxa p\u00fablica, as terras e bens non produtivos en poder das chamadas \"mans mortas\" que non as cultivaban (case sempre a Igrexa cat\u00f3lica ou as ordes relixiosas) que as acumularan como habituais beneficiarias de doaz\u00f3ns, testamentos. A finalidade principal da desamortizaci\u00f3n era acrecentar a riqueza nacional e crear unha burgues\u00eda e clase media de labregos propietarios. Ademais, o erario obti\u00f1a uns ingresos extraordinarios cos que pretend\u00edan amortizar os t\u00edtulos de d\u00e9beda p\u00fablica.\nA desamortizaci\u00f3n converteuse na principal arma pol\u00edtica con que os liberais modificaron o r\u00e9xime da propiedade do Antigo R\u00e9xime, para implantar o novo Estado burgu\u00e9s durante a primeira metade do s\u00e9culo XIX.\nCarlos IV.\nA primeira desamortizaci\u00f3n foi realizada no reinado de Carlos IV por Godoy e o ministro Cayetano Soler entre 1800 e 1808. Nela desamortiz\u00e1ronse bens da Compa\u00f1\u00eda de Xes\u00fas, de hospitais, hospicios, Casas de Misericordia e de Colexios Maiores universitarios e inclu\u00eda tam\u00e9n bens non explotables de particulares.\nXos\u00e9 I Bonaparte.\nXos\u00e9 I realizou tam\u00e9n unha pequena desamortizaci\u00f3n que non implicou a supresi\u00f3n da propiedade, sen\u00f3n a confiscaci\u00f3n das s\u00faas rendas para os gastos das tropas francesas, de forma que se devolveron en 1814 cando Fernando VII recuperou o trono na restauraci\u00f3n absolutista. \nTrienio Liberal.\nDurante o Trienio liberal lev\u00e1ronse a cabo outras desamortizaci\u00f3ns tan pouco ambiciosas coma esta e igualmente desfeitas tras a ca\u00edda do r\u00e9xime liberal. As realmente importantes foron, sobre todo, as de Juan \u00c1lvarez Mendiz\u00e1bal e Pascual Madoz.\nMendiz\u00e1bal.\nA desamortizaci\u00f3n de Mendiz\u00e1bal, ministro de Isabel II en 1836, tivo unhas consecuencias moi importantes para a historia social de Espa\u00f1a, porque os seus resultados (xa non xestionados por Mendiz\u00e1bal, cesado como ministro pola ra\u00ed\u00f1a en maio de 1836, sen\u00f3n polos seus sucesores) foron relativamente pobres. En realidade, Mendiz\u00e1bal pretend\u00eda que o campesi\u00f1ado puidese acceder \u00e1 compra das terras poxadas.\nPor\u00e9n, como a divisi\u00f3n de lotes encomend\u00f3uselle \u00e1s comisi\u00f3ns municipais, estas aproveit\u00e1ronse do seu poder para facer manipulaci\u00f3ns e configurar grandes lotes inalcanzables aos pequenos propietarios, pero alcanzables para as oligarqu\u00edas m\u00e1is adi\u00f1eiradas, que pod\u00edan comprar tanto grandes lotes como pequenos. Os labregos non puideron entrar nas poxas e as terras foron compradas por nobres e burgueses adi\u00f1eirados, de forma que non puido crearse unha verdadeira burgues\u00eda de clase media en Espa\u00f1a que sacase ao pa\u00eds da crise.\nEspartero.\nO 2 de setembro de 1841 o progresista Baldomero Espartero ao pouco de ser nomeado rexente impuxo a desamortizaci\u00f3n de bens do clero secular excepto uns poucos. Esta lei durou escasamente tres anos, e ao desaparecer o partido progresista a lei foi derrogada. En 1845 durante a d\u00e9cada moderada, o goberno intenta retomar as relaci\u00f3ns coa igrexa, o que o leva \u00e1 firma dun concordato en 1851.\nMadoz.\nDurante o segundo goberno de Espartero, o seu ministro de Facenda, Pascual Madoz, realiza unha nova desamortizaci\u00f3n que foi executada con maior control que a de Mendiz\u00e1bal. O 1 de maio de 1855 publ\u00edcase o Decreto na \"Gaceta de Madrid\" e o 31 de maio a Instruci\u00f3n para levala a cabo. Declar\u00e1banse \u00e1 venda todas as propiedades do Estado, do clero, das Ordes Militares, confrar\u00edas, obras p\u00edas, santuarios, do ex infante Carlos, dos propios e os com\u00fans dos pobos, da beneficencia e da instruci\u00f3n p\u00fablica, con algunhas excepci\u00f3ns. Igualmente, permit\u00edase a desamortizaci\u00f3n dos censos pertencentes \u00e1s mesmas organizaci\u00f3ns.\nEsta desamortizaci\u00f3n ti\u00f1a dous obxectivos principais: por unha banda, diminu\u00edr a d\u00e9beda do pa\u00eds e, por outra, conseguir recursos para o plan de obras p\u00fablicas. As\u00ed, o 3 de xu\u00f1o de 1855, decr\u00e9tase a \"Lei Xeral de Ferrocarr\u00eds\".\nConsecuencias.\nComo resultado das desamortizaci\u00f3ns moitos conventos e igrexas de valor art\u00edstico foron abandonados ou botados abaixo e agora desapareceron ou son unha ru\u00edna; igualmente, moitos libros e bibliotecas conventuais dispers\u00e1ronse e os seus libros foron destinados para as bibliotecas p\u00fablicas da \u00e9poca."}
{"id": "39306", "revid": "197", "url": "https://gl.wikipedia.org/wiki?curid=39306", "title": "Alcide De Gasperi", "text": ""}
{"id": "39308", "revid": "197", "url": "https://gl.wikipedia.org/wiki?curid=39308", "title": "Van Gogh", "text": ""}
{"id": "39309", "revid": "197", "url": "https://gl.wikipedia.org/wiki?curid=39309", "title": "Expresionista", "text": ""}
{"id": "39310", "revid": "1131", "url": "https://gl.wikipedia.org/wiki?curid=39310", "title": "NGC 1487", "text": "NGC 1487 \u00e9 unha galaxia na constelaci\u00f3n de Eridanus. Ten unha magnitude aparente de 11.6, unha ascensi\u00f3n recta de 3h 55m 45s e unha declinaci\u00f3n de -42\u00b0 22' 4\". Foi descuberta o 29 de outubro de 1826 por James Dunlop."}
{"id": "39312", "revid": "65337", "url": "https://gl.wikipedia.org/wiki?curid=39312", "title": "Escol\u00e1stica (filosof\u00eda)", "text": "A escol\u00e1stica \u00e9 un dos per\u00edodos en que se divide a filosof\u00eda da \u00e9poca cristi\u00e1: patr\u00edstica (s\u00e9culos II-VIII) e escol\u00e1stica (s\u00e9culos IX-XIV). Esta \u00faltima denominaci\u00f3n d\u00e9bese a que a produci\u00f3n cultural da \u00e9poca se realiza, primeiro, nas escolas monacais e catedralicias e, despois, nas universidades. \"Schol\u00e1sticus\" era o nome que recib\u00edan tanto os mestres como os alumnos destas instituci\u00f3ns. En li\u00f1as xerais o pensamento elaborado nas escolas medievais est\u00e1 mediatizado pola relixi\u00f3n cristi\u00e1; de a\u00ed que deba cualificarse, antes que nada, de \"pensamento\" \"teol\u00f3xico\". \u00c9 c\u00e9lebre un lema atribu\u00eddo a Pedro Dami\u00e1n: \"philosoph\u00eda ancilla theologiae\" (a filosof\u00eda \u00e9 serva da teolox\u00eda).\nFases.\nDesde un punto de vista hist\u00f3rico p\u00f3dense distinguir tres fases:\nA ensinanza escol\u00e1stica.\nAs disciplinas que inicialmente se ensinan nas escolas, como base da aprendizaxe filos\u00f3fica e teol\u00f3xica, son o \"trivium\" (gram\u00e1tica, dial\u00e9ctica e ret\u00f3rica) e o \"cuadrivium\" (aritm\u00e9tica, xeometr\u00eda, astronom\u00eda e m\u00fasica). Os autores estudados eran: Prisciano (gram\u00e1tica), Cicer\u00f3n (ret\u00f3rica), Arist\u00f3teles e Boecio (dial\u00e9ctica), Plat\u00f3n (astronom\u00eda) etc. No s\u00e9culo XIII hai que engadir a estas materias, nas facultades de filosof\u00eda, o estudo das obras aristot\u00e9licas que se acababan de traducir (\"\u00c9tica\", \"Pol\u00edtica\", \"F\u00edsica\", \"Sobre a alma\" e \"Metaf\u00edsica\"), as\u00ed como os comentarios aristot\u00e9licos de Averroes e, nas facultades de teolox\u00eda, o tratado das \"Sentenzas\" de Pedro Lombardo.\nHab\u00eda dous m\u00e9todos fundamentais de ensinanza: a lecci\u00f3n (\"lectio\") e a disputa (\"disputatio\"). O primeiro consist\u00eda en comentar un texto e o segundo en examinar un problema atendendo \u00f3s pros e contras, e finalmente proporcionar unha conclusi\u00f3n. De aqu\u00ed xurdiron, respectivamente, os principais modelos literarios da Idade Media: as \"Sumas\" e as \"Quaestiones\".\nPrincipais correntes de pensamento.\nDurante a primeira fase son de salientar os \"dial\u00e9cticos\" ou defensores da raz\u00f3n (Berengario de Tours e Pedro Abelardo), os \"antidial\u00e9cticos\" ou defensores da fe (Pedro Dami\u00e1n e Anselmo de Aosta), o \"misticismo\" (Bernardo de Claraval e Hugo de San V\u00edtor) e o \"naturalismo\" da Escola de Chartres (Xo\u00e1n de Salisbury).\nNo s\u00e9culo XIII as correntes dominantes eran o \"agustinismo franciscano\" (Boaventura de Bagnoregio e Duns Escoto), o \"aristotelismo tomista\" (Tom\u00e9 de Aquino) e o averro\u00edsmo (Siger de Brabante). Por \u00faltimo, no s\u00e9culo XIV destaca o \"nominalismo\" de Guillerme de Ockham, que sobresae polos seus estudos de l\u00f3xica."}
{"id": "39313", "revid": "13561", "url": "https://gl.wikipedia.org/wiki?curid=39313", "title": "Khilderico III", "text": "Khilderico III, nado cara o 714 e finado en 755, foi o \u00faltimo rei franco da dinast\u00eda Merovinxia. Foi ascendido ao trono de Austrasia e Neustria polo mordomo de palacio Pipino o Breve. No 751, Pipino quixo facerse co trono franco e destronouno envi\u00e1ndoo ao mosteiro de Saint Omer onde permaneceu ata os seus \u00faltimos d\u00edas."}
{"id": "39314", "revid": "25871", "url": "https://gl.wikipedia.org/wiki?curid=39314", "title": "Dinast\u00eda Merovinxia", "text": "Dinast\u00eda merovinxia, familia de estirpe xerm\u00e1nica que gobernou a actual Francia e parte de Alema\u00f1a entre os s\u00e9culos V e VIII. Eran descendentes de Meroveo, xefe militar franco, fundador da dinast\u00eda. Clodoveo I (466 ? - 511) foi o primeiro monarca da dinast\u00eda.\n\u00c1 s\u00faa morte o reino franco foi dividido entre os seus fillos, segundo o costume dos merovinxios. Outro monarca destacado da dinast\u00eda foi Dagoberto I (?- 639) que logo de moitos anos de divisi\u00f3n territorial, volveu unir os reinos francos baixo o seu goberno. Despois de Dagoberto I, o poder dos merovinxios foise disgregando e a medida que pasou o tempo, os Mordomos de palacio acabaron por seren os verdadeiros dirixentes do reino franco. Os mordomos de palacio Carlos Martel, e o seu fillo Pipino o Breve (fundador da dinast\u00eda carolinxia), acabaron co poder dos monarcas merovinxios e Pipino destronou o \u00faltimo rei merovinxio, Khilderico III, para se proclamar rei dos francos. A dinast\u00eda merovinxia, foi substitu\u00edda ent\u00f3n pola dinast\u00eda carolinxia.\nArte merovinxia.\nA dinast\u00eda Merovinxia foi desenvolvendo unha arte propia na actual Francia, unha arte prerrom\u00e1nica que se caracterizou polo uso da pedra e o ladrillo (en arquitectura) con construci\u00f3ns sinxelas. A arte caracter\u00edstica deste per\u00edodo \u00e9 a ourivar\u00eda. Tam\u00e9n desenvolveron a pintura mural sobre frescos e as miniaturas. Cons\u00e9rvanse moi poucos vestixios e mostras da arte merovinxia.\nAscendencia divina.\nEn varios textos especulouse sobre a orixe dos merovinxios, aludindo que en realidade se tratar\u00eda dunha suposta descendencia dunha suposta filla de Xes\u00fas Cristo e Mar\u00eda Madalena.\nEsta teor\u00eda, baseada s\u00f3 en lendas e tradici\u00f3ns medievais do sur da actual Francia, foi popularizada no bestseller \"Sangue santo, Santo grial\" escrito por Michael Baigent, Richard Leigh e Henry Lincoln e, sobre todo, pola novela bestseller de Dan Brown, \"O c\u00f3digo Da Vinci\". Tam\u00e9n Umberto Eco fai uso da mesma n\u2019\"O p\u00e9ndulo de Foucault\", a\u00ednda que, como se menciona, son s\u00f3 novelas, textos de ficci\u00f3n.\nA teor\u00eda postula que Xes\u00fas tivo descendencia con Mar\u00eda Magdalena, tendo unha filla, e que esta migrou desde Xudea ao sur de Francia, desde onde se desenvolveu unha li\u00f1axe cuxa estirpe chegou ao poder do reino franco cos Merovinxios.\nNeste sentido, a nivel de estudos xen\u00e9ticos, no ano 2006, o programa televisivo \"Buscando a verdade\" (Digging for the Truth) da canle The History Channel, realizou unha an\u00e1lise xen\u00e9tica de \"Aragunda\", quinta esposa de Clotario I; co fin de probar ou descartar que a li\u00f1axe descende de Xes\u00fas ou Mar\u00eda Magdalena. O resultado da an\u00e1lise conclu\u00edu que a li\u00f1axe correspondente \u00e1 Dinast\u00eda Merovinxia era s\u00f3 de orixe europea, e non estaba relacionada xeneticamente con ningunha das poboaci\u00f3ns do medio oriente; o cal descarta a veracidade da lenda francesa sobre a suposta descendencia de Xes\u00fas e Mar\u00eda Magdalena.\nOs historiadores indican que posibelmente naceu esta lenda para lograr atribu\u00edrlle divindade aos merovinxios, e que deste xeito estes puidesen gobernar sen obxecci\u00f3ns, xa que posuir\u00edan un dereito divino para iso."}
{"id": "39315", "revid": "624", "url": "https://gl.wikipedia.org/wiki?curid=39315", "title": "Merovinxio", "text": ""}
{"id": "39316", "revid": "624", "url": "https://gl.wikipedia.org/wiki?curid=39316", "title": "Merovinxios", "text": ""}
{"id": "39318", "revid": "5132", "url": "https://gl.wikipedia.org/wiki?curid=39318", "title": "Xaponesa", "text": ""}
{"id": "39320", "revid": "45576", "url": "https://gl.wikipedia.org/wiki?curid=39320", "title": "Bater\u00eda (artillar\u00eda)", "text": "Unha bater\u00eda nas forzas armadas ref\u00edrese a un conxunto de armamento que permiten unha actividade sincronizada. Normalmente \u00fasase para remitirse a pezas de artiller\u00eda, e esta acepci\u00f3n deuse tanto para os primeiros grupos de can\u00f3ns (por exemplo, na Guerra de Canudos as bater\u00edas de obuses foron decisivas para vencer \u00f3s sublevados) coma para os conxuntos de modernos can\u00f3ns port\u00e1tiles e m\u00f3biles mecanicamente. A disposici\u00f3n de can\u00f3ns en bater\u00edas permite aumentar a s\u00faa eficacia e coordinaci\u00f3n, malia que presentan un obxectivo m\u00e1is simple para o inimigo."}
{"id": "39321", "revid": "5863", "url": "https://gl.wikipedia.org/wiki?curid=39321", "title": "Acepci\u00f3n", "text": "Denom\u00ednase acepci\u00f3n a cada un dos significados dunha palabra ou expresi\u00f3n da lingua. O seu uso na pr\u00e1ctica non a fai exactamente sin\u00f3nima de \"significado\" (ou \"contido\"):\nAs\u00ed, no primeiro caso, ad\u00f3itase falar do \"significado\" dunha palabra, mentres que, no segundo, f\u00e1lase das s\u00faas distintas \"acepci\u00f3ns\"."}
{"id": "39322", "revid": "98629", "url": "https://gl.wikipedia.org/wiki?curid=39322", "title": "Latina, Italia", "text": "Latina \u00e9 un concello italiano (\"comune\") da rexi\u00f3n do Lacio, provincia de Latina, cuns 118.946 habitantes (2010). Fundada o 30 de xu\u00f1o de 1932, \u00e9 unha das poucas cidades mozas de Italia. Foi inicialmente bautizada con nome de Littoria, asumindo a denominaci\u00f3n actual pola fin da ditatura fascista.\nEst\u00e9ndese por unha \u00e1rea de 277 km\u00b2, tendo unha densidade de poboaci\u00f3n de 428 hab/km\u00b2. Fai fronteira con Aprilia, Cisterna di Latina, Nettuno, Pontinia, Sabaudia, Sermoneta e Sezze."}
{"id": "39323", "revid": "2445", "url": "https://gl.wikipedia.org/wiki?curid=39323", "title": "Linguas neolatinas", "text": ""}
{"id": "39324", "revid": "197", "url": "https://gl.wikipedia.org/wiki?curid=39324", "title": "Occitano", "text": ""}
{"id": "39325", "revid": "89787", "url": "https://gl.wikipedia.org/wiki?curid=39325", "title": "Iberoam\u00e9rica", "text": "Ch\u00e1maselle Iberoam\u00e9rica \u00f3s pa\u00edses de Am\u00e9rica que formaron parte dos imperios espa\u00f1ol e portugu\u00e9s. Est\u00e1 conformado por Brasil xunto con t\u00f3dolos pa\u00edses de Hispanoam\u00e9rica. Estes territorios comprenden case a totalidade do continente americano (de onde haber\u00eda que exceptuar Canad\u00e1, EEUU, Belize, Suriname e a G\u00fciana francesa) e incl\u00faen tam\u00e9n Cuba, a Rep\u00fablica Dominicana e Porto Rico.\nPrecisi\u00f3ns xeogr\u00e1ficas.\nA pesar de que unha parte importante do territorio dos Estado Unidos formou parte do Imperio espa\u00f1ol o posteriormente do M\u00e9xico independente, como a Luisiana, Florida ou os estados do suroeste e do oeste, non se considera este pa\u00eds como parte de Iberoam\u00e9rica debido a que as s\u00faas orixes hist\u00f3rico-culturais non son hisp\u00e1nicas.\nCume Iberoamericano.\nDende 1991 v\u00e9nse realizando anualmente o Cume Iberoamericano. Nesta conferencia participan os dezanove pa\u00edses independentes de Iberoam\u00e9rica e os tres da pen\u00ednsula Ib\u00e9rica (Andorra, Espa\u00f1a e Portugal). B\u00e9lxica, Filipinas, Francia, Guinea Ecuatorial, Hait\u00ed, Italia, Marrocos e os Pa\u00edses Baixos participan como membros asociados.\nAdemais de Porto Rico, outros pa\u00edses que foron posesi\u00f3ns espa\u00f1olas ou portuguesas en \u00c1frica, Asia e Europa, como Angola, Guinea-Bisau, Mozambique, a Rep\u00fablica \u00c1rabe Saharau\u00ed Democr\u00e1tica e Timor Leste, solicitaron formar parte do cume."}
{"id": "39327", "revid": "60651", "url": "https://gl.wikipedia.org/wiki?curid=39327", "title": "Monosemia", "text": "A monosemia \u00e9 unha circunstancia sem\u00e1ntica que se d\u00e1 cando unha palabra ou expresi\u00f3n ling\u00fc\u00edstica s\u00f3 ten un significado (ou contido ou acepci\u00f3n). A monosemia pura, igual que a sinonimia pura, d\u00e1se en casos extremadamente particulares, debido a que as propias caracter\u00edsticas da significaci\u00f3n e o uso das linguas fan uso da polisemia como mecanismo que permite a econom\u00eda da linguaxe. Malia isto, unha estimaci\u00f3n para o galego en base \u00f3 primeiro 20 % do \"Gran Diccionario Xerais da Lingua\" (2000) indica que hai unha media de algo menos de 1,8 acepci\u00f3ns/palabra.\nNa terminolox\u00eda, a monosemia \u00e9 unha esixencia da propia aplicaci\u00f3n do traballo terminol\u00f3xico, pois o uso do corpus terminol\u00f3xico non pode dar lugar a erros nin ambig\u00fcidades."}
{"id": "39328", "revid": "23204", "url": "https://gl.wikipedia.org/wiki?curid=39328", "title": "Eduardo Propper de Callej\u00f3n", "text": "Eduardo Propper de Callej\u00f3n, nado en Madrid o 9 de abril de 1895 e finado en Londres en 1972, foi un diplom\u00e1tico espa\u00f1ol, que \u00e9 lembrado esencialmente por posibilitarlle a fuxida de milleiros de xudeus da Francia Ocupada (1940-1944).\nTraxectoria.\nO seu pai era un banqueiro xudeu da Bohemia, daquela a\u00ednda integrada no Imperio Austroh\u00fangaro, mentres que a s\u00faa nai era filla dun diplom\u00e1tico espa\u00f1ol. En 1915 remata os seus estudos de Dereito e ingresa nese mesmo ano na Escola Diplom\u00e1tica. En 1918 accede \u00e1 Carreira Diplom\u00e1tica, que abandonar\u00eda en 1931 como manifesto da s\u00faa repulsa cara \u00e1 II Rep\u00fablica. Reincorp\u00f3rase en 1936, representando oficiosamente os intereses franquistas, isto \u00e9, dos sublevados ao Goberno democraticamente elixido da Fronte Popular, ante o Goberno Franc\u00e9s.\nPropper de Callej\u00f3n era Primeiro Secretario da Embaixada Espa\u00f1ola en Par\u00eds cando Francia se rendeu a Alema\u00f1a o 20 de xu\u00f1o de 1940. El declarou o Castelo de Royaumont, propiedade da familia da s\u00faa muller, como a s\u00faa residencia principal para que fose respectada como o domicilio dun diplom\u00e1tico co fin de poder salvar do espolio a colecci\u00f3n de arte que nel se conservaba. Dado que a s\u00faa familia pol\u00edtica era xud\u00eda, era moi probable que se non recorrese a isto, o ex\u00e9rcito ocupante acabar\u00eda despox\u00e1ndolles este patrimonio. Entre as obras de arte salvadas c\u00f3ntase un tr\u00edptico de Van Eyck (un dos pintores preferidos de Adolf Hitler).\nEn xullo de 1940, concedeu desde o Consulado Espa\u00f1ol en Bordeos, en cooperaci\u00f3n co c\u00f3nsul portugu\u00e9s Ar\u00edstedes de Sousa Menendes, m\u00e1is de trinta mil visados de tr\u00e1nsito a xudeus, para que puidesen fuxir a Portugal indo a trav\u00e9s de Espa\u00f1a.\nCando o Ministro de Asuntos Exteriores franquista Ram\u00f3n Serrano Su\u00f1er soubo que Propper de Callej\u00f3n estaba outorgando visados sen a previa autorizaci\u00f3n do seu Ministerio, destinouno inmediatamente ao Consulado de Laracha no Protectorado Espa\u00f1ol de Marrocos. Despois, ser\u00eda destinado a Rabat, Z\u00faric, Washington, Otava e Oslo.\nFamilia.\nA s\u00faa muller, H\u00e9l\u00e8ne Fould-Springer (1906-1997), era irm\u00e1 da mecenas a Baronesa Liliane de Rothschild (1916-2003). El e H\u00e9l\u00e8ne Fould-Springer son av\u00f3s maternos da actriz brit\u00e1nica Helena Bonham Carter (nada en 1966)."}
{"id": "39339", "revid": "197", "url": "https://gl.wikipedia.org/wiki?curid=39339", "title": "CEE", "text": ""}
{"id": "39349", "revid": "7596", "url": "https://gl.wikipedia.org/wiki?curid=39349", "title": "Camarga", "text": "Camarga (Occitano: Camarga na graf\u00eda do IEO e Camargo na graf\u00eda mistralense; Camargue \u00e9 a forma oficial, en franc\u00e9s) \u00e9 unha comarca natural da Provenza, Francia, abrangue o territorio comprendido entre os dous brazos principais do r\u00edo R\u00f3dano e o mar Mediterr\u00e1neo, aproximadamente 930\u00a0km\u00b2, administrativamente pertence \u00f3 departamento de Bocas do R\u00f3dano. En 1970 estableceuse un parque natural que abrangue 820\u00a0km\u00b2."}
{"id": "39350", "revid": "880", "url": "https://gl.wikipedia.org/wiki?curid=39350", "title": "Camargue", "text": ""}
{"id": "39352", "revid": "56817", "url": "https://gl.wikipedia.org/wiki?curid=39352", "title": "Rexi\u00f3n de Moravia-Silesia", "text": "Rexi\u00f3n Moravia-Silesia (checo: Moravskoslezsk\u00fd kraj) \u00e9 unha rexi\u00f3n (kraj) de Chequia, local\u00edzase na parte nordeste da rexi\u00f3n hist\u00f3rica de Moravia e \u00e9 na s\u00faa maior\u00eda a parte checa da rexi\u00f3n hist\u00f3rica de Silesia. \u00c9 unha rexi\u00f3n industrial, durante a \u00e9poca comunista desenvolveuse a industria pesada pero desde a fin do r\u00e9xime comunista esas empresas entraron en declive e a rexi\u00f3n agora ten un alto \u00edndice de desemprego. A rexi\u00f3n abrangue 5.445\u00a0km\u00b2 e ten 1.250.769 habitantes (2006), a capital \u00e9 Ostrava.\nEtnias.\nO 86.9% da poboaci\u00f3n def\u00ednese como checa, 3.3% como eslovaca, 3.0% como polaca, 2.3% como moravia, 0.8% como silesia, 0.3% como alem\u00e1 e 0.2% como roma. O 52.3% decl\u00e1rase como ateos, o resto \u00e9 na s\u00faa maior\u00eda cat\u00f3licos.\nAsemblea.\nA Asemblea da Rexi\u00f3n Moravia-Silesia conta con 65 deputados, o Partido C\u00edvico Democr\u00e1tico ten 29, o Partido Comunista de Bohemia e Moravia 17, Partido Socialdem\u00f3crata Checo 11 e a Uni\u00f3n Cristi\u00e1 e Dem\u00f3crata-Partido Popular Checoslovaco 8. "}
{"id": "39354", "revid": "25871", "url": "https://gl.wikipedia.org/wiki?curid=39354", "title": "Ente", "text": "Ente (\"ens\" en lat\u00edn, do grego \"on\", participio presente do verbo \"einai\", ser) ou entidade, \u00e9 un termo central na meirande parte da historia da filosof\u00eda. No seu sentido m\u00e1is xeral \u00fasase para designar un ser calquera, isto \u00e9, unha cousa que est\u00e1 \u201csendo\u201d, que existe.\nNa filosof\u00eda grega a discusi\u00f3n filos\u00f3fica sobre o ente xiraba en torno a se est\u00e1 sometido ou non \u00f3 cambio. Neste sentido, p\u00f3dese afirmar que todo o pensamento grego alim\u00e9ntase da tensi\u00f3n entre F\u00edsica (ciencia do cambio) e Metaf\u00edsica (ciencia do inmutable).\nDurante o per\u00edodo escol\u00e1stico difer\u00e9nciase entre o \"ente increado\" (Deus) e os \"entes creados\" (as cousas do mundo). Outra divisi\u00f3n \u00e9 entre \"ente real\" (ens reale) e \"ente de raz\u00f3n\" (ens rationis): o primeiro son as cousas que existen realmente (animais, plantas, seres inertes), mentres que o segundo s\u00f3 existe no pensamento (por exemplo, un drag\u00f3n, o Quixote etc.).\nXa no s\u00e9culo XX, Martin Heidegger somete a unha profunda revisi\u00f3n as concepci\u00f3ns tradicionais do ente establecendo unha nova divisi\u00f3n: \"Dasein\" (ente humano), \"Zuhandenheit\" (cousas \u00e1 man, utensilios) e \"Vorhandenheit\" (cousas presentes \u00e1 vista)."}
{"id": "39356", "revid": "98629", "url": "https://gl.wikipedia.org/wiki?curid=39356", "title": "Copa Galicia de f\u00fatbol", "text": "A Copa Galicia de f\u00fatbol foi unha competici\u00f3n deportiva oficial organizada pola Federaci\u00f3n Galega de F\u00fatbol que enfrontaba os clubs de f\u00fatbol galegos. Foi xogada por primeira vez en 1936 e disputouse irregularmente ao longo do s\u00e9culo XX con diferentes composici\u00f3ns, a\u00ednda que na maior\u00eda das edici\u00f3ns non participaron os equipos galegos que militaban nas divisi\u00f3ns estatais m\u00e1is altas (1\u00aa e 2\u00aa). En certas tempadas tam\u00e9n se organizou a Copa Federaci\u00f3n Galega de F\u00fatbol.\nHistoria.\nO precedente: o Campionato de Galicia.\nA comezos do s\u00e9culo XX o Campionato de Galicia era a competici\u00f3n de maior importancia en Galiza. Neste torneo, ademais de estar en xogo o propio t\u00edtulo de campi\u00f3n galego, tam\u00e9n se pelexaba pola clasificaci\u00f3n para a Copa de Espa\u00f1a. En 1929 inaugurouse a Liga espa\u00f1ola, mais os equipos que xogaban en divisi\u00f3ns estatais continuaron a xogar tam\u00e9n nesta competici\u00f3n, que dende a tempada 1919/20 contaba con d\u00faas divisi\u00f3ns (Serie A e Serie B) e dende 1923 cunha terceira (Serie C), habendo ascensos e descensos entre cada categor\u00eda. Ese campionato tivo a s\u00faa derradeira edici\u00f3n en 1939/40.\nCopa Galicia.\nNa tempada 1935/36, disputouse o Campionato Mancomunado Galaico-\u00c1stur, participando nel os equipos galegos do Celta, o Deportivo e mailo Uni\u00f3n Sporting. Tam\u00e9n se disputou o Campionato de Galicia, sen a presenza dos tres equipos anteriores e situado xerarquicamente por debaixo do campionato interrexional, resultando ga\u00f1ador o Club Lemos. Nese contexto, a Federaci\u00f3n Galega de F\u00fatbol decide organizar, tam\u00e9n nesa mesma tempada, un torneo m\u00e1is, a Copa Galicia, na que toman parte t\u00f3dolos equipos galegos de primeiro nivel, inclu\u00eddos os tres do campionato interrexional. A final foi xogada polo Eiri\u00f1a de Pontevedra e o Deportivo da Coru\u00f1a. Ga\u00f1aron os coru\u00f1eses 4\u20132 no partido de ida, pero o cadro pontevedr\u00e9s remontou cun 4\u20130 no partido de volta, adxudic\u00e1ndose dese xeito o campionato. Na seguinte tempada, xa coa guerra civil iniciada, desaparece o campionato mancomunado e v\u00f3lvese disputa-lo Campionato de Galicia con t\u00f3dolos clubs galegos de maior nivel.\nCoa volta do Campionato de Galicia no seu formato tradicional, a Copa Galicia non se volve disputar ata 1940, ano no que a FGF organiza con este nome un torneo de segunda categor\u00eda e reservas no que participan equipos da Serie B (que ao mesmo tempo tam\u00e9n disputan dentro desta competici\u00f3n o Campionato de Galicia da s\u00faa clase), os equipos da Serie A que non participan na Liga \u2014ag\u00e1s o Eiri\u00f1a, que refusou participar\u2014 e os equipos de reserva do Deportivo, Celta e Racing de Ferrol, proclam\u00e1ndose campi\u00f3n o Compostela Sporting Club tras ga\u00f1a-la final aos reservas do Celta. Ese mesmo ano, a Real Federaci\u00f3n Espa\u00f1ola de F\u00fatbol decide suprimir t\u00f3dolos campionatos rexionais, inclu\u00eddo o Campionato de Galicia. Dende aquela, vanse organizar diversas edici\u00f3ns da Copa Galicia irregularmente ata os anos oitenta.\nA FGF decide organizar unha nova edici\u00f3n da Copa Galicia en 1944, na que participan os equipos da Terceira Divisi\u00f3n eliminados da competici\u00f3n oficial, na que se proclama campioa a Ximn\u00e1stica Lucense. Dous anos despois, en 1946, conv\u00f3case outra nova edici\u00f3n na que si participan os equipos das divisi\u00f3ns superiores, resultando campi\u00f3n o Deportivo da Coru\u00f1a, que xogou a final contra o Celta. Os dous derbis da final remataron con id\u00e9ntico resultado, empate 1\u20131. Por causa disto, tiv\u00e9ronse que xogar outros dous partidos m\u00e1is para saber cal ser\u00eda o equipo campi\u00f3n. O primeiro deles foi ga\u00f1ado polo Deportivo cun contundente 4\u20130. No partido de volta o Celta ga\u00f1ou por 4\u20133, mais non foi suficiente para evita-la vitoria branquiazul no torneo.\nEn 1948, an\u00fanciase unha nova edici\u00f3n, pero finalmente \u00e9 suspendida porque varios equipos renuncian a xogala. Dous anos despois, en 1950, organ\u00edzase outra nova edici\u00f3n do torneo. O Deportivo da Coru\u00f1a decidiu inscribirse co nome do seu equipo filial, o Deportivo Xuvenil, a\u00ednda que realmente tam\u00e9n participan xogadores do primeiro equipo \u2014coma Tino, Franco ou Moll\u2014. Clasif\u00edcanse para a final o Deportivo Xuvenil, ga\u00f1ador da zona norte, e mailo Celta de Vigo, ga\u00f1ador da zona sur. Tras diversas renuncias do Celta, a FGF proclama campi\u00f3n ao Deportivo Xuvenil tres anos despois.\nTam\u00e9n en 1953, conv\u00f3case unha nova edici\u00f3n da Copa Galicia, na que s\u00f3 participan o Pontevedra, o Mar\u00edn, o Arousa e o Club Santiago\u2014, xa que outros equipos non poden tomar parte dela \u2014no caso do Deportivo e do Celta, por estaren a disputa-la promoci\u00f3n pola permanencia na Primeira Divisi\u00f3n\u2014. O torneo \u00e9 xogado en formato de liga, resultando campi\u00f3n o Arousa.\nA seguinte edici\u00f3n x\u00f3gase en 1958, e nela participan equipos da Terceira Divisi\u00f3n e da Serie A \u2014f\u00f3rmula que se manter\u00e1 durante as seguintes tempadas, ag\u00e1s en 1965\u2014, chegando \u00e1 final o Gran Pe\u00f1a e o Lugo. No primeiro partido ga\u00f1an os vigueses por 2\u20130, mais os lucenses dan remontado o resultado no partido de volta cun 4\u20132, fac\u00e9ndose preciso a disputa dun partido de desempate nun campo neutral. O lugar escollido foi o estadio do Couto, en Ourense, obtendo a vitoria o Gran Pe\u00f1a por 2\u20130. En 1959 procl\u00e1mase campi\u00f3n o Coruxo, tras manter na s\u00faa casa a vantaxe que obtivera no primeiro encontro da final contra o Alondras. No ano 1961, ga\u00f1a o Mar\u00edn e o subcampi\u00f3n \u00e9 o Foz. Ao ano seguinte, ga\u00f1a a final o Couto ante o Turista nun partido de volta pol\u00e9mico, despois de empataren primeiro no encontro de ida en Vigo. Na edici\u00f3n de 1963, procl\u00e1mase campi\u00f3n Bueu SD despois de remontar ao Fabril a diferenza que colleitaran os coru\u00f1eses no partido de ida. Na seguinte tempada, ga\u00f1ou o torneo o Club Lemos e rematou subcampi\u00f3n o Club Turista, tendo que xoga-la pr\u00f3rroga no partido de volta.\nEn 1965, non poden tomar parte da competici\u00f3n os equipos da Serie A porque a\u00ednda est\u00e1n a disputa-lo campionato de liga da s\u00faa categor\u00eda, polo que a FGF decide invitar no seu lugar os equipos que militan na Primeira e Segunda Divisi\u00f3n. Chegan \u00e1 final o Pontevedra e o Deportivo, ga\u00f1ando os herculinos 2\u20131 na ida e perdendo en Pasar\u00f3n por un inapelable 5\u20130, nun partido de volta que fora adiado varias veces e finalmente se xogou en maio de 1966.\nNa edici\u00f3n de 1966, procl\u00e1mase campioa a Sociedade Deportiva Compostela fronte ao Coruxo, que ga\u00f1ara no partido de ida da final, pero non puido evita-la remontada compostel\u00e1 no partido de volta. En 1967, repite t\u00edtulo o Compostela, desta volta ga\u00f1ando a final fronte ao R\u00e1pido de Bouzas, empatando na ida en Bouzas e ga\u00f1ando no encontro de volta en Santiago. Na seguinte tempada, o R\u00e1pido acada novamente a final, onde se encontra co Calvo Sotelo \u2014nome do Club Deportivo As Pontes naquela altura, debido \u00f3 patrocinio da empresa hom\u00f3nima\u2014, proclam\u00e1ndose campi\u00f3n o equipo pont\u00e9s. No torneo de 1969, o Berganti\u00f1os f\u00edxose co campionato fronte ao Turista tras ga\u00f1ar fortemente no partido de ida da final e impedi-la remontada viguesa no encontro de volta.\nEn 1970 a competici\u00f3n non se chegou a disputar por non acadarse o n\u00famero m\u00ednimo de participantes. Ao ano seguinte a competici\u00f3n foi substitu\u00edda por trofeos provinciais.\nEn 1983, a FGF volve organiza-la Copa Galicia oficial cos equipos de Preferente \u2014estrutura que manter\u00e1 durante as seguintes edici\u00f3ns\u2014, proclamandose campi\u00f3n o San Tirso tras ga\u00f1ar por 3-2 ao Sporting Sada na final disputada en Riazor. Na edici\u00f3n de 1984, recup\u00e9rase a final a dobre partido, clasific\u00e1ndose ga\u00f1ador o Galicia de Mugardos tras vencer ao Sporting Sada por 1\u20130 na casa e empatar f\u00f3ra 0\u20130. En 1985, procl\u00e1mase campi\u00f3n o Berganti\u00f1os fronte ao Meir\u00e1s CF de Ferrol. No torneo de 1986 resulta ga\u00f1ador da final o Puebla CF da Pobra do Carami\u00f1al tras vencer ao CD Baio por 2\u20131 na ida e 0\u20132 na volta. En 1987, ga\u00f1a a final o Racing Vilalb\u00e9s fronte \u00e1 SD Juvenil de Ponteareas, con resultados de 5\u20130 na ida en Vilalba e 2\u20130 na volta en Ponteareas. As d\u00faas edici\u00f3ns seguintes ga\u00f1ounas o Tomi\u00f1o. Na de 1988 o equipo tomi\u00f1\u00e9s remonta a final vencendo 1\u20133 na casa da SD Juvenil de Ponteareas tras perde-lo partido de ida 2\u20133. Na tempada seguinte acada a vitoria fronte ao CD Baio, empatando 2\u20132 na ida da final e ga\u00f1ando 6\u20131 na volta.\nCopa Federaci\u00f3n Galega de F\u00fatbol.\nNo ano 1947 organ\u00edzase a Copa Federaci\u00f3n Galega de F\u00fatbol na que tan s\u00f3 participan catro equipos: o Pontevedra, o Deportivo, a Ximn\u00e1stica e o Racing de Ferrol. O cambio de nome do torneo d\u00e9bese a que, pola falta de datas dispo\u00f1ibles, \u00e9 imposible que poidan disputa-la competici\u00f3n o resto dos equipos galegos. A competici\u00f3n xogouse en formato de liga e o ga\u00f1ador foi o Racing de Ferrol.\nEn 1953, a FGF anunciou outra nova Copa Federaci\u00f3n cos equipos da Serie A. O grupo sur do campionato foi suspendido antes de principiar. O Betanzos \u2014daquela chamado Brigantium\u2014 proclamouse campi\u00f3n, remantando subcampioa a SD Eumesa. Ao ano seguinte x\u00f3gase outra nova edici\u00f3n na que volven particiar os equipos da Serie A, ga\u00f1ando a final o Racing Vilalb\u00e9s fronte \u00e1 SD Juvenil de Ponteareas, logo de perder 3\u20131 na ida, pero remontar 3\u20130 no partido de volta.\nOutra nova edici\u00f3n foi organizada en 1962, empregando o sistema de liga e participando nela os equipos que xogaban na Segunda Divisi\u00f3n: o Celta, o Ourense e o Pontevedra. O Ourense foi o campi\u00f3n.\nF\u00fatbol feminino.\nA primeira Copa Galicia de f\u00fatbol feminino disputouse en 1984. Ao longo do tempo ten recibido outros nomes como Copa Federaci\u00f3n Galega de F\u00fatbol ou Copa Galiza e dende 2012 o torneo dividiuse en varias categor\u00edas en funci\u00f3n da divisi\u00f3n \u00e1 que pertencen os equipos participantes."}
{"id": "39357", "revid": "226522", "url": "https://gl.wikipedia.org/wiki?curid=39357", "title": "Pontevedra CF", "text": ""}
{"id": "39358", "revid": "226523", "url": "https://gl.wikipedia.org/wiki?curid=39358", "title": "CD Ourense", "text": ""}
{"id": "39359", "revid": "226529", "url": "https://gl.wikipedia.org/wiki?curid=39359", "title": "A Limia", "text": ""}
{"id": "39360", "revid": "226530", "url": "https://gl.wikipedia.org/wiki?curid=39360", "title": "A Mari\u00f1a Occidental", "text": ""}
{"id": "39361", "revid": "1987", "url": "https://gl.wikipedia.org/wiki?curid=39361", "title": "Chris Gueffroy", "text": "Chris Greffroy, nado o 21 de xu\u00f1o de 1968 e finado o 6 de febreiro de 1989, foi a derradeira persoa en morrer mentres intentaba escapar a trav\u00e9s do Muro de Berl\u00edn.\nTraxectoria.\nXunto co seu amigo Christian Gaudian, Gueffroy procurou na noite do 5 ao 6 de febreiro de 1989 escapar de Berl\u00edn Oriental a Berl\u00edn Occidental, ao longo da canle do distrito de Britz. Os dous cr\u00edan que o Schie\u00dfbefehl, a orde de disparar a calquera persoa que intentase cruzar a muro, fora levantada. Subindo a \u00faltimo valo do enreixado de metal, os dous foron descubertos e as tropas da NVA, que vixiaban a fronteira abriron fogo. A Gueffroy dez tiros d\u00e9ronlle no peito e morreu de vez. Gaudian, gravemente pero non non fatalmente ferido, foi arrestado e condenado o 24 de maio de 1989 a un encarceramento de tres anos pola corte de distrito de Pankow por atravesar ilegalmente a fronteira.\nEn setembro de 1989 Gaudian foi liberado en polo goberno alem\u00e1n oriental e o 17 de outubro de 1989 transfer\u00edrono a Berl\u00edn Occidental. Os catro soldados implicados ao principio obtiveron unha menci\u00f3n honoraria (\"der Grenztruppen de Leistungsabzeichen\") e un premio 150 marcos cada un. Con todo, logo da reunificaci\u00f3n do leste e da Rep\u00fablica Federal de Alema\u00f1a a corte rexional de Berl\u00edn procesounos, dous deles sa\u00edron en liberdade en xaneiro de 1992, outro viu a s\u00faa sentenza suspendida e \u00f3 \u00faltimo, Ingo Heinrich, responsable do tiro mortal no coraz\u00f3n, foi condenado ao principio a tres anos e medio de c\u00e1rcere. Nunha apelaci\u00f3n ao Bundesgerichtshof (Alto Tribunal de Xustiza) en 1994 o veredicto rebaixouse a dous anos."}
{"id": "39367", "revid": "197", "url": "https://gl.wikipedia.org/wiki?curid=39367", "title": "Lista de concellos de Guip\u00fazcoa", "text": ""}
{"id": "39371", "revid": "89787", "url": "https://gl.wikipedia.org/wiki?curid=39371", "title": "Sof\u00eda Casanova", "text": "Sof\u00eda Guadalupe P\u00e9rez Egu\u00eda y Casanova de Lutoslawski, m\u00e1is co\u00f1ecida como Sof\u00eda Casanova, nada na Coru\u00f1a o 30 de setembro de 1861 e finada en Poznan (Polonia) o 16 de xaneiro de 1958, foi unha actriz de teatro, poeta, novelista e xornalista galega moi prol\u00edfica.\nDurante a s\u00faa mocidade dedicouse \u00e1 interpretaci\u00f3n. Formou parte do Teatro Espa\u00f1ol e do Teatro da Zarzuela como actriz profesional. Nestes anos frecuentou os c\u00edrculos literarios de Madrid, onde se iniciou na poes\u00eda. Logo do seu casamento co diplom\u00e1tico e intelectual polaco Wincenty Lutos\u0142awski viviu en Moscova, Londres e Polonia, amais das tempadas que pasaba en Madrid ou na s\u00faa casa de Mera, Oleiros.\nAmais de escribir poes\u00eda, novela e teatro, traduciu diversas obras do polon\u00e9s e ruso ao castel\u00e1n. Nomeada candidata ao Premio Nobel de Literatura en 1926, tiveron m\u00e1is sona as s\u00faas cr\u00f3nicas e escritos xornal\u00edsticos. Foi a primeira espa\u00f1ola correspondente permanente dun diario no estranxeiro e a segunda espa\u00f1ola correspondente de guerra. Sof\u00eda Casanova viviu de primeira man as d\u00faas guerras mundiais e a Revoluci\u00f3n Rusa. Entre 1885 e 1938 realizou m\u00e1is de trinta viaxes por Europa. Traballou como correspondente do diario \"ABC\" e os seus escritos apareceron en publicaci\u00f3ns como \"El Ideal Gallego\", \"Revista Gallega\", \"Galicia Moderna\", \"El Eco de Galicia\" e \"Ilustraci\u00f3n Gallega\". Destacan nesta faceta xornal\u00edstica a s\u00faa entrevista a Lev Trotski e a cr\u00f3nica da morte de Grigorii Rasputin.\nFoi membro correspondente dende os inicios da Real Academia Galega e en 1952 foi nomeada membro de honra dela. Os esforzos na recuperaci\u00f3n desta figura nas \u00faltimas d\u00e9cadas non est\u00e1n exentos de pol\u00e9mica, debido \u00e1s convicci\u00f3ns conservadoras de Sof\u00eda Casanova.\nTraxectoria.\nSof\u00eda Guadalupe P\u00e9rez Casanova naceu o 30 de setembro de 1861 \u00e1s 12 da ma\u00f1\u00e1 na r\u00faa Espoz y Mina (hoxe r\u00faa San Andr\u00e9s) da Coru\u00f1a, no primeiro piso do n\u00famero 141. Malia que a propia Sof\u00eda declarara nacer no pazo de Ombre en Almeiras (Culleredo), segundo a investigadora Rosario Mart\u00ednez, a familia trasladouse a Almeiras tempo despois.\nEra filla natural de Vicente P\u00e9rez Egu\u00eda, nacido en Refoxos (Cortegada) e de Rosa Casanova Estomper, natural de Nova Orle\u00e1ns (EUA) e solteira. Por\u00e9n, na s\u00faa partida de nacemento non aparecen referencias ao pai, e figura como Sof\u00eda Guadalupe Casanova. Os pais casaron despois de nacer Sof\u00eda, o 8 de xaneiro de 1863, na igrexa de San Xurxo da Coru\u00f1a. O seu av\u00f3 paterno, Juan Manuel, falecido antes do seu bautismo, era natural de Valongo (Cortegada), mentres que a s\u00faa avoa paterna nacera en Madrid. Pola banda materna a s\u00faa avoa Isabel Estomper proced\u00eda de Nova Orle\u00e1ns e casara con Juan Bautista Casanova Pl\u00e1 Cancela, natural de Ferrol.\nAo parecer, o pai de Sof\u00eda embarcou no buque \"Esperanza\" cara a Am\u00e9rica en 1865. O nav\u00edo naufragou e non se volveu saber do seu paradoiro, xa que non figuraba o seu nome nas listas de pasaxeiros. Segundo o investigador Marcel Piznik, Vicente P\u00e9rez Egu\u00eda usar\u00eda un nome falso para embarcar, xa que estaba buscado pola polic\u00eda pola impresi\u00f3n de billetes falsos da lotar\u00eda nacional.\nO abandono do pai influ\u00edu significativamente na situaci\u00f3n econ\u00f3mica da familia. Esta \u00e9 unha das pos\u00edbeis raz\u00f3ns do traslado da familia de Sof\u00eda a Madrid sendo ela unha moci\u00f1a. A nai, vi\u00fava en vida, acolleuse \u00e1 protecci\u00f3n dos pais, que daquela ti\u00f1an moi boas relaci\u00f3ns en Madrid e na corte da Restauraci\u00f3n derivadas da rama militar da familia. Estas relaci\u00f3ns, e unha cultura de favores propia da \u00e9poca, permitiu que Sof\u00eda e os seus irm\u00e1ns non s\u00f3 fosen aceptados na sociedade burguesa, sen\u00f3n que tam\u00e9n puidesen acceder a unha refinada formaci\u00f3n intelectual. Ela e o seu irm\u00e1n Vicente ingresaron no Conservatorio de M\u00fasica e Declamaci\u00f3n de Madrid.\nDende moi nova Sof\u00eda comezou a interpretar papeis en obras teatrais de tipo ben\u00e9fico e acabou por converterse en actriz profesional, motivada polas necesidades econ\u00f3micas da familia. Entre 1878 e 1880 formou parte da n\u00f3mina do Teatro Espa\u00f1ol e entre 1880 e 1881 do Teatro da Zarzuela. Esta faceta art\u00edstica foi en boa medida ocultada posteriormente pola propia Sof\u00eda, probabelmente debido \u00e1 mala reputaci\u00f3n \u00e1 que as mulleres que traballaban no teatro eran asociadas daquela.\nIniciouse na poes\u00eda a trav\u00e9s dos c\u00edrculos literarios de Madrid, creados en torno a figuras como o Marqu\u00e9s de Valmar ou Ram\u00f3n de Campoamor. Este \u00faltimo converteuse nunha especie de mentor para Sof\u00eda. Foi el quen lle presentou ao que ser\u00eda o seu futuro marido, Wincenty Lutos\u0142awski, un intelectual, diplom\u00e1tico e terratenente polaco, cando ela ti\u00f1a 23 anos. Hai diversas versi\u00f3ns sobre un aut\u00f3grafo ao que Wincenty engadira unha frase en polaco en que indicaba que ela \u00eda ser a s\u00faa muller. O certo \u00e9 que Sof\u00eda rompeu a s\u00faa relaci\u00f3n co poeta Salvador Rueda e casou con Lutos\u0142awski en 1887. Tralo casamento, Sof\u00eda mudouse \u00e1 casa da familia Lutoslawsky no dominio de Drozdowo, cerca de Pozna\u0144. Esta casa \u00e9 visit\u00e1bel na actualidade, xa que alberga o Museo da Natureza dende 1984. Tam\u00e9n acompa\u00f1ou o seu home en moitas das viaxes que el fac\u00eda por motivos profesionais ao longo de Europa. En 1888 o matrimonio mudouse a Moscova e tempo despois a Londres. Dende al\u00ed volveron a Polonia no ano 1894.\nTivo catro fillas con Wincenty Lutos\u0142awski, mais ning\u00fan var\u00f3n. Segundo a investigadora Luisa Monsetny, Lutoslawski ti\u00f1a unha obsesi\u00f3n cun mito forxado a trav\u00e9s do poeta Adam Mickiewicz (concretamente no seu poema \"Dziady\" de 1832), e cr\u00eda que \u00eda ser o pai do futuro salvador de Polonia, nado da uni\u00f3n dun polaco cunha estranxeira. A \u00faltima das fillas do matrimonio, Halina, naceu en Mera, Oleiros, en 1897.\nUn dos dramas que contribu\u00edu a desestabilizar o matrimonio foi a enfermidade da s\u00faa filla Yadwiga. Esta agravouse pola decisi\u00f3n do pai de non sometela a ning\u00fan tratamento m\u00e9dico, convencido de que el mesmo sandar\u00eda a pequena coa s\u00faa propia enerx\u00eda. Tras a morte da filla en 1895, Sof\u00eda caeu nunha profunda depresi\u00f3n.\nSof\u00eda separouse de Lutoslawski no ver\u00e1n de 1907 e viaxou a Madrid, de onde non partir\u00eda a Polonia at\u00e9 o inicio da primeira guerra mundial en 1914. Por\u00e9n, en 1915 tivo que deixar Varsovia polo avance da guerra. Estabeleceuse en Moscova e posteriormente en San Petersburgo, onde foi testemu\u00f1a da Revoluci\u00f3n Rusa. Conseguiu regresar a Polonia en setembro de 1918 e a Espa\u00f1a coa fin da gran guerra.\nMorreu aos 96 anos sen poder volver a Galicia como era o seu desexo. Est\u00e1 enterrada \u00e1 beira da s\u00faa criada e amiga Josefa L\u00f3pez (Pepi\u00f1a) no cemiterio de Poznan.\nViaxes a Galicia.\nEn novembro de 1889 regresou a Espa\u00f1a, onde permaneceu ata abril de 1890.\nNo ver\u00e1n de 1896, a familia trasladouse \u00e1 s\u00faa casa en Mera, onde naceu no ano seguinte a cuarta filla, Halina. Nesta \u00e9poca, Casanova comezou a frecuentar a compa\u00f1\u00eda doutras escritoras da Galicia da \u00e9poca, entre elas Fanny Garrido, Filomena Dato e Emilia Pardo Baz\u00e1n. Os seus escritos foron publicados por \"Revista Gallega\", \"Galicia Moderna\", \"El Eco de Galicia\" e \"Ilustraci\u00f3n Gallega\".\nEn 1919 pasou en Galicia de xullo a outubro. Aproveitou para escribir unha serie de oito artigos para o xornal \"ABC\" baixo o t\u00edtulo \"Por Galicia\". En maio de 1925 fixo unha viaxe por Galicia na que visitou A Coru\u00f1a, onde permaneceu oito d\u00edas, Compostela e Lugo. Dende Lugo marchou a Madrid.\nObras.\nA carreira literaria de Sof\u00eda Casanova abrangue un amplo volume de obras en varios x\u00e9neros: poes\u00eda, conto, teatro, novela e cr\u00f3nica xornal\u00edstica. O seu primeiro libro, \"Poes\u00edas\", apareceu en 1886. Na s\u00faa estad\u00eda en Espa\u00f1a, logo da separaci\u00f3n do seu marido, fac\u00eda colaboraci\u00f3ns en publicaci\u00f3ns como \"El Imparcial\", \"La Espa\u00f1a Art\u00edstica\" ou \"El Liberal\". En Madrid tivo unha vida social e intelectual moi activa, e relacionouse coa intelectualidade espa\u00f1ola do momento. Foi membro, xunto a Blanca de los R\u00edos, da Academ\u00eda da Poes\u00eda Espa\u00f1ola. \nConsiderada unha das xornalistas espa\u00f1olas m\u00e1is importantes do s\u00e9culo XX, Sof\u00eda foi a segunda correspondente de guerra espa\u00f1ola. Carmen de Burgos fora a primeira, ao traballar para \"El Heraldo de Madrid\" cubrindo a guerra de Marrocos en 1909. Por\u00e9n, alg\u00fans investigadores declaran que Sof\u00eda deber\u00eda ser considerada a primeira, de acordo co grado de profesionalizaci\u00f3n e permanencia nesta actividade. Ambas as xornalistas foron amigas. Casanova foi proposta como correspondente permanente do \"ABC\" por Torcuato Luca de Tena y \u00c1lvarez Ossorio.\nActuou como correspondente do \"ABC\" en Polonia de 1915 a 1944 e chegou a publicar m\u00e1is de 850 cr\u00f3nicas. As tres recompilaci\u00f3ns da s\u00faa obra xornal\u00edstica feitas na \u00e9poca non abranguen a s\u00faa totalidade. Tense cuestionado a natureza destes relatos como cr\u00f3nicas de guerra ou relatos da fronte. A \u00faltima das s\u00faas cr\u00f3nicas, escrita en Poznan en decembro de 1957, foi publicada a t\u00edtulo p\u00f3stumo no suplemento \"Blanco y Negro\" do 1 de febreiro de 1958.\nEn \"El Ideal Gallego\" publicou unha serie de artigos entre outubro de 1919 e febreiro de 1920 nos que fac\u00eda unha cr\u00f3nica da s\u00faa experiencia durante a primeira guerra mundial. Trat\u00e1banse de notas autobiogr\u00e1ficas inicialmente destinadas \u00e1 s\u00faa nai, mais acabaron sendo publicadas, unha vez recuperadas, como serie neste medio baixo o t\u00edtulo \u201cEn los caminos del fuego y la nieve\".\nEntre 1885 e 1938 realizou m\u00e1is de trinta viaxes por Europa, presenciando os diferentes cambios territoriais que deron en boa medida a configuraci\u00f3n pol\u00edtica actual. Destacan, no seu labor xornal\u00edstico, a entrevista a Lev Trotski en 1917 e a cr\u00f3nica da morte de Grigorii Rasputin para o diario \"ABC.\"\nS\u00f3 conta cunha obra teatral, a comedia \"La madeja\", estreada en 1913 no Teatro Real de Madrid, baixo a presidencia de Benito P\u00e9rez Gald\u00f3s. \nRealizou un labor de tradutora do polon\u00e9s e o ruso para o castel\u00e1n. Son da s\u00faa autor\u00eda as primeiras traduci\u00f3ns espa\u00f1olas das obras de Henryk Sienkiewicz. Traduciu do ruso a obra de Sofia Vasilevsna Kovalevskaia \"Nigilistka\", publicada en espa\u00f1ol como \"Zofja Kowalewska. Una nihilista. Novela rusa\" (Madrid, P\u00e9rez Villavivencio edit., 1909).\nComo xornalista e cronista destacan os artigos publicados en \"ABC\" entre 1915 e 1936 e os t\u00edtulos \"La mujer espa\u00f1ola en el extranjero\" (Madrid, 1910), \"De la Revoluci\u00f3n Rusa\" (Madrid, 1918), \"Impresiones de una mujer en el frente oriental de la guerra europea\" (Madrid, 1919), \"La revoluci\u00f3n bolchevista. Diario de un testigo]' (Madrid, 1920) ou \"El martirio de Polonia\" (Madrid, 1946).\nPensamento pol\u00edtico e pol\u00e9mica.\nNo ideol\u00f3xico, Sof\u00eda Casanova mantivo ao longo da s\u00faa vida unhas convicci\u00f3ns polo xeral conservadoras, enraizadas na s\u00faa profesi\u00f3n da fe cat\u00f3lica. Estivo exposta \u00e1s diferentes correntes do catolicismo, tanto en Polonia como en Espa\u00f1a. Con todo, en opini\u00f3n do seu neto, Karol Meissner, ela ti\u00f1a unha visi\u00f3n moi persoal da relixi\u00f3n, \u00e1 que consideraba o fundamento da cultura humana. Malia que inicialmente semellou expectante dos cambios que proclamaba a Revoluci\u00f3n de Outubro, especialmente no que pod\u00eda significar para a independencia do pobo polaco do poder do tsarismo, co tempo a s\u00faa postura tornouse claramente anticomunista.\nConsid\u00e9rase que puido facer uso dos seus contactos en Espa\u00f1a para axudar a fuxir xudeus que co\u00f1ec\u00eda, a\u00ednda que non est\u00e1 claro se foi un acto altru\u00edsta ou a cambio dunha compensaci\u00f3n econ\u00f3mica. Ela declarouse non antisemita, mais algunhas das descrici\u00f3ns que fixo da comunidade xud\u00eda nas cr\u00f3nicas \"Por la Europa del armisticio\" foron bastante discutidas no seu momento.\nA recuperaci\u00f3n da s\u00faa figura e as publicaci\u00f3ns e homenaxes a partir da \u00faltima lexislatura auton\u00f3mica de Manuel Fraga foron criticadas duramente por Xos\u00e9 Enrique Acu\u00f1a, comisario de exposici\u00f3ns, quen incide sobre a creaci\u00f3n dunha visi\u00f3n parcial desta figura tan complexa. Durante a ditadura franquista f\u00edxose un uso propagand\u00edstico dos seus textos. Sof\u00eda Casanova, como outros intelectuais do seu tempo, apoiou publicamente a Franco e mostrou especial simpat\u00eda polo nazismo e mais polo fascismo. Estes son os principais puntos que desatan a pol\u00e9mica respecto \u00e1s homenaxes que se lle fixeron.\nSegundo o investigador da figura de Lutos\u0142awski, Marcel Piznik, Sof\u00eda Casanova plaxiou d\u00faas obras de Henryk Sienkiewicz, \"Szkice w\u0119glem\" (en galego, \"Bosquexos en carb\u00f3n\") e \"Rodzina Polanieckich\" (en galego, \"A familia Polanieckich\"), as cales publicou baixo distinto t\u00edtulo.\nReco\u00f1ecementos.\nSof\u00eda foi membro correspondente da Real Academia Galega dende os inicios desta. Finalmente, foi nomeada acad\u00e9mica de honra por unanimidade en 1952, malia non publicar ningunha obra en galego. Amais, foi nomeada filla adoptiva da cidade de Ourense en marzo de 1914.\nEn maio de 1919 o embaixador de Espa\u00f1a en Rusia solicitoulle ao goberno espa\u00f1ol que lle fose entregada a Cruz de Beneficencia a Sof\u00eda Casanova polo seu traballo atendendo os feridos nos hospitais rusos. En 1925 foille concedida a gran Cruz de Afonso XII ao m\u00e9rito civil.\nEn 1926 figurou entre as persoas nomeadas ao Premio Nobel de Literatura. A s\u00faa candidatura foi asinada por Antonio Maura, Jacinto Benavente e outros catro membros da Real Academia Espa\u00f1ola. Ese ano o premio foi acadado por outra escritora, Grazia Deledda.\nEn Galicia levan o seu nome dous centros de ensino, un en Ferrol e outro en Culleredo. Diversas cidades galegas te\u00f1en r\u00faas co seu nome.\nEn 2011 estreouse un documental biogr\u00e1fico, dirixido por Marcos Gallego en colaboraci\u00f3n con Gonzalo G. Velasco, \"A maleta de Sof\u00eda\", t\u00edtulo baseado nos seus diarios desaparecidos. O Instituto Polaco de Cultura celebrou o 7 de novembro de 2013 unha homenaxe a Sof\u00eda Casanova en Madrid, durante a que se proxectou o documental de Marcos Gallego \"La otra Galicia\".\nA primeira novela da escritora In\u00e9s Mart\u00edn Rodrigo, \"Azules son las horas\", xira en torno \u00e1 vida de Sof\u00eda Casanova.\nEn 2018 foi proposto o seu nome para un dos edificios da Universidade de Vigo.\nA s\u00faa biograf\u00eda inspirou unha \"escape room\" en Cidade Real."}
{"id": "39376", "revid": "111586", "url": "https://gl.wikipedia.org/wiki?curid=39376", "title": "Columbograma", "text": "O columbograma (en ingl\u00e9s pigeon-gram) \u00e9 unha mensaxe transportada por unha pomba mensaxeira. Xa desde os tempos antigos esta clase de transporte foi habitual para transmitir mensaxes urxentes sobre todo \u00e1s tropas, o s\u00e9culo XIX foi cando m\u00e1is se utilizou para fins civ\u00eds mesmo emit\u00edndose selos espec\u00edficos para esta clase de correo, desde a Segunda guerra mundial desapareceu para fins civ\u00eds polos modernos medios de telecomunicaci\u00f3n e na actualidade s\u00f3 se utiliza por determinadas unidades militares e en caso de conflito b\u00e9lico cando est\u00e1n cortadas todas as outras formas de comunicaci\u00f3n.\nEn 1897 estableceuse en Nova Zelandia o The Great Barrier Pigeongram Service para o transporte de columbogramas entre Auckland e a illa da Gran Barreira, a 100\u00a0km de distancia e a partir de 1898 emit\u00edronse selos especiais."}
{"id": "39378", "revid": "785", "url": "https://gl.wikipedia.org/wiki?curid=39378", "title": "Brigada Dabrowski", "text": "A Brigada Dabrowski foi unha unidade militar que serviu nas Brigadas Internacionais durante durante a guerra civil espa\u00f1ola. Debe o seu nome \u00f3 militar polaco Jaroslaw Dabrowski que loitou na Comuna de Par\u00eds.\nTras o comezo das hostilidades en Espa\u00f1a contra a rep\u00fablica polo ex\u00e9rcito, en Polonia, como noutros pa\u00edses europeos, organizouse un movemento de solidariedade coa Rep\u00fablica Espa\u00f1ola liderado polos sectores m\u00e1is esquerdistas do espectro pol\u00edtico e con preponderancia dos comunistas, nese ambiente un pequeno n\u00famero de polacos decidiu acudir a Espa\u00f1a para loitar como voluntarios \u00f3 servizo da rep\u00fablica a pesar da hostilidade do goberno polaco, \u00e9 as\u00ed que os voluntarios tiveron que sa\u00edr clandestinamente do pa\u00eds, calc\u00falase en arredor de 800 homes os que chegaron a territorio controlado pola rep\u00fablica, o primeiro grupo chegou en agosto de 1936 a Barcelona e constituu\u00ed a unidade de metralladoras Dabrowski baixo o mando de Franciszek Palka e integrouse na centuria Comuna de Par\u00eds que marchou a combater na fronte de Arag\u00f3n ata que o constitu\u00edrse as Brigadas Internacionais establec\u00e9nse en Albacete onde forman o batall\u00f3n Dabrowski o 24 de outubro de 1936, 600 homes baixo o mando de Stanislaw Ulanowski que se integrou primeiro na XI Brigada Internacional e en decembro na XII Brigada e participou na defensa de Madrid, perdendo dous terzos dos seus homes. En xaneiro de 1937 baixo o mando de Josef Sfrzelezyk eng\u00e1deselle \u00f3 batall\u00f3n unha compa\u00f1\u00eda espa\u00f1ola e quedan en tres as compa\u00f1\u00edas polacas que se enfrontan \u00f3s nacionais na batalla do J\u00e1rama, perdendo un terzo dos seus efectivos. O 18 de marzo, conxuntamente coas forzas de Enrique L\u00edster, conquista \u00f3s italianos Brihuega. En xu\u00f1o de 1937 conv\u00e9rtese en brigada Dabrowski, a 150\u00aa Internacional, baixo o mando do espa\u00f1ol Fernando Gerasi, formado polo antigo batall\u00f3n Dabrowski e un batall\u00f3n franco-belga e outro h\u00fangaro. Para cubrir as perdas da fronte de Arag\u00f3n de maio ing\u00e9grase un novo batall\u00f3n polaco-espa\u00f1ol, o Jos\u00e9 Palafox. En decembro de 1937 o batall\u00f3n franco-belga \u00e9 substitu\u00eddo polo batall\u00f3n Adam Mickiewicz, nesa altura o 60% da brigada est\u00e1 composta por espa\u00f1ois, e ademais de polacos hai un pequeno n\u00famero de h\u00fangaros. En febreiro de 1938 opera en Estremadura para intentar evitar o reforzo polos nacionais da fronte de Arag\u00f3n pero en marzo diante unha grande ofensiva nacional ten que volver a Arag\u00f3n pero nada pode facer \u00f3 chegar en plena retirada dos republicanos e consegue chegar a Catalu\u00f1a e reorgan\u00edzase para participar na batalla do Ebro. Tras a decisi\u00f3n do goberno Negr\u00edn de retirar as forzas internacionais do conflito a brigada sae da fronte o 25 de setembro para ser desmobilizada.\nCalc\u00falase en 5.400 os polacos que combateron en Espa\u00f1a, a maior\u00eda (3.800)estaba constitu\u00eddo por mineiros que traballaban en Francia, 300 eran polaco-americanos e hab\u00eda varios centos de polacos que habitaban en diversos pa\u00edses europeos, tan s\u00f3 800 proced\u00edan da mesma Polonia.\nFilatelia.\nComo reco\u00f1ecemento o labor da brigada as autoridades comunistas polacas emitiron dous selos dedicados a ela en 1946 e 1966 e dous enteiros postais en 1946 e 1986."}
{"id": "39382", "revid": "98629", "url": "https://gl.wikipedia.org/wiki?curid=39382", "title": "Ceca de Lucus Augusti", "text": "Na ceca de Lucus Augusti, se cadra unha ceca m\u00f3bil, cu\u00f1\u00e1ronse as primeiras moedas que se bateron en Gallaecia, probablemente no ano 25 a. C., no marco das emisi\u00f3ns provinciais romanas. \nHistoria.\nO ex\u00e9rcito romano chegara ata o noroeste da Pen\u00ednsula Ib\u00e9rica no marco das guerras c\u00e1ntabras desde a Lusitania o mando do legado imperial Publio Cornelio quen primeiro tivera o seu campamento en Astorga e m\u00e1is tarde traslad\u00e1rao a Lucus Augusti, al\u00ed no 25 a.C (ou quizais 23 a.C.) mandou cu\u00f1ar moeda para pagar \u00e1 media lexi\u00f3n (cinco cohortes) que estaba baixo o seu mando.\nAs moedas carecen de indicaci\u00f3n de ceca polo que houbo autores como Borrell ou Mersan que atribu\u00edron as cu\u00f1axes a outras cecas da Pen\u00ednsula Ib\u00e9rica; con todo, esa \u00e9 hoxe unha opini\u00f3n minoritaria."}
{"id": "39383", "revid": "23204", "url": "https://gl.wikipedia.org/wiki?curid=39383", "title": "Betagarri", "text": "Betagarri \u00e9 un grupo musical de Vitoria (Pa\u00eds Vasco) formado a finais de 1992.\nO grupo iniciouse con Gontzo, I\u00f1aki e Aitor, que eran amigos e acostumaban sa\u00edr de festa co nome de guerra de Betagarri. A Gontzo tocoulle unha guitarra el\u00e9ctrica nun concurso da televisi\u00f3n, e como I\u00f1aki cantaba nun coro e Aitor adoitaba tocar unha guitarra espa\u00f1ola, empezaron a tocar algunhas cousas e m\u00e1is xente se foi unindo \u00f3 grupo.\nEn febreiro de 1997 gravaron o seu primeiro disco, \"Betagarri\", publicado por Mil A Gritos Records.\nOs compo\u00f1entes do grupo son:"}
{"id": "39384", "revid": "1235", "url": "https://gl.wikipedia.org/wiki?curid=39384", "title": "FIA", "text": ""}
{"id": "39385", "revid": "89787", "url": "https://gl.wikipedia.org/wiki?curid=39385", "title": "S\u00f3crates", "text": "S\u00f3crates nado e morto en Atenas entre os anos 469 e 399 a.C. foi un c\u00e9lebre e controvertido fil\u00f3sofo cl\u00e1sico grego considerado como un dos m\u00e1is grandes, tanto da filosof\u00eda occidental como da universal. Foi mestre de Plat\u00f3n, quen \u00e1 s\u00faa vez foi mestre de Arist\u00f3teles, sendo estes tres os representantes fundamentais da filosof\u00eda da Antiga Grecia. Outros disc\u00edpulos seus foron Ant\u00edstenes, Aristipo, Fed\u00f3n e Esquines.\nNon hai ningunha evidencia de que S\u00f3crates publicase alg\u00fan escrito da s\u00faa autor\u00eda. Detalles da s\u00faa vida son co\u00f1ecidos grazas a tres fontes contempor\u00e1neas: os di\u00e1logos de Plat\u00f3n, as obras de Arist\u00f3fanes (escritor grego que ridiculiza a S\u00f3crates na comedia \"As nubes\") e os di\u00e1logos de Xenofonte (militar ateniense que deixou informaci\u00f3n sobre S\u00f3crates no escrito \"Memorables\"). Nos di\u00e1logos de Plat\u00f3n at\u00f3panse os relatos m\u00e1is completos de S\u00f3crates que sobreviviron desde a antig\u00fcidade. Con todo, quedan preguntas con respecto \u00e1 distinci\u00f3n entre o S\u00f3crates da vida real e a representaci\u00f3n de \"S\u00f3crates plat\u00f3nico\". \nA\u00ednda que foi un patriota e un home de profundas convicci\u00f3ns relixiosas, na s\u00faa vellez foi acusado de introducir novos deuses e corromper \u00e1 mocidade, afast\u00e1ndoa da democracia. No 399 a.C., foi condenado a morte e orden\u00f3uselle beber veleno (cicuta). Pasou o seu \u00faltimo d\u00eda no c\u00e1rcere, rexeitando ofertas para axudarlle a escapar.\nS\u00f3crates \u00e9 unha figura principal da transformaci\u00f3n da filosof\u00eda grega nun proxecto continuo e unificado. Consid\u00e9raselle o pai da filosof\u00eda pol\u00edtica, da \u00e9tica e \u00e9 a principal fonte de todos os temas importantes da filosof\u00eda occidental en xeral; quizais a s\u00faa contribuci\u00f3n m\u00e1is importante ao pensamento occidental \u00e9 o seu modo dial\u00e9ctico de indagar, co\u00f1ecido como o m\u00e9todo socr\u00e1tico ou m\u00e9todo de \u00abelencos\u00bb, o cal aplicaba para o exame de conceptos morais clave, tales como o ben e a xustiza. A historiograf\u00eda tradicional divide ao conxunto dos pensadores anteriores a S\u00f3crates (e ao seu coet\u00e1neo Dem\u00f3crito) como \u00abpresocr\u00e1ticos\u00bb, e aos influenciados por S\u00f3crates en \u00absocr\u00e1ticos maiores\u00bb (Plat\u00f3n e Arist\u00f3teles) e \u00absocr\u00e1ticos menores\u00bb (meg\u00e1ricos, c\u00ednicos e cirenaicos).\nUn problema de principio. O acceso \u00e1 persoa de S\u00f3crates.\nS\u00f3crates non documentou os seus ensinos. Todo o que se sabe del procede dos relatos doutros: principalmente do fil\u00f3sofo Plat\u00f3n e do historiador Xenofonte, que foron alumnos seus; do dramaturgo c\u00f3mico ateniense Arist\u00f3fanes (contempor\u00e1neo de S\u00f3crates); e do alumno de Plat\u00f3n Arist\u00f3teles, que naceu despois da morte de S\u00f3crates. As historias a mi\u00fado contraditorias destes relatos antigos s\u00f3 serven para complicar a capacidade dos estudosos para reconstru\u00edr os verdadeiros pensamentos de S\u00f3crates de forma fiable, un predicamento co\u00f1ecido como o problema socr\u00e1tico. As obras de Plat\u00f3n, Xenofonte e outros autores que utilizan o personaxe de S\u00f3crates como ferramenta de investigaci\u00f3n, est\u00e1n escritas en forma de di\u00e1logo entre S\u00f3crates e os seus interlocutores e constit\u00faen a principal fonte de informaci\u00f3n sobre a vida e o pensamento de S\u00f3crates. Di\u00e1logos socr\u00e1ticos (\"logos sokratikos\") foi un termo acu\u00f1ado por Arist\u00f3teles para describir este x\u00e9nero literario de recente formaci\u00f3n. A\u00ednda que se desco\u00f1ecen as datas exactas da s\u00faa composici\u00f3n, algunhas foron escritas probablemente despois da morte de S\u00f3crates. Como Arist\u00f3teles sinalou por primeira vez, o grao en que os di\u00e1logos retratan a S\u00f3crates autenticamente \u00e9 unha cuesti\u00f3n de certo debate.\nAgora, hai que ter en conta que, no caso de Plat\u00f3n, S\u00f3crates aparece decote coma un dos personaxes dos seus di\u00e1logos. Fai o papel de \"listo\", \u00e9 a persoa que canaliza o di\u00e1logo e, en definitiva, a que enuncia as teses que Plat\u00f3n quere defender.\nPor iso non \u00e9 nada doado distinguir entre o que \u00e9 pensamento orixinal de S\u00f3crates e o que \u00e9 pensamento propio do seu disc\u00edpulo Plat\u00f3n, ou a versi\u00f3n propia que o disc\u00edpulo foi madurando partindo das ensinanzas do mestre.\nEn canto a Xenofonte, libro como a An\u00e1base xa nos advirten de que por veces \u00e9 excesivamente subxectivo no relato e na valoraci\u00f3n dos feitos que narra. Baste lembrar que, cando fala dos xenerais que gu\u00edan aos mercenarios gregos que tentan volver \u00e1 s\u00faa terra o relato que fai de si mesmo, en terceira persoa, e con diferenza, o m\u00e1is positivo. Ademais era tam\u00e9n disc\u00edpulo de S\u00f3crates e, como Plat\u00f3n, quere reivindicar a figura do seu mestre e denunciar a inxustiza da s\u00faa condena.\nPara rematar, as referencias que fai o c\u00f3mico Arist\u00f3fanes na s\u00faa obra non pasan dunha caricatura onde compara o fil\u00f3sofo cunha nubarada que todo o cobre. E descr\u00edbeo como un repugnante capaz de aburrir a calquera coas s\u00faas continuas preguntas, repreguntas, obxecci\u00f3ns, voltas e revoltas sobre un mesmo tema. Tam\u00e9n o presenta como un m\u00e1is dos sofistas, cos seus peores defectos: hip\u00f3critas, barall\u00e1ns, ret\u00f3ricos que usan a palabra para ocultar a verdade e facer ga\u00f1ar a inxustiza. De calquera xeito, a relaci\u00f3n de S\u00f3crates coa escola sofista \u00e9 un tema a\u00ednda moi controvertido.\nPlat\u00f3n e Xenofonte.\nOs relatos de Xenofonte e Plat\u00f3n difiren na s\u00faa presentaci\u00f3n de S\u00f3crates como persoa. O S\u00f3crates de Xenofonte \u00e9 m\u00e1is aburrido, menos humor\u00edstico e menos ir\u00f3nico que o de Plat\u00f3n. O S\u00f3crates de Xenofonte tam\u00e9n carece dos trazos filos\u00f3ficos do S\u00f3crates de Plat\u00f3n\u2014a ignorancia, o m\u00e9todo socr\u00e1tico ou \"elenchus\"\u2014e pensa que a \"enkrateia\" (autocontrol) \u00e9 de importancia capital, o que non ocorre co S\u00f3crates de Plat\u00f3n. En xeral, os \"logoi Sokratikoi\" non poden axudarnos a reconstru\u00edr ao S\u00f3crates hist\u00f3rico nin sequera nos casos en que as s\u00faas narraci\u00f3ns se solapan, xa que os autores poden influ\u00edrse mutuamente nos seus relatos.\nA representaci\u00f3n que Plat\u00f3n fai de S\u00f3crates non \u00e9 sinxela. Plat\u00f3n foi disc\u00edpulo de S\u00f3crates e sobreviviuno cinco d\u00e9cadas. O grao de fiabilidade de Plat\u00f3n \u00e1 hora de representar os atributos de S\u00f3crates \u00e9 obxecto de debate; a opini\u00f3n de que non representou puntos de vista distintos aos do propio S\u00f3crates non \u00e9 compartida por moitos estudosos contempor\u00e1neos. Un conduto desta d\u00fabida \u00e9 a inconsistencia que presenta do personaxe de S\u00f3crates. Unha explicaci\u00f3n com\u00fan desta incoherencia \u00e9 que Plat\u00f3n tratou inicialmente de representar fielmente ao S\u00f3crates hist\u00f3rico, mentres que m\u00e1is tarde nos seus escritos comprac\u00edase en inserir os seus propios puntos de vista nas palabras de S\u00f3crates. Segundo esta interpretaci\u00f3n, existe unha distinci\u00f3n entre o S\u00f3crates \"socr\u00e1tico\" das primeiras obras de Plat\u00f3n e o S\u00f3crates \"plat\u00f3nico\" dos \u00faltimos escritos de Plat\u00f3n, a\u00ednda que a fronteira entre ambos parece difusa.\nXenofonte, un home honesto, non era un fil\u00f3sofo de formaci\u00f3n. Non puido conceptualizar nin articular completamente os argumentos de S\u00f3crates. Admiraba a S\u00f3crates pola s\u00faa intelixencia, patriotismo e coraxe no campo de batalla. Fala de S\u00f3crates en catro obras: a \"Memorabilia\", o \"Oeconomicus\", o \"Symposium\", e o \"Apolox\u00eda de Socrates\". Tam\u00e9n menciona unha historia no \"Anabasis\" na que aparece S\u00f3crates. No \"Oeconomicus\" relata unha discusi\u00f3n de Socrates sobre cuesti\u00f3ns agr\u00edcolas pr\u00e1cticas. Do mesmo xeito que na \"Apolox\u00eda\" de Plat\u00f3n, a \"Apolox\u00eda\" de Xenofonte describe o xu\u00edzo de S\u00f3crates, pero as obras diverxen substancialmente e, segundo W. K. C. Guthrie, o relato de Xenofonte retrata a un S\u00f3crates de \"intolerable petulancia e compracencia\". \"Symposium\" \u00e9 un di\u00e1logo de S\u00f3crates con outros atenienses prominentes durante unha discusi\u00f3n despois da cea, pero \u00e9 bastante diferente do \"Symposium\"' de Plat\u00f3n: non hai coincidencia na lista de invitados. En \"Memorabilia\", defende a S\u00f3crates das acusaci\u00f3ns de corromper \u00e1 mocidade e estar en contra dos deuses; esencialmente, \u00e9 unha colecci\u00f3n de varias historias reunidas para constru\u00edr unha nova apolox\u00eda de Socrates.\nTraxectoria.\nEra fillo de Sofronisco, canteiro de profesi\u00f3n, e de Fenarete, que ti\u00f1a como oficio o de parteira. Serviu como soldado hoplita na Guerra do Peloponeso (na batalla de Potidea) e nas batallas de Delio e Ant\u00edpolis, sendo reco\u00f1ecido polos seus concidad\u00e1ns polo seu valor e a resistencia f\u00edsica mostrada.\nMorte.\nNo ano 399 a.C., despois dun breve par\u00e9ntese do goberno oligarca dos Trinta Tiranos, foi acusado de \"impiedade\" e \"corrupci\u00f3n da xuventude\" por Anitos e condenado a morte polo goberno dem\u00f3crata de Tras\u00edbulo.\nAs\u00ed describe Plat\u00f3n a s\u00faa morte, recollendo testemu\u00f1as de persoas que estiveron presentes:\nA pesar de non escribir nada, exerceu unha enorme influencia sobre o pensamento do seu tempo. Ademais de Plat\u00f3n, destacan as chamadas escolas socr\u00e1ticas: a \"c\u00ednica\", a \"meg\u00e1rica\" e a \"cirenaica\".\nFilosof\u00eda.\nA filosof\u00eda de S\u00f3crates opo\u00f1\u00edase \u00e1 dos Sofistas. Coma eles, S\u00f3crates ocupouse de investigar a diferenza para os seres humanos entre actuar ben e actuar mal, mais ao contrario ca eles, S\u00f3crates non pensaba que o ben fose unha idea relativa, sen\u00f3n que defend\u00eda o seu car\u00e1cter absoluto.\nS\u00f3crates preocup\u00e1base por buscar virtudes morais obxectivas e que, polo tanto, non estivesen sometidas a criterios de conveniencia ou ao poder do m\u00e1is forte. Estas virtudes era preciso buscalas a trav\u00e9s do co\u00f1ecemento ou saber. Do mesmo xeito que para ser un bo zapateiro ser\u00eda necesario saber en que consiste un zapato, para ser un cidad\u00e1n bo e xusto haber\u00eda que saber tam\u00e9n o que son a Bondade ou a Xustiza. No saber, polo tanto, atopar\u00edase a virtude moral. Virtude e co\u00f1ecemento, en consecuencia, ser\u00edan o mesmo para S\u00f3crates. Esta concepci\u00f3n da \u00e9tica, que sup\u00f3n que quen act\u00faa mal faino porque desco\u00f1ece o que \u00e9 o ben, co\u00f1\u00e9cese co nome de \"intelectualismo moral\", e sempre foi unha teor\u00eda moi discutida.\nAdemais, para S\u00f3crates non hab\u00eda m\u00e1is xustiza que a establecida polas leis da cidade, e o home bo deb\u00eda respectalas por riba de todo, xa que sen leis non ser\u00eda posible a cidade.\nA Mai\u00e9utica.\nFillo dunha parteira, S\u00f3crates utilizaba un m\u00e9todo pedag\u00f3xico inspirado nos traballo destas, a mai\u00e9utica. Para S\u00f3crates a verdade estaba dentro de cada persoa, igual que o neno est\u00e1 dentro da muller pre\u00f1ada. O labor do mestre consiste en axudar a sa\u00edr esa verdade e que a persoa se faga consciente dela.\nO m\u00e9todo socr\u00e1tico para acadar o saber consist\u00eda, primeiro, en que o disc\u00edpulo reco\u00f1ecera a propia ignorancia, o que lle permit\u00eda liberarse de prexu\u00edzos, preconceptos e t\u00f3picos que s\u00f3 serv\u00edan para afastalo da verdade. E para conseguir ese punto de partida interrog\u00e1baos persistentemente ata conseguir que tomasen conciencia da s\u00faa ignorancia. A partir de a\u00ed, a parteira iniciaba o seu traballo e o proceso ter\u00eda que continuar como unha pescuda en com\u00fan coa esperanza de obter a verdade obxectiva sobre o asunto que se estivese a tratar. Segundo Arist\u00f3teles, o di\u00e1logo socr\u00e1tico tomaba como medio o argumento indutivo, e como meta a definici\u00f3n das esencias. A\u00ednda que, dunha perspectiva m\u00e1is humanista, poderiamos ver a S\u00f3crates como aquel capaz de po\u00f1er o ser humano diante da s\u00faa propia imaxe e sacar o mellor del.\nEste m\u00e9todo, certamente, levaba impl\u00edcita unha cr\u00edtica de toda verdade social, legal, relixiosa, moral, da tradici\u00f3n ou das normas socialmente aceptadas -baste lembrar que os c\u00ednicos son unha derivaci\u00f3n da filosof\u00eda socr\u00e1tica. Tam\u00e9n podemos relacionar o seu m\u00e9todo pedag\u00f3xico coas causas da s\u00faa morte: a busca da verdade pod\u00eda resultar inc\u00f3moda para un poder que necesita da obediencia e da aceptaci\u00f3n das normas. Ata mesmo a s\u00faa propia actitude durante o xu\u00edzo, facendo burla da pretendida solemnidade do tribunal e do rid\u00edculo das s\u00faas acusaci\u00f3ns foi case definitiva para que este rematase nunha sentenza de morte."}
{"id": "39386", "revid": "55340", "url": "https://gl.wikipedia.org/wiki?curid=39386", "title": "Gunnar Staalesen", "text": "Gunnar Staalesen, nado o 16 de outubro de 1947, \u00e9 un autor noruegu\u00e9s de novela polic\u00edaca, as s\u00faas novelas protagon\u00edzaas o detective Varg Veum de Bergen, antigo traballador da oficina da protecci\u00f3n da infancia."}
{"id": "39387", "revid": "4817", "url": "https://gl.wikipedia.org/wiki?curid=39387", "title": "S\u00f3crates (hom\u00f3nimos)", "text": "O nome S\u00f3crates pode referirse \u00e1:"}
{"id": "39388", "revid": "85894", "url": "https://gl.wikipedia.org/wiki?curid=39388", "title": "Legan\u00e9s", "text": "Legan\u00e9s \u00e9 un concello espa\u00f1ol da Comunidade de Madrid. A s\u00faa poboaci\u00f3n \u00e9 de 187 125 habitantes (INE 2012). \u00c9 a quinta cidade madrile\u00f1a en poboaci\u00f3n trala capital, M\u00f3stoles, Alcal\u00e1 de Henares e Fuenlabrada.\nO concello leganense limita ao sur con Fuenlabrada, ao norte cos distritos madrile\u00f1os de Carabanchel e Latina, ao oeste con Alcorc\u00f3n e ao leste con Villaverde (distrito de Madrid) e con Xetafe.\nHistoria.\nAch\u00e1ronse restos do s\u00e9culo II a.C. durante as obras de construci\u00f3n da M-45. Tam\u00e9n se atopou unha necr\u00f3pole visigoda (s\u00e9culo VI).\nA vila de Legan\u00e9s foi fundada en 1280 co nome de \"Leganar\", posto que se situaba sobre terreo lamacento (l\u00e9gamo en castel\u00e1n). Isto aconteceu durante o reinado de Afonso X o Sabio. A fundaci\u00f3n do primitivo Legan\u00e9s debeuse \u00e1 uni\u00f3n dos veci\u00f1os de Polvoranca, Butarque e Overa fuxindo das malas condici\u00f3ns sanitarias polas augas da zona. O 15 de marzo de 1627 outorg\u00f3uselle a condici\u00f3n de vila. Diego Mess\u00eda de Guzm\u00e1n iniciou o marquesado de Legan\u00e9s, que durar\u00eda ata o s\u00e9culo XIX.\nDurante a guerra civil espa\u00f1ola mant\u00edvose leal \u00e1 Rep\u00fablica, ata que foi ocupada polas tropas franquistas o 2 de novembro de 1936.\nO 3 de abril de 2004, pouco despois dos atentados do 11-M, os seus autores, atrincheirados nun piso do barrio de Legan\u00e9s Norte, inmol\u00e1ronse facendo estalar unha carga de explosivos, como consecuencia morreu un dos axentes dos GEO que participaba na operaci\u00f3n policial para deter os terroristas, o subinspector Francisco Javier Torronteras Gadea, \u00faltima v\u00edtima do terrorismo en Espa\u00f1a.\nPoboaci\u00f3n.\nPor barrio, do m\u00e1is poboado ao menos poboado, a poboaci\u00f3n \u00e9 a seguinte: \n\"Festas locais:\" San Nicasio (11 de outubro), A nosa Se\u00f1ora de Butarque (15 de agosto), Zarzaquemada, Legan\u00e9s Norte e Carrascal (semana de festas de San Xo\u00e1n), La Fortuna (\u00faltima semana de xu\u00f1o)\nUrbanismo.\nLegan\u00e9s pos\u00fae os seguintes barrios:\nOs barrios de La Fortuna e San Nicasio pos\u00faen xunta de distrito propias. A de La Fortuna foi unha das primeiras experiencias de descentralizaci\u00f3n local na Comunidade de Madrid f\u00f3ra da capital.\nAdemais en Legan\u00e9s estanse desenvolvendo novos barrios como a ampliaci\u00f3n do barrio do Candil ou Vereda de los Estudiantes e a zona nova de San Nicasio, en torno \u00e1 estrada de Alcorc\u00f3n onde actualmente se encontra a piscina Solagua.\nEconom\u00eda.\nAta hai pouco tempo constitu\u00eda unha cidade dormitorio moi ben comunicada na \u00e1rea metropolitana de Madrid. A s\u00faa poboaci\u00f3n triplicouse en menos de dez anos e multiplic\u00e1ronse as urbanizaci\u00f3ns que arrodean o centro hist\u00f3rico. Paralelamente foron perdendo importancia as s\u00faas actividades primarias: a horticultura (fornecedora da capital) e a gander\u00eda. Pola contra foi aumentando a instalaci\u00f3n de diversas industrias.\nO concello conta cos seguintes pol\u00edgonos industriais:\nNa actualidade prox\u00e9ctanse dous novos pol\u00edgonos industriais: un dedicado a ofrecer solo industrial a empresas dedicadas \u00e1s novas tecnolox\u00edas situado xunto \u00e1 M-40 (Legan\u00e9s Tecnol\u00f3xico), en colaboraci\u00f3n coa Universidade Carlos III e outro xunto \u00e1 M-50 que se denominar\u00e1 Arroyo Culebro.\nServizos.\nEducativos.\nO concello ten numerosos centros docentes, maioritariamente p\u00fablicos de primaria e secundaria, as\u00ed como un centro espec\u00edfico de educaci\u00f3n especial (Colexio Afonso X O Sabio). Destaca amais a instalaci\u00f3n a finais dos anos oitenta da Escola Polit\u00e9cnica Superior da Universidade Carlos III.\nSanitarios e sociais.\n\u00c9 preciso mencionar tam\u00e9n o seu hospital (\"Severo Ochoa\") e o Centro de Atenci\u00f3n a Discapacitados F\u00edsicos gravemente afectados xestionado polo IMSERSO, situado no barrio do Carrascal. Tam\u00e9n hai que destacar os centros de Sa\u00fade Mental Xos\u00e9 Germain e Santa Isabel.\nTransportes.\nRede vial.\nAo limitar con Madrid, Legan\u00e9s benef\u00edciase do paso de d\u00faas das principais estradas circunvalatorias da capital.\nAs seguintes estradas pertencen \u00e1 rede principal:\nO\u00a0Aeroporto de Madrid-Barajas\u00a0enc\u00f3ntrase a 30 minutos en coche pola M-40. Tam\u00e9n se pode acceder dende Legan\u00e9s a trav\u00e9s da rede de Metro e Cercan\u00edas.\nAutobuses.\nO\u00a0servizo p\u00fablico\u00a0de\u00a0autobuses\u00a0(urbanos e interurbanos),\u00a0ferrocarril\u00a0e\u00a0metro\u00a0est\u00e1 integrado no\u00a0Consorcio Rexional de Transportes de Madrid, sociedade p\u00fablica da\u00a0Comunidade de Madrid. Legan\u00e9s forma parte da zona de tarificaci\u00f3n \u00abB1\u00bb.\nNa actualidade hai unha li\u00f1a urbana (L-1), 18 interurbanas e 3 nocturnas. Ao ser un servizo municipal f\u00f3ra da capital, t\u00f3dolos buses son de cor verde. A maior\u00eda est\u00e1n operadas por\u00a0Mart\u00edn, S.A., salvo tres que pertencen a\u00a0Avanza Interurbanos.\nMetro.\nLegan\u00e9s disp\u00f3n de sete estaci\u00f3ns de\u00a0Metro de Madrid: seis pertencentes \u00e1 li\u00f1a 12 (Metrosur)\u00a0e unha da\u00a0li\u00f1a 11\u00a0para o\u00a0Barrio de La Fortuna.\nO servizo de Metrosur foi inaugurado o\u00a011 de abril\u00a0de\u00a02003. As seis estaci\u00f3ns que pasan por Legan\u00e9s son\u00a0San Nicasio,\u00a0Legan\u00e9s Central\u00a0(correspondencia con Cercan\u00edas Renfe),\u00a0Hospital Severo Ochoa,\u00a0Casa del Reloj,\u00a0Juli\u00e1n Besteiro\u00a0e\u00a0El Carrascal.\nA estaci\u00f3n de San Nicasio enc\u00f3ntrase a catro minutos da Porta do Sur en\u00a0Alcorc\u00f3n, \u00fanica conexi\u00f3n do Metrosur coa\u00a0li\u00f1a 10\u00a0do Metro. Na metade do traxecto deixouse espazo para unha estaci\u00f3n (Poza da Auga) no barrio do mesmo nome, que s\u00f3 ser\u00e1 inaugurada cando o barrio estea completamente habitado. A d\u00eda de hoxe non est\u00e1 prevista a s\u00faa apertura.\nO\u00a05 de outubro\u00a0de\u00a02010\u00a0inaugurouse a\u00a0Estaci\u00f3n de La Fortuna, que conecta o barrio coa li\u00f1a 11.\u00a0Non enlaza con ningunha estaci\u00f3n da li\u00f1a 12.\nTaxi.\nA cidade de Legan\u00e9s conta cun servizo propio de taxis, a empresa Legan\u00e9s Taxi traballa por toda a zona e polas proximidades, en poboaci\u00f3ns como Alcorc\u00f3n, Fuenlabrada, Villaverde, Xetafe e Humanes. Ten un servizo especial ao aeroporto de Madrid-Barajas.\nPol\u00edtica.\nNas elecci\u00f3ns municipais de 1979 o Partido Socialista Obreiro Espa\u00f1ol (PSOE) obtivo a maior\u00eda absoluta co 50,4% dos votos e 14 concelleiros, sendo elixido Ram\u00f3n Espi\u00f1ar Galego como alcalde. En 1983 o PSOE venceu co 70% dos votos sendo reelixido alcalde Ram\u00f3n Espi\u00f1ar Galego, quen abandonou o cargo para ser substitu\u00eddo por Fernando Abade B\u00e9cquer. Reelixido en 1987, mantivo o seu cargo ata 1991, ano no que foi elixido o tam\u00e9n socialista Jos\u00e9 Lu\u00eds P\u00e9rez R\u00e1ez, alcalde dende ent\u00f3n.\nA partir de 1995 pactou con Esquerda Unida (IU), ao perder a maior\u00eda absoluta en d\u00faas das tres elecci\u00f3ns municipais celebradas dende ent\u00f3n (1995 e 2003).\nAs elecci\u00f3ns municipais do 25 de maio de 2003 ofreceron os seguintes resultados:\nTam\u00e9n se presentaron (sen obteren representaci\u00f3n municipal) Os Verdes, a Plataforma Veci\u00f1al \"Vientos del Pueblo\", unha agrupaci\u00f3n liberal do B\u00ba de La Fortuna e a formaci\u00f3n independente Uni\u00f3n por Legan\u00e9s (ULEG).\nO 22 de xu\u00f1o de 2006, o actual alcalde, Jos\u00e9 Lu\u00eds P\u00e9rez R\u00e1ez, anunciou que non se presentar\u00e1 como cabeza de lista tras 16 anos como rexedor do concello. A falta de confirmaci\u00f3n oficial, o seu sucesor proclamarase en elecci\u00f3ns primarias internas da agrupaci\u00f3n socialista. Como o propio alcalde declarou, qued\u00e1ronlle alg\u00fans proxectos por cumprir como o soterramento da li\u00f1a C-5 de contornas ao seu paso polo concello.\nDeportes.\nO club representativo da Cidade \u00e9 o Club Deportivo Legan\u00e9s, que actualmente milita na 1\u00aa Divisi\u00f3n. O f\u00fatbol \u00e9 tam\u00e9n o deporte m\u00e1is practicado do concello. Tanto que \u00e9 o segundo concello de Madrid con m\u00e1is equipos federados, trala capital.\nOutro club representativo \u00e9 o Club Balonm\u00e1n Legan\u00e9s, que logrou varios campionatos de Espa\u00f1a masculinos e femininos nas categor\u00edas cadete e xuvenil, e actualmente milita na categor\u00eda primeira nacional tanto en masculino como en feminino, contando con dous equipos filiais o conxunto masculino, o que indica a gran capacidade de convocatoria de xogadores. O balonm\u00e1n en Legan\u00e9s colleitou importantes \u00e9xitos, xa que o equipo feminino chegou a ser no seu d\u00eda subcampi\u00f3n de liga na m\u00e1xima categor\u00eda nunha ocasi\u00f3n, e en tres ocasi\u00f3ns subcampi\u00f3n da Copa da Ra\u00ed\u00f1a.\nTam\u00e9n son deportes moi practicados polos mozos a nataci\u00f3n, balonvolea, esgrima e b\u00e1dminton.\nDeportistas famosos:"}
{"id": "39389", "revid": "23204", "url": "https://gl.wikipedia.org/wiki?curid=39389", "title": "Graz", "text": "Graz, cunha poboaci\u00f3n de 285.470 habitantes (2006) \u00e9 a segunda cidade de Austria e a capital do estado federado de Estiria. Coas s\u00faas seis universidades e 40.000 estudantes, Graz ten unha longa tradici\u00f3n de cidade universitaria. Percorrida polo r\u00edo Mur. O concello da cidade est\u00e1 composto por 21 mandatos do Partido Popular Austr\u00edaco, 15 do Partido Social Dem\u00f3crata de Austria, 12 do Partido Comunista de Austria, 4 dos Verdes e 4 do Partido Austr\u00edaco da Liberdade.\nA cidade foi declarada Patrimonio da humanidade pola UNESCO."}
{"id": "39390", "revid": "1131", "url": "https://gl.wikipedia.org/wiki?curid=39390", "title": "Castro das Grobas", "text": "O castro das Grobas \u00e9 un castro situado na parroquia de Vilasel\u00e1n, no concello de Ribadeo, na provincia de Lugo. Est\u00e1 inclu\u00eddo no Inventario da Direcci\u00f3n Xeral do Patrimonio Cultural co n\u00famero GA27051007.\nMorfolox\u00eda.\nO castro, litoral, ten unha forma circular ben definida, cunhas dimensi\u00f3ns m\u00e1ximas duns 230 m x 180 m, ocupando algo m\u00e1is de d\u00faas hect\u00e1reas e media, \u00f3 sur da insua de Vilasel\u00e1n (Penedo da \u00cdnsua). Suponse que a insua veci\u00f1a ten algo que ver co castro, pois apareceron al\u00ed restos arqueol\u00f3xicos como cer\u00e1micas.\nDist\u00ednguense tres foxos paralelos escavados na rocha e de anchura entre 8 e 10 m, separados por parapetos. Asemade, hai indicios dun antecastro, protexido por outro foxo.\nNon se aprecian destruci\u00f3ns nin alteraci\u00f3ns. Na actualidade o castro forma parte dun terreo comunal creado a resultas da concentraci\u00f3n parcelaria en Vilasel\u00e1n, Ribadeo.\nA dataci\u00f3n abrangue dende a \u00e9poca castrexa do ferro a finais da conquista romana.\nDataci\u00f3n.\nEst\u00e1 adscrito \u00e1 idade de ferro romana e at\u00f3pase no lugar co\u00f1ecido como O Morgull\u00f3n."}
{"id": "39392", "revid": "23204", "url": "https://gl.wikipedia.org/wiki?curid=39392", "title": "Nancy", "text": "Nancy (Alem\u00e1n arcaico: \"Nanzig\"; luxemburgu\u00e9s: \"Nanzeg\") \u00e9 unha cidade da rexi\u00f3n da Gran Leste no nordeste de Francia. A cidade \u00e9 a \"pr\u00e9fecture\" (capital) do departamento de Meurthe e Mosela. A \u00e1rea metropolitana (aire urbaine) de Nancy ti\u00f1a unha poboaci\u00f3n de 410.509 habitantes no censo de 1999, deles, 103.602 viv\u00edan na cidade de Nancy (105.100 segundo estimaci\u00f3ns do 2004).\nHistoria e caracter\u00edsticas.\nSegundo estimaci\u00f3ns do 2004, Nancy ti\u00f1a unha poboaci\u00f3n de 410.000 habitantes, ocupando o posto n\u00famero 17 entre as cidades francesas metropolitanas segundo datos do INSEE. Nancy at\u00f3pase situada no curso baixo do r\u00edo Meurthe, preto da s\u00faa confluencia co r\u00edo Moselle. A cidade constit\u00fae un importante centro comercial na rexi\u00f3n, destaca o seu porto fluvial nas canles Marne-Rin e Par\u00eds-Nancy. A comunidade urbana do gran Nancy, ten oito municipalidades: Vandoevre-l\u00e9s-Nancy 35.000 hab., Laxou 15.898 hab., Villiers-l\u00e9s-Nancy 15.700 hab., Saint-Max, Malzeville, Max\u00e9ville, Tomblaine e Jarville-la-Malgrange.\nNancy foi capital do ducado de Lorena. Entre os s\u00e9culos XVI e XVIII constru\u00eduse a meirande parte do que hoxe \u00e9 o centro da cidade. No coraz\u00f3n de Nancy at\u00f3pase a Praza Stanislas antiga praza real, do s\u00e9culo XVIII e estilo neocl\u00e1sico. A praza debe o seu nome ao home que encargou a s\u00faa construci\u00f3n, Stanislaw Leszczynski, benfeitor da cidade, o rei destronado da Polonia e derradeiro duque da Lorena, a cal gobernou a mediados do s\u00e9culo XVII grazas ao seu xenro Lu\u00eds XV."}
{"id": "39394", "revid": "85894", "url": "https://gl.wikipedia.org/wiki?curid=39394", "title": "Fuenlabrada", "text": "Fuenlabrada \u00e9 unha cidade e un concello espa\u00f1ol da Comunidade de Madrid, situado ao sur da cidade de Madrid, no l\u00edmite externo da s\u00faa \u00e1rea metropolitana. \nEst\u00e1 situado a uns 20 quil\u00f3metros ao sur de Madrid, e limita cos concellos de M\u00f3stoles, Arroyomolinos, Moraleja de Enmedio, Humanes de Madrid e Villarta de los Montes.\nHistoria.\nO nome de Fuenlabrada probablemente v\u00e9n de \"Fuente Labrada\", por unha fonte constru\u00edda na actual Loranca, aldea precursora de Fuenlabrada xunto \u00e1 de Fregacedos, cara \u00f3 s\u00e9culo XII.\nA poboaci\u00f3n proveniente de Loranca, Fregacedos e Alba no s\u00e9culo XIV estableceuse no que hoxe en d\u00eda \u00e9 o principio de r\u00faa de la Fuente. Desde ese punto foise expandindo, e en 1606 xa contaba con diversas r\u00faas nomeadas por edificios: da Iglesia, do Hospital ou das Tabernas. Cunha poboaci\u00f3n de pouco m\u00e1is de 1.000 habitantes, no s\u00e9culo XVII xa estaba conformado o casco antigo de Fuenlabrada.\nA poboaci\u00f3n continuou aumentando durante os dous s\u00e9culos seguintes, a excepci\u00f3n do tempo da ocupaci\u00f3n francesa. En 1894 contaba con 2.175 habitantes. Ao longo da primeira metade do s\u00e9culo XX, a diferenza do resto de Espa\u00f1a, Fuenlabrada aumenta a s\u00faa poboaci\u00f3n a 2.908 habitantes en 1960. En menos dunha d\u00e9cada sufriu un dos aumentos m\u00e1is espectaculares da \u00e1rea metropolitana de Madrid. Pasou de ter 7.369 en 1970 \u00e1 cifra de 65.181 en 1980. No ano 1990 alcanzou os 141.496 habitantes, e a principios do s\u00e9culo XXI pos\u00fae ao redor de 200.000 habitantes. Ao longo de todo este tempo pasou dunha estrutura urban\u00edstica totalmente rural a unha gran cidade.\nNo 2006 a ministra da Vivenda, Mar\u00eda Antonia Trujillo, concede \u00e1 localidade o Premio Nacional de Urbanismo polo seu excelente Plan de Ordenaci\u00f3n Urbana.\nDemograf\u00eda.\nO termo municipal, de 39,41 km\u00b2, ti\u00f1a en 2018 unha poboaci\u00f3n de 193.586 habitantes e unha densidade de poboaci\u00f3n de 4929,58 hab./km\u00b2.\n\u00c9 un dos municipios cunha poboaci\u00f3n m\u00e1is xove en todo o territorio espa\u00f1ol. Isto d\u00e9bese a un proceso de migraci\u00f3n que tivo lugar nos anos 80, e \u00e1 chegada de moitos xoves que procuraban vivenda, sendo as\u00ed tam\u00e9n a cidade moi castigada pola especulaci\u00f3n inmobiliaria. En moi pouco tempo, a cidade pasou de ter 18.442 habitantes no 1975 a ter 212.395 en 2001. O seu crecemento foi espectacular, un 874,6 por cento.\nEn abril de 2006 Fuenlabrada entrou a formar parte das grandes cidades da Comunidade de Madrid, grazas \u00e1 aprobaci\u00f3n na asemblea da Lei de grandes cidades.\nEconom\u00eda.\nA econom\u00eda de Fuenlabrada pasou de ser predominantemente agr\u00edcola, a contar con numerosos pol\u00edgonos industriais (Cobo Calleja, Sonsoles ou El Palomo) que fan desta cidade un motor econ\u00f3mico da Comunidade de Madrid, xa que conta co 25% da industria da rexi\u00f3n.\nConta con m\u00e1is de setenta centros de ensino, entre os que destaca o campus da Universidade Rei Xo\u00e1n Carlos, o cal alberga desde 2000 a Facultade de Ciencias da Comunicaci\u00f3n e a Escola Universitaria de Turismo; desde 2005 a Escola T\u00e9cnica Superior de Enxe\u00f1er\u00eda de Telecomunicaci\u00f3n (ETSIT); e desde 2007 o Instituto Superior da Danza Alicia Alonso; ademais de albergar parte da aula universitaria do centro asociado da Universidade Nacional de Educaci\u00f3n a Distancia (UNED) Madrid-Sur. \nTam\u00e9n conta cunha rede sanitaria, que d\u00e1 servizo a todos os veci\u00f1os da localidade, con numerosos centros de sa\u00fade. As\u00ed mesmo, a sanidade viuse reforzada coa construci\u00f3n do Hospital Universitario de Fuenlabrada, con capacidade para 385 camas, varias especialidades, que fai que os veci\u00f1os non te\u00f1an que desprazarse ata Madrid ou Legan\u00e9s. O hospital foi inaugurado en 2004 pola presidenta da comunidade aut\u00f3noma, Esperanza Aguirre."}
{"id": "39395", "revid": "5863", "url": "https://gl.wikipedia.org/wiki?curid=39395", "title": "Alcorc\u00f3n", "text": "Alcorc\u00f3n \u00e9 unha cidade da \u00e1rea metropolitana de Madrid (Espa\u00f1a), situada a uns 13 quil\u00f3metros de Madrid en direcci\u00f3n sueste. A s\u00faa poboaci\u00f3n actual \u00e9 de 156.592 habitantes (segundo o censo oficial a 1 de xaneiro de 2004), en continuo crecemento. F\u00f3rmana sobre todo emigrantes doutras rexi\u00f3ns de Espa\u00f1a. A vila est\u00e1 vendo un grande desenvolvemento urbano na iniciativa chamada Ensanche Sur de Alcorc\u00f3n. Obtivo o t\u00edtulo de \"Grande Cidade da Comunidade de Madrid\", t\u00edtulo concedido \u00e1s poboaci\u00f3ns de m\u00e1is de 150.000 habitantes. E unha das cidades do cinto industrial do sur de Madrid, xunto con Alcorc\u00f3n, Legan\u00e9s, Getafe, M\u00f3stoles e Fuenlabrada. En torno \u00f3 MetroSur, que conecta circularmente todas estas cidades, creouse unha conurbaci\u00f3n que supera o mill\u00f3n de habitantes, e que aglutina non s\u00f3 industria sen\u00f3n todo tipo de servizos. E tam\u00e9n destacable o importante n\u00famero de grandes superficies internacionais presentes nesta zona, particularmente en torno \u00f3s eixos principais de comunicaci\u00f3n, como son a M40, a M50 e a A5.\nDemograf\u00eda.\nO crecemento demogr\u00e1fico de Alcorc\u00f3n \u00e9 sorprendente ao pasar duns centos de habitantes a milleiros:"}
{"id": "39396", "revid": "85894", "url": "https://gl.wikipedia.org/wiki?curid=39396", "title": "Limerick", "text": "Limerick (Luimneach en irland\u00e9s) \u00e9 unha cidade da Rep\u00fablica de Irlanda, no oeste do pa\u00eds na provincia de Munster. Ten unha poboaci\u00f3n de 98.854 habitantes e \u00e9 a capital do condado de Limerick. Limerick \u00e9 a terceira cidade m\u00e1is poboada de Irlanda.\nXeograf\u00eda.\nA cidade at\u00f3pase \u00e1s beiras do r\u00edo Shannon. A poboac\u00edon da \u00e1rea urbana da cidade \u00e9 de 95.854 persoas pero sum\u00e1ndolle a da \u00e1rea metropolitana da 102.161 habitantes. Os lugares m\u00e1is atractivos son o castelo do Rei Xo\u00e1n, a catedral de Santa Mar\u00eda, o Museo Hunt e o r\u00edo Shannon, polo que se poden facer viaxes en barca."}
{"id": "39397", "revid": "43749", "url": "https://gl.wikipedia.org/wiki?curid=39397", "title": "Luimneach", "text": ""}
{"id": "39403", "revid": "23204", "url": "https://gl.wikipedia.org/wiki?curid=39403", "title": "Galway", "text": "Galway (en ingl\u00e9s) ou Gaillimh (en irland\u00e9s, ambas formas oficiais) \u00e9 a capital do condado de Galway, en Irlanda. A cidade at\u00f3pase na costa oeste da illa, no recanto noroccidental da ba\u00eda de Galway (53.28\u00b0N 9.06\u00b0W). O r\u00edo Corrib atravesa a cidade. Xuvenil e din\u00e1mica, \u00e9 unha das cidades con m\u00e1is crecemento econ\u00f3mico da Uni\u00f3n Europea e resulta dif\u00edcil precisa-lo seu n\u00famero de habitantes (segundo datos de 2006 a cidade ten uns 71.893 habitantes), pois aumenta constantemente coa chegada de estudantes a calquera das s\u00faas d\u00faas universidades, a National University of Ireland, Galway e a GMIT, as\u00ed como de traballadores estranxeiros, en gran parte espa\u00f1ois.\nHistoria Antiga.\nCon m\u00e1is de oito s\u00e9culos dende a s\u00faa fundaci\u00f3n, Galway, en ga\u00e9lico Gaillimh (de gall e am, \"r\u00edo rochoso\"), debe o seu nome \u00f3 leito de pedras do Corrib, o r\u00edo que a atravesa. A\u00ednda que, se habemos de crer nas lendas, a orixe do top\u00f3nimo se achar\u00eda na mitolox\u00eda celta, segundo a cal Gailleamh, filla do rei Breasal, afogouse preto dunha rocha no Corrib. Finalmente, unha corrente minoritaria de historiadores defende que o nome \u00e9 unha derivaci\u00f3n do termo latino Gallaeci (Galicia), terra coa que os devanceiros de Galway ter\u00edan flu\u00eddas relaci\u00f3ns dende tempos moi remotos.\nDende a s\u00faa fundaci\u00f3n.\nO nacemento da cidade tivo lugar no s\u00e9culo XIII cando Richard de Burgo, un dos invasores anglonormandos, chegou a estas latitudes e tentou toma-lo castelo defendido polo clan local dos O'Flaherty (\u00d3 Flaithbheartaigh). Tras dous anos de asedios, conseguiu o seu obxectivo. Dende 1232, acosada polas tribos irlandesas, a vila de Galway medrou amurallada e fiel \u00f3 trono ingl\u00e9s. Da man dos dirixentes normandos, unhas cantas familias monopolizaron os principais negocios. Esta foi a x\u00e9nese das chamadas catorce tribos de Galway, apelativo que os soldados de Oliver Cromwell dedicar\u00edan s\u00e9culos despois \u00f3s poderes f\u00e1cticos da cidade. Nos albores do s\u00e9culo XIV, a vila xa comezaba a se perfilar como un porto comercial no que os vi\u00f1os espa\u00f1ois eran moi apreciados.\nRelaci\u00f3n con Espa\u00f1a.\nA cidade de Galway foi destino habitual de barcos espa\u00f1ois nos s\u00e9culos XV e XVI. O comercio do vi\u00f1o, a pesca do salm\u00f3n, a loita contra o protestantismo e a com\u00fan aversi\u00f3n a Inglaterra propiciaron unha gran cooperaci\u00f3n.\n\"Todo nesta cidade ten un aire a Espa\u00f1a.\" Cando o viaxeiro escoc\u00e9s Robert Graham visitou Galway en 1836, escribiu que a soberbia, que segundo el era t\u00edpica da Pen\u00ednsula Ib\u00e9rica, defin\u00eda aos seus habitantes, e que nos rueiros pod\u00edase percibilo ambiente de d\u00f3 e indolencia propio de latitudes m\u00e1is meridionais. A\u00ednda que as s\u00faas afirmaci\u00f3ns p\u00f3dense considerar hoxe algo desfasadas, \u00e9 imposible negar que Galway a\u00ednda conserva a s\u00faa vocaci\u00f3n de porto espa\u00f1ol (en ga\u00e9lico- Ceann a'Bhalla) e o desexo de ser capital dos mares, albergue de estranxeiros e patria dos valentes."}
{"id": "39405", "revid": "12452", "url": "https://gl.wikipedia.org/wiki?curid=39405", "title": "Gaillimh", "text": ""}
{"id": "39406", "revid": "23204", "url": "https://gl.wikipedia.org/wiki?curid=39406", "title": "Cork", "text": "Cork (en ingl\u00e9s) ou Corcaigh (en ga\u00e9lico irland\u00e9s) \u00e9 a segunda cidade m\u00e1is importante da Rep\u00fablica de Irlanda. A cidade m\u00e1is importante e o centro administrativo do Condado de Cork e a cidade m\u00e1is grande da provincia de Munster.\nO r\u00edo Lee pasa polo medio da cidade, formando unha pequena illa onde se atopa o centro da cidade antes de que o Lee desemboque no lago Mahon e este no dique de Cork, un dos diques naturais m\u00e1is longos do mundo. A cidade \u00e9 un dos m\u00e1is importantes portos mar\u00edtimos de Irlanda, con embarcadoiros e peiraos ao longo da beira do r\u00edo Lee na parte leste da cidade. A cidade en si ten 123.062 habitantes, aumentando a 186.239 se engadimos a xente que vive nos arrabaldes. O condado, exclu\u00edndo a cidade, ten un total de 326.767 habitantes (CSO 2002).\nO nome da cidade deriva da verba irlandesa \"corcach\" que significa \"zona pantanosa\", en relaci\u00f3n coa s\u00faa situaci\u00f3n respecto o r\u00edo Lee. Cork ten reputaci\u00f3n de independente desde os tempos das invasi\u00f3ns viquingas at\u00e9 a Guerra Civil irlandesa, que lle acadou o sobrenome de \"condado rebelde\". Hai moita xente de Cork que se refire a cidade como a \"verdadeira capital irlandesa\". (Dubl\u00edn estivo baixo dominio estranxeiro a maior parte da s\u00faa historia).\nNome.\nA localidade, que tivo varios nomes en ga\u00e9lico, orixinalmente cham\u00e1base \"Cove\" (\"A Cova de Cork\") en 1750. Foi renomeada como \"Queenstown\" en 1850 para conmemorar a visita da ra\u00ed\u00f1a Vitoria. Este nome permaneceu ata 1922 cando foi renomeada \"Cobh\" coa fundaci\u00f3n do Estado Libre Irland\u00e9s. Cobh \u00e9 unha gaelicizaci\u00f3n do nome ingl\u00e9s Cove e non ten significado en ga\u00e9lico."}
{"id": "39407", "revid": "12452", "url": "https://gl.wikipedia.org/wiki?curid=39407", "title": "Corcaigh", "text": ""}
{"id": "39412", "revid": "89787", "url": "https://gl.wikipedia.org/wiki?curid=39412", "title": "Ciencia medieval", "text": "A ciencia medieval ref\u00edrese aos descubrimentos no campo da ciencia (ou \"filosof\u00eda natural\", como se denominaba daquela) que ocorreron na Idade Media, o per\u00edodo intermedio entre a Idade Antiga e o Renacemento, que representa o comezo de Idade Moderna, segundo a divisi\u00f3n tradicional dos per\u00edodos da historia da humanidade dentro da cultura occidental.\nConsid\u00e9rase xeralmente, desde un punto de vista eurocentrista, que tras da ca\u00edda do Imperio Romano de Occidente (476 d.C.), gran parte de Europa (a Europa occidental) perdeu o contacto co co\u00f1ecemento escrito, inici\u00e1ndose a \"escura Idade Media\".\nPero c\u00f3mpre ter en conta os avances tecnol\u00f3xicos e a evoluci\u00f3n do pensamento cient\u00edfico do mundo oriental (civilizaci\u00f3n \u00e1rabe-musulm\u00e1) e, en primeiro lugar, os do Imperio Bizantino que, herdeiro do saber latino, e cos saberes que tomou do mundo \u00e1rabe-musulm\u00e1n, e mesmo dos da China, foi decisivo na construci\u00f3n da ciencia moderna.\nO per\u00edodo da Idade Media est\u00e9ndese desde a data antecitada at\u00e9 1492 (data do descubrimento de Am\u00e9rica) e co\u00f1ece un desenvolvemento sen precedente das t\u00e9cnicas e das disciplinas cient\u00edficas, a despeito dunha imaxe escurantista, propagada polos manuais escolares. Na actualidade, \u00e9 com\u00fan considerar o desenvolvemento da ciencia como un proceso continuo e gradual, cos seus antecedentes tam\u00e9n medievais, e tam\u00e9n na Europa occidental.\nDe todos os xeitos, est\u00e1 claro que a Europa Occidental entrou na Idade Media sumida en grandes dificultades que minaron a produci\u00f3n intelectual do continente. Os tempos eran confusos e perd\u00e9rase o acceso aos tratados cient\u00edficos da antig\u00fcidade cl\u00e1sica en grego, quedando apenas as compilaci\u00f3ns resumidas e at\u00e9 deturpadas que os romanos traduciran ao lat\u00edn.\nPor\u00e9n, co inicio do chamado Renacemento do s\u00e9culo XII, renovouse o interese pola investigaci\u00f3n da natureza. A ciencia que se desenvolveu neste per\u00edodo \u00e1ureo da filosof\u00eda escol\u00e1stica daba \u00e9nfase \u00e1 l\u00f3xica e avogaba polo empirismo, entendendo a natureza como un sistema coherente de leis que poder\u00edan ser explicadas pola raz\u00f3n. Foi con esta visi\u00f3n coa que os sabios medievais se lanzaron na procura de explicaci\u00f3ns para os fen\u00f3menos do universo e conseguiron avances importantes en \u00e1reas como a metodolox\u00eda cient\u00edfica e a f\u00edsica. Estes avances foron repentinamente interrompidos pola peste negra, e son case desco\u00f1ecidos para a maior parte do p\u00fablico contempor\u00e1neo, que moitas veces a\u00ednda considera o per\u00edodo medieval como unha suposta \"Idade das Tebras\".\nDe acordo con Pierre Duhem, que pensa que os estudos acad\u00e9micos da ciencia medieval est\u00e1n fundados na cr\u00edtica que os positivistas da \u00e9poca \"das Luces\", no s\u00e9culo XVIII, antiaristot\u00e9licos e anticlericais, p\u00f3dense ver as orixes conceptuais de varios avances da ciencia no renacemento do s\u00e9culo XIII, entre os s\u00e9culos XII e XIV, nas obras de eclesi\u00e1sticos como Tom\u00e9 de Aquino e Jean Buridan.\nHistoria da ciencia na Europa medieval.\nAcost\u00famase dicir, e non sen raz\u00f3ns, que os romanos eran un pobo de orientaci\u00f3n pr\u00e1ctica. A pesar de estaren marabillados cos descubrimentos do pasado grego, non chegaron a formaren novas instituci\u00f3ns que buscasen especificamente entender o universo ou o mundo natural.\nOs verdadeiros centros de produci\u00f3n de co\u00f1ecemento do Imperio Romano localiz\u00e1banse no seu lado oriental, de cultura grega, no chamado per\u00edodo helen\u00edstico. Fund\u00e1ranse antes do dominio romano e xa non manti\u00f1an a mesma forza creativa de per\u00edodos anteriores.\nComo a clase rica do Imperio era biling\u00fce, non se sent\u00eda a necesidade de traducir os tratados cient\u00edfico-filos\u00f3ficos producidos pola civilizaci\u00f3n grega. E as\u00ed, era com\u00fan encontrar compilaci\u00f3ns resumidas das principais correntes do pensamento grego en lat\u00edn. Estes resumos eran lidos e discutidos nos espazos p\u00fablicos da axitada vida social romana.\nDurante o proceso de desestruturaci\u00f3n do Imperio Romano de Occidente, o occidente europeo foi pouco a pouco perdendo contacto co oriente, e a lingua grega acabou por ser esquecida. Deste modo, a Europa Occidental perdeu o acceso aos tratados orixinais dos fil\u00f3sofos cl\u00e1sicos, quedando apenas coas versi\u00f3ns truncadas deste co\u00f1ecemento que foran anteriormente traducidas. Ser\u00eda como se perd\u00e9semos case todos os traballos cient\u00edficos e nos quedasen s\u00f3 textos de revistas destinadas ao consumo popular.\nIdade Media antiga.\nO Imperio Romano de Occidente, unido pola lingua latina, englobaba un gran n\u00famero de culturas diferentes que foran asimiladas dunha maneira incompleta pola cultura romana. Debilitado polas migraci\u00f3ns e as invasi\u00f3ns das chamadas invasi\u00f3ns b\u00e1rbaras, pola desintegraci\u00f3n pol\u00edtica de Roma no s\u00e9culo V e illado do resto do mundo pola expansi\u00f3n do islam no s\u00e9culo VII, o occidente Europeo chegou a ser pouco m\u00e1is que unha colcha de retallos de poboaci\u00f3ns rurais e pobos semin\u00f3madas. A inestabilidade pol\u00edtica e o declinar da vida urbana golpearon duramente a vida cultural do continente.\nA Igrexa cat\u00f3lica, como \u00fanica instituci\u00f3n que non se desintegrou neste proceso, mantivo o que restou de forza intelectual, especialmente a trav\u00e9s da vida mon\u00e1stica.\nA educaci\u00f3n dos leigos sobreviviu modestamente en Italia, Espa\u00f1a e no sur da Galia, onde a influencia romana foi m\u00e1is duradeira. No s\u00e9culo VII, a instruci\u00f3n comeza a emerxer en Irlanda e noutras terras c\u00e9lticas, nas que o lat\u00edn era unha lingua estranxeira, e os textos latinos foron estudados e ensinados con af\u00e1n.\nO home instru\u00eddo destes primeiros s\u00e9culos era case sempre un cl\u00e9rigo para quen o estudo dos co\u00f1ecementos naturais era unha pequena parte da escolaridade. Eses estudosos viv\u00edan nunha atmosfera que daba prioridade \u00e1 fe e ti\u00f1an a mente m\u00e1is voltada para a salvaci\u00f3n das almas do que para o cuestionamento de detalles da natureza. Al\u00e9n diso, a vida case sempre insegura e economicamente dif\u00edcil desta primeira parte do per\u00edodo medieval manti\u00f1a o home centrado nas dificultades do d\u00eda a d\u00eda. Deste modo, as actividades cient\u00edficas reduc\u00edranse practicamente a citaci\u00f3ns e comentarios de obras que fac\u00edan referencia \u00e1 antig\u00fcidade cl\u00e1sica; estes comentarios estaban por veces cheos de erros, xa que os textos usados como referencia, as obras que quedaran en lat\u00edn, ti\u00f1an informaci\u00f3ns truncadas e at\u00e9 deturpadas.\nNo final do s\u00e9culo VIII, houbo unha primeira tentativa de rexurdimento da cultura occidental. Carlomagno conseguira reunir gran parte de Europa baixo o seu dominio. Para unificar e fortalecer o seu imperio, decidiu executar unha reforma na educaci\u00f3n. O monxe ingl\u00e9s Alcu\u00edno elaborou un proxecto de desenvolvemento escolar que buscou revivir o saber cl\u00e1sico establecendo os programas de estudo a partir das sete artes liberais: o \"trivium\", ou ensino literario (gram\u00e1tica, ret\u00f3rica e dial\u00e9ctica) e o \"quadrivium\", ou ensino cient\u00edfico (aritm\u00e9tica, xeometr\u00eda, astronom\u00eda e m\u00fasica). A partir do ano 787, dispuxo decretos que recomendaban, en todo o imperio, a restauraci\u00f3n das antigas escolas e a fundaci\u00f3n de novas. Institucionalmente, estas novas escolas pod\u00edan ser \"monacais\", baixo a responsabilidade dos mosteiros; \"catedralicias\", xunto \u00e1 sede dos bispados; e \"palatinas\", xunto \u00e1s cortes reais.\nEstas medidas ter\u00edan os seus efectos m\u00e1is significativos s\u00e9culos m\u00e1is tarde. O ensino da dial\u00e9ctica (ou l\u00f3xica) foi facendo renacer o interese pola indagaci\u00f3n especulativa; desta semente xurdir\u00eda a filosof\u00eda cristi\u00e1 da Escol\u00e1stica. Al\u00e9n diso, nos s\u00e9culos s\u00e9culo XII e XIII, moitas das escolas que foran estruturadas por Carlomagno, especialmente as \"escolas catedralicias\", adquiriron a forma de Universidades.\nIdade Media cl\u00e1sica.\nDespois da contenci\u00f3n das \u00faltimas ondas de invasi\u00f3ns b\u00e1rbaras no s\u00e9culo X, seguiu unha fase de relativa tranquilidade en relaci\u00f3n \u00e1s ameazas externas, que tam\u00e9n coincidiu cun per\u00edodo de condici\u00f3ns clim\u00e1ticas m\u00e1is favor\u00e1beis.\nA Europa occidental pasou ent\u00f3n por mudanzas sociais, pol\u00edticas e econ\u00f3micas, que xeraron o chamado Renacemento do s\u00e9culo XII. As evoluci\u00f3ns t\u00e9cnicas posibilitaron o cultivo de novas terras e o aumento da diversidade dos produtos agr\u00edcolas, que sustentaban unha poboaci\u00f3n que pasou a crecer rapidamente.\nO comercio entrou en franca expansi\u00f3n, desenvolv\u00e9ronse rotas entre os diversos pobos que reduciron as distancias, facilitando non s\u00f3 o comercio de bens f\u00edsicos, sen\u00f3n tam\u00e9n o intercambio de ideas entre os pa\u00edses.\nAs cidades tam\u00e9n foron abandonando a s\u00faa dependencia agraria, crecendo en torno dos castelos e mosteiros. Neste ambiente receptivo, comezaron a abrirse novas escolas ao longo de todo o continente, incluso en cidades e vilas menores.\nNo campo intelectual, os cambios foron tam\u00e9n froito do contacto co mundo oriental e \u00e1rabe a trav\u00e9s das Cruzadas e, sobre todo, do movemento de Reconquista da pen\u00ednsula Ib\u00e9rica. Nesta altura, o mundo isl\u00e1mico encontr\u00e1base bastante m\u00e1is avanzado en termos intelectuais e cient\u00edficos que o mundo cristi\u00e1n.\nOs autores \u00e1rabes mantiveran durante moito tempo un contacto regular coas obras cl\u00e1sicas gregas (Arist\u00f3teles, por exemplo), e fixeran un traballo de traduci\u00f3n que se tornar\u00eda valioso para os pobos occidentais, xa que por este medio volveron entrar en contacto coas s\u00faas ra\u00edces eruditas que foran \"esquecidas\".\nDe feito, sexa en Espa\u00f1a coa Escola de tradutores de Toledo, sexa no sur de Italia, os tradutores europeos levaron a cabo un traballo consider\u00e1bel de traduci\u00f3ns que permitiron avances importantes en co\u00f1ecementos como a astronom\u00eda, a matem\u00e1tica, a biolox\u00eda e a medicina, e que ser\u00edan o xermolo da evoluci\u00f3n intelectual europea dos s\u00e9culos seguintes.\nA principios do s\u00e9culo XII fund\u00e1ronse as primeiras universidades (Bolo\u00f1a, 1088; Par\u00eds, 1170; Salamanca, 1218; Oxford, 1220) e, en 1500, xa ser\u00edan m\u00e1is de setenta. Este feito foi o punto de partida para o modelo actual de universidade.\nAlgunhas destas instituci\u00f3ns recib\u00edan da Igrexa ou dos Reis o t\u00edtulo de \"Studium generale\", e estaban consideradas como os lugares de ensino m\u00e1is prestixiados de Europa; os seus acad\u00e9micos eran animados a compartir documentos e a ditar cursos noutras instituci\u00f3ns por todo o continente europeo. Trat\u00e1base non s\u00f3 de instituci\u00f3ns de ensino, sen\u00f3n que as universidades medievais eran tam\u00e9n lugares de investigaci\u00f3n e de produci\u00f3n do saber, al\u00e9n de focos de vigorosos debates e moitas pol\u00e9micas. Isto tam\u00e9n quedou claro nas crises nas que estas instituci\u00f3ns estiveron envolveitas, e polas intervenci\u00f3ns que sufriron por parte do poder real e eclesi\u00e1stico.\nA filosof\u00eda natural estudada nas \"facultades de Arte\" destas instituci\u00f3ns, trataba do estudo obxectivo da natureza e do universo f\u00edsico. Este era un campo independente e separado da teolox\u00eda, entendido ben como unha \u00e1rea de estudo esencial en si mesma, ben como un fundamento para a obtenci\u00f3n doutros saberes.\nOutro factor importante para o florecemento intelectual do per\u00edodo foi a actividade cultural das novas ordes mendicantes: especialmente os dominicos e os franciscanos. Ao contrario das ordes mon\u00e1sticas, voltas para a vida contemplativa nos mosteiros, estas novas ordes dedic\u00e1banse \u00e1 convivencia co mundo leigo e procuraban defender a fe cristi\u00e1 polas pregarias e polo uso da raz\u00f3n. A integraci\u00f3n destas ordes nas universidades medievais proporcionaba a infraestrutura necesaria para a existencia de comunidades cient\u00edficas e ir\u00eda xerar moitos froitos para o estudo da natureza, especialmente coa famosa escola franciscana de Oxford.\nO influxo dos textos gregos, as ordes mendicantes, e a multiplicaci\u00f3n das universidades, actuar\u00edan neste novo mundo que se alimentaba do turbill\u00f3n das cidades en crecemento. En 1200 xa hab\u00eda traduci\u00f3ns latinas razoabelmente precisas dos principais traballos dos autores antigos m\u00e1is cruciais para a filosof\u00eda: Arist\u00f3teles, Plat\u00f3n, Euclides, Tolomeo, Arquimedes e Galeno. \nNesta altura a \"filosof\u00eda natural\" (\u00e9 dicir, a ciencia) contida nestes textos comezou a ser traballada e desenvolvida por escol\u00e1sticos not\u00e1beis como Robert Grosseteste, Roger Bacon, Alberte o Magno e Duns Escoto, que traer\u00edan novas tendencias para unha abordaxe m\u00e1is concreta e emp\u00edrica, representando un preludio do pensamento moderno.\nGrosseteste, o fundador da \"escola Franciscana de Oxford\", foi o primeiro escol\u00e1stico en entender plenamente a visi\u00f3n aristot\u00e9lica do cami\u00f1o duplo para o pensamento cient\u00edfico: xeneralizaci\u00f3n de observaci\u00f3ns particulares para unha lei universal, e despois facer o cami\u00f1o inverso: deducir de leis universais a previsi\u00f3n de situaci\u00f3ns particulares. Al\u00e9n diso, afirmou que estes dous cami\u00f1os deber\u00edan ser verificados \u2014ou invalidados\u2014 a trav\u00e9s de experimentos que probasen os seus principios.\nGrosseteste daba grande \u00e9nfase \u00e1 matem\u00e1tica como un medio de entender a natureza, e o seu m\u00e9todo de investigaci\u00f3n conti\u00f1a xa a base esencial da ciencia experimental.\nRoger Bacon, alumno de Grosseteste, prestou atenci\u00f3n especial \u00e1 importancia da experimentaci\u00f3n como medio de aumentar o n\u00famero de feitos co\u00f1ecidos con respecto ao mundo. Describiu o m\u00e9todo cient\u00edfico como un ciclo repetido de observaci\u00f3n, hip\u00f3tese, experimentaci\u00f3n e necesidade de verificaci\u00f3n independente. Bacon rexistraba a forma na que conduc\u00eda os seus experimentos con detalles precisos, a fin de que outros puidesen reproducir os seus experimentos e comprobar os resultados (esta posibilidade de verificaci\u00f3n independente \u00e9 parte fundamental do m\u00e9todo cient\u00edfico contempor\u00e1neo).\nIdade Media tard\u00eda.\nA primeira metade do s\u00e9culo XIV viu o traballo cient\u00edfico de grandes pensadores. Inspirado en Duns Escoto, William de Ockham entend\u00eda que a filosof\u00eda s\u00f3 deber\u00eda tratar de temas sobre os cales puidese obter un co\u00f1ecemento real. Os seus estudos en l\u00f3xica lev\u00e1rono a defender o principio hoxe chamado da Navalla de Occam: \"se hai varias explicaci\u00f3ns igualmente v\u00e1lidas para un feito, ent\u00f3n debemos escoller a m\u00e1is simple\". Iso deber\u00eda levar a desbotar os debates infrut\u00edferos e mover a filosof\u00eda natural en direcci\u00f3n ao que hoxe \u00e9 considerado como a ciencia.\nNesta altura, acad\u00e9micos como Jean Buridan e Nicole Oresme comezaron a cuestionar aspectos da mec\u00e1nica aristot\u00e9lica. En particular, Buridan desenvolveu a \"teor\u00eda do \u00edmpeto\", na que explica o movemento de proxect\u00eds e que foi o primeiro paso en direcci\u00f3n ao moderno concepto de inercia. Buridan anticipouse a Isaac Newton cando escribiu:\nNesa mesma \u00e9poca, os denominados \"Calculatores\" de Merton College, de Oxford, elaboraron o teorema da velocidade media. Usando unha linguaxe simplificada, este teorema estabelece que:\nM\u00e1is tarde, ese teorema ser\u00eda a base da Lei da ca\u00edda libre dos corpos, de Galileo. Hoxe sabemos que as principais propiedades cinem\u00e1ticas do \"movemento rectil\u00edneo uniformemente variado\" (MRUV), que a\u00ednda hoxe atrib\u00faense a Galileo polos textos de f\u00edsica, foran descubertas e probadas por eses acad\u00e9micos.\nNicol\u00e1s de Oresme, \u00e1 s\u00faa vez, demostrou que as raz\u00f3ns propostas pola f\u00edsica aristot\u00e9lica contra o movemento do planeta Terra non eran v\u00e1lidas e invocou o argumento da simplicidade (da navalla de Occan) en favor da teor\u00eda de que \u00e9 a Terra quen se move, e non os corpos celestiais. En xeral, o argumento de Oresme a favor do movemento terrestre \u00e9 m\u00e1is expl\u00edcito e m\u00e1is claro do que o que foi dado s\u00e9culos despois por Cop\u00e9rnico. Entre outras proezas, Oresme foi o descubridor do cambio de direcci\u00f3n da luz a trav\u00e9s da refracci\u00f3n atmosf\u00e9rica; por\u00e9n, at\u00e9 hoxe, o cr\u00e9dito por ese feito te\u00f1a sido dado a Robert Hooke.\nEn 1348, a peste negra levou este per\u00edodo de intenso desenvolvemento cient\u00edfico cara a un fin repentino. A praga matou un terzo da poboaci\u00f3n europea. Durante case un s\u00e9culo, novos focos da praga e outros desastres causaron un continuo decrecemento poboacioal. As \u00e1reas urbanas, xeralmente o motor das innovaci\u00f3ns intelectuais, v\u00edronse especialmente afectadas.\nRenacemento.\nAdemais de estancar o proceso de innovaci\u00f3n, a \"peste negra\" foi un dos factores que puxeron en xaque todo o modelo de sociedade que encontrara o seu apoxeo nos s\u00e9culos anteriores. Pero o s\u00e9culo XV viu o inicio do florecemento art\u00edstico e cultural do Renacemento. O redescubrimento de textos antigos foi facilitado despois da Ca\u00edda de Constantinopla, a mediados do s\u00e9culo XV, cando moitos eruditos bizantinos tiveron que buscar refuxio no occidente, especialmente en Italia. Ese novo influxo alimentou o interese crecente dos acad\u00e9micos europeos polos textos cl\u00e1sicos de per\u00edodos anteriores ao triunfo do cristianismo na cultura europea. No s\u00e9culo XVI xa exist\u00eda, paralelamente ao interese pola civilizaci\u00f3n cl\u00e1sica, un menosprezo pola Idade Media, que pasou a ser cada vez m\u00e1is asociada a expresi\u00f3ns como \"barbarismo\", \"ignorancia\", \"escuridade\", \"g\u00f3tico\", \"noite de mil anos\" ou \"sombr\u00edo\".\nO humanismo renacentista rompeu coa visi\u00f3n teoc\u00e9ntrica e coa concepci\u00f3n filos\u00f3fico-teol\u00f3xica medieval. Ent\u00f3n, conceptos como a dignidade do ser humano pasaron a estar en primeiro plano. Por outro lado, ese humanismo representou tam\u00e9n unha ruptura coa importancia que se lle vi\u00f1a dando \u00e1s ciencias naturais desde o (re)descubrimento de Arist\u00f3teles, no s\u00e9culo XII.\nA pesar do florecemento art\u00edstico, o per\u00edodo inicial do Renacemento vese por alg\u00fans como un momento de estancamento nas ciencias. Hai pouco desenvolvemento de disciplinas como a f\u00edsica e a astronom\u00eda. O apego aos escritos antigos fac\u00eda que as visi\u00f3ns ptolomaica e aristot\u00e9lica do universo estiveran a\u00ednda m\u00e1is enraizadas. En contraste coa escol\u00e1stica, que supu\u00f1a unha orde racional da natureza na cal o intelecto poder\u00eda penetrar, o chamado naturalismo renacentista pasaba a ver o universo como unha creaci\u00f3n espiritual opaca \u00e1 racionalidade e que s\u00f3 poder\u00eda ser comprendida pola experiencia directa; ao mesmo tempo, a filosof\u00eda perdeu moito do seu rigor cando as regras da l\u00f3xica pasaron a seren vistas como secundarias ante a intuici\u00f3n ou a emoci\u00f3n.\nPor outro lado, a invenci\u00f3n da imprenta, que ocorrera simultaneamente \u00e1 ca\u00edda de Constantinopla, ter\u00eda grande efecto na sociedade europea. A diseminaci\u00f3n m\u00e1is f\u00e1cil da palabra escrita democratizou a aprendizaxe e permitiu a propagaci\u00f3n m\u00e1is r\u00e1pida de novas ideas. Entre esas ideas estaba a \u00e1lxebra, que fora introducida na Europa por Fibonacci no s\u00e9culo XIII, pero que s\u00f3 se popularizou ao ser divulgada en forma impresa.\nEsas transformaci\u00f3ns facilitaron o cami\u00f1o para a Revoluci\u00f3n cient\u00edfica, pero iso s\u00f3 ocorrer\u00eda despois de que o movemento Renacentista chegase ao norte da Europa, con figuras como Nicolao Cop\u00e9rnico, Francis Bacon e Ren\u00e9 Descartes. Foron estas figuras as que levaron adiante os avances ensaiados polos sabios da Idade Media. Pero estes personaxes xa son moitas veces descritos como pensadores preiluministas, en vez de seren vistos como parte do renacemento tard\u00edo.\nO Cristianismo e o estudo da natureza.\nO pensamento de Santo Agosti\u00f1o foi fundamental ao orientar a visi\u00f3n do home medieval sobre a relaci\u00f3n entre a fe cristi\u00e1 e o estudo da natureza. Agosti\u00f1o reco\u00f1ec\u00eda a importancia do co\u00f1ecemento, pero entend\u00eda que a fe en Cristo vi\u00f1a restaurar a condici\u00f3n deca\u00edda da raz\u00f3n humana, sendo, por tanto, m\u00e1is importante. Agosti\u00f1o afirmaba que a interpretaci\u00f3n das escrituras deber\u00eda facerse de acordo cos co\u00f1ecementos dispo\u00f1\u00edbeis en cada \u00e9poca sobre o mundo natural. Escritos como a s\u00faa interpretaci\u00f3n \"aleg\u00f3rica\" do libro b\u00edblico da X\u00e9nese influ\u00edron fortemente na Igrexa medieval, que tivo unha visi\u00f3n m\u00e1is interpretativa e menos literal dos textos sagrados. \nDurante os tempos confusos da disoluci\u00f3n do Imperio Romano de Occidente e dos primeiros s\u00e9culos da Idade Media, perd\u00e9rase moito da cultura cl\u00e1sica, pero o declive cultural ser\u00eda m\u00e1is intenso se non fose polo monasticismo, m\u00e1is especificamente pola acci\u00f3n dos monxes copistas. \u00c9 verdade que os textos en grego xa non estaban m\u00e1is acces\u00edbeis polo esquecemento do idioma e que os escritos que pasaban polo traballoso proceso de copia manual eran seleccionados de acordo coa importancia que lles daban os relixiosos. A Igrexa tam\u00e9n estivo a cargo da estrutura educativa, ou polo menos supervisando a mesma.\nCando Carlomagno chamou o monxe Alcu\u00edno para elaborar unha reforma na educaci\u00f3n europea, a Igrexa permaneceu respons\u00e1bel tanto polas \"escolas monacais\" como polas \"escolas catedralicias\". A maior\u00eda das universidades nos s\u00e9culos XII e XIII xurdiron precisamente de escolas ligadas \u00e1s catedrais e funcionaban baixo a protecci\u00f3n da xurisdici\u00f3n eclesi\u00e1stica.\nCon relaci\u00f3n \u00e1 investigaci\u00f3n da natureza, que renaceu na Idade Media Cl\u00e1sica, xa foi mencionada a importancia das ordes relixiosas mendicantes. A\u00ednda que Bernaldo de Claraval e alg\u00fans outros relixiosos chegasen a desaconsellar o estudo das ciencias por entenderen que moitos buscaban eses co\u00f1ecementos s\u00f3 por vaidade, os seus puntos de vista nunca foron adoptados. A Inquisici\u00f3n estaba presente, pero a Igrexa conced\u00eda os profesores moita elasticidade nas s\u00faas doutrinas e, en moitos casos, estimulou as investigaci\u00f3ns cient\u00edficas.\nNas universidades, o campo da filosof\u00eda natural dispu\u00f1a de grande liberdade intelectual, sempre que restrinxise as s\u00faas especulaci\u00f3ns ao mundo natural. A\u00ednda que se esperasen vinganzas e castigos se os fil\u00f3sofos naturais pasaran dese l\u00edmite, os procedementos disciplinarios da Igrexa volv\u00edanse principalmente contra os te\u00f3logos, que traballaban nunha \u00e1rea m\u00e1is \"perigosa\". En xeral, hab\u00eda soporte relixioso para a ciencia natural e o reco\u00f1ecemento de que esta era un importante factor na aprendizaxe.\nIdade das Tebras?\nNoci\u00f3ns preconcibidas sobre a Idade Media foron amplamente propagadas, incluso por motivaci\u00f3ns pol\u00edticas, e a\u00ednda hoxe permanecen mitos no imaxinario popular. Iso tam\u00e9n \u00e9 verdadeiro cando se trata das noci\u00f3ns da ciencia no per\u00edodo: ref\u00edrese a el pexorativamente como \"idade das tebras\", suxerindo que nel non houbo ningunha creaci\u00f3n filos\u00f3fica ou cient\u00edfica aut\u00f3noma.\nPara xustificar o t\u00edtulo de \"Idade das Tebras\", xa se dixo que na \"noite de mil anos\" que supostamente fora a era medieval, a ciencia co\u00f1ecer\u00eda un longo per\u00edodo de \"falta de inspiraci\u00f3n\" en comparaci\u00f3n coa produci\u00f3n cient\u00edfica cl\u00e1sica. Este prexu\u00edzo d\u00e9bese ao pequeno volume de produci\u00f3n cient\u00edfica e filos\u00f3fica elaborada na Idade Media en relaci\u00f3n ao per\u00edodo cl\u00e1sico e helen\u00edstico.\nQueda a d\u00fabida de se ser\u00eda adecuada a comparaci\u00f3n dunha era na cal Europa comezou en faragullos co per\u00edodo \u00e1ureo da antig\u00fcidade cl\u00e1sica, xa que as condici\u00f3ns sociais e econ\u00f3micas eran diferentes. Mesmo a produci\u00f3n cient\u00edfica do Imperio Romano queda empalidecida diante dos descubrimentos te\u00f3ricos do pasado grego, incluso durante o longo per\u00edodo de prosperidade proporcionado pola Pax romana e m\u00e1is a\u00ednda despois da morte de Marco Aurelio, en 180 d.C.\nA\u00ednda que ning\u00fan historiador serio utilice a expresi\u00f3n \"Idade das Tebras\" para suxerir atraso cultural, a\u00ednda hoxe, mesmo nas escolas, ens\u00ednanse noci\u00f3ns equivocadas como a idea falsa de que os estudosos medievais cr\u00edan que a Terra fose plana.\nO legado cient\u00edfico medieval occidental.\nDespois de superado o abalo de desastres como a \"peste negra\", na parte final da Idade Media, o Occidente puido demostrar un crecemento cient\u00edfico a\u00ednda m\u00e1is exuberante no per\u00edodo subsecuente. Os avances na \u00f3ptica, obtidos durante a Idade Media, decontado xerar\u00edan aparellos como o microscopio e o telescopio.\nEstes dous instrumentos, xuntamente coa imprenta, son vistos por moitos como os equipamentos m\u00e1is importantes creados para o avance do co\u00f1ecemento humano.\n\u00c9 preciso tam\u00e9n resaltar os avances na f\u00edsica, pero foron probabelmente o nacemento e desenvolvemento das universidades, xuntamente coas primeiras sementes do que se tornar\u00eda na metodolox\u00eda cient\u00edfica contempor\u00e1nea, as herdanzas m\u00e1is importantes do per\u00edodo.\nMoi en breve aquela civilizaci\u00f3n que herdara un imperio en faragullos ir\u00eda revolucionar o entendemento do home acerca do seu lugar no mundo e no universo.\nPor m\u00e1is que os homes do Renacemento e de momentos hist\u00f3ricos posteriores \u00e1s veces fixesen intenci\u00f3n de esquecer, moito diso foi posibilitado polas conquistas medievais.\nA ciencia medieval f\u00f3ra do \u00e1mbito cristi\u00e1n occidental.\nNon ser\u00eda xusto cerrarmos este artigo sen unha referencia \u00e1 ciencia desenvolvida durante a Idade Media en espazos e culturas alleas \u00e1 Europa occiental, e que tanta influencia tiveron no propio desenvolvemento da ciencia en occidente.\nMundo musulm\u00e1n.\nO mundo \u00e1rabe-musulm\u00e1n tivo o seu apoxeo intelectual desde o s\u00e9culo VIII at\u00e9 o s\u00e9culo XIV, o que permitiu o desenvolvemento dunha cultura cient\u00edfica espec\u00edfica, iniciada en Damasco baixo os \u00faltimos Omeias, e despois en Bagdad baixo os primeiros Ab\u00e1sidas.\nA ciencia \u00e1rabe-musulm\u00e1 est\u00e1 fundada na traduci\u00f3n e a lectura cr\u00edtica das obras da Antig\u00fcidade. A expansi\u00f3n do saber \u00e1rabe-musulm\u00e1n est\u00e1 estreitamente ligada \u00e1s guerras de conquista do islam que permitiu aos \u00e1rabes entrar en contacto coas civilizaci\u00f3ns hind\u00fa e chinesa. O papel, empr\u00e9stito dos chineses, substitu\u00edu rapidamente ao pergameo no mundo musulm\u00e1n. O califa Harun al-Rashid, apaixonado da astronom\u00eda, crea en 829 en Bagdad o primeiro observatorio permanente, o que permitiu aos seus astr\u00f3nomos realizar os seus propios estudos do movemento dos astros.\nAl-Birun\u00ed, retomando os escritos de Erat\u00f3stenes de Alexandr\u00eda, calcula o di\u00e1metro da Terra e afirma que xira sobre si mesma, moito antes que Galileo. En 832 f\u00fandanse as Casas da sabedor\u00eda (\"Bait al-hikma\"), lugares onde se comparte e desde onde se difunde o saber. En medicina, Avicena (980 - 1037) redacta unha monumental enciclopedia, o Canon da Medicina (\"al-Qanun\"). Ibn Nafis describe a circulaci\u00f3n sangu\u00ednea pulmonar, e al-Razi recomenda o uso do alcohol en medicina. No s\u00e9culo XI, Abu-l-Qasim az-Zahrawi (co\u00f1ecido como Abulcas\u00eds en Occidente) escribe unha obra de referencia para a \u00e9poca, sobre a cirurx\u00eda. En matem\u00e1ticas a herdanza antiga salvag\u00e1rdase e profund\u00edzase, permitindo o nacemento da \u00e1lxebra. A utilizaci\u00f3n das cifras \u00e1rabes e do cero fan pos\u00edbel os avances en an\u00e1lise combinatoria e en trigonometr\u00eda.\nA ciencia na China medieval.\nA China da Antig\u00fcidade contribu\u00edra sobre todo \u00e1 innovaci\u00f3n t\u00e9cnica, con tres inventos principais que son: o papel (que data do s\u00e9culo II a.C.), a p\u00f3lvora (o primeiro rexistro escrito reco\u00f1ecido parece ser o \"Wujing Zongyao\" que datar\u00eda de arredor de 1044) e o comp\u00e1s, utilizado desde o s\u00e9culo XI, na xeomancia. O cient\u00edfico chin\u00e9s Shen Kuo (1031 - 1095) da Dinast\u00eda Song describe o comp\u00e1s magn\u00e9tico como instrumento de navegaci\u00f3n. Para o historiador Joseph Needham, en \"Science et civilisation en Chine\", vasto estudo de dezasete volumes, a sociedade chinesa produciu unha ciencia innovadora, desde os seus inicios. O mesmo Needham relativiza a concepci\u00f3n segundo a cal a ciencia debe todo a Occidente. Para el, a China estaba incluso animada dunha ambici\u00f3n de recoller de maneira desinteresada o saber, antes inluso que as universidades occidentais. Karine Chelma igualmente demostrou que a opini\u00f3n estendida segundo a cal a demostraci\u00f3n matem\u00e1tica ser\u00eda de orixe grega \u00e9 parcialmente falsa, xa que os chineses arranxaban os mesmos problemas na s\u00faa \u00e9poca; di tam\u00e9n: non pode quedar centrada en occidente, a historia das ciencias exixe unha posta en perspectiva internacional dos saberes. Os tratados matem\u00e1ticos e de demostraci\u00f3n son abondosos, como \"Os Nove cap\u00edtulos\" (que presentan preto de 246 problemas) transmitidos por Liu Hui (s\u00e9culo III) e por Li Chunfeng (s\u00e9culo VII) ou a\u00ednda os \"Reflexos das medidas dos c\u00edrculos no mar\" de Li Ye, que datan de 1248, estudados por Chemla e que abordan as noci\u00f3ns aritm\u00e9ticas das fracci\u00f3ns, da extracci\u00f3n de ra\u00edces cadradas e c\u00fabicas, do c\u00e1lculo da \u00e1rea do c\u00edrculo e do volume da pir\u00e1mide, entre outras.\nA India dos matem\u00e1ticos medievais.\nOs matem\u00e1ticos hind\u00fas da Idade Media eran particularmente abstractos e non estaban orientados cara \u00e1 pr\u00e1ctica, en contraste cos exipcios, por exemplo. \u00c9 con Brahmagupta (598 - 668) e a s\u00faa obra, particularmente complexa e innovadora, cando as diferentes facetas do \"cero\", a \"cifra\" e o \"n\u00famero\" son perfectamente comprendidas, e cando se perfecciona a construci\u00f3n do sistema de numeraci\u00f3n decimal de posici\u00f3n. O per\u00edodo remata co matem\u00e1tico Bhaskara II (1114 - 1185) que escribiu varios tratados importantes. \u00c1 maneira de Nasir ad-Din at-Tusi (1201 - 1274) desenvolve a derivaci\u00f3n. Encontra as ecuaci\u00f3ns polin\u00f3micas e f\u00f3rmulas de trigonometr\u00eda, entre as cales est\u00e1n as f\u00f3rmulas da adici\u00f3n. Bhaskara \u00e9 tam\u00e9n un dos pais da an\u00e1lise, porque introduciu varios elementos relevantes do c\u00e1lculo diferencial: a derivada, a diferenciaci\u00f3n e a aplicaci\u00f3n aos extremos, e incluso unha primeira forma do teorema de Rolle.\nPero \u00e9 sobre todo con \u00c2ryabhata (476 - 550), cuxo tratado de astronom\u00eda leva o seu nome, o \"Aryabat\u00eeya\", escrito en verso contra 499 a.C., cando as matem\u00e1ticas hind\u00fas se manifestan. Tr\u00e1tase dun curto tratado de astronom\u00eda que presenta 66 teoremas de aritm\u00e9tica, \u00e1lxebra, ou trigonometr\u00eda plana e esf\u00e9rica. Estes gromos retom\u00e1ronse e amplific\u00e1ronse polos matem\u00e1ticos e astr\u00f3nomos da escola de Kerala, entre eles: Madhava de Sangamagrama, Nilakantha Somayaji, Parameswara, Jyeshtadeva, ou Achyuta Panikkar, durante o per\u00edodo medieval do s\u00e9culo V ao s\u00e9culo XV. As\u00ed, o \"Yuktibhasa\" ou \"Ganita Yuktibhasa\" \u00e9 un tratado de matem\u00e1ticas e de astronom\u00eda, escrito polo astr\u00f3nomo hind\u00fa Jyesthadeva, membro da escola matem\u00e1tica de Kerala en 1530. Jyesthadeva adiantouse tres s\u00e9culos ao descubrimento do c\u00e1lculo infinitesimal polos occidentais."}
{"id": "39413", "revid": "85894", "url": "https://gl.wikipedia.org/wiki?curid=39413", "title": "Charles Gyude Bryant", "text": "Charles Gyude Bryant, nado en Monrovia o 17 de xaneiro de 1949 e finado na mesma cidade o 16 de abril de 2014, foi un pol\u00edtico liberiano.\nTraxectoria.\nFoi xefe do goberno de transici\u00f3n (sen o t\u00edtulo de \"presidente\") de Liberia entre 2003 e 2006, ata o inicio do mandato da presidente Ellen Johnson-Sirleaf."}
{"id": "39414", "revid": "158", "url": "https://gl.wikipedia.org/wiki?curid=39414", "title": "Gyude Bryant", "text": ""}
{"id": "39417", "revid": "22570", "url": "https://gl.wikipedia.org/wiki?curid=39417", "title": "Roma Ryan", "text": "Roma Ryan \u00e9 unha escritora, poeta, e letrista do grupo Enya.\nTraxectoria.\nRoma vive en Artane, no norte de Dubl\u00edn, Irlanda. Est\u00e1 casada con Nicky, representante e produtor musical de Enya.\nUnha das s\u00faas canci\u00f3ns, \"May it be\", pertencente \u00e1 banda sonora d\u00b4O se\u00f1or dos aneis (1\u00aa parte), e foi nomeada para un \u00d3scar."}
{"id": "39418", "revid": "23204", "url": "https://gl.wikipedia.org/wiki?curid=39418", "title": "Mariela Castro", "text": "Mariela Castro Esp\u00edn, nada na Habana o 27 de xullo de 1962, \u00e9 a directora do Centro Nacional de Educaci\u00f3n Sexual de Cuba (CENESEX) e da revista Sexolog\u00eda e Sociedade, na Habana.\nTraxectoria.\nActivista polos dereitos dos homosexuais en Cuba, participou nas campa\u00f1as \"LGTB\" polos dereitos das lesbianas, gays, bisexuais e transexuais; foi ademais promotora da efectiva prevenci\u00f3n da SIDA.\n\u00c9 a filla do presidente Ra\u00fal Castro e da que foi dirixente da Federaci\u00f3n de Mulleres Cubanas, Vilma Esp\u00edn Guillois."}
{"id": "39420", "revid": "85894", "url": "https://gl.wikipedia.org/wiki?curid=39420", "title": "Bot", "text": "Un bot (acurtamento de \"robot\") \u00e9 un programa inform\u00e1tico que realiza diferentes funci\u00f3ns imitando \u00f3s humanos. En sitios wiki, como Wikipedia, un bot pode realizar funci\u00f3ns rutineiras de edici\u00f3n. Noutro tipo de sitios, como Encarta, o bot pode informar sobre cuesti\u00f3ns relativas ao propio contido do sitio (tcc bots conversacionais axudantes).\nPois que se trata de ferramentas que realizan tarefas de forma automatizada simulando seres humanos, poden ser utilizados de forma maligna (por exemplo, a propia Wikipedia foi v\u00edtima no seu d\u00eda de bots que destru\u00edan contido, tal e como se pode ver no ). Por esta raz\u00f3n, en sitios que utilizan os bots para automatizaren tarefas, pos\u00faen regras moi estritas para o uso (correcto) dos bots.\nOutros usos indebidos son o rexistro autom\u00e1tico de contas de correo electr\u00f3nico ou doutro tipo de servizos web, raz\u00f3n pola que moitos sitios incorporan un m\u00e9todo de seguranza que consiste en que o usuario repita un c\u00f3digo alfanum\u00e9rico que se xera automaticamente con cada petici\u00f3n de rexistro.\nOs buscadores de internet tam\u00e9n utilizan os \"bots\" ou \"robots\" para indexaren contido doutras p\u00e1xinas web e axilizaren as buscas. Debido a que polo xeral non discriminan entre o contido, poden chegar a indexar ficheiros con informaci\u00f3n confidencial ou vital para o sitio (tal que as bases de datos, se non estiveren cifradas ou protexidas).\nHabitualmente \u00e9 pos\u00edbel protexerse desta intromisi\u00f3n introducindo no cartafol ra\u00edz do sitio un ficheiro que enumere as exclusi\u00f3ns ou restrici\u00f3ns ao indexado de contido. Tales restrici\u00f3ns acostuman ser respectadas pola maior parte dos sitios sempre que a sem\u00e1ntica utilizada fora correcta.\nNo \u00e1mbito dos videoxogos, co\u00f1\u00e9cese como \"bot\" aquel programa que \u00e9 capaz de xogar por si mesmo (tam\u00e9n se co\u00f1ece como borg, abreviatura de ciborg). A funci\u00f3n deste elemento \u00e9 a de supor un reto para o xogador humano, xa que se intenta que o \"bot\" te\u00f1a a maior intelixencia artificial pos\u00edbel. Isto \u00e9 particularmente importante nos xogos de RPG ou de xogos de estratexia.\n\u00c9 importante facer a distinci\u00f3n de que \"bot\" \u00e9 unha definici\u00f3n funcional, e que non fai diferenzas no que respecta \u00e1 s\u00faa posta en funcionamento."}
{"id": "39422", "revid": "27155", "url": "https://gl.wikipedia.org/wiki?curid=39422", "title": "Cego\u00f1a negra", "text": "A cego\u00f1a negra (\"Ciconia nigra\") \u00e9 unha especie monot\u00edpica, e consid\u00e9rase como o tax\u00f3n m\u00e1is primitivo do x\u00e9nero \"Ciconia\" (del Hoyo et al. 1992). Algo menor que a familiar cego\u00f1a branca, ten unha altura de 90\u2013100\u00a0cm, e unha envergadura que supera os 160\u00a0cm. O peso aproximado \u00e9 de 3\u00a0kg. O adulto presenta unha plumaxe negra pola s\u00faa parte dorsal: pescozo, cola e peito, con irisaci\u00f3ns \u201cmet\u00e1licas\u201d verdes e moradas, moi patentes na cabeza, o pescozo, o dorso e as cobertoiras alares. As partes inferiores te\u00f1en plumas brancas na zona axilar, zona ventral, coxas e infracobertoiras caudais, que son extraordinariamente longas.\nNos adultos, a car\u00fancula (o \"anel\" arredor do ollo), pico e patas, ausentes de plumas, presentan unha cor vermella intensa que produce unha marcada contraste coa cor branca e negra da plumaxe. O iris \u00e9 marr\u00f3n.\nNon existe dimorfismo acusado entre macho e femia. O macho presenta un tama\u00f1o algo maior, e a estrutura do pico nalg\u00fans exemplares pode chegar a ser moi patente, cun pico m\u00e1is robusto e algo curvo respecto \u00e1 femia.\nOs individuos novos cando abandonan o ni\u00f1o difer\u00e9ncianse dos adultos porque a car\u00fancula, patas e peteiro non te\u00f1en cor vermella, e a plumaxe dorsal, a da cabeza e o pescozo non \u00e9 negra. A cor da car\u00fancula \u00e9 marr\u00f3n ou parda agrisada, a do peteiro e patas var\u00eda entre branca agrisada a verde oliva ou amarelo. As plumas da cabeza, pescozo e peito son de cor marr\u00f3n, coas puntas brancas, o que lle confire un aspecto pencado. O resto da plumaxe do dorso \u00e9 tam\u00e9n de tonalidades marr\u00f3ns escuras, o que fai que no campo as aves novas te\u00f1an dorsalmente un aspecto marr\u00f3n achocolatado."}
{"id": "39423", "revid": "408", "url": "https://gl.wikipedia.org/wiki?curid=39423", "title": "Ciconia nigra", "text": ""}
{"id": "39425", "revid": "5863", "url": "https://gl.wikipedia.org/wiki?curid=39425", "title": "Lago Velence", "text": "O lago Velence est\u00e1 situado en Hungr\u00eda, a media distancia entre Budapest e o lago Balat\u00f3n, preto de Sz\u00e9kesfeh\u00e9rv\u00e1r. O lago ten 10.8\u00a0km de longo e 2.3\u00a0km de largo e ten unha superficie de 25\u00a0km\u00b2. \u00d3 norte est\u00e1n as monta\u00f1as Velence, cunha altitude m\u00e1xima de 352 m. Est\u00e1 considerado como o lago m\u00e1is quente de Europa, xa que no ver\u00e1n a auga acada unha temperatura de entre 26 e 28\u00a0\u00b0C, e a variedade de aves que se poden atopar no lago \u00e9 abraiante."}
{"id": "39429", "revid": "1131", "url": "https://gl.wikipedia.org/wiki?curid=39429", "title": "Grupo Globomedia", "text": "O Grupo Globomedia, antes co\u00f1ecido como Grupo \u00c1rbol, \u00e9 un conglomerado de empresas de comunicaci\u00f3n de fala espa\u00f1ola con presenza en Espa\u00f1a, Iberoam\u00e9rica, Europa e Estados Unidos. Os seus inicios rem\u00f3ntanse a 1995 cando se uniron Globomedia (Espa\u00f1a) e Promofilm (Arxentina). Outro compo\u00f1ente importante do Grupo Globomedia \u00e9 GECA (Gabinete de Estudios de Comunicaci\u00f3n Audiovisual), empresa de consultor\u00eda no \u00e1mbito dos medios. Tam\u00e9n forman parte Globomedia M\u00fasica e Fundaci\u00f3n \u00c1rbol.\nEn 2006 o Grupo \u00c1rbol fusionouse con Mediapro e coa multinacional de publicidade WPP dando lugar ao holding Imagina Media Audiovisual. No ano 2009 o Grupo \u00c1rbol cambiou a s\u00faa denominaci\u00f3n para Grupo Globomedia."}
{"id": "39430", "revid": "12452", "url": "https://gl.wikipedia.org/wiki?curid=39430", "title": "Aer\u00f3bico", "text": ""}
{"id": "39431", "revid": "12452", "url": "https://gl.wikipedia.org/wiki?curid=39431", "title": "Aerobio", "text": ""}
{"id": "39432", "revid": "22570", "url": "https://gl.wikipedia.org/wiki?curid=39432", "title": "Aeroclub", "text": "Un aeroclub \u00e9 un centro que ten como obxectivos o ensino e a pr\u00e1ctica da aviaci\u00f3n civil e outras actividades aeron\u00e1uticas como pode ser o paracaidismo, asemade poden tam\u00e9n cumprir misi\u00f3ns de emerxencia ou de interese p\u00fablico. Para operar precisan autorizaci\u00f3n dos organismos nacionais de aviaci\u00f3n civil, normalmente reciben o nome da cidade na que est\u00e1n instalados ou se \u00e9 capital dunha rexi\u00f3n ou territorio auton\u00f3mo tam\u00e9n pode recibir o nome desa rexi\u00f3n dependendo da lexislaci\u00f3n nacional."}
{"id": "39434", "revid": "82922", "url": "https://gl.wikipedia.org/wiki?curid=39434", "title": "Ceca de Santiago de Compostela", "text": "A ceca de Santiago de Compostela bateu moeda entre os reinados de Afonso VI e Henrique II nun per\u00edodo que abrangue desde 1078 ou 1079 \u00f3 1379.\nFoi o bispo de Santiago de Compostela, Diego P\u00e1ez quen en 1078 lle solicitou \u00f3 rei o privilexio de cu\u00f1ar moeda para facer fronte \u00f3s gastos ocasionados polas obras na catedral. No ano 1085 foille retirado o privilexio de cu\u00f1axe \u00e1 igrexa compostel\u00e1 logo da detenci\u00f3n do propio bispo, non obstante a ceca seguiu a bater moeda pero administrada pola coroa.\nCon Xelm\u00edrez \u00e1 cabeza do episcopado compostel\u00e1n react\u00edvanse as obras catedralicias e solic\u00edtase o privilexio de cu\u00f1ar moeda, o que consegue no ano 1107 para el e os seus sucesores e en 1109 consegue o dereito para a cu\u00f1axe de moedas de prata, a\u00ednda que o certo \u00e9 que non se conserva ningunha moeda en prata labrada na ceca compostel\u00e1."}
{"id": "39436", "revid": "127505", "url": "https://gl.wikipedia.org/wiki?curid=39436", "title": "Aecio", "text": "Flavio Aecio, (en lat\u00edn, Aetius) nado en Durostorum, Mesia, no 396 e finado en R\u00e1vena o 21 de setembro do 454, foi un xeneral romano. \nOrixinario da provincia de Moesia, era fillo do \"magister equitum\" Gaudencio e da dama Aurelia. Os primeiros anos de aprendizaxe pasounos como ref\u00e9n de Alarico I, o que lle permitiu co\u00f1ecer o modo de pensar e loitar dos godos. Serve \u00e1 s\u00faa vez como \"magister equitum\" nas Galias durante a xefatura militar de F\u00e9lix, ata que no 433 alcanza el mesmo a dita maxistratura de \"magister militum\".\nPrecedido por mediocres e ef\u00e9meros predecesores, Aecio destaca no seu cargo por ser quen de po\u00f1er orde nun ca\u00f3tico Imperio de Occidente que est\u00e1 en proceso de derrube. Protexe Italia e det\u00e9n a expansi\u00f3n dos b\u00e1rbaros: frea aos visigodos na Galia e reduce aos burgundios en Savoia. Outras decisi\u00f3ns son mal recibidas, pero inevit\u00e1beis, como o reco\u00f1ecemento do asentamento v\u00e1ndalo no norte de \u00c1frica.\nPero a s\u00faa campa\u00f1a m\u00e1is not\u00e1bel, a que lle ha valer para a historia o sobrenome de \"o derradeiro romano\", ser\u00e1 a que dirixir\u00e1 contra os hunos. Sent\u00edndose insultado o seu caudillo Atila polo emperador Valentiniano III ante o rexeitamento da petici\u00f3n de man da s\u00faa irm\u00e1 Honoria, l\u00e1nzase a destru\u00edr Roma. Para isto convoca unha gran confederaci\u00f3n de tribos escitas, s\u00e1rmatas, x\u00e9pidas, ostrogodas, alanas, que se unen aos hunos na s\u00faa marcha. Pero Aecio dirixindo maxistralmente, a francos, v\u00e1ndalos, visigodos e as tropas romanas que quedan acada unha gran vitoria nos Campos Catal\u00e1unicos no ano 451: \u00e9 a \u00faltima gran batalla do Imperio de Occidente.\nPara a s\u00faa desgraza, esta gran vitoria halle valer a envexa do emperador, que, abrigando sospeitas dunha hipot\u00e9tica pretensi\u00f3n ao trono, ordena matalo no 454. Posteriormente, a intriga v\u00f3lvese contra o propio Valentiniano, que \u00e9 asasinado un ano despois por seguidores de Aecio."}
{"id": "39437", "revid": "85894", "url": "https://gl.wikipedia.org/wiki?curid=39437", "title": "Zen\u00f3n de Elea", "text": "Zen\u00f3n de Elea (aprox. 490-430 a.C.). Fil\u00f3sofo grego da Escola de Elea e disc\u00edpulo de Parm\u00e9nides, hai incluso unha tradici\u00f3n que di que foi fillo deste \u00faltimo. Durante a s\u00faa vida gozou de gran respecto e fama entre os seus concidad\u00e1ns, principalmente como mestre. Residente sempre en Elea, relata Plat\u00f3n que acud\u00edan xentes de moitos outros lugares para recibir as s\u00faas ensinanzas. As\u00ed mesmo, hai unha lenda, transmitida por Di\u00f3xenes Laercio, na que se conta como Zen\u00f3n sacrificou a s\u00faa vida para intentar liberar \u00e1 cidade do poder opresivo dun tirano. Descuberto como integrante dunha conxura para derrocar \u00f3 tirano foi sometido a severas torturas para que revelase o nome dos outros conspiradores. Segundo a lenda, resistiu valorosamente, e despois de nomear \u00f3 propio tirano como o principal inimigo do Estado mordeuse a lingua arrinc\u00e1ndoa e cusp\u00edndoa \u00e1 cara do tirano. Despois disto o tirano mandou esmagar o seu corpo.\nPensamento.\nEn opini\u00f3n de Arist\u00f3teles foi o creador da dial\u00e9ctica. De acordo cunha descrici\u00f3n que fai Plat\u00f3n no di\u00e1logo \"Parm\u00e9nides\", Zen\u00f3n serviuse da dial\u00e9ctica como un instrumento para refutar a todos aqueles que se burlaban do seu mestre por negar o movemento e a pluralidade. Tr\u00e1tase, polo tanto, dunha dial\u00e9ctica negativa, que ve na contradici\u00f3n un l\u00edmite para o pensamento: se a partir dunha afirmaci\u00f3n calquera podemos argumentar que de a\u00ed se deriva un absurdo, ent\u00f3n deberemos conclu\u00edr coa negaci\u00f3n da afirmaci\u00f3n de partida. En l\u00f3xica isto denom\u00ednase demostraci\u00f3n por \"reduci\u00f3n \u00f3 absurdo\".\nComo acabamos de ver, as afirmaci\u00f3ns que Zen\u00f3n se propu\u00f1a negar son d\u00faas: a realidade do movemento e a pluralidade. \u00c9 dicir, nega as certezas sensibles e de sentido com\u00fan coas que vivimos todos os seres humanos.\nEn contra do movemento constru\u00edu catro argumentos. Segundo a testemu\u00f1a de Arist\u00f3teles, o primeiro consiste en que \u201co movemento \u00e9 falso porque o movido ter\u00eda que chegar primeiro \u00e1 metade de cami\u00f1o, antes de poder chegar \u00e1 meta\u201d. Este razoamento presup\u00f3n, primeiro, que o movemento consiste en trasladarse dun lugar a outro no espazo e, segundo, a infinita divisibilidade do espazo. As\u00ed, para percorrer un traxecto desde un punto A a un punto B, antes hai que pasar por un punto intermedio C. Pero, para chegar a C, antes hai que pasar tam\u00e9n polo punto D intermedio entre A e C. E as\u00ed sucesivamente sen fin. \u00c9 dicir, para ir dun sitio a outro hai que pasar por unha serie infinita de puntos. Pero isto resulta absurdo, xa que as\u00ed nunca ser\u00eda posible chegar a ning\u00fan sitio. Polo tanto, o movemento non pode ter verdade racional.\n A_______D________C________________B\nO segundo e o terceiro argumentos en contra do movemento, os m\u00e1is c\u00e9lebres, son o de \u201cAquiles, o dos p\u00e9s lixeiros\u201d e o da \u201cfrecha voadora\u201d. Con relaci\u00f3n a estes argumentos comenta Sexto Emp\u00edrico, con certa iron\u00eda, como Di\u00f3xenes de Sinope (o c\u00ednico) os refutaba todas as ma\u00f1\u00e1s: mesmo despois de levantarse, sen dicir palabra, po\u00f1\u00edase a pasear de arriba a abaixo na s\u00faa estancia, probando as\u00ed cos feitos o incrible que resultaban os argumentos de Zen\u00f3n.\nRespecto da pluralidade, serv\u00edase tam\u00e9n de paradoxos similares para mostrar o absurdo da mesma. Consideraba que de haber unha multiplicidade de cousas, estas ser\u00edan finitas e infinitas en n\u00famero. Mais, como isto resulta contraditorio extra\u00eda a conclusi\u00f3n de que a pluralidade non existe.\nEn conclusi\u00f3n, Zen\u00f3n serv\u00edase da dial\u00e9ctica para asentar racionalmente o punto de vista monista e inmobilista de Parm\u00e9nides.\nV\u00e9xase tam\u00e9n.\nOutros artigos.\nParadoxos de Zen\u00f3n"}
{"id": "39438", "revid": "624", "url": "https://gl.wikipedia.org/wiki?curid=39438", "title": "Flavio Aecio", "text": ""}
{"id": "39464", "revid": "23204", "url": "https://gl.wikipedia.org/wiki?curid=39464", "title": "Himno Nacional de Colombia", "text": ""}
{"id": "39465", "revid": "2445", "url": "https://gl.wikipedia.org/wiki?curid=39465", "title": "Himno nacional de Albania", "text": ""}
{"id": "39466", "revid": "2445", "url": "https://gl.wikipedia.org/wiki?curid=39466", "title": "Himno nacional de Cabo Verde", "text": ""}
{"id": "39467", "revid": "3054", "url": "https://gl.wikipedia.org/wiki?curid=39467", "title": "Himno nacional dos Estados Unidos de Am\u00e9rica", "text": ""}
{"id": "39472", "revid": "1235", "url": "https://gl.wikipedia.org/wiki?curid=39472", "title": "F\u00f3rmula Un", "text": ""}
{"id": "39474", "revid": "47401", "url": "https://gl.wikipedia.org/wiki?curid=39474", "title": "Irm\u00e1ns Marx", "text": "Os Irm\u00e1ns Marx foron un grupo de irm\u00e1ns comediantes, que fixeron teatro, cinema e televisi\u00f3n. Eran \"Chico\" (Leonard, 1887-1961), \"Harpo\" (Adolph Arthur, 1888-1964), \"Groucho\" (Julius Henry, 1890-1977), \"Gummo\" (Milton, 1892-1977), e \"Zeppo\", (Herbert, 1901-1979). Outro irm\u00e1n, Manfred, naceu en 1885 mais morreu na infancia.\nFilmograf\u00eda.\nFilmes cos catro irm\u00e1ns:\nFilmes soamente con Harpo, Chico e Groucho:"}
{"id": "39476", "revid": "56817", "url": "https://gl.wikipedia.org/wiki?curid=39476", "title": "Dimensi\u00f3n", "text": "A dimensi\u00f3n ten un significado matem\u00e1tico moi amplo, e polo tanto consta dunha pluralidade de definici\u00f3ns, dependendo do sentido adecuado en cada caso.\nDimensi\u00f3n dun espazo vectorial.\nUn espazo vectorial sobre un corpo K dise que ten \"dimensi\u00f3n n\" se existe unha base de cardinal n. Nun espazo vectorial, todas as bases te\u00f1en o mesmo cardinal, o que fai da dimensi\u00f3n o primeiro invariante da \u00e1lxebra lineal. O espazo vectorial trivial {0} ten como dimensi\u00f3n 0 porque o conxunto baleiro \u00e9 a s\u00faa base: unha combinaci\u00f3n de cero vector d\u00e1 o vector nulo.\nIntuitivamente falando, a dimensi\u00f3n dun espazo vectorial dinos cantos elementos necesitamos para poder expresar calquera elemento do espazo en termos das combinaci\u00f3ns lineais dos primeiros, i.e., cantos elementos do espazo necesitamos para poder expresar todos os elementos do espazo como sumas de m\u00faltiplos destes elementos.\nDimensi\u00f3n topol\u00f3xica.\nA dimensi\u00f3n topol\u00f3xica \u00e9 a que nos resulta m\u00e1is intuitiva e pragm\u00e1tica para comprender. Esta establece a dimensi\u00f3n dun punto = 0, a dunha curva = 1, a dunha superficie = 2 etc...\nM\u00e1is formalmente escrito, un obxecto ten dimensi\u00f3n topol\u00f3xica \"m\" cando calquera recubrimento dese obxecto, ten como m\u00ednimo unha dimensi\u00f3n topol\u00f3xica = m 1 (establecendo de xeito previo que o punto ten dimensi\u00f3n topol\u00f3xica = 0).\nA\u00ednda m\u00e1is formalmente: a definici\u00f3n para conxuntos con dimensi\u00f3n topol\u00f3xica 0 queda como segue: dise que un conxunto F ten dimensi\u00f3n topol\u00f3xica 0, DT(F)=0 se e s\u00f3 se para todo x pertencente a F e calquera conxunto aberto O (para a topolox\u00eda relativa de F) que conte\u00f1a a x, existe un aberto V tal que x pertence a V que est\u00e1 inclu\u00eddo en O e a fronteira de V coa intersecci\u00f3n a F \u00e9 baleira.\nDimensi\u00f3n de Hausdorff-Besicovitch.\nEsta dimensi\u00f3n \u00e9 comunmente confundible coa \"entrop\u00eda de Kolm\u00f3gorov\" ou a \"dimensi\u00f3n de Minkowski Bouligand\". A dimensi\u00f3n de Hausdorff-Besicovitch obtense como un punto de punto de inflexi\u00f3n do valor da potencia elixida na lonxitude de Hausdorff cando esta pasa de ser infinita a ser nula. A lonxitude de Hausdorff \u00e9 a suma do di\u00e1metro topol\u00f3xico elevado a unha potencia \"s\" dun recubrimento enteiro do obxecto a partir de contornas ou cubrimentos de di\u00e1metro delta ou menor a este do propio obxecto.\nA entrop\u00eda de Kolmogorov.\n\u00c9 unha dimensi\u00f3n obtida para facilidade de c\u00e1lculos como o cociente logar\u00edtmico entre o n\u00famero de homotecias internas atopadas nun obxecto por transformaci\u00f3n, e a inversa da raz\u00f3n desa homotecia. \u00c9 tam\u00e9n chamada \"Box Counting Dimension\" e ten unha definici\u00f3n m\u00e1is intuitiva pero m\u00e1is larga respecto diso.\n\u00c9 deste xeito que os obxectos euclidianos diferenciables vense cunha correspondencia no seu valor dimensional topol\u00f3xica, de Box Counting e de H.B.\nIsto non resulta cos fractais, que son definidos por Beno\u00eet Mandelbrot como:\nFinalmente sabemos que existen casos de fractais que non se apegan a esta definici\u00f3n; unha desas \u00e9 a curva do Dia\u00f1o, a cal \u00e9 un fractal derivado do conxunto de Cantor."}
{"id": "39478", "revid": "98629", "url": "https://gl.wikipedia.org/wiki?curid=39478", "title": "Bud Spencer", "text": "Carlo Pedersoli, nado en N\u00e1poles o 31 de outubro de 1929 e finado o 27 de xu\u00f1o de 2016, m\u00e1is co\u00f1ecido como Bud Spencer foi un actor, nadador e xogador de w\u00e1ter-polo italiano. Os seus fillos son Giuseppe (1961), Christine (1962) e Diamante (1972).\nTraxectoria.\nNa s\u00faa mocidade foi campi\u00f3n italiano de nataci\u00f3n, competindo con Italia nas olimp\u00edadas de 1952 e 1956. Iniciouse como actor en \"Quo Vadis\", facendo de garda do imperio romano. Obtivo un grande \u00e9xito como parella de Terence Hill nos Spaghetti Westerns.\nEst\u00e1 licenciado en Dereito e fala seis linguas.\nColleitaron o seu primeiro grande \u00e9xito con \"Cham\u00e1banlle Trindade\", filme do ano 1970 que exemplificaba o cami\u00f1o art\u00edstico polo que logo decorrer\u00eda a s\u00faa carreira. Cine de humor con curiosos finais a base de golpes, e cunha dualidade nas personaxes baseada na forza expeditiva e acci\u00f3n directa de Bud fronte ao audaz e manipulador Terence.\nCambiou o seu nome polo de Bud Spencer en 1967 porque lle gustaba Spencer Tracy e a cervexa de marca \"Bud\". A\u00ednda que existen outras teor\u00edas posibles para o cambio de nome.\nBud Spencer tam\u00e9n \u00e9 autor das canci\u00f3ns dalgunha das pel\u00edculas onde participa como actor."}
{"id": "39479", "revid": "6296884", "url": "https://gl.wikipedia.org/wiki?curid=39479", "title": "Freixeiro, Santa Comba", "text": "San Fins de Freixeiro \u00e9 unha parroquia que se localiza no leste do concello de Santa Comba na comarca do Xallas. Segundo o padr\u00f3n municipal de 2014 ti\u00f1a 488 habitantes (198 mulleres e 173 homes) distribu\u00eddos en 13 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 683 habitantes."}
{"id": "39483", "revid": "98629", "url": "https://gl.wikipedia.org/wiki?curid=39483", "title": "Kaizen", "text": "Kaizen (\u6539\u5584, palabra xaponesa que significa \"cambiar para mellor\" ou \"mellor\u00eda\", trad\u00facese habitualmente por \"mellor\u00eda continua\") \u00e9 unha aproximaci\u00f3n \u00e1 mellor\u00eda da produtividade. Ten a s\u00faa orixe no traballo de expertos americanos tales como Frederick Winslow Taylor, Frank Bunker Gilbreth, Walter Shewhart, e o Departamento de Defensa dos EEUU, e o programa xapon\u00e9s de progreso na industria trala segunda guerra mundial. O desenvolvemento de Kaizen veu da man dos c\u00edrculos de control da calidade, pero Kaizen non est\u00e1 limitado ao aseguramento da calidade.\nOs obxectivos de Kaizen incl\u00faen a eliminaci\u00f3n de lixo (definido como as actividades que engaden custo pero non engaden valor), entregas Just In Time, distribuci\u00f3n da cantidade e tipo da carga de produci\u00f3n, traballo estandarizado, equipamento ben dimensionado etc. Unha definici\u00f3n m\u00e1is pr\u00f3xima do uso de Kaizen \u00e9 \"apartalo, e devolvelo mellor do que estaba\". O que se aparta pode ser un proceso, sistema, produto ou servizo.\nIntroduci\u00f3n.\nKaizen \u00e9 unha actividade diaria cun prop\u00f3sito que vai m\u00e1is al\u00e1 da mellor\u00eda. Tam\u00e9n \u00e9 un proceso que, cando se fai correctamente, humaniza o posto de traballo, elimina o traballo duro (tanto mental como f\u00edsico), e ensina \u00e1 xente como pode usar o m\u00e9todo cient\u00edfico para aprender a ver i eliminar o \"lixo\" no proceso de negocio.\nMoitas veces non se entende Kaizen e apl\u00edcase incorrectamente, resultando en malos resultados inclu\u00edndo, por exemplo, despedimentos. Isto recibe o nome de \"kaiaku\" - literalmente, \"cambio para peor\". Os despedimentos non son a intenci\u00f3n de kaizen. Pola contra, kaizen debe ser practicado en tandem co principio de respecto polos empregados. Sen respecto polos empregados, non pode haber mellor\u00eda continua. En lugar diso, o resultado habitual son ganancias puntuais que rapidamente desaparecen.\nKaizen debe ser implantado tendo en conta tres principios b\u00e1sicos: procesos e resultados (e non s\u00f3 resultados); pensamento sistem\u00e1tico (isto \u00e9, ter unha visi\u00f3n conxunta do sistema); e evitar \u00e1 cr\u00edtica negativa (porque os reproches son unha perda de tempo).\nTodo o mundo participa en kaizen; empregados en t\u00f3dolos niveis da organizaci\u00f3n, dende o xerente cara a abaixo, as\u00ed como actores externos se fose necesario.\nO \u00fanico xeito de entender completamente o obxectivo, significado e poder de kaizen \u00e9 a trav\u00e9s da participaci\u00f3n directa en repetidas ocasi\u00f3ns.\nTraduci\u00f3n.\nEn xapon\u00e9s pronunciase 'kaizen':\n\u6539 ('kai') significa 'cambio', e\n\u5584 ('zen') significa 'bo'.\nEn chin\u00e9s pronunciase 'gai shan':\n\u6539\u5584 ('gai shan') significa 'cambio para mellor'.\n\u6539 ('gai') significa 'cambio' ou 'a acci\u00f3n de corrixir'.\n\u5584 ('shan') significa 'bo' ou 'beneficio'. 'Beneficio' est\u00e1 m\u00e1is relacionado coa filosof\u00eda Budista ou Taoista, que define 'shan' como a acci\u00f3n que beneficia \u00e1 sociedade m\u00e1is que a un individuo particular. En outras palabras, non poder\u00eda ser un beneficio obtido \u00e1 custa doutros.\nHistoria.\nDespois da segunda guerra mundial, as forzas de ocupaci\u00f3n traen de Am\u00e9rica expertos familiarizados cos m\u00e9todos de control estat\u00edstico e cos programas de adestramento TWI (Training Within Industry) dese\u00f1ados polo departamento de defensa para recuperar naci\u00f3ns gravemente afectadas pola guerra. Os programas TWI inclu\u00edan formaci\u00f3n en mellor\u00eda de procesos, e traballo est\u00e1ndar. En conxunci\u00f3n co ciclo de Shewhart ensinado por W. Edwards Deming, e outros m\u00e9todos estat\u00edsticos ensinados por Joseph M. Juran, estas foron as bases da revoluci\u00f3n kaizen que tivo lugar no Xap\u00f3n nos 1950s.\nAplicaci\u00f3ns.\nO sistema de produci\u00f3n Toyota \u00e9 co\u00f1ecido polo seu uso do kaizen, onde calquera operario das li\u00f1as de montaxe debe parar a li\u00f1a de produci\u00f3n en caso de detectar calquera anormalidade, e, en conxunto co seu supervisor, suxerir unha mellor\u00eda que resolva a anormalidade.\nKaizen normalmente ten lugar dando pequenos e continuos pasos, de a\u00ed a traduci\u00f3n m\u00e1is habitual: \"mellora contin\u00faa\". Con todo, os cambios radicais nos obxectivos, tales como o Just In Time ou \u00e1s li\u00f1as m\u00f3biles, tam\u00e9n precisan do apoio da alta direcci\u00f3n.\nO ciclo dunha actividade kaizen pode ser definido do seguinte xeito: estandarizar unha operaci\u00f3n -&gt; medir a operaci\u00f3n estandarizada (rexistrando o tempo de cada ciclo, e a cantidade do inventario durante o proceso) -&gt; comparar as medidas cos requisitos -&gt; innovar para cumprir os requisitos incrementando a produtividade -&gt; estandarizar a nova operaci\u00f3n mellorada -&gt; continuar o ciclo at\u00e9 o infinito. Isto tam\u00e9n \u00e9 co\u00f1ecido como o ciclo de Shewhart, ciclo Deming, ou PDCA (Plan-&gt;Do-&gt;Check-&gt;Act).\nO \"zen\" en kaizen pon \u00f3 \u00e9nfase en \"aprender facendo\", durante a mellor\u00eda da produci\u00f3n. Esta filosof\u00eda est\u00e1 enfocada nunha direcci\u00f3n diferente dos programas de mellor\u00eda \"command-and-control\", de mediados do s\u00e9culo XX. A metodolox\u00eda kaizen bas\u00e9ase en facer cambios e analizar os resultados, e logo axustar. Plans a grande escala, e extensivos proxectos de planificaci\u00f3n son substitu\u00eddos por experimentos de mellor\u00eda m\u00e1is pequenos, que poden ser implantados rapidamente segundo as mellor\u00edas van sendo suxeridas.\nMasaaki Imai fixo famoso o termo no seu libro \"Kaizen: A chave do \u00e9xito competitivo xapon\u00e9s\". Un ap\u00e9ndice dese libro incl\u00fae unha referencia \u00e1 estratexia de orde e limpeza das 5S."}
{"id": "39487", "revid": "22570", "url": "https://gl.wikipedia.org/wiki?curid=39487", "title": "Oficina de Relacions Meridionals", "text": "A Oficina de Relacions Meridionals (ORM) foi unha entidade radicada en Barcelona (Catalu\u00f1a) que se fundou no ano 1928 para desenvolver as relaci\u00f3ns entre Catalu\u00f1a e o resto dos territorios de lingua catal\u00e1 e Occitania. O seu primeiro director foi Josep Carbonell i Gener, colaborador da Societat d'Estudis Occitans e un dos principais art\u00edfices da creaci\u00f3n para a lingua occitana dunha norma com\u00fan \u00f3s diferentes dialectos. A ORM publicou en 1935 a \"Gramatica Occitana segons los parlars lengadocians\" de Lo\u00eds Alib\u00e8rt, base da norma cl\u00e1sica do occitano, a normativa m\u00e1is empregada nesa lingua na actualidade. Cando se reinstarou a Generalitat de Catalu\u00f1a converteuse nunha oficina adscrita a ela e desapareceu en 1939 como o resto do aparato gobernamental catal\u00e1n.\nO ORM foi quen difundiu o uso da expresi\u00f3n Pa\u00edses Catal\u00e1ns en Catalu\u00f1a, por volta de 1933, como calco da expresi\u00f3n Pa\u00edses Occit\u00e1ns que ent\u00f3n empregaban alg\u00fans medios occitan\u00f3fanos e intelectuais de lingua occitana."}
{"id": "39489", "revid": "23204", "url": "https://gl.wikipedia.org/wiki?curid=39489", "title": "Waterford", "text": "Waterford (Port L\u00e1irge en irland\u00e9s) \u00e9 unha cidade da Rep\u00fablica de Irlanda, no sur do pa\u00eds na provincia de Munster. Ten unha poboaci\u00f3n de 45.775 habitantes (censo de 2006)."}
{"id": "39490", "revid": "56817", "url": "https://gl.wikipedia.org/wiki?curid=39490", "title": "Uni\u00f3n de Filatelistas de Rusia", "text": "A Uni\u00f3n de Filatelistas de Rusia (\u0421\u043e\u044e\u0437 \u0444\u0438\u043b\u0430\u0442\u0435\u043b\u0438\u0441\u0442\u043e\u0432 \u0420\u043e\u0441\u0441\u0438\u0438)(UFR), sucesora legal da Uni\u00f3n de Filatelistas da URSS, \u00e9 a asociaci\u00f3n que acolle \u00f3s filatelistas rusos, formouse o 15 de febreiro de 1992 e a ela adscr\u00edbense 20.000 asociados e 70 asociaci\u00f3n rexionais. Edita o bolet\u00edn \"\u041d\u043e\u0432\u043e\u0441\u0442\u0438 \u0444\u0438\u043b\u0430\u0442\u0435\u043b\u0438\u0438\" (Novas da filatelia), a revista \"\u0424\u0438\u043b\u0430\u0442\u0435\u043b\u0438\u044f\" (Filatelia) e o anuario \"\u041a\u043e\u043b\u043b\u0435\u043a\u0446\u0438\u043e\u043d\u0435\u0440\" (Coleccionista). A UFR representa \u00f3s filatelistas rusos na Federaci\u00f3n Internacional de Filatelia."}
{"id": "39492", "revid": "12452", "url": "https://gl.wikipedia.org/wiki?curid=39492", "title": "Port L\u00e1irge", "text": ""}
{"id": "39493", "revid": "6065534", "url": "https://gl.wikipedia.org/wiki?curid=39493", "title": "Real Casa da Moeda da Coru\u00f1a", "text": "A Real Casa da Moeda da Coru\u00f1a foi unha ceca establecida na Coru\u00f1a que bateu moeda entre os reinados de Afonso VIII (1188-1230) e Carlos II (1665-1700). Foi a principal ceca establecida en Galicia, a que m\u00e1is moeda cu\u00f1ou e durante m\u00e1is tempo.\nHistoria.\nNon hai documentaci\u00f3n de cando se estableceu exactamente a ceca da Coru\u00f1a, mais s\u00e1bese que debeu ser entre o 1210 e o 1230 cando se cu\u00f1ou a primeira moeda, a nome de Afonso IX.\nEn 1367 Fernando I de Portugal entrou en Galicia e coroouse rei na cidade da Coru\u00f1a. Tomou a casa da moeda e ordenou a emisi\u00f3n de moeda de tipo e denominaci\u00f3n igual \u00e1 portuguesa. En 1371 a ceca coru\u00f1esa volveu a mans dos reis de Castela e bater a s\u00faa moeda.\nNo reinado de Henrique IV (1454-1474) a ceca da Coru\u00f1a adquiriu o seu m\u00e1ximo esplendor \u00f3 emitir t\u00f3dolos valores que se emit\u00edan no reino. A partir do Ordenamento de Segovia, en 1471, declarouse oficialmente que a cuncha de vieira se empregase no reverso coma sinal identificativo das moedas cu\u00f1adas na Coru\u00f1a. Este feito era habitual nas moedas batidas anteriormente mais non era exclusivo desta ceca, xa que as cu\u00f1axes da ceca compostel\u00e1 tam\u00e9n portaban a cuncha como marca de ceca. De feito cando \u00e1mbalas d\u00faas cu\u00f1aban durante un mesmo per\u00edodo de tempo (por exemplo durante o reinado de Henrique II), os numismas diferenci\u00e1banse polas lendas que portaban.\nAta o reinado de Pedro I bateuse principalmente moeda de bill\u00f3n, mais posteriormente a prata adquiriu preponderancia.\nLocalizaci\u00f3n.\nA Casa da Moeda da Coru\u00f1a estaba situada na Cidade Vella. O edificio actual, dos s\u00e9culos XVII-XVIII, foi ocupado posteriormente polo Cuartel de San Domingos, que recibiu este nome por estar situado a car\u00f3n do convento hom\u00f3nimo."}
{"id": "39497", "revid": "22570", "url": "https://gl.wikipedia.org/wiki?curid=39497", "title": "Arcos, O Carballi\u00f1o", "text": "Santa Mar\u00eda de Arcos \u00e9 unha parroquia do Concello do Carballi\u00f1o, na provincia de Ourense. Segundo o IGE en 2009 ti\u00f1a 209 habitantes (104 homes e 105 mulleres), distribu\u00eddos en 3 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 258 habitantes. Na actualidade a parroquia de Arcos est\u00e1 unida \u00f3 mesmo n\u00facleo do Carballi\u00f1o.\nPatrimonio.\nAs mulleres de Arcos que preparan polbo \u00e1 feira acadaron sona e adoitan participar na feira do Carballi\u00f1o, en Ourense ou nas Festas de San Froil\u00e1n de Lugo.\nO Bani\u00f1o de Arcos \u00e9 unha fonte de auga termal situada \u00e1 beira do r\u00edo Arenteiro."}
{"id": "39498", "revid": "785", "url": "https://gl.wikipedia.org/wiki?curid=39498", "title": "Barbuda (moeda)", "text": "A barbuda foi unha moeda portuguesa batida durante o reinado de Fernando I de Portugal (1367-1383). No anverso mostra a efixie do rei e no reverso un helmo do que recibe o nome a moeda, xa que os helmos desa clase eran co\u00f1ecidos como \"barbudas\".\nEra unha moeda de bill\u00f3n que \u00f3 primeiro equival\u00eda a unha libra de 20 soldos e, despois de 1371, val\u00eda 14 soldos; \u00f3 final acabou equivalendo s\u00f3 a 2 soldos e 4 di\u00f1eiros.\nAdemais de en Portugal labrouse tam\u00e9n en Galicia, na Real Casa da Moeda da Coru\u00f1a e nas cecas de Tui e Milmanda durante o tempo que o rei portugu\u00e9s ocupou esas vilas na s\u00faa pretensi\u00f3n \u00f3 trono castel\u00e1n."}
{"id": "39499", "revid": "65337", "url": "https://gl.wikipedia.org/wiki?curid=39499", "title": "Branca (moeda)", "text": "A branca foi unha moeda castel\u00e1, de uso moi corrente e valor m\u00ednimo. Denomin\u00e1base as\u00ed pola cor branca que adquir\u00eda \u00f3 ser sometidas a unha operaci\u00f3n de branqueo, o que as asemellaba \u00e1 prata.\nHistoria e caracter\u00edsticas.\nInstaurouna Pedro I como moeda de bill\u00f3n equivalente a medio marabed\u00ed. A partir de 1451 comezaron a emitirse brancas de lei moi baixa (62 unidades equival\u00edan a un real de prata e pesaban 19 g). A partir da reforma de 1497 dos Reis Cat\u00f3licos emit\u00edronse en cobre, de 1,2 gramos (68 unidades equival\u00edan a un real). No reinado de Filipe II as brancas a\u00ednda se emitiron por peor lei e deixaron de baterse no reinado de Filipe III. Do \u00ednfimo valor destas moedas procede a expresi\u00f3n \"quedar sen branca\" cando algu\u00e9n queda sen absolutamente nada de di\u00f1eiro.\nEn Galicia cu\u00f1\u00e1ronse na Real Casa da Moeda da Coru\u00f1a.\nDo seu uso quedou algunha pegada no refraneiro:"}
{"id": "39501", "revid": "85894", "url": "https://gl.wikipedia.org/wiki?curid=39501", "title": "Ortotanasia", "text": "A ortotanasia designa a actuaci\u00f3n correcta ante a morte por parte dos que entenden ao que sofre unha enfermidade incur\u00e1bel ou en fase terminal. \nPor extensi\u00f3n, ent\u00e9ndese como a acci\u00f3n dos m\u00e9dicos de garantir o dereito do paciente a morrer dignamente, sen o emprego de medios desproporcionados e extraordinarios para o mantemento da vida. A ortotanasia dist\u00ednguese da eutanasia en que a primeira non pretende nunca deliberadamente o adianto da morte do paciente.\nEtimolox\u00eda.\nProv\u00e9n dos voc\u00e1bulos gregos \"orthos\", que significa \"recto e axustado \u00e1 raz\u00f3n\", e \"thanatos\" que significa \"morte\"."}
{"id": "39502", "revid": "624", "url": "https://gl.wikipedia.org/wiki?curid=39502", "title": "Etrusco", "text": ""}
{"id": "39503", "revid": "23204", "url": "https://gl.wikipedia.org/wiki?curid=39503", "title": "Amecameca", "text": "Amecameca \u00e9 un concello do Estado de M\u00e9xico, en M\u00e9xico. Limita ao norte con Tlalmanalco, ao leste co estado de Puebla, ao sur con Atlautla e Ozumba e ao oeste con Ayapango e Juchitepec. A s\u00faa cabeceira municipal \u00e9 \"Amecameca de Ju\u00e1rez\". Abrangue unha superficie de 189\u00a048\u00a0km\u00b2 e a s\u00faa poboaci\u00f3n era de 48\u00a0421 habitantes no ano 2010."}
{"id": "39504", "revid": "12452", "url": "https://gl.wikipedia.org/wiki?curid=39504", "title": "Guerra m\u00e9dica", "text": ""}
{"id": "39505", "revid": "624", "url": "https://gl.wikipedia.org/wiki?curid=39505", "title": "Cronolox\u00eda da Grecia Antiga", "text": ""}
{"id": "39506", "revid": "98629", "url": "https://gl.wikipedia.org/wiki?curid=39506", "title": "Castione della Presolana", "text": "Castione della Presolana \u00e9 un concello italiano da provincia de B\u00e9rgamo, na rexi\u00f3n da Lombard\u00eda. Localizada no val Seriana, ten 42\u00a0km\u00b2 e 3.285 habitantes distribu\u00eddos entre as fracci\u00f3ns de Dorga e Bratto e o antigo n\u00facleo de Rusio situadas entre os 850 e os 1500 metros.\n\"L'Intesa\" conta con 11 representantes no consello comunal e \"Progetto Democratico\" conta con 5 representantes."}
{"id": "39508", "revid": "98629", "url": "https://gl.wikipedia.org/wiki?curid=39508", "title": "Terence Hill", "text": "Mario Girotti, nado en Venecia o 29 de marzo de 1939, \u00e9 un actor e director italiano, m\u00e1is co\u00f1ecido co nome art\u00edstico de Terence Hill. \u00c9 particularmente reco\u00f1ecido polas s\u00faas pel\u00edculas a car\u00f3n de Bud Spencer (Carlo Pedersoli).\nTraxectoria.\nOs comezos.\nMario Girotti nace de nai alem\u00e1 e pai italiano en Venecia o 29 de marzo do 1939, e a s\u00faa infancia transcorre en Saxonia, en Dresde. Xa de novo demostraba unha certa predisposici\u00f3n para a actuaci\u00f3n, un car\u00e1cter extravertido, intelixencia e curiosidade.\nA s\u00faa aparici\u00f3n na gran pantalla deuse case de casualidade cando, a\u00ednda sendo moi novo, despertou o interese do director Dino Risi durante unha competici\u00f3n de nataci\u00f3n. Mario foi seleccionado para un pequeno papel do filme \"Vacanze con il gangster\" (1951). Mario seguir\u00eda os seus estudos, emprendendo unha modesta carreira de actor para pagar os mesmos.\nOs primeiros \u00e9xitos e o encontro con Bud Spencer.\nDespois de tres anos de estudos de Literatura Cl\u00e1sica na Universidade de Roma, decide dedicarse completamente ao cine, obtendo un bo resultado. O director Luchino Visconti esc\u00f3lleo para a adaptaci\u00f3n ao cine do libro \"O Gatopardo\". O filme d\u00e1lle unha certa notoriedade e lanza a s\u00faa carreira de actor.\nNo 1967 casa con Lori Zwicklbauer, unha rapaza americana de orixe alem\u00e1, a que co\u00f1eceu o mesmo ano da rodaxe de \"Dio perdona... io no!\". Pero nesa rodaxe o encontro m\u00e1is importante desde o punto de vista art\u00edstico foi con Carlo Pedersoli, alias Bud Spencer, o futuro inseparable compa\u00f1eiro de interpretaci\u00f3n. Decide con este \u00faltimo cambiar de nome, considerando \"Mario Girotti\" demasiado \"italiano\". Escolle o nome \"Terence\" en homenaxe \u00f3 autor latino Terenzio, americ\u00e1nizandoo, e acompa\u00f1\u00e1ndoo do apelido \"Hill\".\nFoi unha curiosidade \u00e1 participaci\u00f3n de Terence Hill neste filme: foi elixido para substitu\u00edr a Peter Martell (Pietro Martellanza), v\u00edtima dun accidente a cabalo.\nA\u00ednda que en \"Lo chiamavano Trinit\u00e0\" Terence Hill non fora inicialmente seleccionado para o papel protagonista, pois Enzo Barboni (m\u00e1is co\u00f1ecido como E.B. Clucher) elixira a Franco Nero para interpretar o papel de Trinit\u00e0, pero o actor preferiu unha produci\u00f3n americana, a pel\u00edcula \"Camelot\" (1967). Elixiuse a Terence polo seu parecido con Franco Nero.\nA notoriedade internacional.\nAlg\u00fans t\u00edtulos do x\u00e9nero Spaghetti Western xunto \u00f3 seu amigo Bud Spencer lev\u00e1rono ao \u00e9xito, como o filme de culto \"Lo chiamavano Trinit\u00e0\" (1970) e a s\u00faa secuela \"...continuavano a chiamarlo Trinit\u00e0\" (1971), que os lanzaron ao estrelato internacional.\nA eses t\u00edtulos seguiron outros igualmente exitosos como \"...altrimenti ci arrabbiamo!\" e \"Io sto con gli ippopotami\".\nNaquel tempo, Hill participa nalgunha produci\u00f3n hollywoodiana, como \"\" (1977), de Dick Richards, con Gene Hackman, e \"Mister Miliardo\" (1977) de Jonathan Kaplan, con Valerie Perrine.\n\u00d3 mesmo tempo, e co seu amigo Bud Spencer, colaboraron na coreograf\u00eda e m\u00fasica dalgunha das s\u00faas pel\u00edculas. M\u00e1is tarde, Hill decidir\u00eda dedicarse tam\u00e9n ao oficio de dirixir as s\u00faas propias pel\u00edculas.\nA crise e o rexurdir.\nHill atravesou un longo per\u00edodo de depresi\u00f3n causada pola perda no 1990 (a causa dun accidente de tr\u00e1fico en Stockbridge, Massachussett) do seu fillo adoptivo Ross, co que aparecera no 1983 no filme \"Don Camillo\" e no 1987 no filme \"Renegade - Un osso troppo duro\". Sucesivamente o actor foi relanzando a s\u00faa carreira participando na serie televisiva italiana \"Don Matteo\"."}
{"id": "39509", "revid": "1459", "url": "https://gl.wikipedia.org/wiki?curid=39509", "title": "Carlo Pedersoli", "text": ""}
{"id": "39510", "revid": "1459", "url": "https://gl.wikipedia.org/wiki?curid=39510", "title": "Mario Girotti", "text": ""}
{"id": "39512", "revid": "1235", "url": "https://gl.wikipedia.org/wiki?curid=39512", "title": "BRM", "text": ""}
{"id": "39514", "revid": "1235", "url": "https://gl.wikipedia.org/wiki?curid=39514", "title": "BMW Williams", "text": ""}
{"id": "39515", "revid": "1235", "url": "https://gl.wikipedia.org/wiki?curid=39515", "title": "Scuder\u00eda Toro Rosso", "text": ""}
{"id": "39516", "revid": "336", "url": "https://gl.wikipedia.org/wiki?curid=39516", "title": "O se\u00f1or dos aneis", "text": ""}
{"id": "39518", "revid": "25871", "url": "https://gl.wikipedia.org/wiki?curid=39518", "title": "Pepa a Loba", "text": "Pepa a Loba \u00e9 unha figura m\u00edtica de Galicia, unha lendaria bandoleira galega de finais do s\u00e9culo XIX. Segundo a lenda, acadou a s\u00faa fama asaltando cami\u00f1os e roubando a caciques e cregos.\nD\u00fabidas sobre a s\u00faa existencia.\nMoitos contos, espallados por toda Galicia, falan da existencia dunha bandida chamada \"Pepa a Loba\", quen dirixir\u00eda a s\u00faa propia gavela de ladr\u00f3ns. Todos eles fan referencia ao s\u00e9culo XIX.\nAdemais dos contos, existe unha referencia escrita que parece probar a existencia real de Pepa a Loba. Tr\u00e1tase dunha menci\u00f3n que a escritora e penalista Concepci\u00f3n Arenal fai dela logo dunha visita ao c\u00e1rcere da Coru\u00f1a.\nO escritor Carlos Reigosa, autor dunha novela sobre a vida de Pepa a Loba, describe que, segundo as s\u00faas fontes, a bandida nacer\u00eda no norte da provincia de Pontevedra contra a d\u00e9cada de 1830. Actuar\u00eda nas terras do centro do pa\u00eds, desde Monterroso ata a costa occidental, e nos anos sesenta mudar\u00eda o seu \u00e1mbito de operaci\u00f3n cara o norte de Lugo. Segundo Reigosa, ademais, haber\u00eda testemu\u00f1as populares que apuntar\u00edan \u00e1 existencia dunha casa da s\u00faa propiedade na Terra Ch\u00e1 e que antes de estar presa na Coru\u00f1a pasar\u00eda polo c\u00e1rcere de Mondo\u00f1edo.\nA teor\u00eda da autor\u00eda m\u00faltiple.\nPor outra banda, tense contemplado a posibilidade de que houbese m\u00e1is dunha \"Pepa a Loba\". Desta maneira, unha primeira bandida levar\u00eda este alcume, e outras mulleres que se dedicaron ao bandoleirismo adoptar\u00edano, ou ben ser\u00edan co\u00f1ecidas pola mesma denominaci\u00f3n. Iso poder\u00eda explicar a cantidade de referencias que se dan por toda Galicia.\nMito galego.\nPepa a Loba \u00e9 a muller arquetipo do bandoleirismo xeneroso moi espallado en Europa como Robin Hood en Inglaterra. Pode ter relaci\u00f3n coa ra\u00ed\u00f1a Lupa e ten semellanzas coa Peeira dos Lobos.\nLenda de bandoleira.\nEscritores galegos do s\u00e9culo XIX como Emilia Pardo Baz\u00e1n e Ram\u00f3n Mar\u00eda del Valle-Incl\u00e1n, entre outros, d\u00e9ronlle vida a un bandoleirismo en Galicia imitado do bandoleirismo andaluz, pero sen realidade sociol\u00f3xica galega. \u00c9 probable que a lectura popular desa literatura crease as lendas que dende finais do s\u00e9culo XIX percorren toda Galicia coas aventuras extraordinarias da ladroa Pepa a Loba. En 1918 Antonio Rey Soto publicou \"La Loba\", unha versi\u00f3n novelesca da xuventude de Pepa a Loba. \nNo ano 1968 Aurelio Miras Azor publicou en espa\u00f1ol a novela \"Juventud de Pepa Loba; o como la sociedad cre\u00f3 una delincuente\". Grazas a s\u00faa experiencia no exercicio da avogac\u00eda por terras galegas (A Estrada, Rodeiro, Lal\u00edn, A Bandeira) recolleu moita informaci\u00f3n para escribir o seu libro.\nA s\u00faa repercusi\u00f3n prolongouse at\u00e9 a m\u00fasica, da man do grupo \"Heredeiros da Crus\", que titularon o seu primeiro \u00e1lbum \"en 1994, A cuadrilla de Pepa a Loba\". Inspirado en Pepa a Loba naceu no ano 2017 o grupo \"A banda da loba\", integrado por cinco mulleres que reivindican o papel da muller loitadora como foi a m\u00edtica bandoleira a quen dedican a canci\u00f3n Pepa, na que contan a s\u00faa historia."}
{"id": "39519", "revid": "1093", "url": "https://gl.wikipedia.org/wiki?curid=39519", "title": "Pepa Loba", "text": ""}
{"id": "39520", "revid": "605", "url": "https://gl.wikipedia.org/wiki?curid=39520", "title": "Manchester United FC", "text": ""}
{"id": "39521", "revid": "98629", "url": "https://gl.wikipedia.org/wiki?curid=39521", "title": "Zbigniew Boniek", "text": "Zbigniew \"Zib\u00ec\" Kazimierz Boniek, nado o 3 de marzo de 1956 en Bydgoszcz, \u00e9 un exfutbolista e adestrador de f\u00fatbol polaco. Xogaba de centrocampista e dianteiro e foi internacional coa selecci\u00f3n polaca.\nTraxectoria.\nOs seus primeiros clubs, no seu pa\u00eds de orixe foron o Zawisza Bydgoszcz e o Widzew \u0141\u00f3d\u017a.\nNo ano 1982 foi transferido \u00e1 Juventus, covert\u00e9ndose no primeiro futbolista polaco en xogar nunha das grandes ligas europeas. Ese mesmo ano, no Mundial de 1982 conseguiu o terceiro posto coa selecci\u00f3n. Co equipo nacional xogar\u00eda un total de 80 encontros anotando 24 goles.\nNa s\u00faa carreira de clubs tampouco lle foi nada mal, ga\u00f1ando unha Recopa en 1984, unha Supercopa Europea nese mesmo ano, e ao ano seguinte a Copa de Europa, todo co club Turin\u00e9s.\nO Presidente da Juventus naqueles tempos alcumouno \"Bello di notte\" (Fermoso de noite) , polas boas actuaci\u00f3ns que fac\u00eda sempre nos encontros que se xogaban \u00e1 tardi\u00f1a.\nAdestrador.\nBoniek adestrou en Italia, nos clubs Lecce en 1990-91, Bari en 1991-92, Sambenedettese en 1992-93, e Avellino en 1994-96.\nNos \u00faltimos anos foi o vicepresidente da Federaci\u00f3n Polaca de F\u00fatbol a en xullo de 2002 f\u00edxose cargo do posto de adestrador da selecci\u00f3n do seu pa\u00eds.\nAos poucos meses dimitiu a causas dos mediocres resultados da escuadra \u00f3 seu cargo."}
{"id": "39522", "revid": "88215", "url": "https://gl.wikipedia.org/wiki?curid=39522", "title": "Bota de Ouro", "text": "A Bota de Ouro Europea (en ingl\u00e9s: \"European Golden Boot\") \u00e9 un trofeo futbol\u00edstico, que se entrega ao m\u00e1ximo goleador de toda Europa da divisi\u00f3n m\u00e1is alta de cada pa\u00eds. Vense facendo dende a tempada 1967/68.\nNos \u00faltimos tempos, o ga\u00f1ador xa non \u00e9 necesariamente o que m\u00e1is goles anota, sen\u00f3n que segundo a liga na que xogue d\u00e1se un valor maior ou menor aos goles anotados. Por exemplo un xogador con 25 goles na liga su\u00edza obter\u00e1 menos puntos que outro cos mesmos goles na liga italiana.\nHistorial.\n1968-1990.\nEntre 1968 e 1990 o trofeo entreg\u00e1base sinxelamente ao xogador con m\u00e1is goles anotados independentemente da liga na que xogara.\n1991-1996.\nDurante este per\u00edodo non foi outorgado ning\u00fan premio ao goleador de Europa, pero a continuaci\u00f3n m\u00f3stranse os que ser\u00edan ga\u00f1adores (sen ter en conta as consideraci\u00f3ns de 1996):\nNota.\nA\u00ednda que a lista anterior \u00e9 a que normalmente se d\u00e1 como v\u00e1lida, se se investiga en ligas menores europeas, e seguindo os criterios que se segu\u00edan en 1966 cando se comezou a outorgar o trofeo, nas tempadas 1991-1992 e 1992-1993 nas que se considera a McCoist como bota de ouro os ga\u00f1adores ser\u00edan:\n1996-presente.\nDende a tempada 1996-97, European Sports Magazines, a asociaci\u00f3n de publicaci\u00f3ns de car\u00e1cter deportivo, ven entegando o galard\u00f3n base\u00e1ndose nun sistema de puntos que premia os goles anotados nas ligas m\u00e1is importantes. Nesta t\u00e1boa aparecen o ga\u00f1ador da Bota de Ouro e tam\u00e9n o m\u00e1ximo goleador absoluto de Europa, en letra \"cursiva\".\nGoleadores antes de 1968.\nA\u00ednda que o trofeo entregouse por vez primeira en 1968, estes xogadores foron os m\u00e1ximos goleadores de Europa antes desta data. P\u00f3dese dicir que tam\u00e9n son \"Bota de Ouro\" a\u00ednda que non se lles concedera premio ning\u00fan."}
{"id": "39525", "revid": "98629", "url": "https://gl.wikipedia.org/wiki?curid=39525", "title": "Eus\u00e9bio", "text": "Eus\u00e9bio da Silva Ferreira, , nado en Louren\u00e7o Marques (actual Maputo) o 25 de xaneiro de 1942 e finado en Lisboa o 5 de xaneiro de 2014, foi un futbolista portugu\u00e9s de orixe mozambicana. Xogaba de dianteiro e foi internacional coa selecci\u00f3n portuguesa. Est\u00e1 considerado coma un dos mellores xogadores de t\u00f3dolos tempos, e destacaba pola s\u00faa velocidade e o seu mort\u00edfero disparo.\nFoi o m\u00e1ximo anotador do Mundial de 1966 con nove goles, axudando a que Portugal obtivese o terceiro posto. Ten un Bal\u00f3n de Ouro (1965), trofeo ao mellor xogador europeo e d\u00faas Botas de Ouro, trofeo ao m\u00e1ximo anotador europeo (1968 e 1973).\nClubs.\nEus\u00e9bio naceu na cidade de Louren\u00e7o Marques (hoxe Maputo), en Mozambique. Comezou a xogar ao f\u00fatbol en equipos locais, coma o Sporting Club of Louren\u00e7o Marques ata que en 1961 marcha para Portugal, fichando polo Benfica por unha cantidade de \u00a37500. \u00c9 o comezo dunha longa e prol\u00edfica carreira no conxunto da cidade lisboeta. Xa na s\u00faa primeira tempada ga\u00f1ou a Liga Portuguesa de F\u00fatbol, o que lles deu dereito de disputa-la Copa de Europa ao ano seguinte.\nEn 1962, amais de ga\u00f1a-la liga e a Copa de Portugal de F\u00fatbol, derrotaron ao Real Madrid de Ferenc Pusk\u00e1s e Alfredo Di St\u00e9fano na final da Copa de Europa por 5-3, e o propio Eus\u00e9bio anotou dous goles. O seu seguinte reto foi a Copa Intercontinental, e aqu\u00ed enfront\u00e1ronse posiblemente \u00e1s d\u00faas mellores escuadras do mundo: o Benfica \"\"de\" Eus\u00e9bio e o Santos \"de\"\" Pel\u00e9. Tras unha derrota por 3-2 no encontro de ida no Brasil, a remontada semellaba factible na volta no estadio da Luz en Lisboa. Mais Pel\u00e9 fixo aqu\u00ed unha das s\u00faas mellores actuaci\u00f3ns e o Santos arrasou \u00f3 Benfica.\nEn 1965 foi galardoado co Bal\u00f3n de Ouro, premio outorgado ao mellor xogador europeo do ano. En 1968 converteuse no primeiro ga\u00f1ador da recentemente inaugurada Bota de Ouro, que premia ao m\u00e1ximo anotador europeo. Repetir\u00eda cinco anos despois. En canto \u00e1 Liga Portuguesa, entre os anos 1964 e 1973 foi o m\u00e1ximo anotador da competici\u00f3n. En total coa camisola do Benfica, segundo a FIFA, anotou 727 goles en 715 encontros,\nA IFFHS reco\u00f1\u00e9celle 342 goles en 373 encontros de liga entre 1960 e 1977.\nXa preto da fin da s\u00faa carreira marchou aos Estados Unidos para xogar na North American Soccer League. Al\u00ed ficou por tres anos e xogou para tres equipos, Boston Minutemen (1975), Toronto Metros-Croatia (1976) e Las Vegas Quicksilver (1977). Este mesmo ano participou en dez encontros co CF Monterrey da Liga Mexicana de F\u00fatbol. De volta a Portugal fichou polo SC Beira-Mar, e o Uni\u00e3o de Tomar da segunda divisi\u00f3n. En 1978 rematou a s\u00faa carreira coma futbolista.\nSelecci\u00f3n nacional.\nEus\u00e9bio foi o m\u00e1ximo anotador da selecci\u00f3n portuguesa con 41 goles en 64 encontros ata que Pauleta o superou o 12 de outubro de 2005 nun encontro contra Lituania. Fixo a s\u00faa estrea coa camisola nacional o 19 de outubro de 1961, contra Luxemburgo, encontro que rematou en derrota para a selecci\u00f3n portuguesa por 2-4.\nO seu maior \u00e9xito foi o cuarto posto no mundial de Inglaterra '66. Rematou coma m\u00e1ximo anotador do torneo con nove goles. Destacou especialmente nos cuartos de final, cando tras ir perdendo por 0-3 contra Corea no Norte fixo catro goles e remataron ga\u00f1ando por 5-3. Xogou o seu derradeiro encontro coa camisola portuguesa o 19 de outubro de 1973 contra a Bulgaria, que rematou en empate, 2-2.\nT\u00edtulos.\n\"Internacional\"\n\"Clubs\"\n\"Individual\""}
{"id": "39526", "revid": "6568982", "url": "https://gl.wikipedia.org/wiki?curid=39526", "title": "Miami Vice", "text": "Miami Vice \u00e9 o nome dunha serie dram\u00e1tica de televisi\u00f3n da compa\u00f1\u00eda NBC, que sa\u00edu \u00f3 aire a comezos da d\u00e9cada de 1980.\nA serie trataba sobre dous axentes de polic\u00eda de Miami traballando como detectives encubertos en casos de tr\u00e1fico de drogas, violencia nas r\u00faas, e mesmo casos reais de crimes cometidos en South Beach, Miami.\nA serie foi creada por Anthony Yerkovich, producida por Michael Mann' (\"Manhunter\", \"O Dilema\"), e escrita por Joel Surnow (\"Wise Guy\", \"24\"), para a canle NBC, que a retransmitiu desde 1984 a 1989.\nEn 2006 apareceu a versi\u00f3n cinematogr\u00e1fica desta serie (\"Miami Vice\"), dirixida polo que fora o seu produtor nos oitenta, Michael Mann, e protagonizada polos actores Colin Farrell e Jamie Foxx, como a parella de detectives, e Gong Li e o actor lugu\u00e9s Lu\u00eds Tosar como os traficantes \u00f3s que intentan apresar."}
{"id": "39527", "revid": "114", "url": "https://gl.wikipedia.org/wiki?curid=39527", "title": "Power Chords", "text": ""}
{"id": "39528", "revid": "114", "url": "https://gl.wikipedia.org/wiki?curid=39528", "title": "Sweep Picking", "text": ""}
{"id": "39531", "revid": "98629", "url": "https://gl.wikipedia.org/wiki?curid=39531", "title": "Charlie Rivel", "text": "Jos\u00e9 Andreu, co\u00f1ecido artistacamente como Charlie Rivel, nado en Cubelles (provincia de Barcelona) o 24 de abril do 1896 e finado en Sant Pere de Ribes o 26 de xullo de 1983, foi un pallaso catal\u00e1n. Foi internacionalmente co\u00f1ecido como pallaso de circo.\nTraxectoria.\nSeus pais, Pedro Andreu Pausas Rivels (catal\u00e1n) e Marie-Louise Lasarre (francesa) foron artistas de circo tam\u00e9n.Iniciou a s\u00faa carreira con tan s\u00f3 tres anos de idade, actuando no grupo \"Los Rivels\" cos seus irm\u00e1ns Polo Rivel e Ren\u00e9 Rivel. Posteriormente actuou en solitario e obtivo gran popularidade en toda Europa.\nTomou o seu nome art\u00edstico de Charlie Chaplin. A lenda di que Chaplin lle preguntou nunha ocasi\u00f3n: \"Es ti quen me imita a min ou son eu que te imita a ti?\". \u00d3 comezo da segunda guerra mundial marcar\u00edase a s\u00faa personalidade definitiva (xersei longo, cadeira e guitarra). Ter\u00eda que permanecer na Alema\u00f1a nazi durante dous anos, cumprindo os seus contratos firmados.\nEn 1954 regresou a Barcelona, onde se converteu nunha estrela do Circo Price; era moi orixinal o seu n\u00famero como \"pallaso ouveador\".\nEn 1971 participa nun filme de Federico Fellini, \"Clowns\"."}
{"id": "39533", "revid": "15490", "url": "https://gl.wikipedia.org/wiki?curid=39533", "title": "Solidaritat Catalana", "text": "A Solidaritat Catalana, existente entre 1906 e 1909, foi un movemento unitario de grupos e partidos catalanistas xurdido a ra\u00edz da Lei de xurisdici\u00f3ns de marzo de 1906.\nHistoria e caracter\u00edsticas.\nO proxecto de lei de xurisdici\u00f3ns que po\u00f1\u00eda so competencia militar calquera ofensa \u00f3 ex\u00e9rcito ou \u00e1 unidade da patria espa\u00f1ola axuntou os partidos e pol\u00edticos catal\u00e1ns nunha fronte com\u00fan que recibiu o nome de Solidaritat Catalana. O manifesto da Solidaritat Catalana que se publicou o mesmo d\u00eda que se aprobaba a lei, chamaba os catal\u00e1ns a recibiren os deputados de Catalu\u00f1a que vi\u00f1an de Madrid para homenaxealos e manifestaren o rexeitamento popular \u00e1 lei.\nA campa\u00f1a electoral das elecci\u00f3ns xerais de 1907 celebr\u00e1ronse no medio dun clima altamente violento que acabou cun atentado en Hostafrancs (Barcelona) contra Francesc Camb\u00f3 da Lliga Regionalista e contra Nicol\u00e1s Salmer\u00f3n da Uni\u00f3n Republicana. A vitoria da Solidaritat foi total conseguindo 41 dos 44 escanos que hab\u00eda en xogo. O triunfo de Solidaritat que agrupaba a todos os partidos catal\u00e1ns con excepci\u00f3n dos lerrouxistas e socialistas puxo fin \u00f3 caciquismo en Catalu\u00f1a e permitiu que Enric Prat de la Riba presidise a Deputaci\u00f3n de Barcelona.\nA fronte formada por rexionalistas, republicanos, carlistas, federais e nacionalistas de esquerdas, sufriu os seus altos e baixos ata desaparecer cos sucesos da Semana Tr\u00e1xica (1909). As diferenzas e desavinzas eran tan grandes entre os grupos que a compo\u00f1\u00edan que nas elecci\u00f3ns anticipadas de 1908 ser\u00e1n lerrouxistas os que se impor\u00e1n \u00e1 liga solidaria. Nas elecci\u00f3ns provinciais de 1909 ir\u00e1n xa por separado.\nNa estela do triunfo electoral da Solidaritat Catalana, no ver\u00e1n de 1907 crearase en Galicia unha formaci\u00f3n agraria e rexionalista baixo o nome de Solidaridad Gallega.\nAs d\u00faas figuras m\u00e1is representativas da Solidaritat Catalana foron Francesc Camb\u00f3 (1876-1947) e Enric Prat de la Riba (1870-1917). Prat de la Riba en \"La nacionalitat catalana\" (\"A nacionalidade catal\u00e1\") publicado en 1906 defende a constituci\u00f3n dun Estado catal\u00e1n dentro dunha Federaci\u00f3n espa\u00f1ola. Foi o art\u00edfice da Mancomunidade de Catalu\u00f1a en 1914, a primeira reunificaci\u00f3n catal\u00e1 desde a divisi\u00f3n provincial de Javier de Burgos."}
{"id": "39534", "revid": "5863", "url": "https://gl.wikipedia.org/wiki?curid=39534", "title": "Salustiano de Ol\u00f3zaga", "text": "Salustiano de Ol\u00f3zaga Almandoz, nado en Oion (\u00c1raba) o 8 de xu\u00f1o de 1805 e finado en Par\u00eds o 26 de setembro de 1873, foi un militar, escritor, avogado e pol\u00edtico espa\u00f1ol.\nTraxectoria.\nEstudou Filosof\u00eda en Zaragoza e Madrid e Leis nesta \u00faltima cidade. Membro da Milicia Nacional, e liberal convencido, participou como oficial custodiado no establecemento das Cortes de C\u00e1diz. Exiliouse a San Xo\u00e1n da Luz, (Francia), en 1831, fuxindo da pol\u00edtica represiva de Fernando VII tras as revoltas de 1831. Con Mendiz\u00e1bal foi Gobernador Civil de Madrid e m\u00e1is tarde Deputado desta cidade e despois de Logro\u00f1o dende 1836 at\u00e9 1873. Participou na elaboraci\u00f3n da Constituci\u00f3n espa\u00f1ola de 1837 tras o \"Mot\u00edn de la Granja de San Ildefonso\", convencido da necesidade de superar os enfrontamentos da Constituci\u00f3n de 1812 e o Estatuto Real de 1834. \u00c9 por esta \u00e9poca cando se nomea como preceptor da filla m\u00e1is nova da naquel momento Rexente Mar\u00eda Cristina de Borb\u00f3n, e do defunto Fernando VII, a futura Isabel II.\nOposto \u00e1 \"Lei de Concellos\" da Rexente e cun claro apoio ao progresismo de Baldomero Espartero no seu enfrontamento con Mar\u00eda Cristina. Ao ascender Espartero ao poder, foi nomeado embaixador en Par\u00eds onde tratou de conciliar as posici\u00f3ns oficiais espa\u00f1olas coas tramas que realizaba Mar\u00eda Cristina no exilio. Tras a ca\u00edda da Espartero e recentemente nomeada Isabel II maior de idade e Ra\u00ed\u00f1a de Espa\u00f1a, foi nomeado Presidente do Consello de Ministros onde tivo que enfrontarse \u00e1s falsas acusaci\u00f3ns do reacionario Luis Gonz\u00e1lez Bravo, nas que sosti\u00f1a que tratara de disolver as Cortes mediante o uso da violencia e a intimidaci\u00f3n da ra\u00ed\u00f1a. Esta situaci\u00f3n obrigouno outra vez a marchar a Francia o 19 de novembro de 1843. Non volver\u00eda a Espa\u00f1a at\u00e9 1847. En 1853 ingresou como membro da Real Academia da Historia. Posteriormente foi embaixador en Par\u00eds e de volta \u00e1 pen\u00ednsula mantivo duras cr\u00edticas fronte aos moderados e reacionarios.\nEn 1871 foi nomeado membro da Real Academia Espa\u00f1ola. Faleceu sendo embaixador de Espa\u00f1a en Francia.\nEn 1866 Rosal\u00eda de Castro dedicoulle un poema en castel\u00e1n publicado no diario madrile\u00f1o \"La Soberan\u00eda Nacional\""}
{"id": "39536", "revid": "5863", "url": "https://gl.wikipedia.org/wiki?curid=39536", "title": "\u00a1Cu-cut!", "text": ""}
{"id": "39538", "revid": "5863", "url": "https://gl.wikipedia.org/wiki?curid=39538", "title": "Andrea Andr\u00e9s S\u00e1nchez", "text": "Andrea Andr\u00e9s S\u00e1nchez, nada en Madrid o 15 de xaneiro de 1835 e finada ib\u00eddem o 13 de xullo de 1909, foi unha benefactora do concello de Sarria.\nTraxectoria.\nCasou co industrial e pol\u00edtico sarriao Mat\u00edas L\u00f3pez L\u00f3pez. Cumprindo o mandato contido no codicilo polo que don Mat\u00edas legara a Sarria unhas Escolas P\u00fablicas, emprendeu, axudada polas s\u00faas fillas e xenros, as xesti\u00f3ns conducentes a facer realidade esa filantr\u00f3pica doaz\u00f3n.\nO 2 de setembro de 1896 estivo presente no acto de beiz\u00f3n e entrega das Escolas P\u00fablicas \u00f3 concello de Sarria, edificio que na actualidade ocupa a Casa da Cultura, para o que fixo a\u00ednda maior apartaci\u00f3n da sinalada na vontade testamentaria. En 11 de maio de 1905 comprou a leira Corti\u00f1a do Mazadoiro para dedicala \u00e1 dotaci\u00f3n dun Hospital, encargando o proxecto a Valent\u00edn Roca Carbonell, da Academia de Belas Artes de San Fernando, presupostando para as obras 54.500 pesetas. Dotouno co material m\u00e1is imprescindible e cun cadro aleg\u00f3rico da caridade.\nBaixo o nome de Hospital Municipal da Nosa Se\u00f1ora do Carme, e complementado m\u00e1is adiante como asilo de anci\u00e1ns, estivo en funcionamento ata 1980, sendo derrubado e alzada no terreo a residencia de anci\u00e1ns actual. Recibiu o t\u00edtulo de Marquesa de Casa L\u00f3pez por concesi\u00f3n pontificia.\nFoi nomeada filla adoptiva e predilecta de Sarria, e unha r\u00faa leva o seu nome."}
{"id": "39539", "revid": "92340", "url": "https://gl.wikipedia.org/wiki?curid=39539", "title": "Mar\u00eda Rosario Garc\u00eda V\u00e1zquez", "text": "Mar\u00eda Rosario Garc\u00eda V\u00e1zquez, nada en Sarria o 4 de outubro de 1902 e finada na Coru\u00f1a o 28 de novembro de 1998, foi unha benefactora do concello de Sarria.\nTraxectoria.\nEra filla de Francisco Garc\u00eda Alvaredo, natural de Viloalle (Mondo\u00f1edo), e de Pilar V\u00e1zquez L\u00f3pez, de Vilar de Sarria. Funcionaria de Facenda na Coru\u00f1a, xunto coa s\u00faa irm\u00e1 Mercedes, adicou moitos recursos a atenci\u00f3ns de obras sociais, asistenciais e de tipo relixioso. Fixo substanciosas apartaci\u00f3ns econ\u00f3micas para a construci\u00f3n da Residencia de Anci\u00e1ns \"Nosa Se\u00f1ora do Carme\" do Mazadoiro, e para a construci\u00f3n da nova igrexa parroquial de Sarria, dedicada \u00e1 Nosa Se\u00f1ora do Rosario.\nO Concello de Sarria adicoulles \u00e1s Irm\u00e1s Garc\u00eda V\u00e1zquez a r\u00faa onde est\u00e1 situada a residencia. En 1994 acordou nomear a Mar\u00eda Rosario Garc\u00eda V\u00e1zquez filla predilecta de Sarria."}
{"id": "39540", "revid": "6285873", "url": "https://gl.wikipedia.org/wiki?curid=39540", "title": "Eugenio L\u00f3pez L\u00f3pez", "text": "Eugenio Casimiro L\u00f3pez L\u00f3pez, nado en Ourense o 18 de setembro de 1921 e finado en Madrid o 20 de decembro de 1995, foi un fiscal e pol\u00edtico galego.\nTraxectoria.\nDe familia de orixe sarri\u00e1. Licenciado en Dereito. Pertenceu \u00e1 carreira fiscal. Foi gobernador civil e xefe provincial do Movimiento de Cuenca. Delegado nacional de Xuventudes (1962), conselleiro nacional do Movimiento, procurador en Cortes (1963-1971) e director xeral de ensino primario (1968). Foi fiscal da Audiencia Provincial de Toledo (1975). En 1988 foi nomeado tenente fiscal inspector da Fiscal\u00eda Xeral do Estado.\nHomenaxes.\nRecibiu a Gran Cruz da Orde de San Raimundo de Pe\u00f1afort e as grandes cruces do m\u00e9rito militar, naval e aeron\u00e1utico.\nBenfeitor do concello de Sarria.\nAo seu impulso d\u00e9bese a creaci\u00f3n do Colexio Nacional Mixto Comarcal, hoxe Colexio de Ensino Primario \"Frei Lu\u00eds de Granada\", e dunha Escola Fogar. Foi nomeado fillo adoptivo de Sarria, sendo obxecto dunha multitudinaria homenaxe popular, con ocasi\u00f3n da inauguraci\u00f3n do Colexio.\nColexio en Cee.\nO colexio p\u00fablico de Cee levou o seu nome ata o ano 2023, no que se cambiou polo de Colexio P\u00fablico Pluriling\u00fce Vila de Cee\nR\u00faas en Camari\u00f1as e Ortigueira.\nEn Camari\u00f1as e Ortigueira hai r\u00faas co seu nome.\nVida persoal.\nCasou con Mar\u00eda del Carmen Sim\u00f3n Albadalejo."}
{"id": "39541", "revid": "197", "url": "https://gl.wikipedia.org/wiki?curid=39541", "title": "Mat\u00edas L\u00f3pez L\u00f3pez", "text": "Mat\u00edas L\u00f3pez L\u00f3pez, nado en Santa Mari\u00f1a de Sarria, o 17 de maio de 1825 e finado en Madrid o 18 de xu\u00f1o de 1891, foi un pol\u00edtico e industrial galego, benefactor do concello de Sarria.\nTraxectoria.\nPrimeiros anos.\nIndustrial chocolateiro en Madrid, pol\u00edtico e fil\u00e1ntropo sarriao, foi o membro m\u00e1is destacado da familia dos \"Moreno\" de longo asentamento na vila de Sarria. Mat\u00edas L\u00f3pez L\u00f3pez, fillo e neto de labregos pobres, naceu na casa paterna que na fronteira \u00e1 r\u00faa ten unha l\u00e1pida que di: \"\"El Ayuntamiento de Sarria al Excmo. Sr. D. Mat\u00edas L\u00f3pez L\u00f3pez. Benefactor e insigne hijo de esta villa. Naci\u00f3 en esta casa el 17 de mayo de 1825\".\" \u00c9 unha das m\u00e1is humildes e reducidas casas da Sarria hist\u00f3rica, e no catastro de Ensenada (1753) aparece sendo titular dela unha Mar\u00eda L\u00f3pez. \nActividade empresarial.\nEmigrado a Madrid en 1840, montou unha factor\u00eda para a elaboraci\u00f3n de chocolate e produtos de pasteler\u00eda.\nAlcanzou un grande \u00e9xito econ\u00f3mico e postos de relevancia na pol\u00edtica e no mundo empresarial, sendo destacado promotor do asociacionismo \u00f3 redor da C\u00e1mara de Comercio madrile\u00f1a.\nPol\u00edtica.\nFoi deputado polo distrito de Sarria (1872-1873 e 1876-1879), senador pola provincia de Lugo (1877) e designado senador vitalicio en 1883. O seu sobri\u00f1o Venancio V\u00e1zquez L\u00f3pez fixo fortuna en Madrid e tam\u00e9n participou na vida pol\u00edtica da capital do Estado, sendo tenente de alcalde de Madrid.\nVida persoal.\nFormou familia en Madrid, casou con Andrea Andr\u00e9s S\u00e1nchez, e al\u00ed, e no Escorial, naceron e morreron os seus fillos, sobrevivindo as fillas Rosa, Carme e Asunci\u00f3n, das que quedou unha numerosa descendencia.\nAp\u00f3s a s\u00faa morte, a s\u00faa vi\u00fava, Andrea Andr\u00e9s S\u00e1nchez, obtivo da Santa S\u00e9 o t\u00edtulo de Marquesa de Casa L\u00f3pez. \nFilantrop\u00eda.\nEn cumprimento de disposici\u00f3n testamentaria de Mat\u00edas L\u00f3pez, con cargo \u00e1 s\u00faa testamentar\u00eda edificouse o edificio das Escolas P\u00fablicas de Sarria, grazas ao legado de 110.000 pesetas, segundo proxecto redactado por Lu\u00eds Bellido. O construtor foi Jos\u00e9 Rivas Novoa, veci\u00f1o de Lugo. As escolas, dotadas con moderno material, foron proba do cari\u00f1o que Mat\u00edas L\u00f3pez tivo con Sarria, a onde se desprazaba con moita frecuencia malia a dificultade das comunicaci\u00f3ns con Madrid, tendo todo x\u00e9nero de deferencias para coa s\u00faa terra natal.En 1878 o concello, dado que o reloxo de Santa Mari\u00f1a estaba inservible, pr\u00e9galle a Mat\u00edas L\u00f3pez que adquira un en Madrid, ao que accede en 1885, dando 500 pta. e ofrecendo m\u00e1is se fixesen falla, para algunhas medidas excepcionais por mor da epidemia de c\u00f3lera. No ano 1886 o concello acordou obsequiar a Mat\u00edas L\u00f3pez cunha serenata, no mes de agosto, por xoves afeccionados. En 1888 acordan darlle o nome de r\u00faa Mat\u00edas L\u00f3pez \u00f3 treito comprendido entre as casas de Juan Puga e a de Bernardo Rodr\u00edguez Romay, pasando pola igrexa de Sta. Mari\u00f1a, para as que Mat\u00edas L\u00f3pez doou as vidreiras, \"\"xa que mirou \u00f3 pobo sempre con cari\u00f1o e predilecci\u00f3n, interes\u00e1ndose pola s\u00faa grandeza e distingu\u00edndoo con alg\u00fan donativo\".\" Mat\u00edas L\u00f3pez paga os letreiros das r\u00faas e acordan darlle outra serenata.\nEn 1890 dirixiu carta sobre supresi\u00f3n de Xulgados. Dir\u00edxense a este e \u00f3 Conde Pallares, Manuel Becerra, Benigno Quiroga e L. Ballesteros para xestionar que non se suprima o de Sarria. \nA s\u00faa vi\u00fava impulsou o Hospital Municipal Campo de Outeiro, inaugurado en 1909."}
{"id": "39542", "revid": "23204", "url": "https://gl.wikipedia.org/wiki?curid=39542", "title": "Joaqu\u00edn Quiroga Esp\u00edn", "text": "Joaqu\u00edn Quiroga Esp\u00edn, conde de Quiroga-Ballesteros, nado en Madrid en 1880 e finado na mesma cidade en 1971, foi un avogado e pol\u00edtico galego, benfeitor do concello de Sarria.\nTraxectoria.\nFillo de Benigno Quiroga Ballesteros (da familia Quiroga da Casa Grande da Pobra de San Xiao) e de Julia Esp\u00edn, era irm\u00e1n do tam\u00e9n deputado Luis Quiroga Esp\u00edn. Casou con Mar\u00eda Josefa D\u00edaz Guti\u00e9rrez.\nAdscrito ao Partido Liberal, foi deputado a Cortes polos distritos de Quiroga (1907-1914) e Lugo (1914-1923). Foi Subsecretario do Ministerio de Graza e Xustiza e director xeral de Obras P\u00fablicas. Primeiro Conde de Quiroga-Ballesteros por Real Decreto de 12 de marzo de 1931, Gran Cruz da Orde de Isabel a Cat\u00f3lica.\nFillo adoptivo de Sarria.\nO 1 de maio de 1918 inaugurouse a tra\u00edda de augas para a vila de Sarria, despois de m\u00e1is de dez anos de xesti\u00f3ns. Desta maneira a antiga Fonte Ribeira e os escasos pozos de que se surt\u00edan as casas deron paso a un caudal que axi\u00f1a foi insuficiente. Na sesi\u00f3n ordinaria do Concello celebrada o 27 de abril de 1918 o alcalde don Manuel Guti\u00e9rrez Castro di que \"se aproximaba a satisfacci\u00f3n dunha grande necesidade, d\u00eda arelado por todos\". E como para a consecuci\u00f3n de tal mellora interpuxera un grande valemento o Deputado pola circunscrici\u00f3n Joaqu\u00edn Quiroga Esp\u00edn, e grazas a el se ver\u00e1 realizado \"o que se consideraba dificil\u00edsimo, sen\u00f3n imposible\", e como s\u00f3 este feito \u00e9 suficiente para que o pobo de Sarria deba eterna gratitude \u00f3 seu protector, o deputado Sr. Quiroga, quen xa noutras ocasi\u00f3ns demostrou a s\u00faa predilecci\u00f3n por esta vila, e a\u00ednda que \u00e9 pouco para os seus merecementos e como prefacio do mais que se poida facer como bos agradecidos, prop\u00f3n que se declare fillo adoptivo e predilecto de Sarria, o que se aproba por unanimidade.\nEn sesi\u00f3n do Concello celebrada o 24 de novembro de 1919 acordouse pagarlle o gasto de 202,50 pts. a Cipriano Santos pola confecci\u00f3n do t\u00edtulo de fillo adoptivo e predilecto de Sarria a favor de Joaqu\u00edn Quiroga Esp\u00edn."}
{"id": "39543", "revid": "98629", "url": "https://gl.wikipedia.org/wiki?curid=39543", "title": "Lei para a represi\u00f3n dos delitos contra a Patria e o Ex\u00e9rcito", "text": "A Lei para a represi\u00f3n dos delitos contra a Patria e o Ex\u00e9rcito de Espa\u00f1a, co\u00f1ecida como Lei de xurisdici\u00f3ns, foi aprobada polo Congreso o 23 de marzo de 1906 e sancionada polo rei Afonso XIII (1886-1941), e publicada na Gaceta de Madrid o 24 de abril de 1906, no n\u00famero 114. Foi promovida por Segismundo Moret, presidente do Consello de Ministros, e o conde de Romanones, ministro do Interior, co apoio de Afonso XIII, como reacci\u00f3n aos sucesos de \u00a1Cu-Cut!. Foi aprobado durante o per\u00edodo constitucional do reinado de Afonso XIII. \nA\u00ednda que supuxo un forte intervencionismo dos militares na pol\u00edtica xa contaba con antecedentes como a Lei de Prensa de 1881 ou o C\u00f3digo de Xustiza Militar de 1886, baixo os gobernos de C\u00e1novas del Castillo.\nContexto.\nA ra\u00edz do desastre de Cuba e Filipinas e da conseguinte corrente antimilitarista que se estendera entre as masas populares, os militares reaccionan escudados no monarca obrigando \u00f3 goberno de Segismundo Moret a aprobar en 1906 a, que se chamou coloquialmente, \"Lei de xurisdici\u00f3ns\". O que os militares entenden como inxerencia da sociedade civil nos seus asuntos culmina co asalto do ex\u00e9rcito a d\u00faas publicaci\u00f3ns barcelonesas, a sat\u00edrica \"\u00a1Cu-Cut!\" e o xornal \"La Veu de Catalunya\".\nO 25 de novembro de 1905, un grupo de oficiais asalta en Barcelona a redacci\u00f3n do semanario sat\u00edrico catalanista \"\u00a1Cu-Cut!\"\" pola publicaci\u00f3n dunha vi\u00f1eta ironizando as derrotas do ex\u00e9rcito espa\u00f1ol. Tam\u00e9n foi atacada a redacci\u00f3n doutra publicaci\u00f3n catalanista, o xornal \"La Veu de Catalunya\". O choque provocado por estes acontecementos foi enorme. O goberno liberal de Eugenio Montero R\u00edos intentou impo\u00f1er a s\u00faa autoridade sobre os militares e acordou non ceder \u00e1s presi\u00f3ns dos capit\u00e1ns xerais que mostraron o seu apoio aos oficiais sublevados, a\u00ednda que declarou o estado de guerra en Barcelona o 29 de novembro, ao parecer baixo a presi\u00f3n do rei. O monarca, finalmente, deixou de apoiar o goberno para apoiar a actitude do Ex\u00e9rcito, feito que obrigou a Montero R\u00edos a dimitir.\nO rei designou un novo goberno presidido polo outro l\u00edder liberal, Segismundo Moret, quen recibiu o encargo de evitar que se repetisen os ataques \u00abcontra o Ex\u00e9rcito e os s\u00edmbolos da Patria\u00bb. Moret, prop\u00faxose satisfacer aos militares e nomeou ministro da guerra ao xeneral Agust\u00edn Luque, un dos capit\u00e1ns xerais que m\u00e1is aplaudira o asalto ao \u00a1Cu-Cut!\u2014e, axi\u00f1a, conseguiu a aprobaci\u00f3n das Cortes para a \"Lei para a represi\u00f3n dos delitos contra a Patria e o Ex\u00e9rcito\" \u2014co\u00f1ecida como \"Lei de xurisdici\u00f3ns\"\u2014. Polo que, a partir dese momento, a competencia para xulgar ese tipo de delitos contra os s\u00edmbolos do Estado Espa\u00f1ol e inclu\u00eda as inxurias de palabra ou por escrito pasaban a quedar baixo xurisdici\u00f3n militar. En realidade, varios dos artigos supo\u00f1\u00edan un importante recorte \u00e1s liberdades p\u00fablicas, en particular \u00e1 liberdade de expresi\u00f3n. \nSegundo o historiador Santos Juli\u00e1, \u201co goberno cedeu ao ex\u00e9rcito grazas ao peso que a Coroa botou no platillo militar, cun resultado de grande envergadura: as Cortes aprobaron a Lei, coa que crearon unha esfera de poder militar auton\u00f3mico. e estableceu o precedente de ceder \u00e1 insubordinaci\u00f3n militar. A militarizaci\u00f3n da orde p\u00fablica dera un paso de xigante con esa Lei\". Segundo o historiador Borja de Riquer, \"ao tolerar a insubordinaci\u00f3n dos militares barceloneses, o monarca deixara o sistema pol\u00edtico exposto a novas presi\u00f3ns e chantaxes, debilit\u00e1ndoo as\u00ed notablemente a supremac\u00eda do poder civil fronte ao militarismo\".\nPor\u00e9n, a interpretaci\u00f3n que fan dos feitos os historiadores Javier Tusell e Genoveva Garc\u00eda Queipo de Llano, \u00e9 diferente. Segundo eles \u00aba intervenci\u00f3n do Rei produciuse unha vez demostrada a incapacidade inicial do goberno [de Montero R\u00edos] para impo\u00f1erse; polo que fixo que o xeneral Bascar\u00e1n, segundo xefe do Cuarto Militar, acudise aos cuarteis de Madrid e procurase acougar as actitudes apaixonadas e prometer en nome do monarca unha modificaci\u00f3n da lexislaci\u00f3n nese sentido. [...] O papel do rei p\u00f3dese cualificar dun xeito moito m\u00e1is axeitado como o de intermediario entre o poder civil e o militar nun marco institucional non democr\u00e1tico no que, se o primeiro tomaba as principais decisi\u00f3ns, o segundo, cando puido actuar por unanimidade, acadou autonom\u00eda e, mesmo, deferencia\u00bb.\nOposici\u00f3n \u00e1 lei.\nTanto republicanos coma carlistas opux\u00e9ronse a ela. De igual xeito, os partidos catalanistas, interpret\u00e1ndoa como ataque directo a Catalu\u00f1a, pois en pouco tempo comezaron a se producir condenas (ao director da \"Campana de Gracia\", ao catalanista Luis Manau, a un periodista do \"Empord\u00e0 Federal\" etc.). Por iso, e en resposta \u00e1 impunidade na que se atopaban os responsables dos sucesos de \u00a1Cu-Cut! e a Lei de Xurisdici\u00f3ns, constitu\u00eduse en Catalu\u00f1a en maio de 1906 unha gran coalici\u00f3n denominada Solidaritat Catalana, presidida polo vello republicano Nicol\u00e1s Salmer\u00f3n, na que se integraban os republicanos \u2014ag\u00e1s o Partido Republicano Radical de Alejandro Lerroux\u2014, os catalanistas \u2014a Lliga Regionalista, a Uni\u00f3 Catalanista e o Centre Nacionalista Republic\u00e0, grupo escindido da Lliga uns meses antes\u2014, e mesmo os carlistas catal\u00e1ns. Os seus \u00e9xitos de convocatoria foron espectaculares con manifestaci\u00f3ns masivas como a celebrada en Barcelona o 20 de maio de 1906, que congregou a 200.000 persoas. Nas elecci\u00f3ns xerais de 1907 Solidaritat Catalana obtivo unha esmagadora vitoria xa que obtivo 41 deputados dos 44 que correspond\u00edan a Catalu\u00f1a.\nA oposici\u00f3n tam\u00e9n se manifestou dende a intelectualidade. O 23 de febreiro de 1906, cando a lei a\u00ednda non era efectiva, Miguel de Unamuno deu unha resoante conferencia no teatro da Zarzuela contra esa lei que s\u00f3 os daquela chamados progresistas hist\u00f3ricos quer\u00edan aprobar.\nMalia todo, a lei foi aprobada o 22 de marzo e, ent\u00f3n, as Cortes foron disoltas. O 20 de maio levantouse o estado de excepci\u00f3n en Barcelona e celebrouse unha homenaxe aos deputados e senadores catal\u00e1ns que votaran en contra da lei.\nContido.\nA lei de xurisdici\u00f3ns colocaba baixo xurisdici\u00f3n militar as ofensas orais ou escritas contra a unidade do pa\u00eds, a bandeira e a honra do ex\u00e9rcito. Varios dos artigos representaron unha importante reduci\u00f3n das liberdades p\u00fablicas, en particular da liberdade de expresi\u00f3n. Esta lei ampliou o campo de acci\u00f3n da xurisdici\u00f3n militar sobre a poboaci\u00f3n civil, cousa que non ocorreu noutros pa\u00edses onde os civ\u00eds estaban baixo xurisdici\u00f3n ordinaria.\nDerrogaci\u00f3n.\nA evidente deterioraci\u00f3n do parlamentarismo po\u00f1\u00eda o poder en mans do monarca e do corpo de oficiais. Coa ambigua aquiescencia de Afonso XIII, o capit\u00e1n xeneral Miguel Primo de Rivera encabezar\u00eda en 1923 unha ditadura que persistir\u00eda ata 1930. A Lei de Xurisdicions estivo en vigorata o 17 de abril de 1931 cando o goberno provisorio da Rep\u00fablica dirixido por Manuel Aza\u00f1a, que tam\u00e9n era ministro de Guerra, a derrogou por un decreto, que posteriormente as Cortes converter\u00edan en lei. O principal argumento para a s\u00faa derrogaci\u00f3n foi:"}
{"id": "39544", "revid": "85894", "url": "https://gl.wikipedia.org/wiki?curid=39544", "title": "\u00c1ngel Rodr\u00edguez Castedo", "text": "\u00c1ngel Rodr\u00edguez Castedo, nado en Sarria o 10 de agosto de 1949, \u00e9 un pol\u00edtico e alto funcionario galego.\nTraxectoria.\nFillo de Rafael Rodr\u00edguez e de C\u00e1ndida Castedo, mestra de Barbadelo e Fontao. Cursou estudos eclesi\u00e1sticos no Seminario de Lugo e licenciouse en Filosof\u00eda e Letras pola Universidade Complutense de Madrid. Despois diplomouse en Psicolox\u00eda Pedag\u00f3xica e Psicolox\u00eda Industrial pola mesma universidade, as\u00ed como en Xerontolox\u00eda pola Sociedade Espa\u00f1ola de Xeriatr\u00eda e Xerontolox\u00eda (Madrid).\nCo goberno socialista de Felipe Gonz\u00e1lez foi nomeado xerente do Fondo Nacional de Asistencia Social (1983) e logo director xeral do Instituto Nacional de Servizos Sociais Inserso (1985). Durante ese tempo foi ademais responsable do Plan Xerontol\u00f3xico Nacional (1988-93), membro do Consello Interterritorial do Sistema Nacional de Sa\u00fade (1988-93) e membro da Conferencia Sectorial de Asuntos Sociais (1988-93). En 1993 foi nomeado secretario xeral do Consello Econ\u00f3mico e Social, cargo que ocupa ata 2001, cando pasou \u00e1 empresa privada relacionada coa atenci\u00f3n aos maiores. En abril de 2004, co regreso do PSOE ao goberno, foi designado de novo director xeral do Inserso, agora chamado Imserso (Instituto de Maiores e Servizos Sociais).\nDesenvolveu labor docente en diversos mestrados universitarios sobre xerontolox\u00eda, xerencia p\u00fablica ou desenvolvemento social. O seu papel na dotaci\u00f3n dun centro de atenci\u00f3n a persoas con discapacidade ps\u00edquica na vila de Sarria fixo que o Concello de Sarria o nomease fillo predilecto e lle puxese o seu nome \u00e1 r\u00faa de acceso a ese centro de atenci\u00f3n."}
{"id": "39545", "revid": "1888", "url": "https://gl.wikipedia.org/wiki?curid=39545", "title": "Domingo Saavedra S\u00e1nchez (mestre)", "text": "Domingo Saavedra S\u00e1nchez, nado en Carballo (Friol) o 11 de febreiro de 1887 e finado en Sarria o 20 de outubro de 1970, foi un mestre nas escolas p\u00fablicas de Sarria e fillo predilecto desta vila.\nTraxectoria.\nExerceu preto de 40 anos a funci\u00f3n docente, e non s\u00f3 atendeu as obrigas propias da escola que rexentaba, sen\u00f3n que, a falta de centros de estudos secundarios, impartiu clases preparatorias para bacharelato, maxisterio, comercio, oposici\u00f3ns etc., nun labor que alcanzou a varias xeraci\u00f3ns de sarriaos. Moi integrado na vida cultural e social da vila foi cabeza dunha ampla familia. Recibiu a medalla de Afonso X O Sabio e, fac\u00e9ndose eco do seu labor, o Concello nomeouno Fillo Adoptivo e Predilecto. Ten unha r\u00faa dedicada na Zona Escolar.\nVida persoal.\nCasou con Regina S\u00e1nchez Castro, que finou en 1947, e foi pai de Jos\u00e9 Manuel, Mar\u00eda Teresa, Regina, Antonio, Domingo, Mar\u00eda Mercedes, Mar\u00eda Rosario, Marina e Mar\u00eda Emma Saavedra S\u00e1nchez."}
{"id": "39546", "revid": "1131", "url": "https://gl.wikipedia.org/wiki?curid=39546", "title": "Jos\u00e9 S\u00e1nchez Arias", "text": "Jos\u00e9 Sanchez Arias, nado en Sarria o 24 de febreiro de 1908 e finado o 3 de novembro de 1981, foi un funcionario p\u00fablico e Fillo Predilecto de Sarria.\nTraxectoria.\nFillo de Antonio S\u00e1nchez Teijelo. Licenciouse en Dereito e foi funcionario p\u00fablico en Madrid, no Ministerio da Gobernaci\u00f3n. Xa sendo mozo amosou unha fonda preocupaci\u00f3n social, militando en partidos progresistas e correndo coa direcci\u00f3n e participaci\u00f3n en publicaci\u00f3ns locais, sendo un dos fundadores do peri\u00f3dico \"Loita\". Na Revista do Colexio de Avogados de Madrid publicou traballos de tema xur\u00eddico.\nSolteiro e sen descendencia, no seu testamento hol\u00f3grafo nomeou por herdeiro de todos os seus bens ao Concello de Sarria, para que os dedicase a fins de interese cultural ou social, raz\u00f3n pola que foi nomeado Fillo Predilecto a t\u00edtulo p\u00f3stumo. A herdanza consistiu en bens r\u00fasticos e urbanos sitos en Sarria e Madrid. Ten unha r\u00faa dedicada na Zona Escolar."}
{"id": "39548", "revid": "1131", "url": "https://gl.wikipedia.org/wiki?curid=39548", "title": "Francisco V\u00e1zquez Saco", "text": "Francisco V\u00e1zquez Saco, nado en Sarria o 24 de outubro de 1897 e finado en Lugo o 27 de decembro de 1962, foi un eclesi\u00e1stico e escritor galego.\nTraxectoria.\nFormaci\u00f3n.\nCursou estudos eclesi\u00e1sticos no Seminario lucense e na Universidade Pontificia de Comillas, sendo ordenado presb\u00edtero en 1922. No ano 1937 foi designado C\u00f3engo Lectoral de Lugo e Reitor do Seminario. Foi doutor en Filosof\u00eda e Teolox\u00eda e Licenciado en Dereito Can\u00f3nico.\nActividades.\nFoi nomeado en 1945 membro correspondente da Real Academia da Historia. Ocupou o cargo de Presidente da Comisi\u00f3n Provincial de Monumentos Hist\u00f3ricos e Art\u00edsticos desde febreiro de 1948 ata o seu falecemento, e no ano 1958 foi nomeado membro da Comisi\u00f3n para a conservaci\u00f3n de edificios e obxectos eclesi\u00e1sticos, sendo tam\u00e9n vocal do Centro de Estudos Xacobeos de Santiago de Compostela.\nComo Director do diario de Lugo \"La Voz de la Verdad\", cargo que tivo durante varios anos, realizou unha meritoria funci\u00f3n, publicando nel varias poes\u00edas.\nFoi membro correspondente da Real Academia Galega desde decembro de 1942, e numerario desde o 3 de febreiro de 1946 a\u00ednda que non tomou posesi\u00f3n ata o 14 de xu\u00f1o de 1952, nun solemne acto que tivo lugar no sal\u00f3n de Actos do C\u00edrculo das Artes. O discurso de ingreso, \"Una curiosa singularidad de la diplom\u00e1tica lucense en los siglos de la alta Edad Media\", estuda as invocaci\u00f3ns marianas na Catedral de Lugo na alta Idade Media.\nAmosou sempre un especial amor a Galicia e a Sarria, sendo proverbial a s\u00faa capacidade de traballo, que o levou a co\u00f1ecer como ningu\u00e9n os arquivos locais, dando luz a moitos traballos de investigaci\u00f3n hist\u00f3rica. O Concello de Sarria, en sesi\u00f3n de 15 de xullo de 1947, a proposta do alcalde Antonio Pe\u00f1a Villamar\u00edn, nomeouno Fillo Predilecto.\nErudito comprometido con Galicia, foi sobre todo home de Igrexa, e por moitos anos o encargado da formaci\u00f3n dos futuros sacerdotes, como Reitor do Seminario. Correspondente da Academia da Historia e vogal da Xunta do Museo de Lugo, as s\u00faas vacaci\u00f3ns en Sarria adicounas decote a investigar nos arquivos, sentando as\u00ed as bases da historia local, dun modo rigoroso.\nObra.\nPara as mozas de Acci\u00f3n Cat\u00f3lica creou a folli\u00f1a \"Sursum\", t\u00edtulo que xa dera a outra revista por el fundada no seminario. Na das rapazas, e baixo a sinatura \"El Consiliario Diocesano\", publicou distintos traballos cheos de consellos, consignas e directrices. Na folli\u00f1a parroquial \"Antena\" publicaba unha secci\u00f3n na que trataba temas relacionados co seminario, as vocaci\u00f3ns, as virtudes sacerdotais...\nUnha das facetas menos co\u00f1ecida da s\u00faa vida e obra \u00e9 a da s\u00faa actividade po\u00e9tica, que iniciou sendo mozo, no ano 1916. Estaba na metade da carreira, cando presentou unha poes\u00eda \u00f3 certame Literario Mariano de Lleida que foi premiada. Un ano m\u00e1is tarde concorr\u00eda con outra, baixo o lema \"Muera la escuela sin Dios\", no concurso caquet\u00edstico de Ferrol. No ano 1948 compartiu o premio polo traballo \"Artistas que trabajaron en la catedral lucense\".\nDurante boa parte da s\u00faa vida foi recollendo refr\u00e1ns, dialoxismos, locuci\u00f3ns, cantigas e outro material fraseol\u00f3xico. A ra\u00edz da convocatoria dun premio que a editorial \"Bibli\u00f3filos Gallegos\" convocou en 1951 para a publicaci\u00f3n dun refraneiro galego, V\u00e1zquez Saco presentou unha compilaci\u00f3n baixo o t\u00edtulo \"11.000 Refranes Gallegos\". O premio foi declarado deserto porque os traballos presentados non reun\u00edan calidade suficiente, e volveuse a convocar no ano 1953, se ben V\u00e1zquez Saco xa non se volveu presentar. A\u00ednda as\u00ed continuou reunindo material ata a s\u00faa morte, ata conseguir unha colecci\u00f3n de 22.939 refr\u00e1ns, con numerosas anotaci\u00f3ns e correspondencias con outros asturianos, castel\u00e1ns e portugueses. Este material in\u00e9dito foi publicado por fin polo Centro Ram\u00f3n Pi\u00f1eiro para a Investigaci\u00f3n en Humanidades, no 2003, baixo o t\u00edtulo de \"Refraneiro galego e outros materiais de tradici\u00f3n oral\", no 5\u00ba volume dos \"Cadernos de Fraseolox\u00eda Galega\" . Trala publicaci\u00f3n deste \"refraneiro\", unha colaboradora de V\u00e1zquez Saco entregou \u00f3 Centro Ram\u00f3n Pi\u00f1eiro unha carpeta con m\u00e1is material in\u00e9dito, entre o que se encontraban 81 novos refr\u00e1ns, xunto a outros 101 portugueses, que foron publicados baixo o t\u00edtulo \"Novo manuscrito paremiol\u00f3xico de V\u00e1zquez Saco\" no n\u00famero seguinte dos \"Cadernos de Fraseolox\u00eda Galega\" .\nPublicaci\u00f3ns.\nNos Libros-Programa das festas de San Xo\u00e1n publicou moitos traballos sobre Sarria:"}
{"id": "39549", "revid": "570", "url": "https://gl.wikipedia.org/wiki?curid=39549", "title": "Montero R\u00edos", "text": ""}
{"id": "39550", "revid": "109216", "url": "https://gl.wikipedia.org/wiki?curid=39550", "title": "S\u00edntese", "text": "En qu\u00edmica ch\u00e1mase reacci\u00f3n de s\u00edntese a aquela na que se obt\u00e9n unha substancia por combinaci\u00f3n doutras m\u00e1is sinxelas.\nA reacci\u00f3n que representar\u00eda a s\u00edntese do \u00f3xido de calcio ser\u00eda a seguinte:\nCa (s) + \u00bd O2 (g) \u2192 CaO (s)\nNa ecuaci\u00f3n repres\u00e9ntase que o calcio, s\u00f3lido, reacciona co os\u00edxeno, gas, e que se obt\u00e9n \u00f3xido de calcio, s\u00f3lido."}
{"id": "39552", "revid": "25871", "url": "https://gl.wikipedia.org/wiki?curid=39552", "title": "Ferreiravella, Riotorto", "text": "San Xillao de Ferreiravella \u00e9 unha parroquia do concello de Riotorto, diocese de Mondo\u00f1edo. Segundo o IGE, en 2020 ti\u00f1a 69 habitantes (31 homes e 38 mulleres), distribu\u00eddos nos barrios de Ferreira, Soutelo, O Mazo, A Granxa, As Chairas e O Rego de Baixo. Ferreira comprende os lugares da Ribadi\u00f1a e do Pouxaneiro. Soutelo comprende Soutelo de Riba e Soutelo de Baixo.\nEst\u00e1 situada a 5\u00a0km das Rodrigas, seguindo a estrada local que comunica a capital do concello co Marco Baixo (A Pastoriza). Limita \u00f3 norte coas parroquias de Espasande de Baixo, \u00f3 sur coa \u00d3rrea, \u00f3 leste con Xud\u00e1n (parroquia do concello da Pontenova) e \u00f3 oeste con Aldurfe. Ocupa unha extensi\u00f3n de 5,59\u00a0km\u00b2.\nXeograf\u00eda.\nAs terras da parroquia de Ferreiravella est\u00e1n regadas polo r\u00edo do mesmo nome, que corre dende o nacemento no Marco ata chegar \u00e1 confluencia co r\u00edo Torto, afluente do r\u00edo Eo. Nos seus 7\u00a0km recibe as augas de varios regos, entre eles o do Rold\u00edn, o das Chairas e o da Casanova. Noutro tempo o seu caudal mov\u00eda numerosas moas, mu\u00ed\u00f1os e tres mazos.\nO relevo \u00e9 monta\u00f1oso, cun val estreito formado polo r\u00edo que corre entre dous cordais. Salvo O Mazo, que se encontra no fondo do val, o resto das entidades poboacionais que o compo\u00f1en sit\u00faanse nas lombas dos pronunciados montes que configuran o curso do r\u00edo. As Toxeiras \u00f3 leste, o Corno e As Leivas \u00f3 oeste e as Penas do Vilar \u00f3 sur constit\u00faen as maiores elevaci\u00f3ns a unha altitude de entre 550 e 650 metros."}
{"id": "39555", "revid": "98629", "url": "https://gl.wikipedia.org/wiki?curid=39555", "title": "Cati\u00f3n", "text": "Un cati\u00f3n \u00e9 un i\u00f3n con carga el\u00e9ctrica positiva. Entre os cati\u00f3ns m\u00e1is habituais temos os cati\u00f3ns met\u00e1licos formados cando un \u00e1tomo dun metal perde alg\u00fan dos seus electr\u00f3ns.\nAs\u00ed: cando un \u00e1tomo de sodio perde un dos seus electr\u00f3ns d\u00e1 lugar o cati\u00f3n sodio ou i\u00f3n sodio, Na+.\nNa \u2192 Na+ + 1 e-\nCando un \u00e1tomo de calcio perde dous electr\u00f3ns d\u00e1 lugar o i\u00f3n calcio, Ca2+ :\nCa \u2192 Ca2+ + 2 e-\nCando un \u00e1tomo de aluminio perde tres electr\u00f3ns d\u00e1 lugar o cati\u00f3n ou i\u00f3n aluminio, Al3+:\nAl \u2192 Al3+ + 3 e-\nExisten tam\u00e9n cati\u00f3ns formados por m\u00e1is dun \u00e1tomo. Por exemplo o i\u00f3n amonio \u00e9 un cati\u00f3n formado por un \u00e1tomo de nitr\u00f3xeno e catro de hidr\u00f3xeno que acumulan entre todos eles unha carga neta positiva, NH4+:\nH+ + NH3 \u2192 NH4+"}
{"id": "39556", "revid": "132", "url": "https://gl.wikipedia.org/wiki?curid=39556", "title": "Santa Adela", "text": ""}
{"id": "39558", "revid": "89787", "url": "https://gl.wikipedia.org/wiki?curid=39558", "title": "Xos\u00e9 Quiroga Su\u00e1rez", "text": "Xos\u00e9 Quiroga Su\u00e1rez, nado en Pet\u00edn o 4 de xullo de 1920 e finado na R\u00faa o 18 de outubro de 2006, foi un m\u00e9dico e pol\u00edtico valdeorr\u00e9s e o segundo presidente da preautonom\u00eda Xunta de Galicia antes da aprobaci\u00f3n do estatuto de autonom\u00eda de 1981, o segundo estatuto de autonom\u00eda da historia de Galiza.\nTraxectoria.\nMutilado na Guerra Civil foi membro do somat\u00e9n valdeorr\u00e9s .\nPol\u00edtica.\nXos\u00e9 Quiroga foi alcalde de Pet\u00edn durante o franquismo, entre 1953 e 1956.\nNos primeiros d\u00edas da recuperaci\u00f3n da democracia en Galiza, e dende o \u00e1mbito do cooperativismo agrario, fundou o partido Acci\u00f3n Pol\u00edtica Orensana, a canda Vitorino N\u00fa\u00f1ez. Foi membro de UCD desde a creaci\u00f3n do partido por Adolfo Su\u00e1rez, e resultou elixido senador nas constitu\u00edntes de 1977. Neses comicios foi o pol\u00edtico m\u00e1is votado de toda Galiza.\nO primeiro goberno da Xunta.\nEn 1979 foi nomeado presidente da Xunta pola UCD, cargo no que tomou posesi\u00f3n o 9 de xu\u00f1o de 1979.\nO seu goberno form\u00e1rono Ram\u00f3n F\u00e9lix Blanco G\u00f3mez, Daniel Casalderrey Castro (agricultura, gander\u00eda e montes), Lu\u00eds Cordeiro Rodr\u00edguez, Alejandrino Fern\u00e1ndez Barreiro (educaci\u00f3n e cultura), Baldomero Fern\u00e1ndez Calvi\u00f1o (pesca), Segundo Fern\u00e1ndez Covelo, Alfonso Javier Garc\u00eda Ascaso (industria, comercio e turismo), Jos\u00e9 G\u00f3mez Garc\u00eda, Jos\u00e9 Luis Nogueira Rodr\u00edguez, Vitorino N\u00fa\u00f1ez, Jos\u00e9 Mar\u00eda Pardo Montero (ordenaci\u00f3n do territorio, urbanismo e transportes), Jos\u00e9 Regal V\u00e1zquez, Julio Riera Nieves, Miguel Sanmart\u00edn Losada (administraci\u00f3n local), Jaime Tejada Lorenzo, Indalecio Tiz\u00f3n Covelo, Jos\u00e9 Antonio Trillo Torres e V\u00edctor Manuel V\u00e1zquez Portome\u00f1e.\nTralas elecci\u00f3ns ao Parlamento de Galicia de 1981, nas que ga\u00f1ou Alianza Popular, deixou o seu cargo o 21 de xaneiro de 1982, pasando a ocupar o posto Xerardo Fern\u00e1ndez Albor.\nConselleiro e senador.\nDurante todos eses anos compaxinou o seu cargo de presidente da Xunta co de senador, onde foi elixido en representaci\u00f3n da UCD por tres veces (1977-1986).\nPosteriormente, abandonou a UCD trala descomposici\u00f3n da formaci\u00f3n centrista e sumouse a Coalici\u00f3n Galega, o Partido Reformista de Miquel Roca, Alianza Popular e posteriormente o Partido Popular. Coa dereita foi senador en tres lexislaturas m\u00e1is, foi tam\u00e9n deputado auton\u00f3mico e conselleiro de Sanidade e tam\u00e9n de Traballo nos gobernos de Fern\u00e1ndez Albor.\nVida persoal.\nXos\u00e9 Quiroga estudou o bacharelato en Monforte de Lemos e despois Medicina na Universidade de Santiago, onde se licenciou en 1944. Nos anos setenta (1971-1975) foi presidente da cooperativa vin\u00edcola Nuestra Se\u00f1ora de las Vi\u00f1as.\nXa retirado da vida pol\u00edtica, Xos\u00e9 Quiroga volveu \u00e1 s\u00faa terra natal e mantivo aberto o consultorio m\u00e9dico na R\u00faa ata a s\u00faa xubilaci\u00f3n, logo de medio s\u00e9culo de exercicio da profesi\u00f3n. Do seu matrimonio con Julia Gayoso tivo nove fillos.\nFoi condecorado coa medalla de Cabaleiro da Orde da Constituci\u00f3n e coa Cruz de Venezuela de Fern\u00e1ndez Miranda. Era tam\u00e9n fillo predilecto de Pet\u00edn."}
{"id": "39561", "revid": "98629", "url": "https://gl.wikipedia.org/wiki?curid=39561", "title": "Juan Sebasti\u00e1n Ver\u00f3n", "text": "Juan Sebasti\u00e1n Ver\u00f3n, alcumado La Brujita, nado o 9 de marzo de 1975 en La Plata, \u00e9 un exfutbolista arxentino. Xogaba de centrocampista e foi internacional coa selecci\u00f3n arxentina. \u00c9 fillo do tam\u00e9n futbolista Juan \"La Bruja\" Ver\u00f3n.\nTraxectoria.\nDebutou en Estudiantes de La Plata, dende al\u00ed xa se revelaba como un xogador distinto, con clase, pola s\u00faa gran t\u00e9cnica, pases precisos e especialidade en tiros de falta. O seu posto \u00e9 de voante organizador, como dobre 5 tendo \u00f3 lado a un xogador de marca. O ano do seu debut en primeira o seu equipo descendeu \u00f3 Nacional B. Foi unha das figuras nesa tempada no ascenso e formou parte dun equipo con gran nivel que logrou o campionato Nacional B 95/95 con folgura. Devolvida na m\u00e1xima categor\u00eda e cuns poucos partidos xogados foi transferido a Boca Juniors por algo m\u00e1is de 2 mill\u00f3ns de d\u00f3lares.\nTralo seu paso por Boca Juniors, onde rematou por confirma-la s\u00faa clase, Ver\u00f3n pasa a Italia e as\u00e9ntase na Sampdoria. Logo foi traspasado \u00f3 Parma, onde tivo un regular percorrido e remata por recalar na Lazio, onde ga\u00f1ou un \"Scudetto\" e unha Copa Italia na tempada 1999-2000.\nEn 2001 \u00e9 mercado polo Manchester United FC de Inglaterra pola cantidade de 42,5 mill\u00f3ns de euros , e ga\u00f1a a Liga na tempada 2002-03 .En ver\u00e1n de 2003 \u00e9 traspasado \u00f3 Chelsea a cambio de 22,5 mill\u00f3ns de euros. No club londiniense s\u00f3 disputa 7 partidos de liga , nos cales anota 1 gol, debido a unha lesi\u00f3n. En 2004 foi cedido \u00f3 Inter de Mil\u00e1n italiano, onde xogou ata finaliza-la tempada 2005-06. A partir dese momento, o seu pase foi adquirido novamente polo club que o viu nacer, Estudiantes de La Plata.\nSelecci\u00f3n nacional.\nPola Selecci\u00f3n xogou os Mundiais de 1998 e 2002 e 2010."}
{"id": "39566", "revid": "1093", "url": "https://gl.wikipedia.org/wiki?curid=39566", "title": "Xos\u00e9 Quiroga", "text": ""}
{"id": "39570", "revid": "25871", "url": "https://gl.wikipedia.org/wiki?curid=39570", "title": "Marian Keyes", "text": "Marian Keyes, nada en Limerick o 10 de setembro de 1963, \u00e9 unha popular escritora e columnista irlandesa.\nTraxectoria.\nMarian Keyes criouse en Dubl\u00edn. Graduouse en Dereito na University College de Dubl\u00edn e logo deulle \u201cun bo uso\u201d ao t\u00edtulo marchando a Londres a traballar como camareira. Estivo traballando como contable cando comezou a escribir pequenas historias sen intenci\u00f3n ningunha de escribir unha novela (\u201clevar\u00edalle moito tempo\u201d). Enviou varios manuscritos a unha editorial, que logo de botar unha ollada aos seus escritos decidiron publicar \"Claire queda soa\"; as\u00ed naceu a s\u00faa carreira como escritora. Marian Keyes recuperouse do seu alcoholismo, unha das tantas experiencias das que se serve para escribir sobre temas tan duros e de actualidade como a infidelidade, o divorcio, a adicci\u00f3n \u00e1s drogas ou a perda dun ser querido.\nEst\u00e1 considerada como unha das creadoras da \u201cliteratura para mulleres\u201d. A primeira novela de Keyes, \"Claire queda soa\" (Watermelon), publicouse en Irlanda no ano 1995. Desde ent\u00f3n leva publicado sete novelas m\u00e1is e d\u00faas colecci\u00f3ns de literatura non de ficci\u00f3n. As vendas dos seus libros chegan xa os 15 mill\u00f3ns de copias e foron traducidas a 30 idiomas distintos.\nActualmente Marian vive co seu marido, Tony, en Dubl\u00edn, despois de volver de Londres en 1997."}
{"id": "39573", "revid": "1987", "url": "https://gl.wikipedia.org/wiki?curid=39573", "title": "Potencia", "text": "En F\u00edsica, potencia (de s\u00edmbolo P) \u00e9 a cantidade de traballo efectuado por unidade de tempo. Isto \u00e9 equivalente \u00e1 velocidade de cambio de enerx\u00eda nun sistema ou \u00e1 rapidez en realizar un traballo, segundo queda definido por:\nonde:\nA potencia p\u00f3dese considerar en funci\u00f3n da intensidade e a superficie:\n\"P = I \u00b7 S\"\nA unidade de potencia no Sistema internacional (SI) \u00e9 o watt, o cal \u00e9 equivalente a un joule por segundo.\nF\u00f3ra do SI tam\u00e9n se utilizan o Cabalo de Vapor (CV) equivalente a 736 W ou o Horse Power (HP) que son aproximadamente 746 W\nPotencia mec\u00e1nica.\nA potencia mec\u00e1nica \u00e9 a potencia transmitida mediante a acci\u00f3n de forzas f\u00edsicas de contacto ou elementos mec\u00e1nicos asociados como pancas, engrenaxes etc. O caso m\u00e1is simple \u00e9 o dunha part\u00edcula libre sobre a que act\u00faa unha forza variable. De acordo coa mec\u00e1nica cl\u00e1sica, o traballo neto realizado sobre a part\u00edcula \u00e9 igual \u00e1 variaci\u00f3n da s\u00faa enerx\u00eda cin\u00e9tica (enerx\u00eda de movemento), polo que a potencia creada pola forza \u00e9:\nOnde:\nEn sistemas mec\u00e1nicos m\u00e1is complexos con elementos rotativos arredor dun eixe fixo e onde o momento de inercia fica constante, a potencia mec\u00e1nica pode relacionarse co par motor e a velocidade angular. De acordo coa mec\u00e1nica cl\u00e1sica, o traballo realizado sobre o corpo en rotaci\u00f3n, \u00e9 igual \u00e1 variaci\u00f3n da s\u00faa enerx\u00eda cin\u00e9tica de rotaci\u00f3n, polo que a potencia desenvolta polo par ou momento de forza \u00e9:\n\\frac{d}{dt}\\left(\\frac{1}{2}I_r\\omega^2\\right)= \nM \\omega\nOnde:\nSe o movemento rotativo ten lugar sobre un eixe variable, a expresi\u00f3n correcta \u00e9:\n\\frac{d}{dt}\\left(\\frac{1}{2}\\boldsymbol\\omega \\, \\mathbb{I} \\, \\boldsymbol\\omega\\right) = \n\\frac{1}{2}\\left(\\boldsymbol\\omega \\cdot \\mathbf M +\n\\boldsymbol\\alpha \\cdot \\mathbf{L} \\right)\nOnde:\nEsta \u00faltima ecuaci\u00f3n \u00e9 an\u00e1loga \u00e1 variaci\u00f3n de potencia que se deriva da ecuaci\u00f3n do foguete, onde ao irse queimando combustible, a masa non fica constante.\nNun fluxo incompresible, a potencia mec\u00e1nica asociada \u00e1 enerx\u00eda transmitida \u00e1s part\u00edculas do flu\u00eddo, tam\u00e9n pode expresarse en termos de presi\u00f3n e caudal:\nPotencia el\u00e9ctrica.\nA potencia el\u00e9ctrica P producida nun certo instante por un dispositivo v\u00e9n dada pola expresi\u00f3n\nOnde:\nSe o compo\u00f1ente \u00e9 unha resistencia, ent\u00f3n temos:\nOnde:\nPotencia do son.\nA potencia do son, considerada como a cantidade de enerx\u00eda que transporta unha onda sonora por unidade de tempo a trav\u00e9s dunha superficie determinada, depende da intensidade da onda sonora e da superficie, vindo dada, no caso xeral, por:\nPara unha fonte illada, o c\u00e1lculo da potencia sonora total emitida require que a integral anterior se estenda sobre unha superficie cerrada."}
{"id": "39578", "revid": "88215", "url": "https://gl.wikipedia.org/wiki?curid=39578", "title": "Josef Va\u0161\u00ed\u010dek", "text": "Josef Va\u0161\u00ed\u010dek, nado o 12 de setembro de 1980 en Havl\u00ed\u010dk\u016fv Brod, Checoslovaquia e finado o 7 de setembro de 2011, foi un xogador profesional de h\u00f3ckey sobre xeo checo. Va\u0161\u00ed\u010dek xogou sete tempadas na National Hockey League nos Carolina Hurricanes, Nashville Predators e New York Islanders antes de trasladarse a Rusia en 2008 para xogar no Lokomotiv Yaroslavl da Kontinental Hockey League. Morreu no accidente a\u00e9reo no que faleceron todos os membros do Lokomotiv.\nTraxectoria.\nNa tempada 1998-1999 deu o salto \u00f3 h\u00f3ckey canadense \u00f3 entrar no Sault Ste. Marie Greyhounds da Ontario Hockey League, unha das ligas xuven\u00eds do Canad\u00e1. No 2000 entrou na National Hockey League (NHL) \u00f3 fichar polos Carolina Hurricanes, na tempada 2004-2005 foi cedido \u00f3 HC Slavia Praha de Chequia e no ver\u00e1n de 2006 foi cambiado \u00f3s Nashville Predators por Scott Walker.\nEn 2008 asinou un contrato co equipo ruso Lokomotiv Yaroslavl da KHL.\nO 7 de setembro de 2011 morreu co resto dos seus compa\u00f1eiros e adestradores do Lokomotiv Yaroslavl nun accidente de avi\u00f3n nas aforas de Yaroslavl cando o equipo se dirix\u00eda a Minsk para disputar a primeira xornada da tempada 2011-12.\nInternacional coa selecci\u00f3n checa, Josef Va\u0161\u00ed\u010dek ga\u00f1ou a medalla de ouro no Campionato do Mundo j\u00fanior de 2005, as\u00ed como as medallas de bronce e de ouro respectivamente no Campionato do Mundo absuluto en 2004 e 2005."}
{"id": "39579", "revid": "98629", "url": "https://gl.wikipedia.org/wiki?curid=39579", "title": "Julie Guravich", "text": "Julie Guravich \u00e9 unha cantante canadense residente en Ferrol, canta principalmente blues e jazz a\u00ednda que entendidos nun sentido amplo e cos repertorios m\u00e1is diversos (Beatles, R &amp; B, canci\u00f3n popular, m\u00fasica de anuncios). Nos 90 forma Acceso Norte co guitarrista ferrol\u00e1n V\u00edctor Aneiros. Fixo parte do grupo de folk Saraibas.\nCanta acompa\u00f1ada do seu Cuarteto ou en d\u00fao co teclista Fran Rey."}
{"id": "39580", "revid": "88215", "url": "https://gl.wikipedia.org/wiki?curid=39580", "title": "Sergio Rodr\u00edguez Garc\u00eda", "text": "Sergio Rodr\u00edguez Garc\u00eda, alcumado Rodri, nado en Matar\u00f3 (Barcelona) o 17 de agosto de 1984, \u00e9 un futbolista espa\u00f1ol. Xoga de defensa e o seu actual equipo \u00e9 o K.A.S. Eupen.\nTraxectoria.\nNo mercado invernal da tempada 2008\u201309 chegou ao UD Salamanca, proviniente do CS Mar\u00edtimo portugu\u00e9s. Debutou nun partido contra o H\u00e9rcules CF e continuou como titular tras a lesi\u00f3n de Pelegr\u00edn. Logrou o seu primeiro tanto coa camisola charra contra o Sevilla Atl\u00e9tico, metendo o quinto gol da tarde nunha contundente goleada (6\u20130). No seguinte partido como local contra o Girona FC marcou o primeiro tanto da tarde, rematando o partido en empate (2\u20132).\nNo ver\u00e1n de 2009 desvinculouse do Deportivo da Coru\u00f1a e o 31 de xullo fichou polo H\u00e9rcules CF, cun contrato dunha tempada con opci\u00f3n a outra se xogaba 25 partidos. Na s\u00faa primeira campa\u00f1a conseguiu o ascenso a Primeira Divisi\u00f3n quedando na segunda posici\u00f3n da t\u00e1boa. Ao xogar m\u00e1is de 25 encontros renovou automaticamente.\nEn marzo de 2011 foi traspasado ao FC Spartak Moscova por 400.000 euros, cun contrato dunha tempada."}
{"id": "39582", "revid": "89787", "url": "https://gl.wikipedia.org/wiki?curid=39582", "title": "Mark Knopfler", "text": "Mark Freuder Knopfler, nado o 12 de agosto de 1949, \u00e9 un cantante, compositor, guitarrista e produtor musical brit\u00e1nico. Nado en Escocia e criado en Inglaterra, foi o guitarrista principal, cantante e compositor da banda de rock Dire Straits. Dedicouse \u00e1 s\u00faa carreira en solitario tras a disoluci\u00f3n da banda en 1988. Dire Straits reuniuse de novo en 1990, mais disolveuse outra vez en 1995; Knopfler agora \u00e9 un artista independente.\nNaceu en Glasgow, Escocia, e foi criado en Blyth, preto de Newcastle, en Inglaterra, desde que ti\u00f1a sete anos. Ap\u00f3s se graduar na Universidade de Leeds e traballar durante tres anos de profesor universitario, Knopfler fundou Dire Straits co seu irm\u00e1n m\u00e1is novo, David Knopfler. A banda gravou seis \u00e1lbums, inclu\u00edndo \"Brothers in Arms\" (1985), un dos discos m\u00e1is vendidos da historia. Despois de se disolver en 1995, Knopfler empezou unha carreira en solitario e ten producido nove \u00e1lbums. Ten composto e producido bandas sonoras para nove filmes, inclu\u00edndo \"Local Hero\" (1983), \"Cal\" (1984), \"The Princess Bride\" (1987), \"Wag the Dog\" (1997) e \"Altamira\" (2016). Ten producido \u00e1lbums para Tina Turner, Bob Dylan e Randy Newman.\nDescrito por \"Classic Rock\" como un virtuoso, Knopfler \u00e9 un guitarrista de \"fingerstyle\" e foi colocado no cuadrax\u00e9simo cuarto posto na listaxe dos cen mellores guitarristas da historia da revista \"Rolling Stone\". En 2009 el e Dire Straits venderan m\u00e1is de 120 mill\u00f3ns de discos. Ga\u00f1ador de catro premios Grammy, Knopfler foi galardoado co premio Edison, o premio Steiger e o premio Ivor Novello, ademais de lle seren outorgados tres doutorados honorarios en m\u00fasica por universidades no Reino Unido. Knopfler foi admitido no Sal\u00f3n da Fama do Rock como membro de Dire Straits en 2018.\nXuventude (1949\u20141976).\nMark Freuder Knopfler naceu o 12 de agosto de 1949 en Glasgow, Escocia, de nai inglesa, Louisa Mary (Laidler de solteira) e de pai xudeu h\u00fangaro, Erwin Knopfler. A s\u00faa nai era mestra e o seu pai era un arquitecto e xogador de xadrez que deixou a s\u00faa Hungr\u00eda natal en 1939 para escapar dos nazis. Knopfler describiu m\u00e1is tarde o seu pai como un marxista agn\u00f3stico.\nA familia Knopfler viviu na \u00e1rea de Glasgow onde naceu David, o irm\u00e1n novo de Mark, o 27 de decembro de 1952. A irm\u00e1 vella de Mark, Ruth, naceu en Newcastle, onde casaron os seus pais en 1947. A familia mudouse a Blyth, a cidade natal da nai de Knopfler, preto de Newcastle, no Nordeste de Inglaterra, cando el ti\u00f1a sete anos. Mark foi \u00e1 escola primaria de Bearsden en Escocia durante dous anos; ambos irm\u00e1ns foron ao instituto Gosforth en Newcastle.\nInspirado inicialmente pola harm\u00f3nica do seu t\u00edo Kingsley e o estilo de piano boogie-woogie, Mark familiarizouse rapidamente con moitos estilos musicais. A pesar de lle insistir ao seu pai para que lle comprara unha cara guitarra el\u00e9ctrica Fender Stratocaster Fiesta Red como a de Hank Marvin, tivo que conformarse cunha H\u00f6fner Super Solid de duplo captador de 50\u00a3, m\u00e1is acorde cos ingresos familiares. \nEn 1963, cando ti\u00f1a 13 anos, aceptou un traballo os s\u00e1bados no xornal \"Evening Chronicle\" de Newcastle por seis xilins con seis peniques. Al\u00ed co\u00f1eceu o vello poeta Basil Bunting, quen era editor do xornal. Os dous ti\u00f1an pouco que dicirse entre eles, mais en 2015 Knopfler escribiu unha canci\u00f3n no seu honor.\nNesta \u00e9poca Knopfler viaxou polo pa\u00eds maiormente \u00e1 bolea, ademais de facelo tam\u00e9n por Europa unhas cantas veces. \nNa d\u00e9cada de 1960 formou e uniuse a varias bandas e escoitaba m\u00fasica como a do Elvis Presley e a de guitarristas como Chet Atkins, Scotty Moore, B.B. King, Django Reinhardt, Hank Marvin e James Burton. Con dezaseis anos fixo unha aparici\u00f3n na televisi\u00f3n local como parte dun d\u00fao harm\u00f3nico coa s\u00faa compa\u00f1eira de aula Sue Hercombe.\nEn 1967, ap\u00f3s estudar Periodismo durante un ano no Harlow College, Knopfler foi contratado como reporteiro novel en Leeds para o \"Yorkshire Evening Post\". Nesta etapa co\u00f1eceu un restaurador de mobles local, entusiasta do country blues e int\u00e9rprete a media xornada Steve Phillips, un ano m\u00e1is vello ca el, de cuxa colecci\u00f3n de discos e estilo de tocar a guitarra Knopfler adquiriu un enorme co\u00f1ecemento dos primeiros artistas de blues e os seus estilos. Os dous formaron un d\u00fao chamado The Duolian String Pickers e tocaron en sitios locais de folk e blues ac\u00fastico. Dous anos despois Knopfler decidiu ampliar a s\u00faa educaci\u00f3n e graduouse m\u00e1is tarde en Ingl\u00e9s na Universidade de Leeds. En abril de 1970, mentres viv\u00eda en Leeds, gravou a demo dunha canci\u00f3n orixinal s\u00faa, \"Summer's Coming My Way\". A gravaci\u00f3n contaba con Knopfler (guitarra e voz), Steve Phillips (segunda guitarra), Dave Johnson (baixo) e Paul Granger (percusi\u00f3n). Johnson, Granger e o vocalista Mick Dewhirst tocaron con Knopfler nunha banda chamada Silverheels; Phillips unir\u00edase m\u00e1is tarde a Knopfler de novo no ef\u00e9mero proxecto paralelo a Dire Straits The Notting Hillbillies.\nDespois de se graduar en 1973, Knopfler mudouse a Londres e uniuse a unha banda de High Wycombe chamada Brewers Droop, participando no \u00e1lbum \"The Booze Brothers\". Unha noite, mentres estaba con amizades, s\u00f3 hab\u00eda dispo\u00f1\u00edbel unha vella guitarra ac\u00fastica co brazo moi cambado e con cordas moi finas para poder ser tocada. A\u00ednda as\u00ed, s\u00f3 foi capaz de tocala cos dedos, desenvolvendo as\u00ed o seu particular estilo de tocar. Nunha entrevista posterior dixo que \u00abA\u00ed foi cando atopei a mi\u00f1a \"voz\" na guitarra\u00bb. Tras un curto per\u00edodo con Brewers Droop, Knopfler aceptou un traballo como profesor no Loughton College en Essex, posto que mantivo durante tres anos. Durante este tempo continuou a tocar con bandas de pubs locais, inclu\u00edndo Caf\u00e9 Racers.\nA mediados da d\u00e9cada de 1970, Knopfler concentrou moitos dos seus esforzos musicais no seu grupo Caf\u00e9 Racers. O seu irm\u00e1n mudouse a Londres, onde compart\u00eda un piso con John Illsley, un guitarrista que se cambiara ao baixo. En abril de 1977, Mark marchou do seu piso en Buckhurst Hill e mudouse con David e John. Os tres comezaron a tocar m\u00fasica xuntos e Mark convidou rapidamente a John a se unir a Caf\u00e9 Racers.\nCarreira.\nDire Straits (1977\u20131995).\nAs primeiras demos de Dire Straits foron gravadas en tres sesi\u00f3ns en 1977, con David Knopfler de guitarrista r\u00edtmico, John Illsley de baixista e Pick Withers de bater\u00eda. O 27 de xullo de 1977 gravaron en cinta as demos de cinco canci\u00f3ns: \"Wild West End\", \"Sultans of Swing\", \"Down to the Waterline\", \"Sacred Loving\" (unha canci\u00f3n de David Knopfler) e \"Water of Love\". M\u00e1is tarde gravaron \"Southbound Again\", \"In the Gallery\" e \"Six Blade Knife\" para BBC Radio London e, finalmente, o 9 de novembro fixeron as demos de \"Setting Me Up\", \"Eastbound Train\" e \"Real Girl\". Moitas destas canci\u00f3ns base\u00e1banse nas experiencias de Knopfler en Newcastle, Leeds e Londres, e foron inclu\u00eddas no seu primeiro \u00e1lbum, o ep\u00f3nimo \"Dire Straits\", sacado \u00e1 venda o ano seguinte.\"Down to the Waterline\" lembraba imaxes da vida en Newcastle; \"In the Gallery\" \u00e9 un tributo a un artista e escultor de Leeds chamado Harry Phillips (pai de Steve Phillips); e \"Lions\", \"Wild West End\" e \"Eastbound Train\" foron tiradas dos primeiros d\u00edas de Knopfler na capital inglesa.\nNo lanzamento inicial, o \u00e1lbum \"Dire Straits\" foi recibido con pouco estusiasmo no Reino Unido, mais cando \"Sultans of Swing\" foi publicada como un sinxelo converteuse un \u00e9xito nos Pa\u00edses Baixos e as vendas do disco dispar\u00e1ronse, primeiro por Europa e despois nos Estados Unidos e no Canad\u00e1 e, finalmente, no Reino Unido. O segundo \u00e1lbum do grupo, \"Communiqu\u00e9\", producido por Jerry Wexler e Barry Beckett, seguiuno en 1979.\nO seu terceiro \u00e1lbum, \"Making Movies\", lanzado en 1980, moveuse cara a uns arranxos e unha produci\u00f3n m\u00e1is complexa, o cal continuou durante a carreira restante da banda. O \u00e1lbum inclu\u00edu moitas das composici\u00f3ns m\u00e1is persoais de Mark Knopfler, especialmente \"Romeo and Juliet\" e \"Tunnel of Love\".\nHoubo cambios frecuentes na formaci\u00f3n da banda tras \"Making Movies\", con Mark Knopfler, John Illsley e o teclista Alan Clark como \u00fanicos membros constantes.\nO seguinte \u00e1lbum de estudio foi \"Love Over Gold\", publicado en 1982. Este cont\u00e9n as canci\u00f3ns \"Private Investigations\", \"Telegraph Road\", \"Industrial Disease\", \"It Never Rains\" e \"Love Over Gold\", a cal d\u00e1 nome ao \u00e1lbum.\nCon \"Love Over Gold\" a\u00ednda nas listaxes clasificatorias de discos, a banda lanzou un EP de catro canci\u00f3ns titulado \"ExtendedancEPlay\" a comezos de 1983. Inclu\u00edndo o exitoso sinxelo \"Twisting by the Pool\", esta foi a primeira produci\u00f3n da banda que contou co novo bater\u00eda Terry Williams, quen anteriormente fixera parte de Rockpile e de Man e que substitu\u00edu a Pick Withers en novembro de 1982. A seguir tivo lugar a xira de oito meses Love over Gold Tour, a cal rematou con dous concertos coas entradas agotadas no Hammersmith Odeon londiniense os d\u00edas 22 e 23 de xullo de 1983. En marzo de 1984 foi lanzado o duplo \u00e1lbum \"Alchemy Live\", o cal recolle as gravaci\u00f3ns destas d\u00faas actuaci\u00f3ns finais. Tam\u00e9n foi publicado en VHS e chegou ao n\u00famero tres na UK Albums Chart, al\u00e9n de ser reeditado en formato DVD e Blu-Ray no 2010.\nDurante 1983 e 1984, Knopfler estivo tam\u00e9n involucrado en outros proxectos como escribir e producir a banda sonora do filme \"Local Hero\", a cal foi un grande \u00e9xito e foi seguida en 1984 polas s\u00faas composici\u00f3ns para os filmes \"Cal\" e \"Comfort and Joy\". Durante esta \u00e9poca tam\u00e9n produciu o \u00e1lbum \"Infidels\" de Bob Dylan, as\u00ed como \"Knife\" de Aztec Camera. Tam\u00e9n escribiu a canci\u00f3n \"Private Dancer\" para o \u00e1lbum hom\u00f3nimo de regreso de Tina Turner. Aparece tam\u00e9n canci\u00f3n \"She Means Nothing to Me\" de Phil Everly e Cliff Richard, inclu\u00edda no \u00e1lbum \"Phil Everly\" de 1983.\nO quinto disco de estudio de Dire Straits, \"Brothers in arms\", foi o m\u00e1is exitoso con diferenza, gravado nos Air Studios de Montserrat e lanzado en maio de 1985. Converteuse nun \u00e9xito de vendas internacional que xa leva vendidas m\u00e1is de 30 mill\u00f3ns de copias en todo o mundo, sendo o cuarto \u00e1lbum m\u00e1is vendido na historia das listaxes brit\u00e1nicas. \"Brothers in Arms\" figurou en varias listaxes de sinxelos, inclu\u00edndo o n\u00famero 1 nos Estados Unidos \"Money for Nothing\", cuxo v\u00eddeo foi o primeiro en ser retransmitido na MTV brit\u00e1nica. Foi tam\u00e9n o primeiro \"compact disc\" en vender un mill\u00f3n de copias e acred\u00edtaselle a introduci\u00f3n do formato CD, xa que tam\u00e9n foi un dos primeiros CD tipo DDD xamais lanzados. Outros sinxelos de \u00e9xito foron \"So Far Away\", \"Walk of Life\" e a canci\u00f3n que d\u00e1 t\u00edtulo ao \u00e1lbum. A banda embarcouse entre 1985 e 1986 na xira mundial Brothers in Arms, con m\u00e1is de 230 concertos de moi alta asistencia.\nAp\u00f3s isto, Dire Straits parou de traballar durante un tempo, xa que Knopfler se concentrou principalmente nas bandas sonoras. Uniuse ao grupo ben\u00e9fico Ferry Aid en \"Let It Be\" a ra\u00edz do desastre do transbordador de Zeebrugge. A canci\u00f3n alcanzou o n\u00famero 1 nas listaxes de sinxelos do Reino Unido en marzo de 1987. Knopfler escribiu a banda sonora para o filme \"A princesa prometida,\" lanzado a finais de 1987.\nMark Knopfler tam\u00e9n fixo parte nun n\u00famero c\u00f3mico do programa French and Saunders titulado \"The Easy Guitar Book Sketch\" ('a s\u00e1tira do libro de tablaturas') co c\u00f3mico Rowland Rivron e colegas como David Gilmour, Lemmy, Mark King e Gary Moore. Phil Taylor explicou nunha entrevista que Knopfler usou o equipo de Gilmour e conseguiu o seu son persoal cando tocou no n\u00famero.\nDire Straits uniuse de novo o 11 de xu\u00f1o de 1988 para a homenaxe ao 70.\u00ba aniversario de Nelson Mandela, un concerto que tivo lugar no estadio de Wembley e que eles mesmos encabezaron, acompa\u00f1ados de Elton John e Eric Clapton, sendo este \u00faltimo xa un grande amigo de Knopfler para aquel momento. Pouco tempo despois, o bater\u00eda Terry Williams deixou a banda. En 1988, Mark Knopfler anunciou a disoluci\u00f3n oficial de Dire Straits, alegando que \"necesitaba un descanso\". En outubro de 1988 foi lanzado un disco de recompilaci\u00f3n, \"Money for Nothing\", chegando ao n\u00famero un no Reino Unido.\nEn 1989 Knopfler fundou The Notting Hillbillies, unha banda na outra punta do espectro comercial. Inclin\u00e1base cara a un estilo de m\u00fasica de ra\u00edces estadounidenses: folk, blues e country. Os membros da banda inclu\u00edan o teclista Guy Fletcher, con Brendan Croker e Steve Phillips. Tanto para o \u00e1lbum como para a xira contaron coa presenza de Paul Franklin no \"pedal steel.\" O \u00fanico disco de estudio de The Notting Hillbillies, \"Missing... Presumed Having a Good Time,\" foi lanzado en 1990 e Knopfler xirou con eles o resto do ano. Afondou a\u00ednda m\u00e1is as s\u00faas influencias da m\u00fasica country coa s\u00faa colaboraci\u00f3n en 1990 con Chet Atkins no \u00e1lbum \"Neck and Neck\", o cal ga\u00f1ou tres premios Grammy. The Notting Hillbillies xiraron polo Reino Unido a comezos de 1990 nun n\u00famero limitado de concertos. Nesta xira discreta a banda ateigou recintos pequenos como a universidade de Newcastle.\nEn 1990, Knopfler, John Illsley e Alan Clark tocaron como Dire Straits no festival Knebworth, xunto con Eric Clapton, Ray Cooper e o guitarrista Phil Palmer, quen nese momento fac\u00eda parte da banda de Eric Clapton. En xaneiro do ano seguinte, Knopfler, John Illsley e o representante Ed Bicknell decidiron refundar Dire Straits. Knopfler, Illsley, Alan Clark e Guy Fletcher comezaron a gravar o que resultar\u00eda ser o seu \u00faltimo \u00e1lbum de estudio, acompa\u00f1ados do m\u00fasico acompa\u00f1ante Phil Palmer, o guitarrista de pedal steel Paul Franklin, o percusionista Danny Cummings e o bater\u00eda de Toto Jeff Porcaro.\nA continuaci\u00f3n de \"Brothers in Arms\" foi finalmente lanzada en setembro de 1991. \"On Every Street\" non foi nin remotamente tan popular como o seu predecesor e foi obxecto de cr\u00edticas dispares, considerado para alg\u00fans cr\u00edticos como un regreso decepcionante tras un par\u00f3n de seis anos. Con todo, o \u00e1lbum vendeuse ben e chegou ao n\u00famero 1 no Reino Unido. O bater\u00eda de sesi\u00f3n Chris Whitten uniuse a Dire Straits para se embarcaren nunha extenuante xira mundial de 300 concertos e m\u00e1is de 7 mill\u00f3ns de entradas vendidas. Esta ser\u00eda a \u00faltima xira de Dire Straits; non foi tan ben recibida como a anterior \"Brothers in Arms\" e, para ent\u00f3n, Mark Knopfler xa tivera abondo con eventos tan grandes. O representante Ed Bicknell foi citado dicindo que \u00abA \u00faltima xira foi pura miseria. Calquera que fora o zeitgeist do cal faciamos parte xa pasara\u00bb. John Illsley estaba de acordo, dicindo que \u00abAs relaci\u00f3ns persoais estaban en perigo e puxo unha presi\u00f3n incr\u00edbel sobre todos, emocional e fisicamente. Acabou por nos cambiar\u00bb. Isto levou a banda \u00e1 ru\u00edna, ocasionando a disoluci\u00f3n final do grupo en 1995.\nDespois da xira, Knopfler estivo un tempo apartado do mundo da m\u00fasica. En 1993 recibiu un doutoramento honorario en M\u00fasica pola Universidade de Newcastle. Foron sacados \u00e1 venda dous \u00e1lbums m\u00e1is de Dire Straits, ambos en directo. \"On the Night\", lanzado en maio de 1993, documentou a \u00faltima xira mundial do grupo. En 1995, seguindo co lanzamento de \"Live at the BBC\" (lanzamento contractual de Vertigo Records), Mark Knopfler disolveu discretamente Dire Straits e comezou a s\u00faa carreira en solitario. Knopfler recordou m\u00e1is tarde que \u00abp\u00faxenlle punto final porque quer\u00eda volver a alg\u00fan tipo de realidade. \u00c9 autoprotecci\u00f3n, instinto de supervivencia. A esa escala \u00e9 deshumanizante\u00bb. Knopfler pasou dous anos recuper\u00e1ndose da experiencia, a cal tivo consecuencias negativas tanto na s\u00faa vida creativa como privada.\nDesde a ruptura de Dire Straits, Knopfler ten mostrado un interese nulo en reformar o grupo. Por\u00e9n, o teclista Guy Fletcher ten traballado en case todos os traballos de Knopfler en solitario ata o d\u00eda de hoxe, mentres que Danny Cummings tam\u00e9n ten contribu\u00eddo frecuentemente, tocando en catro dos \u00e1lbums de Knopfler como solista: \"All the Roadrunning\" (con Emmylou Harris), \"Kill to Get Crimson,\" \"Get Lucky\" e \"Down the Road Wherever\". En outubro de 2008, Knopfler rexeitou a suxesti\u00f3n de John Illsley de reformaren a banda. Illsley dixo que unha reuni\u00f3n ser\u00eda \u00abcompletamente decisi\u00f3n de Mark\u00bb; non obstante, tam\u00e9n observou que Knopfler estaba a gozar o seu \u00e9xito como artista en solitario. Preguntado por unha pos\u00edbel reuni\u00f3n, Knopfler respondeu \u00abOh, non sei se empezar a xuntar todo iso de novo\u00bb e que a fama global acadada por Dire Straits na d\u00e9cada de 1980 \u00abvolveuse moi grande\u00bb.\nEn 2018, a banda foi aceptada no Rock and Roll Hall of Fame. Knopfler non acudiu \u00e1 cerimonia, a\u00ednda que si o fixeron John Illsley, Guy Fletcher e Alan Clark para dar o discurso de aceptaci\u00f3n en nome da banda. En novembro de 2021 John Illsley publicou a s\u00faa autobiograf\u00eda \"My Life in Dire Straits\", na cal confirma que Knopfler non ten intenci\u00f3n de reformar Dire Straits. Por esa \u00e9poca Knopfler aparece na canci\u00f3n de Cliff Richard \"Ps Please\", inclu\u00edda no se\u00fa \u00e1lbum \"Music... The Air That I Breathe\", lanzado en 2020.\nDire Straits segue a ser unha das bandas brit\u00e1nicas de rock m\u00e1is populares, as\u00ed como unha das m\u00e1is exitosas a nivel comercial no mundo, con m\u00e1is de 120 mill\u00f3ns de \u00e1lbums vendidos.\nCarreira en solitario (1996\u2013presente).\nO primeiro \u00e1lbum de Knopfler en solitario, \"Golden Heart\", foi lanzado en marzo de 1996; cont\u00e9n o sinxelo \"Darling Pretty\". As sesi\u00f3ns de gravaci\u00f3n do disco axudaron a Knopfler a crear a s\u00faa banda de apoio, tam\u00e9n co\u00f1ecida como The 96ers ('Os do 96'), contando co seu antigo colega Guy Fletcher nos teclados. Esta formaci\u00f3n inicial xa ten unha duraci\u00f3n maior ca calquera das formaci\u00f3ns de Dire Straits. En 1996 Knopfler tam\u00e9n gravou a guitarra para a versi\u00f3n tributo de Ted Christopher de \"Knockin' on Heaven's Door\" polo masacre de Dunblane.\nKnopfler compuxo a s\u00faa primeira banda sonora en 1983 para \"Local Hero\". En 1997 Knopfler gravou a banda sonora para o filme \"Wag the Dog\". Durante ese mesmo ano a revista \"Rolling Stone\" fixo a listaxe das 500 canci\u00f3ns que lle deron forma ao rock and roll, inclu\u00edndo \"Sultans of Swing\", o primeiro \u00e9xito de Dire Straits. No 2000 viu a luz o segundo disco de Knopfler en solitario: \"Sailing to Philadelphia\". Este \u00e9 o m\u00e1is exitoso ata hoxe, posibelmente axudado polo n\u00famero de contribuci\u00f3ns not\u00e1beis coas que conta o \u00e1lbum, como Van Morrison. O 15 de setembro de 1997, Knopfler estivo no concerto \"Music for Montserrat\" no Royal Albert Hall de Londres xunto con outros artistas como Sting, Phil Collins, Elton John, Eric Clapton e Paul McCartney.\nEn 2002 Knopfler deu catro concertos solidarios cos antigos membros de Dire Straits John Illsley, Chris White, Danny Cummings e Guy Fletcher, tocando antigo material dos anos na banda. Os concertos tam\u00e9n contaron con The Notting Hillbillies con Brendan Croker e Steve Phillips. A estes catro concertos (tres dos catro foron no Shepherd's Bush, o cuarto no Beaulieu, na costa sur) uniuse Jimmy Nail, quen fixo os coros no tema de Knopfler de 2002 \"Why Aye Man\".\nTam\u00e9n en 2002 Knopfler lanzou o seu terceiro \u00e1lbum, \"The Ragpicker's Dream.\" En marzo de 2003 estivo involucrado nun accidente de moto en Grosvenor Road, Belgravia, (Londres) e rompeu a clav\u00edcula, a omoplata e sete costelas. En consecuencia, a xira de \"The Ragpicker's Dream\" tivo que ser cancelada, mais Knopfler recuperouse e volveu aos palcos en 2004 polo seu cuarto disco, \"Shangri-La\".\n\"Shangri-La\" foi gravado no estudio Shangri-La en Malib\u00fa, California, en 2004, onde The Band fixera gravaci\u00f3ns anos atr\u00e1s para o seu filme documental \"The Last Waltz\". Na promoci\u00f3n de \"Shangri-La\" na s\u00faa p\u00e1xina oficial dixo que a s\u00faa banda actual con Glenn Worf (baixo), Guy Fletcher (teclados), Chad Cromwell (bater\u00eda), Richard Bennett (guitarra) e Matt Rollings (piano) \u00abtoca as canci\u00f3ns de Dire Straits mellor do que os Dire Straits as tocaban\u00bb. A xira \"Shangri-La\" levou a Knopfler por vez primeira a pa\u00edses como a India e os Emiratos \u00c1rabes Unidos. Na India, os seus concertos en Mumbai e Bangalore foron ben recibidos, con m\u00e1is de 20 000 persoas en cada concerto.\nEn novembro de 2005 lanzouse a compilaci\u00f3n \"\", con material da maior\u00eda dos \u00e1lbums de estudio de Dire Straits e con material en solitario e das bandas sonoras de Knopfler. O \u00e1lbum foi lanzado en d\u00faas edici\u00f3ns: como CD simple (con cuberta gris) e como CD duplo (con cuberta azul), e foi ben recibido. A \u00fanica canci\u00f3n no disco sen publicar previamente \u00e9 \"All the Roadrunning\", un d\u00fao coa cantante country Emmylou Harris, que foi seguido en 2006 por un \u00e1lbum de duetos do mesmo nome.\nLanzado en abril de 2006, \"All the Roadrunning\" alcanzou o n\u00famero 1 en Dinamarca e Su\u00edza, n\u00famero 2 en Noruega e Suecia, n\u00famero 3 en Alema\u00f1a, os Pa\u00edses Baixos e Italia, n\u00famero 8 en Austria e o Reino Unido, n\u00famero 9 en Espa\u00f1a, n\u00famero 17 nos Estados Unidos, n\u00famero 25 en Irlanda, e n\u00famero 41 en Australia. \"All the Roadrunning\" foi nomeado a mellor \u00e1lbum de folk rock/americana na 49.\u00aa edici\u00f3n dos premios Grammy (11 de febreiro de 2007), mais perdeu contra o nomeamento do \"Modern Times\" de Bob Dylan.\nXunto con Emmylou Harris, Knopfler promocionou \"All the Roadrunning\" cun n\u00famero limitado mais moi exitoso de concertos (15 en Europa, 1 no Canad\u00e1 e 8 nos Estados Unidos). Unha selecci\u00f3n da actuaci\u00f3n do 28 de xu\u00f1o no Gibson Amphitheatre, Universal City, California, foi lanzado nun DVD titulado \"Real Live Roadrunning\" o 14 de novembro de 2006. Ademais de moitas composici\u00f3ns que Harris e Knopfler gravaron xuntos no estudio, \"Real Live Roadrunning\" incl\u00fae cl\u00e1sicos das carreiras de ambos, as\u00ed como tres canci\u00f3ns dos d\u00edas de Knopfler en Dire Straits.\nUn evento ben\u00e9fico en 2007 sa\u00edu mal: unha Fender Stratocaster asinada por Knopfler, Clapton, Brian May e Jimmy Page deb\u00eda ser poxada por 23 000 \u20ac para recadar di\u00f1eiro para un hospital infantil de coidados paliativos, mais a guitarra foi perdida no proceso de transporte. Desapareceu tras ser enviada desde Londres a Leicestershire, Inglaterra. Parcelforce, a empresa respons\u00e1bel, acordou pagar 17 000 \u20ac pola perda.\nKnopfler lanzou o seu quinto \u00e1lbum de estudio en solitario \"Kill to Get Crimson\" o 14 de setembro de 2007 en Alema\u00f1a, o 17 de setembro no Reino Unido e o 18 de setembro nos Estados Unidos. Durante o outono de 2007 tocou unha serie de concertos \u00edntimos de presentaci\u00f3n en varias cidades europeas para promocionar o \u00e1lbum, seguidos por unha xira por Europa e Norteam\u00e9rica no 2008.\nA seguir cun ritmo de alta produtividade na s\u00faa carreira solista, Knopfler comezou a traballar no seu seguinte \u00e1lbum, titulado \"Get Lucky\", en setembro de 2008, co seu compa\u00f1eiro a longo prazo Guy Fletcher, quen fixo de novo un diario gr\u00e1fico do proceso de gravaci\u00f3n na s\u00faa p\u00e1xina web. O \u00e1lbum foi lanzado o 14 de setembro do ano seguinte e Knopfler embarcouse nunha extensa xira por Europa e Norteam\u00e9rica. O \u00e1lbum tivo un \u00e9xito moderado nas listaxes europeas, chegando ao n\u00famero 1 s\u00f3 en Noruega, mais alcanzando os cinco primeiros postos na meirande parte dos grandes pa\u00edses europeos como Alema\u00f1a, Italia e os Pa\u00edses Baixos). O \u00e1lbum chegou ao n\u00famero 2 no Billboard European Album e ao n\u00famero 5 no Billboard Rock Album.\nAs actuaci\u00f3ns de Knopfler en solitario poden ser descritas como relaxadas, case competentes. Emprega moi pouca produci\u00f3n no palco, salvo por alg\u00fans efectos de luz para acompa\u00f1ar as din\u00e1micas das canci\u00f3ns. \u00c9 co\u00f1ecido por ter bebido t\u00e9 en directo; Richard Bennett, quen leva tocando con el nas xiras desde 1996, tam\u00e9n ten tomado t\u00e9 con el nos concertos. O 31 de xullo de 2005, no Queen Elizabeth Theatre en Vancouver, o t\u00e9 foi substitu\u00eddo por whisky como unha especie de brincadeira polo \u00faltimo concerto da xira.\nEn febreiro de 2009, Knopfler deu un concerto \u00edntimo no Garrick Club de Londres. Knopfler fix\u00e9rase membro hab\u00eda pouco tempo do exclusivo club de cabaleiros para persoas intelectuais. En 2010 Knopfler apareceu no EP \"Amerikana\" de Thomas Dolby, tocando na canci\u00f3n \"17 Hills\". En febreiro de 2011, Knopfler comezou a traballar no seu pr\u00f3ximo \u00e1lbum \"Privateering\", con Guy Fletcher m\u00e1is unha vez. En xullo dese ano anunciouse que Knopfler se tomar\u00eda un tempo sen gravar para facer parte dunha xira europea con Bob Dylan durante outubro e novembro. O ano seguinte Knopfler fixo unha versi\u00f3n da canci\u00f3n \"Restless Farewell\" de Bob Dylan para o 50.\u00ba aniversario de Amnist\u00eda Internacional.\nO 3 de setembro de 2012 Knopfler lanzou o seu s\u00e9timo \u00e1lbum en solitario, \"Privateering\". Este foi o primeiro \u00e1lbum dobre de Knopfler, con vinte canci\u00f3ns. Ap\u00f3s outra xira con Bob Dylan nos Estados Unidos en outubro e novembro, a xira europea de \"Privateering\" tivo lugar na primavera e no ver\u00e1n de 2013 e unha pequena rolda de cinco concertos en outuno nos Estados Unidos. Knopfler comezou a traballar noutro \u00e1lbum de estudio en setembro de 2013, de novo no seu estudio British Grove en Londres xunto con Guy Fletcher coproduc\u00edndoo. O 16 de setembro de 2014 anunciouse que o seu novo \u00e1lbum ser\u00eda chamado \"Tracker\" e que ser\u00eda lanzado a comezos de 2015; tam\u00e9n se anunciaron datas para unha xira na primavera e no ver\u00e1n de 2015. En 2016 colaborou co cantante italiano Zucchero Fornaciari en \"Ci si arrende\" e \"Streets of Surrender (S.O.S.), do \u00e1lbum \"Black Cat\".\nCo lanzamento de \"Down the Road Wherever\" en novembro de 2018 anunciouse unha xira de promoci\u00f3n para 2019. En entrevistas, Knopfler deu a entender que ser\u00eda a s\u00faa \u00faltima xira. Esta comezou cun concerto o 25 de abril en Barcelona durante o cal Knopfler ao p\u00fablico que esa xira ser\u00eda a \u00faltima. Por\u00e9n, durante a xira, esta afirmaci\u00f3n foi suavizada dicindo que continuar\u00eda a facelo porque lle encanta, bromeando que se non estar\u00eda desempregado e non saber\u00eda que facer.\nKnopfler escribiu a banda sonora para a versi\u00f3n de musical de \"Local Hero\", inclu\u00edndo novas canci\u00f3ns e engadindo letra \u00e1s versi\u00f3ns instrumentais orixinais, reun\u00edndose de novo con Bill Forsyth.\nM\u00fasica country.\nAdemais do seu traballo en Dire Straits e en solitario, Knopfler ten feito diferentes contribuci\u00f3ns \u00e1 m\u00fasica country. En 1988 formou a banda The Notting Hillbillies, con Guy Fletcher, Brendan Croker e Steve Phillips. O \u00fanico disco de The Notting Hillbillies, \"Missing... Presumed Having a Good Time\" foi lanzado en 1990 e inclu\u00edu o sinxelo \"Your Own Sweet Way\". Knopfler acentuou as s\u00faas influencias country coa s\u00faa colaboraci\u00f3n con Chet Atkins \"Neck and Neck\", tam\u00e9n lanzado en 1990. \"Poor Boy Blues\", sacado deste mesmo disco, alcanzou o n\u00famero 92.\nOutras contribuci\u00f3ns de Knopfler incl\u00faen escribir e tocar a guitarra no sinxelo de John Anderson \"When It Comes to You\", do seu \u00e1lbum de 1992 \"Seminole Wind\". En 1993 Mary Chapin Carpenter tam\u00e9n lanzou unha versi\u00f3n da canci\u00f3n de Dire Straits \"The Bug\". Randy Travis lanzou outra canci\u00f3n de Knopfler: \"Are We in Trouble Now\" en 1996. Nese mesmo ano, o sinxelo de Knopfler \"Darling Pretty\" alcanzou o n\u00famero 87.\nKnopfler colaborou con George Jones no \u00e1lbum de 1994 \"The Bradley Barn Sessions\", tocando a guitarra no cl\u00e1sico de J.P. Richardson \"White Lightnin\". Aparece no \u00e1lbum de Kris Kristofferson \"The Austin Sessions,\" na canci\u00f3n \"Please Don't Tell Me How The Story Ends\"), lanzada en 1999 por Atlantic Records.\nEn 2006, Knopfler e Emmylou Harris fixeron un \u00e1lbum country titulado \"All the Roadrunning\", seguido por un CD e DVD en directo titulado \"Real Live Roadrunning\". Knopfler tam\u00e9n ten aparecido con dous sinxelos nas listaxes de m\u00fasica country do Canad\u00e1. De novo en 2006, Knopfler contribu\u00edu coa canci\u00f3n \"Whoop De Doo\" para o \u00e1lbum de Jimmy Buffett \"Take the Weather with You\". En 2013 escribiu e tocou a guitarra na canci\u00f3n \"Oldest Surfer on the Beach\" para o \u00e1lbum de Buffett \"Songs From St. Somewhere\".\nEstilo musical.\nKnopfler \u00e9 zurdo, mais toca a guitarra como un destro. Na recensi\u00f3n de 1985 do \"Brothers in Arms\" de Dire Straits, \"Spin\" comentou: \u00abMark Knopfler pode ser o m\u00e1is l\u00edrico de todos os guitarristas de rock\u00bb. No mesmo ano, \"Rolling Stone\" comentou que o seu evocativo estilo de tocar a guitarra. Segundo \"Classic Rock\" en 2018: \u00abA econom\u00eda b\u00e1sica das canci\u00f3ns de Knopfler e os seus vertixinosos arranxos coa guitarra eran un soprido de aire fresco entre os pesados dinosauros rockeiros e os punkarras malladores e unidimensionais de finais dos 70. Non ti\u00f1a comparaci\u00f3n como artes\u00e1n e virtuoso, capaz de se conectar \u00e1 li\u00f1axe cl\u00e1sica do rock e mesturala \u00e1s veces con formas salvaxes. Tam\u00e9n escribiu canci\u00f3ns xeniais: pequenos dramas tensos de escuras profundidades, melod\u00edas brillantes e floreos l\u00edricos\u00bb\nVida persoal.\nKnopfler casou tres veces, primeiro con Kathy White, a s\u00faa moza de adolescencia. Separ\u00e1ronse antes de que Knopfler se mudara a Londres para se unir a Brewers Droop en 1973. O segundo casamento de Knopfler en novembro de 1983 con Lourdes Salomone deu dous fillos xemelgos, nados en 1987. O seu matrimonio acabou en 1993. O d\u00eda de San Valent\u00edn de 1997, en Barbados, Knopfler casou coa actriz e escritora brit\u00e1nica Kitty Aldridge, a cal co\u00f1ec\u00eda desde hab\u00eda tres anos. Knopfler e Aldridge te\u00f1en d\u00faas fillas: Katya Ruby Rose e Isabella.\nKnopfler \u00e9 seareiro do Newcastle United F.C. O equipo usa a canci\u00f3n \"Going Home (Theme of the Local Hero)\" como himno nos partidos na casa.\nKnopfler pos\u00fae unha colecci\u00f3n de coches cl\u00e1sicos os cales conduce e leva a exhibici\u00f3ns, inclu\u00edndo un Maserati 300S e un Austin-Healey 100S.\nEst\u00edmase que Knopfler ten unha fortuna de 86 mill\u00f3ns de euros segundo a \"Sunday Times Rich List\" de 2018, convert\u00e9ndoo nunha das corenta persoas m\u00e1is ricas na industria musical brit\u00e1nica."}
{"id": "39583", "revid": "1505", "url": "https://gl.wikipedia.org/wiki?curid=39583", "title": "Composto inorg\u00e1nico", "text": "Un composto inorg\u00e1nico \u00e9 un composto qu\u00edmico no cal se combinan os \u00e1tomos de dous ou m\u00e1is elementos, ag\u00e1s o carbono. Os compostos inorg\u00e1nicos conte\u00f1en metais ou hidr\u00f3xeno combinado cun non metal ou un grupo de non metais, os m\u00e1is co\u00f1ecidos dos compostos inorg\u00e1nicos son sint\u00e9ticos e non se obte\u00f1en directamente da natureza."}
{"id": "39584", "revid": "83328", "url": "https://gl.wikipedia.org/wiki?curid=39584", "title": "Farmac\u00e9utico, farmac\u00e9utica", "text": "Un farmac\u00e9utico ou farmac\u00e9utica \u00e9 un profesional da sa\u00fade que exerce a farmacia, na s\u00faa funci\u00f3n tradicional os farmac\u00e9uticos te\u00f1en a funci\u00f3n de dar \u00f3s doentes as medicinas receitadas por un m\u00e9dico, as\u00ed como aconsellar sobre a uso correcto e os efectos adversos desa medicaci\u00f3n, pero un farmac\u00e9utico, ademais de traballar nunha oficina de farmacia, pode dedicarse \u00e1 investigaci\u00f3n biom\u00e9dica, \u00e1 cosmetolox\u00eda, \u00e1 an\u00e1lise de augas, traballar nun hospital, colaborar coa administraci\u00f3n p\u00fablica no control do uso de medicamentos ou na industria farmac\u00e9utica ostentando a direcci\u00f3n t\u00e9cnica dun laboratorio farmac\u00e9utico ou nunha distribuidora de medicamentos."}
{"id": "39585", "revid": "25871", "url": "https://gl.wikipedia.org/wiki?curid=39585", "title": "Aerodin\u00e1mica", "text": "A aerodin\u00e1mica \u00e9 a rama da mec\u00e1nica de flu\u00eddos que estuda as acci\u00f3ns que aparecen sobre os corpos s\u00f3lidos cando existe un movemento relativo entre estes e o flu\u00eddo que os ba\u00f1a, sendo este \u00faltimo un gas e non un l\u00edquido, caso este que se estuda en hidrodin\u00e1mica.\nDe xeito xeral a aerodin\u00e1mica como ciencia espec\u00edfica s\u00f3 ga\u00f1ou importancia industrial coa xurdimento dos avi\u00f3ns e dos autom\u00f3biles pois estes precisan da locomoci\u00f3n coa menor resistencia posible do aire para seren m\u00e1is r\u00e1pidos e gastar menos combustible."}
{"id": "39586", "revid": "23204", "url": "https://gl.wikipedia.org/wiki?curid=39586", "title": "Oscilador harm\u00f3nico", "text": "Dise que un sistema calquera, mec\u00e1nico, el\u00e9ctrico, pneum\u00e1tico etc. \u00e9 un oscilador harm\u00f3nico se cando se deixa libre, f\u00f3ra da s\u00faa posici\u00f3n de equilibrio, volve cara \u00e1 posici\u00f3n de equilibrio facendo oscilaciones sinusoidais, ou sinusoidais amortecidas \u00f3 redor desa posici\u00f3n de equilibrio final.\nCaracter\u00edsticas.\nO exemplo t\u00edpico \u00e9 o dunha masa colgada a un resorte. Cando se afasta a masa da s\u00faa posici\u00f3n de repouso, o resorte exerce sobre a masa unha forza que \u00e9 proporcional \u00f3 desequilibrio (distancia \u00e1 posici\u00f3n de repouso, elongaci\u00f3n) e que est\u00e1 dirixida cara \u00e1 posici\u00f3n de equilibrio. Se se solta a masa, a forza do resorte acelera a masa cara \u00e1 posici\u00f3n de equilibrio. A medida que a masa se achega \u00e1 posici\u00f3n de equilibrio e aumenta a s\u00faa velocidade, a enerx\u00eda potencial el\u00e1stica do resorte transf\u00f3rmase en enerx\u00eda cin\u00e9tica da masa. Cando a masa chega \u00e1 s\u00faa posici\u00f3n de equilibrio, a forza ser\u00e1 cero, pero como a masa est\u00e1 en movemento, continuar\u00e1 e pasar\u00e1 do outro lado. A forza inv\u00e9rtese e comeza a frear a masa. A enerx\u00eda cin\u00e9tica da masa vai transform\u00e1ndose agora en enerx\u00eda potencial do resorte. Iso dura ata que a masa para. O proceso recomeza en direcci\u00f3n oposta.\nSe toda a enerx\u00eda cin\u00e9tica se transformara en enerx\u00eda potencial e viceversa, a oscilaci\u00f3n seguir\u00eda eternamente coa mesma amplitude. Na realidade, sempre hai unha parte da enerx\u00eda que se transforma noutra forma, debido \u00e1 viscosidade do aire ou porque o resorte non \u00e9 perfectamente el\u00e1stico. A amplitude dimin\u00fae m\u00e1is ou menos lentamente. Comezaremos por tratar o caso ideal, no cal non hai perdas.\nOscilador harm\u00f3nico sen perdas.\nSexa formula_1 a masa eformula_2 a distancia entre a posici\u00f3n da masa e a posici\u00f3n de equilibrio. Supo\u00f1emos que a forza do resorte \u00e9 estritamente proporcional \u00f3 desequilibrio: formula_3. formula_4 \u00e9 a forza e formula_5 a constante el\u00e1stica do resorte. O signo negativo indica que cando formula_2 \u00e9 positiva, a forza \u00e9 dirixida cara \u00e1s formula_2 negativas.\nA segunda lei de Newton di:\nsubstitu\u00edndo a forza temos:\nA soluci\u00f3n desta ecuaci\u00f3n diferencial \u00e9 inmediata: as \u00fanicas funci\u00f3ns reais (non complexas) coa segunda derivada sendo a mesma funci\u00f3n co signo invertido son seno e coseno. As d\u00faas funci\u00f3ns corresponden \u00f3 mesmo movemento. Escollemos arbitrariamente \"coseno\". A soluci\u00f3n escr\u00edbese:\n[[Ficheiro:HarmOsc2.png|dereita|frame| A curva de riba d\u00e1 a posici\u00f3n do oscilador en funci\u00f3n do tempo. A do medio d\u00e1 a velocidade. Abaixo est\u00e1n as curvas das enerx\u00edas. En azul est\u00e1 a enerx\u00eda cin\u00e9tica &lt;math&gt;\\scriptstyle\n[[Categor\u00eda:F\u00edsica]]"}
{"id": "39587", "revid": "51526", "url": "https://gl.wikipedia.org/wiki?curid=39587", "title": "Mar\u00eda Victoria Fern\u00e1ndez-Espa\u00f1a", "text": "Mar\u00eda Victoria Fern\u00e1ndez-Espa\u00f1a y Fern\u00e1ndez-Latorre, nada na Coru\u00f1a o 12 de xu\u00f1o de 1925 e finada en Madrid o 11 de xu\u00f1o de 1999, foi unha xornalista, escritora \u2014co\u00f1ecida nestes \u00e1mbitos polo pseud\u00f3nimo de Victoria Armesto\u2014 e pol\u00edtica galega, deputada pola provincia da Coru\u00f1a desde 1977 at\u00e9 1986.\nTraxectoria.\nPrimeiros anos.\nVictoria Armesto era filla de Mar\u00eda Victoria Fern\u00e1ndez-Latorre (filla do pol\u00edtico liberal e fundador do xornal \"La Voz de Galicia\" Juan Fern\u00e1ndez Latorre) e do enxe\u00f1eiro Jos\u00e9 Fern\u00e1ndez-Espa\u00f1a Vigil, que faleceu cando ela ti\u00f1a dous anos. A compa\u00f1\u00eda de teatro Ch\u00e9vere adicou unha das s\u00faas obras \u00e1 morte do seu pai e \u00e1 s\u00faa influencia na chegada do ferrocarril a Galicia. Estudou o bacharelato no instituto da Coru\u00f1a e no Colexio de Santa Isabel de Madrid. En 1945 comezou os seus estudos de xornalismo na Escuela Oficial de Periodismo de Madrid, gradu\u00e1ndose en 1949.\nXornalista.\nDurante o seu per\u00edodo de formaci\u00f3n na Escola de Xornalismo xa colaborara en \"La Voz de Galicia\", onde chegou a entrevistar a Gala Murgu\u00eda, filla de Rosal\u00eda de Castro. A pesar de cultivar a cr\u00f3nica social, e por momentos costumista, tam\u00e9n se arriscou con pezas de car\u00e1cter pol\u00edtico. A\u00ednda co ditador Francisco Franco vivo, Victoria Armesto atreveuse, por exemplo, a po\u00f1er en valor a Castelao, que para ela expresaba \"a saudade dos emigrados pola terra lonxana e endexamais esquecida\". Noutros artigos tam\u00e9n defendeu o galego, a lingua propia de Galicia, \u00e1s veces para defender o seu uso \u2014\"Acerca de la conveniencia de hablar gallego\", titulou unha das s\u00faas columnas\u2014 e outras para reprobar ao franquismo polo seu desprezo dos valores culturais e de idiomas como o galego. Na s\u00faa formaci\u00f3n foi determinante o seu paso profesional por diferentes pa\u00edses. Un par\u00e1grafo dun dos seus artigos \u00e9 m\u00e1is que revelador: \"A diferenza entre a falsa moral do franquismo e os principios democr\u00e1ticos acus\u00e1base para aqueles espa\u00f1ois que, como era o noso caso, vivimos longas d\u00e9cadas nos Estados Unidos, Inglaterra e Alema\u00f1a. Nestes pa\u00edses, Espa\u00f1a e o seu peculiar sistema eran obxecto de constante cr\u00edtica\".\nComezou a publicar de xeito regular en \"La Voz de Galicia\" en 1949, polo xeral baixo o t\u00edtulo \"Madrid\". Trat\u00e1base de cr\u00f3nicas urbanas e costumistas. Pero pronto cambiar\u00eda a s\u00faa vida e o seu traballo, baixo o com\u00fan denominador do xornalismo. En 1950 casa con Felipe Fern\u00e1ndez Armesto (Augusto Ass\u00eda), e o seu matrimonio proxectouna decididamente cara ao mundo da prensa. Foi correspondente de \"La Voz de Galicia\" nos EUA, enviando tam\u00e9n cr\u00f3nicas ao diario \"Pueblo\" de Madrid e \u00e1 revista \"Semana\".\nNaceu rodeada de xornalistas e creceu con xornalistas. At\u00e9 en parella. Ao xornalista ourens\u00e1n co\u00f1eceuno por mor de facerlle unha entrevista. Mar\u00eda Victoria e Felipe casaron o 15 de agosto de 1950, no pazo familiar de Miraflores. Desde ent\u00f3n, Mar\u00eda Victoria asinou os seus artigos e libros como Victoria Armesto. Nese ano foron vivir a Nova York; as s\u00faas cr\u00f3nicas para \"La Voz de Galicia\" chegaron, primeiro, baixo o t\u00edtulo de \"Carta de Nueva York\" e, posteriormente, co de \"Carta de Am\u00e9rica\".\nOutros medios nos que pronto comezou a publicar foron o diario madrile\u00f1o \"Pueblo\" e a revista \"Semana\".\nEscritora.\nEn 1969, coa publicaci\u00f3n de \"Galicia Feudal\", o seu nome entrou no campo da divulgaci\u00f3n hist\u00f3rica. Segundo Carlos Fern\u00e1ndez, \"cando Fernando S\u00e1nchez Drag\u00f3 publicou \"G\u00e1rgoris y Habidis, una historia m\u00e1gica de Espa\u00f1a\", que obtivo o Premio Nacional de Literatura e vendas millonarias, ningu\u00e9n parou a pensar que nove anos antes se editara \"Galicia Feudal\" de Victoria Armesto, onde, coa mesma erudici\u00f3n e superior estilo, a escritora e periodista coru\u00f1esa fac\u00eda unha interpretaci\u00f3n cosmol\u00f3xica da s\u00faa terra e po\u00f1\u00eda a historia ignorada e remota ao alcance de todos\".\nE Isaac D\u00edaz Pardo engadiu: \"Xa desde antes do seu matrimonio con Felipe Armesto, comezou a interesarse por un mundo que daquela se prohib\u00eda: o dos homes que entend\u00edan a restauraci\u00f3n do feito diferencial de Galicia como unha esperanza; e foi buscando a informaci\u00f3n, tan cara de obter, sobre este mundo que subxac\u00eda marxinado, desterrado, logo dunha gran derrota\".\nFroito destes co\u00f1ecementos nacer\u00edan libros como \"Los hijos cautivos de Breog\u00e1n. El rastro de Castelao en Am\u00e9rica\", ou \"Los liberales coru\u00f1eses\". En todos estes libro zumega o esp\u00edrito liberal que encarnou Mar\u00eda Victoria.\nPol\u00edtica.\nA\u00ednda que nunca militara en pol\u00edtica, nas elecci\u00f3ns xerais do 15 de xu\u00f1o de 1977, e por requirimento de Alianza Popular, presentou a s\u00faa candidatura ao Congreso dos Deputados como cabeza de lista pola provincia da Coru\u00f1a, resultando elixida, igualmente que nas sucesivas elecci\u00f3ns de 1977, 1979 e 1982. Faleceu o 11 de xu\u00f1o de 1999 en Madrid.\nFoi vicepresidenta da C\u00e1mara Baixa nas d\u00faas primeiras lexislaturas, e secretaria segunda tras ser elixida deputada nas elecci\u00f3ns de 1982, ademais de presidenta provincial de AP na Coru\u00f1a.\nEn 1986 anunciou o seu abandono do partido e o seu pase ao Grupo Mixto da C\u00e1mara, en desacordo coa postura abstencionista de AP ante o referendo sobre a permanencia de Espa\u00f1a na OTAN de 12 de marzo de 1986, consulta para a que pediu o \"si\" ao considerar que \"a abstenci\u00f3n \u00e9 equivalente a un non \u00e1 OTAN e, en consecuencia, a un non a Europa\". Nos comicios de 1986 non figurou en ningunha lista electoral, continuando dedicada ao seu labor xornal\u00edstico. En 1988 foi designada vicepresidenta do Consello de Administraci\u00f3n de \"La Voz de Galicia\".\nFillos.\nJuan Fern\u00e1ndez-Armesto Fern\u00e1ndez-Espa\u00f1a, que foi presidente da Comisi\u00f3n Nacional do Mercado de Valores desde 1996 a 2000."}
{"id": "39588", "revid": "4459", "url": "https://gl.wikipedia.org/wiki?curid=39588", "title": "Victoria Armesto", "text": ""}
{"id": "39589", "revid": "5312", "url": "https://gl.wikipedia.org/wiki?curid=39589", "title": "Moviment d'Unificaci\u00f3 Marxista", "text": "O Moviment d'Unificaci\u00f3 Marxista foi un partido pol\u00edtico catal\u00e1n independentista de esquerdas formado en 1976 por ex-militantes do Partit Socialista d'Alliberament Nacional dels Pa\u00efsos Catalans e unha escisi\u00f3n do Front Nacional de Catalunya chamada col.lectiu Combat. Partidario de participar nas primeiras elecci\u00f3ns xerais espa\u00f1olas formou con outros grupos da esquerda a Candidatura d'Unitat Popular cap el Socialisme. En 1978 uniuse co Partit del Treball de Catalunya para formar o Bloc Catal\u00e0 dels Treballadors. A pesar de reclarmarse unha organizaci\u00f3n dos pa\u00edses catal\u00e1ns carec\u00eda de infraestrutura f\u00f3ra de Catalu\u00f1a."}
{"id": "39591", "revid": "23204", "url": "https://gl.wikipedia.org/wiki?curid=39591", "title": "Dresden", "text": "Dresden ou Dresde (en alem\u00e1n: \"Dresden\") \u00e9 unha cidade alem\u00e1 \u00e1 beira do Elba e capital do estado federado de Saxonia. Conta con 512.234 habitantes (2008) e est\u00e1 altamente industrializada (por exemplo, hai f\u00e1bricas de Volkswagen, Airbus etc.).\nLimita ao noroeste co distrito de Mei\u00dfen, ao nord\u00e9s co de Bautzen e ao sur co de S\u00e4chsische Schweiz-Osterzgebirge. Dresden at\u00f3pase xusto no centro da conurbaci\u00f3n hom\u00f3nima. Situada no centro de Europa, constit\u00fae un n\u00f3 de transportes fundamental \u00e1 vez que un centro econ\u00f3mico de grande importancia. Esta aglomeraci\u00f3n, xunto coa de Chemnitz-Zwickau e a de Leipzig-Halle, constit\u00faen a chamada \"rexi\u00f3n metropolitana do tri\u00e1ngulo sax\u00f3n\". A poboaci\u00f3n total de Dresden supera os 525.000 habitantes e o seu correspondente \"Regierungsbezirk\" ou rexi\u00f3n administrativa, o mill\u00f3n e medio.\nO Val do Elba en Dresden foi Patrimonio da Humanidade da Unesco entre 2004 e 2009, pero perdeu o seu sitio en dita lista debido \u00e1 construci\u00f3n dunha ponte a dous quil\u00f3metros do centro hist\u00f3rico. Deste xeito, converteuse no primeiro lugar en Europa e segundo en todo o mundo en perder esta condici\u00f3n.\nEn 2015, a cidade foi laureada, xunto coa sueca Vara co Premio de Europa, unha distinci\u00f3n outorgada anualmente polo Consello de Europa, desde 1955, a aqueles municipios que fixesen notables esforzos para promover o ideal da unidade europea."}
{"id": "39594", "revid": "229447", "url": "https://gl.wikipedia.org/wiki?curid=39594", "title": "Uni\u00f3n Regionalista de Barcelona", "text": ""}
{"id": "39595", "revid": "229448", "url": "https://gl.wikipedia.org/wiki?curid=39595", "title": "Uni\u00f3n Regionalista Aragonesa de Barcelona", "text": ""}
{"id": "39601", "revid": "89787", "url": "https://gl.wikipedia.org/wiki?curid=39601", "title": "Arte paleol\u00edtica", "text": "O Paleol\u00edtico \u00e9 a etapa m\u00e1is longa na historia do ser humano. Durante este per\u00edodo, os nosos devanceiros viv\u00edan da caza e da recolecci\u00f3n de vexetais, asoci\u00e1banse en tribos e as s\u00faas ferramentas eran de pedra tallada, madeira e \u00f3so.\nA arte nace no Paleol\u00edtico superior, pouco despois do ano 35\u00a0000 a. de C., cando os seres humanos modernos poboaban practicamente todo o globo terr\u00e1queo. Con todo, as s\u00faas manifestaci\u00f3ns fundamentais, por non dicir case as \u00fanicas, parecen reducirse a Europa, ao sur do l\u00edmite que marcar\u00edan os xeos durante a Glaciaci\u00f3n de W\u00fcrm.\nA arte mural das covas (chamada \"arte parietal\") conc\u00e9ntrase moi intensamente en certas rexi\u00f3ns francesas (Dordo\u00f1a, Pireneos franceses, Corr\u00e8ze, Charente, Loira, H\u00e9rault, Lot e Garona) e espa\u00f1olas (cornixa cant\u00e1brica, Pireneos, costa mediterr\u00e1nea e alg\u00fans puntos da Meseta Central), a\u00ednda que ocasionalmente pode aparecer en Portugal, Italia, Europa Oriental e pouco m\u00e1is. Non se pescudou o motivo que explique por que non se acharon restos de arte paleol\u00edtica parietal no resto do mundo.\nA \"Arte Mobiliar\" (definida como obxectos decorados que poden ser transportados) \u00e9 m\u00e1is abundante, estend\u00e9ndose non s\u00f3 por Francia e Espa\u00f1a, sen\u00f3n tam\u00e9n polos vales do Danubio, do Don e a cunca do Baikal, xa en Asia. Hai restos espor\u00e1dicos no resto do mundo, como se indica ao final.\nDesde os primeiros descubrimentos de obxectos art\u00edsticos paleol\u00edticos, no s\u00e9culo XIX, sempre se suscitou o enigma da motivaci\u00f3n e o significado desta arte, a\u00ednda que parece haber consenso en que se cumpre unha funci\u00f3n relixiosa e que a s\u00faa tem\u00e1tica est\u00e1 intimamente relacionada co medio natural. Queda pendente o feito innegable do seu alto valor est\u00e9tico e art\u00edstico: os homes prehist\u00f3ricos demostraron, nalg\u00fans casos, unha ansia de perfecci\u00f3n e un sentido da beleza totalmente comparable \u00e1 dos artistas doutras \u00e9pocas hist\u00f3ricas.\nNo entanto, o lector debe estar avisado que este artigo s\u00f3 toca, forzosamente, aqueles elementos art\u00edsticos que se conservaron ao longo dos s\u00e9culos, o que constit\u00fae, sen d\u00fabida, unha parte \u00ednfima de todo o corpus art\u00edstico paleol\u00edtico. Perdemos, como m\u00ednimo, aspectos tan fundamentais como a tradici\u00f3n oral, a danza, a m\u00fasica, o adorno corporal etc.\nAntecedentes.\nNesta fase da Prehistoria prod\u00facese a evoluci\u00f3n humana ou hominizaci\u00f3n, desde as formas m\u00e1is primitivas ata o ser humano moderno e parece que en boa parte da evoluci\u00f3n humana hai sinais do que poder\u00edan ser antecedentes da Arte.\nA arte paleol\u00edtica da \u00e1rea franco-espa\u00f1ola.\nA arte rupestre parietal \u00e9 propia da zona franco-espa\u00f1ola: en Francia hai m\u00e1is de 130 covas, entre elas destacan as da zona de Aquitania (p. ex. Lascaux, Pech-Merle, Lles Combarelles, Laugerie, A Madeleine...) e as dos Pireneos (p. ex. Niaux, Lles trois-Fr\u00e8res, Lle Tuc d'Audubert, Mas d'Azil, B\u00e9deilhac...), e en Espa\u00f1a hai unhas 60 covas, case todas no Cant\u00e1brico, destacando a gruta de Ekain, as covas do Monte Castillo, Tito Bustillo, ou a Cova de Altamira, a\u00ednda que tam\u00e9n aparecen esporadicamente na Meseta (Sega Verde en Salamanca, Domingo Garc\u00eda en Segovia, Maltravieso en C\u00e1ceres, Los Casares en Guadalaxara...) e, sobre todo, nas costas Mediterr\u00e1neas (La Pileta en Nerja en M\u00e1laga); inclu\u00edndo o gran conxunto de arte rupestre que se atopa no sur da Pen\u00ednsula Ib\u00e9rica: a Arte Sure\u00f1a; con m\u00e1is de 180 covas e abeiros decorados en todas as \u00e9pocas prehist\u00f3ricas; inter\u00e9sannos as figuras m\u00e1is antigas, que datan de Paleol\u00edtico superior (Solutreano). Hai raros exemplos f\u00f3ra de Francia e Espa\u00f1a, como a Grotta dell'Adaura en Italia ou Kapova en Rusia, entre outros. A arte mobiliar, en cambio, \u00e9 abondosa en toda Europa.\nArte moble.\nTam\u00e9n chamada arte mobiliar, isto \u00e9, tr\u00e1tase de obxectos art\u00edsticos que se poden transportar, mover... E que aparecen no seu contexto arqueol\u00f3xico (\u00e9 dicir, en escavaci\u00f3ns). A arte moble \u00e9 unha manifestaci\u00f3n artes\u00e1 de aparellos dom\u00e9sticos ou persoais, quizais ritual, quizais suntuaria. Por exemplo, colgantes de pedra ou \u00f3so ou cuncha. A mi\u00fado, obxectos de utilidade pr\u00e1ctica ou votiva decorados, como puntas de arp\u00f3n, puntas de lanza feitas en \u00f3so, os chamados bast\u00f3ns perforados etc. Estes utensilios adoitan ter debuxos, figurativos ou abstractos, gravados (quizabes, noutro tempo, tam\u00e9n pintados). Pero igualmente hai obxectos soamente cerimoniais, moito m\u00e1is que simples adornos. Por exemplo, as pequenas estatu\u00ed\u00f1as femininas chamadas Venus paleol\u00edticas, plaquetas gravadas (como as de Parpall\u00f3), ou estatu\u00ed\u00f1as de animais como o famoso bisonte de \u00f3so da Madeleine, cuxa funci\u00f3n \u00e9, sen d\u00fabida relixiosa.\nArte parietal.\nDenominamos as\u00ed a arte que aparece nas paredes (arte mural) das grutas, covachas e abrigos rochosos. Como se comentou, a maior concentraci\u00f3n de arte parietal d\u00e1se en Europa Occidental. Case todas as representaci\u00f3ns art\u00edsticas est\u00e1n nas zonas m\u00e1is profundas das covas (a\u00ednda que as \u00e1reas de habitaci\u00f3n sempre estiveron nas bocas das covas). Iso non quere dicir que non haxa excepci\u00f3ns, \u00e9 dicir, santuarios exteriores, como ocorre coa cova de Laussel, Roc de Sers (Francia) ou A Vi\u00f1a (Oviedo). A arte parietal comp\u00f3\u00f1ena pinturas, relevos ou gravados cuxo tema principal son os animais ou os signos chamados ideomorfos, pero tam\u00e9n a figura humana.\nT\u00e9cnicas de elaboraci\u00f3n.\nNon hai arquitectura, s\u00f3 chegaron ata n\u00f3s esculturas e debuxos en pedra ou \u00f3so. Os debuxos eran de dous tipos, gravados ou pintados, e as esculturas pod\u00edan ser estatu\u00ed\u00f1as ou relevos:\nTem\u00e1tica.\nOs temas preferidos eran animais (sobre todo touros, bisontes e cabalos; a\u00ednda que menos numerosos, tam\u00e9n hai cervos, osos, cabras). No entanto, debe esquecerse a imaxe que se ten da arte paleol\u00edtica, de tem\u00e1tica mon\u00f3tona e case exclusivamente animal\u00edstica. Evidentemente predominan os temas faun\u00edsticos, pero hai outras moitas escenas sorprendentemente elaboradas e excepcionalmente intrigantes.\nAs\u00ed mesmo son moi numerosos os signos enigm\u00e1ticos, alg\u00fans deles doadamente identificables (como as mans impresas ou os \"\u00f3rganos sexuais\" masculinos e femininos), e outros m\u00e1is abstractos chamados ideomorfos.\nA figura masculina: \u00e1s veces aparecen homes de trazos grotescos e \u00f3rganos sexuais moi detallados que, en cambio, \"te\u00f1en a cara esvaecida\". Nalgunhas ocasi\u00f3ns, eng\u00e1denselles trazos de animais (cornos, crinas, colas, peles), antepasados m\u00e1xicos de natureza h\u00edbrida (o t\u00f3tem da tribo), ou magos disfrazados e enmascarados para as cerimonias (o xam\u00e1n ou feiticeiro).\nO estilo.\nAs figuras adoitan ser realistas, cunha ou d\u00faas cores e modelaxe de volumes, pero non forman escenas, est\u00e1n xustapostas (colocadas unhas xunto a outras, ou unhas sobre outras) e, salvo excepci\u00f3ns, non hai sensaci\u00f3n de movemento, nin paisaxe. Estamos pois ante unha arte descritiva, non narrativa. Con todo, cons\u00e9rvanse alg\u00fans exemplos excepcionais de escenas concretas de tipo narrativo, por exemplo en Lascaux, en Les Trois Fr\u00e8res (ambas en Francia) ou na Cova de Los Casares (Guadalaxara)). En ning\u00fan dos casos parecen representaci\u00f3ns de escenas concretas ou anecd\u00f3ticas, sen\u00f3n, m\u00e1is ben, rituais xen\u00e9ricos protagonizados por feiticeiros ou esp\u00edritos tot\u00e9micos:\nInterpretaci\u00f3n.\nA funci\u00f3n da arte paleol\u00edtica \u00e9 totalmente desco\u00f1ecida. Nun principio pensouse que estas obras de arte se fac\u00edan s\u00f3 por motivos est\u00e9ticos (para adornar: \"a arte pola arte\"), e a\u00ednda que ningu\u00e9n nega que os artistas paleol\u00edticos deberon sentir satisfacci\u00f3n pola beleza destas representaci\u00f3ns, isto ser\u00eda secundario, sen d\u00fabida esta arte era de car\u00e1cter m\u00e1xica ou relixiosa. Non se poden facer m\u00e1is precisi\u00f3ns; como moito, p\u00f3dense formular varias teor\u00edas, pero sen probas s\u00f3lidas:\nCronolox\u00eda.\nA dataci\u00f3n das obras de arte paleol\u00edticas \u00e9 un dos problemas m\u00e1is importantes, sobre todo se se trata de arte parietal, carente de contexto arqueol\u00f3xico que poida axudar a po\u00f1erlle data. Para solucionalo \u00fasanse m\u00e9todos indirectos e extrapolaci\u00f3ns (comparando o estilo de obras exhumadas en escavaci\u00f3ns e con cronolox\u00eda segura, coas obras murais). Outro m\u00e9todo posible cando varias figuras se superponen consiste en empregar estudos de estratigraf\u00eda que permiten saber cal das figuras \u00e9 anterior e cal \u00e9 posterior. Os \u00faltimos avances permiten aplicar t\u00e9cnicas de dataci\u00f3n absoluta, o cal pode ser definitivo: concretamente o radiocarbono (que agora se pode realizar con mostras moito m\u00e1is pequenas), a termoluminiscencia, a an\u00e1lise de pigmentos... Pero estes m\u00e9todos aplic\u00e1ronse moi poucas veces, polo que predominan as periodizaci\u00f3ns baseadas en datos parciais, estil\u00edsticos e extrapolaci\u00f3ns:\nA primeira proposta seria naceu, como non, da man do abade Breuil que aceptaba que a arte deb\u00eda evolucionar do simple ao complexo, do esquem\u00e1tico ao realista (cun paradigma claramente presentista). Para el hab\u00eda dous grandes ciclos estil\u00edstico-cronol\u00f3xicos que non te\u00f1en parentesco entre si:\nOutra das propostas \u00e9 a de as tres fases de Annette Laming-Emperaire, que destaca pola s\u00faa sinxeleza:\nSeguiremos a cronolox\u00eda proposta por Andr\u00e9 Leroi-Gourhan, por ser a m\u00e1is estendida, pero hai outras propostas v\u00e1lidas. Esta dataci\u00f3n non s\u00f3 se basea nos estudos estratigr\u00e1ficos. Tam\u00e9n ten en conta as relaci\u00f3ns entre os animais representados en cada cova, a contradici\u00f3n de temas binarios e o seu posible significado. A\u00ednda que considera importantes os trazos formais e estil\u00edsticos, non presup\u00f3n unha evoluci\u00f3n do simple ao complexo. De feito, const\u00e1tase que nos ideomorfos ocorre \u00e1 inversa (cada vez son m\u00e1is abstractos):\nEn Espa\u00f1a adoitan usarse as periodizaci\u00f3ns propostas polos franceses, a\u00ednda que o profesor Francisco Jord\u00e1 Cerd\u00e1, da Universidade de Salamanca propuxo unha secuencia para a Pen\u00ednsula Ib\u00e9rica:\nPeriodizaci\u00f3n da arte paleol\u00edtica\nPor suposto, existen outras propostas cronol\u00f3xicas e os datos estanse revisando continuamente. Non podemos deixar de citar os traballos de J. Clottes, quen en 1995 aplicou a t\u00e9cnica do \n14C \u00e1s pinturas de Pech Merle, que, como se aprecia no cadro anterior, Leroi-Gourhan situara no \"Per\u00edodo III \u00abfigurativo sint\u00e9tico evolucionado\u00bb\" . O resultado foi de 25\u00a0000 anos de antig\u00fcidade, \u00e9 dicir, moito m\u00e1is antigo do suposto. Isto supo\u00f1\u00eda reformularse por completo todas as cronolox\u00edas elaboradas por m\u00e9todos relativos ou por extrapolaci\u00f3ns. Pero como moi poucas covas foron datadas por m\u00e9todos absolutos, \u00e9 cedo para poder facer un cadro sistem\u00e1tico. Con estes novos avances xa comezou a pol\u00e9mica. Por exemplo, o controvertido Robert Bednarik chegou a afirmar que:\nEsta especie de insinuaci\u00f3n causou moito rexoubeo e foi rexeitada pola maior\u00eda dos especialistas, entre eles, por Lawrence Guy Straus; pero, o certo, \u00e9 que non hai probas (dataci\u00f3ns absolutas) respecto diso e, ata obtelas, a discusi\u00f3n resultar\u00eda bizantina.\nA arte paleol\u00edtica no resto de Europa.\nA arte paleol\u00edtica en Italia.\nEn Italia docum\u00e9ntanse numerosas mostras de arte mobiliar, destacando, entre eles, Grimaldi e Savignano. Son famosas as venus italianas, que recordan \u00e1s do norte, por exemplo a \"Venus de Savignano\", a de \"Barma Grande\" a de \"Chiozza di Sacandiano\" e a de \"Balzi Rossi\", de \u00e9poca gravetense, a\u00ednda que a maior\u00eda carece de contexto arqueol\u00f3xico fiable. A \u00fanica arte parietal desta zona norte\u00f1a \u00e9 a cova de Cavillon.\nRespecto da zona sur, atopamos arte parietal na Grotta Romanelli, a cova de Romito e na Cova Paglizzi, pero en todas \u00e9 moi escaso. Na Cova Paglizzi o estilo \u00e9 moi cl\u00e1sico, \u00e9 dicir, moi similar ao da \u00e1rea franco-espa\u00f1ola; en cambio, a da Grotta Romanelli destaca por ese caracter\u00edstico recheo do interior das figuras, con trazos de todo tipo, pero sen interese volum\u00e9trico. As\u00ed como nas covas sicilianas de Addaura e Levanzo. En Sicilia as covas te\u00f1en conxuntos moito m\u00e1is salientables que, malia \u00e1 s\u00faa aparente sinxeleza, parecen do final do Paleol\u00edtico, moi na li\u00f1a da futura arte epipaleol\u00edtica co que non parece haber rupturas. En Addaura abundan as representaci\u00f3ns humanas no que parece ser unha escena narrativa chea de dinamismo. En Levanzo, xunto a antropomorfos moi similares, \u00e9 dicir, escenas narrativas moi din\u00e1micas, aparece unha fauna claramente paleol\u00edtica, o que confirmar\u00eda a idade das representaci\u00f3ns.\nA arte paleol\u00edtica en Europa central e oriental.\nEn Alema\u00f1a e Su\u00edza, onde podemos albiscar unha \"escola art\u00edstica\", suc\u00e9dense varios per\u00edodos estil\u00edsticos de arte moble:"}
{"id": "39606", "revid": "85894", "url": "https://gl.wikipedia.org/wiki?curid=39606", "title": "Salios", "text": "Os pobos salios eran a porci\u00f3n do pobo xerm\u00e1nico dos francos que habitaba, a mediados do s\u00e9culo III a. C., na rexi\u00f3n do curso inferior do r\u00edo Rin, nos actuais Pa\u00edses Baixos, B\u00e9lxica e noroeste de Alema\u00f1a. Como todos os pobos xerm\u00e1nicos, non tiveron rexistros hist\u00f3ricos escritos (a escritura r\u00fanica dos xermanos de Escandinavia us\u00e1base con fins exclusivamente relixiosos) ata a s\u00faa mestizaxe cos pobos rom\u00e1nicos de Europa nos s\u00e9culos seguintes. A s\u00faa historia previa \u00e1 adquisici\u00f3n da escritura co\u00f1\u00e9cese s\u00f3 a trav\u00e9s da tradici\u00f3n oral (maioritariamente de car\u00e1cter m\u00edtico e, polo tanto, de dubidosa credibilidade). A primeira historia escrita dos francos est\u00e1 no libro \"Historia francorum\" (\"Historia dos francos\"), escrito por Gregorio de Tours, bispo de Tours logo santificado, quen naceu e morreu no reino franco de Neustria, (Riom c. 538 - Tours c. 594). Segundo estas cr\u00f3nicas (que son parte dunha historia eclesi\u00e1stica reproducida nun manuscrito do s\u00e9culo VIII), o primeiro Duque ou Rei dos francos salios foi Faramundo.\nOs francos salios recollen as s\u00faas primeiras leis por escrito no ano 511, xurdindo, ent\u00f3n, a co\u00f1ecida expresi\u00f3n lei s\u00e1lica, a\u00ednda que cun contido distinto do que ten hoxe d\u00eda (\u00e9 dicir, a exclusi\u00f3n das mulleres do goberno dun estado), pois eles trataban cuesti\u00f3ns xur\u00eddicas civ\u00eds e criminais no m\u00e1is amplo sentido. Esta dexeneraci\u00f3n connotativa deriva de que o rei franc\u00e9s Henrique IV, no s\u00e9culo XVI, resucitou parte desta vella lexislaci\u00f3n, para apartar da li\u00f1a sucesoria \u00e1 s\u00faa rival, Sabela Clara Ux\u00eda, neta de Henrique II de Francia, e filla de Filipe II de Espa\u00f1a. Desde ent\u00f3n, a lei s\u00e1lica \u00e9 sin\u00f3nimo da discriminaci\u00f3n feminina nas li\u00f1as sucesorias a un trono real en toda Europa."}
{"id": "39612", "revid": "98629", "url": "https://gl.wikipedia.org/wiki?curid=39612", "title": "Aer\u00f3dromo", "text": "Un aer\u00f3dromo \u00e9 unha \u00e1rea chan e despexada con l\u00edmites definidos preparada para a aterraxe, a engalaxe e o movemento en terra de aeronaves sen instalaci\u00f3ns permanentes, ou ben con instalaci\u00f3ns que se utilicen irregularmente ou sexan de propiedade privada, xa que a consideraci\u00f3n do que \u00e9 un aeroporto e o que \u00e9 un aer\u00f3dromo var\u00eda segundo a lexislaci\u00f3n de cada estado soberano."}
{"id": "39614", "revid": "408", "url": "https://gl.wikipedia.org/wiki?curid=39614", "title": "Daniel Rodr\u00edguez Castelao", "text": ""}
{"id": "39615", "revid": "408", "url": "https://gl.wikipedia.org/wiki?curid=39615", "title": "Cotarelo Valledor", "text": ""}
{"id": "39616", "revid": "23204", "url": "https://gl.wikipedia.org/wiki?curid=39616", "title": "Antonio Maura", "text": "Antonio Maura y Montaner, nado en Palma o 2 de maio de 1853 e finado en Torrelodones (Madrid) o 13 de decembro de 1925, foi un pol\u00edtico espa\u00f1ol, varias veces ministro e Presidente do Goberno en cinco etapas: 1900-1902, 1907-1909, 1918, 1919 e 1921-1922.\nVida.\nNaceu nunha familia da pequena burgues\u00eda mallorquina. Orfo de pai con 13 anos, cursou o bacharelato no Instituto de Palma, e en 1868 trasladouse a Madrid para cursar estudos de Dereito.\nRematada a carreira, exerceu como avogado no bufete de Germ\u00e1n Gamazo, que chegou a ser ministro de Fomento no goberno de Sagasta de 1883. Iniciouse na vida pol\u00edtica nas filas do Partido Liberal conseguindo a s\u00faa primeira acta de deputado por Mallorca en 1881 durante o primeiro gabinete liberal da Restauraci\u00f3n, presidido por Sagasta. Casou en 1878 con Constancia Gamazo, irm\u00e1 de Germ\u00e1n Gamazo, da man de quen ir\u00eda na s\u00faa traxectoria pol\u00edtica inicial.\nEn 1886 ocupa o cargo de vicepresidente do Congreso. Por ese tempo, en consonancia cos liberais escindidos de Gamazo atacar\u00e1 a pol\u00edtica librecambista de L\u00f3pez Puigcerver, ministro de Facenda do Gabinete Sagasta que acaba por caer en 1890.\nEn decembro de 1893 \u00e9 designado con Sagasta ministro de Ultramar. No seu af\u00e1n por neutralizar pacificamente o movemento independentista, tentou desenvolver un proxecto de autonom\u00eda para Cuba e Porto Rico no que a administraci\u00f3n se repart\u00eda entre o goberno central e os insulares respectivos, mais a oposici\u00f3n dos conservadores e dun amplo sector dos propios liberais fixo que naufragase o proxecto e dimitise. Apartado voluntariamente do escenario pol\u00edtico por un certo tempo, en 1895, de novo con Sagasta, ocuparase do Ministerio de Graza e Xustiza ata que a insurrecci\u00f3n cubana provoca a ca\u00edda dos liberais.\nTras a perda das colonias, a pol\u00edtica gravita en torno \u00f3 funcionamento pol\u00edtico da monarqu\u00eda e a necesidade de rexenerar a vida p\u00fablica espa\u00f1ola. A erradicaci\u00f3n do caciquismo e dos abusos da oligarqu\u00eda figuraron como obxectivos prioritarios do seu proxecto de dignificaci\u00f3n da pol\u00edtica. As s\u00faas teses rexeneracionistas aproxim\u00e1banse en boa medida \u00f3 programa disidente do novo conservadorismo de Francisco Silvela. Aceptando os l\u00edmites presentes nas bases legais do r\u00e9xime establecido, os seus postulados resultan compatibles coa alternativa de saneamento pol\u00edtico proposta polos conservadores.\nCando, tras morrer Guzm\u00e1n Gamazo en 1901, o grupo liberal disidente se escinde, Maura asumir\u00e1 \na s\u00faa direcci\u00f3n, ata que un acordo con Silvela en 1902 o incorpore \u00f3 Partido Conservador. \u00c9 deste xeito como Maura se converte na figura chave da pol\u00edtica espa\u00f1ola das primeiras d\u00e9cadas do s\u00e9culo XX.\nFoi ministro da Gobernaci\u00f3n no gabinete que presidiu Francisco Silvela en 1902 e que presentar\u00eda por vez primeira \u00e1s Cortes a Lei de Bases de Reforma da Administraci\u00f3n Local. No seu intento por acabar coas fraudes acostumadas organiza as elecci\u00f3ns municipais de 1903 provocando unha forte oposici\u00f3n contra a s\u00faa persoa entre os partidarios de manter o caciquismo local como modo de estabilidade pol\u00edtica. Coa excepci\u00f3n das principais cidades, nas que triunfaron candidaturas republicanas, non conseguir\u00eda impedir a manipulaci\u00f3n dos resultados electorais desas elecci\u00f3ns.\nA dimisi\u00f3n de Silvela como xefe de Goberno non fixo m\u00e1is que resaltar a figura pol\u00edtica do seu principal socio e Maura ser\u00e1 aclamado dende ent\u00f3n como l\u00edder do Partido Conservador. O 5 de decembro de 1903 formar\u00eda o seu primeiro goberno \u00f3 suceder \u00f3 tam\u00e9n conservador Fern\u00e1ndez Villaverde na presidencia. No plano internacional conseguiu que Francia e Inglaterra reco\u00f1ecesen os dereitos espa\u00f1ois en Marrocos. Na pol\u00edtica interior concentrou o seu programa de reformas en torno \u00e1 corrupci\u00f3n electoral e \u00e1 resoluci\u00f3n do problema catal\u00e1n mediante un proxecto de administraci\u00f3n descentralizador de tendencia rexionalista, pero as intromisi\u00f3ns do rei en materia militar motivaron a s\u00faa dimisi\u00f3n.\nDurante a etapa liberal, Maura exerceu a xefatura da oposici\u00f3n. Encargado da formaci\u00f3n dun novo goberno o 25 de xaneiro de 1907 presidiu o goberno m\u00e1is longo do r\u00e9xime constitucional do reinado de Afonso XIII ata o 21 de outubro de 1909. Durante o seu goberno levouse a cabo un amplo programa de reformas lexislativas e execut\u00e1ronse medidas no \u00e1mbito social coma o establecemento de instituci\u00f3ns de asistencia para os m\u00e1is desfavorecidos. Non obstante, a s\u00faa falta de tacto no mantemento da orde p\u00fablica coa represi\u00f3n sanguenta dos sucesos revolucionarios da Semana Tr\u00e1xica de Barcelona (25 de xullo - 2 de agosto de 1909) acabaron bruscamente co seu prestixio e coa s\u00faa vida pol\u00edtica. O rexeitamento de Maura, coreado pola oposici\u00f3n e pola opini\u00f3n p\u00fablica internacional despois do fusilamento de Francesc Ferrer i Gu\u00e0rdia, levaron a Afonso XIII a forzar a s\u00faa renuncia e substitu\u00edlo polo liberal Segismundo Moret.\nHostil \u00f3 goberno de Moret, ratificou a s\u00faa identificaci\u00f3n con La Cierva, ministro de Gobernaci\u00f3n durante a brutal represi\u00f3n de xullo de 1909. Continuou mantendo un certo peso na vida p\u00fablica. Durante a primeira guerra mundial, Maura fixo campa\u00f1a activa a favor da neutralidade espa\u00f1ola, cos seus sonados discursos do Teatro Real en 1915, e da Praza de Touros en 1917. Cando foi chamado de novo para asumir a xefatura do Goberno, impuxo condici\u00f3ns para o seu regreso. Presidir\u00eda o Goberno de maio a novembro de 1918 e, de novo, en 1922, volver\u00eda a estar \u00e1 fronte dun gabinete de concentraci\u00f3n formado tras o desastre de Annual.\nAnte os incidentes polo tema de Marrocos, Maura nomeou \u00f3 xeneral Picasso como xu\u00edz espec\u00edfico para este asunto, provocando a protesta das Xuntas Militares. Durante a ditadura de Primo de Rivera manter\u00edase \u00e1 marxe dedicado a redactar as s\u00faas memorias.\nRetirado da pol\u00edtica, morreu en 1925.\nDistinci\u00f3ns.\nAdemais de orador extraordinario, foi director da Real Academia Espa\u00f1ola, e presidente da de Xurisprudencia e Legislaci\u00f3n, de Ciencias Morais e Pol\u00edticas e de Belas Artes de San Fernando. Presidiu a Comisi\u00f3n General de Codificaci\u00f3n, materializ\u00e1ndose a s\u00faa visi\u00f3n de estadista con grandes proxectos lexislativos, a Reforma da Administraci\u00f3n e o Goberno en Ultramar, o proxecto de Lei de Reforma da Administraci\u00f3n Local etc.\nComo reco\u00f1ecemento \u00f3 seu labor foi investido \"Caballero de la Real y Muy distinguida Orden del Tois\u00f3n de Oro\", en 1920.\nIdeolox\u00eda.\nAntonio Maura \u00e9 unha figura crucial na Espa\u00f1a do primeiro terzo do s\u00e9culo XX. Foi un pol\u00edtico apaixonado e pol\u00e9mico. A s\u00faa controvertida carreira pol\u00edtica enm\u00e1rcarse dentro da pol\u00edtica da restauraci\u00f3n din\u00e1stica de finais do s\u00e9culo XIX e do rexeneracionismo de principios de s\u00e9culo XX.\nNa primeira etapa da s\u00faa traxectoria segue os postulados do liberalismo, dentro da corrente disidente encabezada polo seu cu\u00f1ado Guzm\u00e1n Gamazo. Convencido da necesidade de levar a cabo unha reforma do sistema pol\u00edtico da Restauraci\u00f3n, as s\u00faas primeiras intervenciones p\u00fablicas tiveron como branco a cr\u00edtica da pol\u00edtica conservadora e a disidencia liberal.\nO desastre de 1898 significou un punto de inflexi\u00f3n na s\u00faa carreira pol\u00edtica e a adopci\u00f3n dunha das bases do seu ideario: a necesidade de fortalecer a presenza do pobo na vida pol\u00edtica do pa\u00eds. Censurando as pr\u00e1cticas da Restauraci\u00f3n, coidaba que era necesario reformar o estado e a lexislaci\u00f3n para evitar que se desencadease un proceso revolucionario: a \"revoluci\u00f3n dende arriba\" ser\u00e1 o seu lema, procurando unha moralizaci\u00f3n radical que terminase coa corrupci\u00f3n do sistema.\nO seu ideario pol\u00edtico unha vez engrosou as listas dos Conservadores inclu\u00eda un proxecto de loita contra o caciquismo mediante o saneamento das pr\u00e1cticas pol\u00edticas, a participaci\u00f3n dos cidad\u00e1ns no quefacer p\u00fablico mediante elecci\u00f3ns non ama\u00f1adas, e a reforma da Administraci\u00f3n provincial. O goberno conservador de Maura, inspirado no principio da \"revoluci\u00f3n dende o goberno\" conseguiu regular e sacar adiante unha serie de proxectos: o dereito de folga, normas de conciliaci\u00f3n e arbitraxe laboral, a lei de administraci\u00f3n p\u00fablica e o Instituto Nacional de Previsi\u00f3n.\nLiberal e cat\u00f3lico, Antonio Maura \u00e9 reivindicado como un dos m\u00e1is valiosos pol\u00edticos da dereita espa\u00f1ola do s\u00e9culo XX."}
{"id": "39620", "revid": "50011", "url": "https://gl.wikipedia.org/wiki?curid=39620", "title": "Copa Xunta de Galiza", "text": ""}
{"id": "39622", "revid": "98629", "url": "https://gl.wikipedia.org/wiki?curid=39622", "title": "Toshi", "text": "Toshi \u00e9 un cantante, guitarrista e compositor xapon\u00e9s. Foi amigo de Yoshiki e xuntos crearon o grupo X Japan co que conseguiron un grande \u00e9xito no Xap\u00f3n. En 1997 logo de 15 anos abandonou o grupo e isto fixo que o grupo se disolvese."}
{"id": "39623", "revid": "124656", "url": "https://gl.wikipedia.org/wiki?curid=39623", "title": "Salvador Fern\u00e1ndez Moreda", "text": "Jes\u00fas Salvador Fern\u00e1ndez Moreda, nado o 28 de abril de 1953 en Foz, \u00e9 un pol\u00edtico galego do Partido dos Socialistas de Galicia.\nTraxectoria.\nLicenciado en ciencias econ\u00f3micas, en 1973 ingresou no PSOE e na UXT. Ostentou desde ent\u00f3n m\u00faltiples cargos, entre eles:\nRecibiu ademais, os seguintes premios e condecoraci\u00f3ns:\nPol\u00e9micas.\nFroito do seu paso por m\u00faltiples instituci\u00f3ns pesan sobre el varias pol\u00e9micas, especialmente a da s\u00faa responsabilidade nas licenzas outorgadas cando era concelleiro de urbanismo na Coru\u00f1a ao predio Conde de Fenosa (sobre o que hai unha orde de derrumbamento parcial) e a s\u00faa presunta implicaci\u00f3n na concesi\u00f3n de xubilaci\u00f3ns millonarias a varios exdirectivos da desaparecida Caixa Galicia."}
{"id": "39625", "revid": "5312", "url": "https://gl.wikipedia.org/wiki?curid=39625", "title": "Moviment de Defensa de la Terra", "text": "O Moviment de Defensa de la Terra (MDT) foi unha organizaci\u00f3n independentista revolucionaria que ten como \u00e1mbito os pa\u00edses catal\u00e1ns. Xurdiu da confluencia do PSAN, de Independentistes dels Pa\u00efsos Catalans e independentes en 1984 tras varios anos de tentativas de organizar \u00f3 independentismo pr\u00f3ximo a Terra Lliure. En 1987 os enfrontamentos na II Asemblea entre o PSAN e IPC deu lugar a que a organizaci\u00f3n se fraccionase en dous grupos: MDT-PSAN e MDT-IPC, o primeiro dar\u00eda lugar \u00e1 coalici\u00f3n Catalunya Lliure e o segundo foi o que mantivo o nome e deu cobertura \u00e1s Candidaturas d'Unitat Popular e acabou formando a Assemblea d'Unitat Popular. En 1998 un grupo de antigos dirixentes da MDT-IPC crean os Comit\u00e9s de Defensa de la Terra (provisionals) que supuxeron o renacemento do MDT en 1999, xa como partido marxista-leninista."}
{"id": "39627", "revid": "85894", "url": "https://gl.wikipedia.org/wiki?curid=39627", "title": "Iuri Iekharunov", "text": "Yuriy Yekhanurov (\u042e\u0440\u0456\u0439 \u0404\u0445\u0430\u043d\u0443\u0440\u043e\u0432) \u00e9 un pol\u00edtico ucra\u00edno de orixe buriata.\nTraxectoria.\nNaceu o 23 de agosto de 1948 na vila de Belkachi, no extremo norte da ent\u00f3n RSS de Iacutia, estudou na escola da construci\u00f3n en K\u00ediv e desenvolveu a s\u00faa vida laboral en Ucra\u00edna, cando este pa\u00eds se independizou en 1991 Yekhanurov traballou para o goberno de K\u00ediv no desenvolvemento das reformas econ\u00f3micas, foi viceministro de econom\u00eda en 1993 e estivo \u00f3 cargo do organismo encargado de coordinar as privatizaci\u00f3ns (1994-1997), foi ministro de econom\u00eda brevemente en 1997. Elixido para o Parlamento de Ucra\u00edna (1998), foi Primeiro Viceprimeiro ministro (1999-2001).\nFoi primeiro ministro entre o 8 de setembro de 2005 e o 4 de agosto de 2006."}
{"id": "39629", "revid": "1822", "url": "https://gl.wikipedia.org/wiki?curid=39629", "title": "\u00c1mbar", "text": " \nO \u00e1mbar \u00e9 unha resina f\u00f3sil procedente de restos de con\u00edferas, usada na fabricaci\u00f3n de obxectos ornamentais; a\u00ednda que non \u00e9 un mineral \u00e1s veces consid\u00e9rase unha xema. A resina semifosilizada denom\u00ednase copal.\nA maior\u00eda do \u00e1mbar ten unha antig\u00fcidade de entre 30 e 90 mill\u00f3ns de anos . "}
{"id": "39631", "revid": "12452", "url": "https://gl.wikipedia.org/wiki?curid=39631", "title": "Antonio Maura y Montaner", "text": ""}
{"id": "39632", "revid": "12452", "url": "https://gl.wikipedia.org/wiki?curid=39632", "title": "Antoni Maura i Montaner", "text": ""}
{"id": "39634", "revid": "98629", "url": "https://gl.wikipedia.org/wiki?curid=39634", "title": "Bj\u00f6rk", "text": "Bj\u00f6rk Gu\u00f0mundsd\u00f3ttir, nada en Reiquiavik o 21 de novembro de 1965, \u00e9 unha cantante, compositora e actriz islandesa m\u00e1is co\u00f1ecida como Bj\u00f6rk. Foi a antiga l\u00edder da banda islandesa de rock alternativo The Sugarcubes. O seu gusto musical abrangue moitos tipos de m\u00fasica, entre eles; pop, rock alternativo, jazz, ambient, electr\u00f3nica, folk, trip hop e cl\u00e1sica.\n\u00c9 co\u00f1ecida polos seus innovadores e orixinais v\u00eddeos musicais, as\u00ed como pola s\u00faa m\u00fasica persoal e intimista.\nEn 2003 o seu selo discogr\u00e1fico, One Little Indian, deu a co\u00f1ecer que a cantante levaba vendidos m\u00e1is de 15 mill\u00f3ns de discos en todo o mundo.\nO comezo da s\u00faa carreira.\nA s\u00faa carreira musical comezou aos once anos, cando estudaba piano na escola primaria. Un dos seus profesores enviou unha gravaci\u00f3n de Bj\u00f6rk cantando \"I love to love\" de Tina Charles, \u00e1 \u00fanica emisora de Islandia, a R\u00daV. A gravaci\u00f3n emitiuse na radio en toda Islandia e, despois de o\u00edla, un representante do selo discogr\u00e1fico F\u00e1lkinn contactou con Bj\u00f6rk cunha oferta dun contrato.\nGravou o seu \u00e1lbum de debut en 1977, o cal levaba o nome de \"Bj\u00f6rk\", daquela ti\u00f1a once anos e contou coa axuda do seu padrasto, quen a acompa\u00f1aba \u00e1 guitarra. Este \u00e1lbum cont\u00e9n versi\u00f3ns de canci\u00f3ns islandesas para nenos e outras canci\u00f3ns populares, coma unha versi\u00f3n en island\u00e9s de \"The Fool on the Hill\" dos The Beatles. O \u00e1lbum foi disco de platino en Islandia e hoxe en d\u00eda \u00e9 moi buscado polos coleccionistas.\nO punk comezou a influ\u00edla na s\u00faa adolescencia; aos catorce anos formou a banda de punk feminina chamada Spit and Snot (Cuspe e mocos), seguida en 1979 polo grupo Exodus, que fusionaba jazz.\nEn 1980 graduouse na escola de m\u00fasica e, con quince anos, fundou xunto con Jakob Magn\u00fasson a banda Jam-80, que logo se converteu en Tappi T\u00edkarrass (Tap\u00f3n Cu de cadela), e no mesmo ano publicaron o single \"B\u00edti\u00f0 Fast \u00ed V\u00edti\u00f0\". M\u00e1is tarde, en 1985 sa\u00edu o seu \u00e1lbum \"Miranda\".\nDespois Bj\u00f6rk colaborou con Einar \u00d6rn Benediktsson e Einar Melax de Purrkur Pillnikk, ademais de con Gu\u00f0laugur \u00d3ttarsson, Sigtryggur Baldursson e Birgir Mogensen de \u00deeyr.\nDespois de escribir canci\u00f3ns e de ensaiar durante d\u00faas semanas, d\u00e9ronse de conta de que traballaban ben en conxunto, e decidiron continuar, co nome de KUKL (Bruxer\u00eda), cun tipo de son que alg\u00fans deron en cualificar pr\u00f3ximo ao rock g\u00f3tico ( \"Gothic rock\" en ingl\u00e9s). Bj\u00f6rk comezou a amosar sinais do que logo ser\u00eda o seu estilo, caracterizado por ouveos e berridos.\nKUKL fixo tours por Islandia coa banda brit\u00e1nica anarquista Crass e logo visitaron o Reino Unido facendo unha serie de actuaci\u00f3ns con Flux of Pink Indians. A banda gravou dous \u00e1lbums como resultado destas colaboraci\u00f3ns: \"The Eyes\" en 1984 e \"Holidays in Europe\" en 1986, ambos os dous co selo Crass Records.\nFinalmente, a banda disolveuse, en parte por mor do peche de Gramm, o seu selo discogr\u00e1fico. No ver\u00e1n de 1986 alg\u00fans membros de KUKL reun\u00edronse co grupo surrealista Medusa para crear o colectivo das artes Smekkleysa (Mal gusto). Crearon unha banda, co nome de Pukl, pero pronto mudaron o seu nome polo de The Sugarcubes. Smekkleysa e The Sugarcubes comezaron oficialmente o d\u00eda do nacemento de Sindri, o fillo de Bj\u00f6rk.\nThe Sugarcubes.\nO primeiro single de The Sugarcubes, \"Amm\u00e6li\" (\"Aniversario\"), foi un \u00e9xito por sorpresa no Reino Unido, despois de ter sido declarado coma o single da semana por \"Melody Maker\". Os Sugarcubes foron fichados inmediatamente pola discogr\u00e1fica One Little Indian, o novo selo de Derek Birkett, o antigo baixo de Flux of Pink Indians. Obtiveron un gran seguimento nos Estados Unidos e no Reino Unido, e comezaron a recibir chamadas de compa\u00f1\u00edas discogr\u00e1ficas m\u00e1is importantes. Rexeitaron todas esas ofertas, no canto diso preferiron ficar no selo dun amigo tendo poder completo na creaci\u00f3n e tam\u00e9n sobre a s\u00faa fortuna econ\u00f3mica. A\u00ednda hoxe en d\u00eda, Bj\u00f6rk segue a gravar con este selo discogr\u00e1fico. Os Sugarcubes tam\u00e9n asinaron un acordo de distribuci\u00f3n dos seus discos nos EE.UU con Elektra Records, e gravaron o seu primeiro \u00e1lbum en 1988, \"Life's Too Good\". A s\u00faa estrea catapultounos coma estrelas internacionais; foi un \u00e9xito sen precedentes para unha banda de rock islandesa. Mentres traballaba cos Sugarcubes, Bj\u00f6rk participou noutros proxectos por separado. Gravou \"Gling-Gl\u00f3\", unha recompilaci\u00f3n de canci\u00f3ns de jazz populares e outras in\u00e9ditas co grupo de jazz oitoxenario Tr\u00ed\u00f3 Gu\u00f0mundar Ing\u00f3lfssonar, que sa\u00edu \u00e1 venda en Islandia. \u00c1 parte, tam\u00e9n contribu\u00edu coa s\u00faa voz no \u00e1lbum \"Ex:el\" de 808 State, xunto con quen cultivou o seu interese pola m\u00fasica house. A canci\u00f3n \"Ooops\" sa\u00edu no Reino Unido e foi logo inclu\u00edda no disco coas mellores canci\u00f3ns de 808 State; \"808:88:98\".\nCarreira en solitario.\n\"Debut\".\nEn 1992 a banda The Sugarcubes separouse por mor dos conflitos de ambici\u00f3ns dentro da banda, de xeito que decidiron parar por tempo indefinido para non p\u00f3r en risco a s\u00faa amizade. Seguen a ser amigos e todos est\u00e1n involucrados na direcci\u00f3n de \"Smekkleysa\" (\"Mal gusto\"). Bj\u00f6rk mudouse a Londres para comezar a s\u00faa carreira en solitario; comezou traballando con Nellee Hooper, quen foi produtor de Massive Attack, entroutros. A s\u00faa uni\u00f3n produciu o primeiro \u00e9xito en solitario de Bj\u00f6rk, \"Human Behaviour\". O seu \u00e1lbum de debut en solitario, \"Debut\", obtivo cr\u00edticas positivas cando sa\u00edu en 1993; foi nomeado como \u00e1lbum do ano por \"NME\", e foi \u00e1lbum de platino nos Estados Unidos Nos BRIT Awards de 1994 Bj\u00f6rk ga\u00f1ou os premios \u00e1 mellor cantante muller e \u00e1 mellor nova artista internacional. O \u00e1lbum \"Debut\" conti\u00f1a canci\u00f3ns que Bj\u00f6rk levaba escribindo dende nena, ademais doutras m\u00e1is recentes colaboraci\u00f3ns l\u00edricas con Hooper.\nO \u00e9xito de \"Debut\" permitiulle gravar colaboraci\u00f3ns extraordinarias con outros artistas. Traballou xunto con David Arnold en \"Play Dead\", unha canci\u00f3n para o filme \"The Young Americans\", en 1993. Esta canci\u00f3n apareceu en reedici\u00f3ns posteriores de \"Debut\". Tam\u00e9n colaborou en d\u00faas canci\u00f3ns no proxecto de Tricky \"Nearly God\". \u00c1 parte, en 1994 escribiu a canci\u00f3n \"Bedtime Story\" para o traballo de Madonna \"Bedtime Stories\". En 1998 apareceu nunha canci\u00f3n do \u00e1lbum \"Not For Threes\" de Plaid, que foi editado polo selo de culto Warp Records.\n\"Post\" e \"Telegram\".\nEn 1994 Bj\u00f6rk volveu ao estudio para traballar no seu segundo \u00e1lbum en solitario con Nellee Hooper, Tricky, Graham Massey de 808 State, e o produtor de m\u00fasica electr\u00f3nica Howie B. O \u00e1lbum \"Post\" conti\u00f1a canci\u00f3ns sobre as relaci\u00f3ns persoais e amorosas de Bj\u00f6rk (unha das s\u00faas tem\u00e1ticas preferidas), ademais doutras que conti\u00f1an materiais que reflect\u00edan enfados e confrontaci\u00f3ns. Como \"Debut\", este era un \u00e1lbum que, en parte, conti\u00f1a canci\u00f3ns que Bj\u00f6rk escribira en anos anteriores.\nDurante esta etapa actuou en MTV Unplagged. Al\u00f3 polo 1995, o seu novo \u00e1lbum \"Post\" xa estaba listo. Sa\u00edu \u00e1 venda en xu\u00f1o,conseguindo o segundo posto nas listas do Reino Unido e o disco de platino nos Estados Unidos. O \u00e9xito do \u00e1lbum viuse potenciado grazas ao single \"It's Oh So Quiet\", un \u00e9xito por sorpresa durante o Nadal que chegou a vender 400.000 no Reino Unido e botou 15 semanas nas listas de \u00e9xitos. Despois de co\u00f1ecer ao director de m\u00fasica cl\u00e1sica Kent Nagano a comezos de 1996, interpretaron \"Pierrot Lunaire\" de Sch\u00f6nberg no Verber Classical Festival. En xaneiro de 1997 sa\u00edu o seu \u00e1lbum \"Telegram\", un \u00e1lbum con remixes de canci\u00f3ns xa editadas e a canci\u00f3n \"My Spine\".\n\"Homogenic\".\nUn pouco m\u00e1is tarde nese mesmo ano, sae \u00e1 venda o \u00e1lbum \"Homogenic\". Supuxo un cambio dr\u00e1stico coa imaxe de \"trasno\" que ti\u00f1a Bj\u00f6rk nos \u00e1lbums anteriores. Durante a creaci\u00f3n do \u00e1lbum \"Homogenic\", Bj\u00f6rk traballou cos produtores Mark Bell de LFO e Howie B., ademais de con Eumir Deodato. \"Homogenic\" foi o seu primeiro \u00e1lbum conceptual e a\u00ednda hoxe \u00e9 considerado coma o traballo m\u00e1is experimental e extravertido de Bj\u00f6rk, con potentes ritmos que reflicten a natureza de Islandia, especialmente no caso da canci\u00f3n \"J\u00f3ga\", que fusiona exuberantes sons de corda con sons electr\u00f3nicos de renxidos que soan coma rochas crepitantes.\nO \u00e1lbum cargado de emotividade cont\u00e9n unha serie de v\u00eddeos musicais memorables. \"Bachelorette\" foi dirixido por Michel Gondry e \"All is Full of Love\" por Chris Cunningham. O primeiro v\u00eddeo dun single en DVD que sa\u00edu \u00e1 venda nos EE.UU foi o v\u00eddeo de Bj\u00f6rk \"All is Full of Love\", que serviu como precedente para que outros artistas inclu\u00edsen v\u00eddeos en DVD e os seus materiais multimedia nos seus singles. En 2001 o \u00e1lbum conseguiu o disco de ouro nos EE.UU e o de platino en 2006. \nNo ano 2000 actuou co papel de Selma na pel\u00edcula do director de cine Lars von Trier \"Dancer in the Dark\"; consecuentemente, Bj\u00f6rk tam\u00e9n se encargou da gravaci\u00f3n de \"Selmasongs\", a banda sonora orixinal para dito filme.\n\"Vespertine\".\nEn 2001 sa\u00edu \u00e1 venda o \u00e1lbum \"Vespertine\". Este \u00e1lbum \u00e9 unha creaci\u00f3n dun mundo persoal, introvertido e interior a trav\u00e9s de sut\u00eds ritmos. No \u00e1lbum tiveron un papel especial as orquestras de c\u00e1mara, coros, as voces con tons moi baixos (case murmurantes), ademais de temas persoais e vulnerables. Para a gravaci\u00f3n de \"Vespertine\" colaborou cos manipuladores de sons experimentais Matmos, con DJ Thomas Knak, residente en Dinamarca; e coa harpista experimental Zeena Parkins. Como fontes para as letras das s\u00faas canci\u00f3ns empregou ao poeta americano E.E. Cummings, a directora de cinema independente Harmony Korine, e m\u00e1is a obra teatral \"Crave\" da dramaturga inglesa Sarah Kane. Coincidindo coa sa\u00edda do \u00e1lbum, publicou \"Bj\u00f6rk\", un \"coffee table book\" (un libro de cobertas duras para ser posto nunha mesi\u00f1a de caf\u00e9 co fin de que sexa ollado polos convidados en reuni\u00f3ns de car\u00e1cter informal) cunha prosa h\u00e1bil acompa\u00f1ada de fotograf\u00edas. Bj\u00f6rk embarcouse nun tour por teatros e \u00f3peras de Europa e dos EE.UU para promocionar o seu \u00e1lbum, acompa\u00f1ada polos m\u00fasicos Matmos, Zeena Parkins, e un coro inuit co cal fixera algunhas audici\u00f3ns nunha viaxe a Groenlandia con anterioridade ao tour. Naquel ent\u00f3n, \"Vespertine\" era o \u00e1lbum de Bj\u00f6rk que conseguira venderse m\u00e1is r\u00e1pido, chegando a ter vendido dous mill\u00f3ns de copias a finais do ano 2001.\n\"Vespertine\" enxendrou tres singles; \"Hidden Place\", \"Pagan Poetry\" e \"Cocoon\". O v\u00eddeo de \"Pagan Poetry\" foi moi controvertido xa que amosaba perforaci\u00f3ns gr\u00e1ficas e as mamilas de Bj\u00f6rk, ademais de imaxes deformadas de relaci\u00f3ns sexuais que inclu\u00edan penetraci\u00f3ns vaxinais e felaci\u00f3ns. O v\u00eddeo apenas foi emitido pola cadea norteamericana MTV, que censurou algunhas partes do mesmo. En 2002 foi emitido sen censuras pola MTV2 americana nun programa nocturno especial co t\u00edtulo de \"Os v\u00eddeos musicais m\u00e1is controvertidos\". No v\u00eddeo de \"Cocoon\" (\"abrocho\" en ingl\u00e9s) mostr\u00e1base unha Bj\u00f6rk que aparentemente estaba espida, mais que na realidade levaba un vestido moi cinguido; nestoutro v\u00eddeo v\u00edase como sa\u00edan uns f\u00edos vermellos das mamilas de Bj\u00f6rk que acababan rode\u00e1ndoa formando un abrocho ao seu redor. Foi dirixido pola artista xaponesa Eiko Ishioka e nunca foi emitido na MTV.\n\"Family Tree\", \"Greatest Hits\" e \"Live Box\".\nEn 2002 sacouse \u00e1 venda a caixa con CDs \"Family Tree\", cunha retrospectiva da carreira de Bj\u00f6rk, entre as canci\u00f3ns que formaban parte deste traballo atop\u00e1banse canci\u00f3ns compostas por Bj\u00f6rk que nunca foran editadas, inclu\u00eddo o seu traballo co Brodsky Quartet. \u00c1 vez, tam\u00e9n se publicou o \u00e1lbum \"Greatest Hits\", unha selecci\u00f3n feita polo p\u00fablico das canci\u00f3ns que formaban parte dos, ata ent\u00f3n, dez anos de carreira en solitario de Bj\u00f6rk; a elecci\u00f3n das canci\u00f3ns foi feita por votaci\u00f3n dos fans na s\u00faa p\u00e1xina web. Ambos \u00e1lbums tiveron pouco \u00e9xito de vendas. Tam\u00e9n se editou unha edici\u00f3n en DVD do CD con todos os v\u00eddeos musicais da carreira en solitario de Bj\u00f6rk ata ese momento. O novo single da caixa de CDs, \"It's in Our Hands\" chegou ao posto 37 das listas do Reino Unido. O v\u00eddeo deste single foi feito por Spike Jonze, e nel aparece unha Bj\u00f6rk nun estado avanzado do seu embarazo.\nEn 2003 sacou \u00e1 venda \"Live Box\", unha caixa de catro CDs con gravaci\u00f3ns en directo dos seus \u00e1lbums anteriores e un DVD que conti\u00f1a un v\u00eddeo cunha canci\u00f3n de cada CD. M\u00e1is tarde cada un dos catro CDs foi publicado por separado e a un prezo reducido.\n\"Med\u00falla\".\nA finais de agosto de 2004 publicouse \"Med\u00falla\". \"Med\u00falla\", en comparaci\u00f3n cos dous \u00e1lbums anteriores, foi un traballo m\u00e1is improvisado, pero durante a produci\u00f3n del, Bj\u00f6rk decidiu que o \u00e1lbum hab\u00eda funcionar mellor coma \u00e1lbum vocal. A maior\u00eda dos sons do \u00e1lbum foron creados por vocalistas (malia que a mi\u00fado, estes sons son distorsionados electronicamente). Bj\u00f6rk empregou as habilidades da cantante dif\u00f3nica Tagaq, o hip hop beatboxer Rahzel, o beatboxer xapon\u00e9s Dokaka, o roqueiro experimental Mike Patton, Robert Wyatt bater\u00eda e cantante de Soft Machine, ademais de varios coros. Denovo empregou textos de E.E. Cummings para a canci\u00f3n\" Sonnets/Unrealities XI\". Por aquel ent\u00f3n, \"Med\u00falla\" era o \u00e1lbum de Bj\u00f6rk que obtivera m\u00e1is \u00e9xitos nas listas de m\u00fasica dos Estados Unidos, debutando no n\u00famero 14 das listas. Despois foi superado por \" Volta\", que debutou no n\u00famero 9.\nEn agosto de 2004 Bj\u00f6rk interpretou a canci\u00f3n \"Oceania\", contida no \u00e1lbum \"Med\u00falla\", na cerimonia de apertura dos Xogos Ol\u00edmpicos de 2004, en Atenas, Grecia. Seguindo o estilo que caracteriza a Bj\u00f6rk, a s\u00faa actuaci\u00f3n foi unha das entroutras infrecuentes da gala. Mentres cantaba, o seu vestido foi desenmara\u00f1\u00e1ndose ata deixar ver un mapa do mundo de 900 m\u00b2, que deixou flu\u00edr por riba de todos os atletas ol\u00edmpicos. A canci\u00f3n foi composta especialmente para a ocasi\u00f3n, e contou ademais cos talentos de Shlomo, un beatboxer asentado en Leeds, e un coro de Londres. Unha versi\u00f3n alternativa coa voz adicional de Kelis comezou a circular por internet. Orixinalmente, aparec\u00eda no single promocional de \"Oceania\" editado para as emisoras de radio e logo estivo dispo\u00f1ible para o p\u00fablico como \"cara B\" do single \"Who is it?\", que estivo no n\u00famero vinte e seis das listas de \u00e9xitos do Reino Unido. Seguiulle \"The Triumph of a Heart\" a comezos de 2005, no n\u00famero trinta e dous. A finais de 2004 gravouse o v\u00eddeo para o pr\u00f3ximo single \"Where is the Line?\", coa colaboraci\u00f3n da artista islandesa Gabr\u00edela Fri\u00f0iksd\u00f3ttir. O v\u00eddeo foi editado exclusivamente para o DVD \"Med\u00falla Videos\" coma v\u00eddeo promocional da canci\u00f3n. \u00c1 parte dunhas poucas actuaci\u00f3ns, non se deron concertos nin houbo ningunha xira para promocionar o disco. En numerosas entrevistas, Bj\u00f6rk declarou que isto se debera a que quer\u00eda seguir escribindo e gravando de inmediato outro \u00e1lbum.\n\"Army of me\": Remixes e portadas.\nTras o desastre do tsunami que varreu o sueste de Asia a finais de 2004, Bj\u00f6rk comezou a traballar nun novo proxecto, \"Army of Mixes\". O proxecto xuntou a fans e m\u00fasicos de todo o mundo para facer unha portada do disco \"Army of me\", ou remesturar a canci\u00f3n de 1995. De entre 600 respostas, Bj\u00f6rk e o seu co-escritor Graham Massey elixiron as vinte mellores para o \u00e1lbum. O \u00e1lbum publicouse en abril de 2005 no Reino Unido e a finais de maio nos Estados Unidos. En xaneiro de 2006 o \u00e1lbum levaba recadado 250.000 libras esterlinas (aproximadamente 370.000\u20ac) para axudar nas tarefas de UNICEF no sueste asi\u00e1tico. En febreiro de 2006 Bj\u00f6rk visitou Banda Aceh para ver alg\u00fans dos traballos que UNICEF levaba a cabo con nenos que se viran afectados polo tsunami.\n\"Drawing Restraint 9\".\nO 25 de xullo de 2005 sa\u00edu \u00e1 venda no Reino Unido o \u00e1lbum \"The Music from Drawing Restraint 9\". Constit\u00fae a banda sonora orixinal para o filme do seu noivo, Matthew Barney, \"Drawing Restraint\". Nestoutro \u00e1lbum Bj\u00f6rk explora a m\u00fasica tradicional xaponesa, que complementa o filme experimental, no cal se atopan dous amantes nun barco baleeiro e participan nunha estra\u00f1a cerimonia de t\u00e9.\nO 2 de xullo de 2005 Bj\u00f6rk actuou nos concertos Live 8, encabezando o concerto xapon\u00e9s con Do as Infinity, Good Charlotte e McFly. Interpretou oito canci\u00f3ns con Matmos, un oiteto de corda, ademais de con Zeena Parkins."}
{"id": "39635", "revid": "22570", "url": "https://gl.wikipedia.org/wiki?curid=39635", "title": "A Palmeira, Ove, Ribadeo", "text": "A Palmeira \u00e9 un lugar da parroquia de Ove no concello de Ribadeo (provincia de Lugo).\nConta cunha ponte romana que atravesa o r\u00edo da Palmeira, na cal antigamente hab\u00eda sete mu\u00ed\u00f1os de auga; tam\u00e9n houbo un mu\u00ed\u00f1o de vento do cal quedan restos conservados polos donos."}
{"id": "39636", "revid": "98629", "url": "https://gl.wikipedia.org/wiki?curid=39636", "title": "King Kong (filme de 1933)", "text": "King Kong \u00e9 un filme estadounidense de aventuras de 1933 que trata sobre a aparici\u00f3n dun simio xigante nunha illa perdida. En certa medida o filme \u00e9 debedor da situaci\u00f3n econ\u00f3mica e social xerada polo crac da Bolsa en outubro de 1929.\nFoi emitido na TVG o 2 de febreiro de 2013.\nResumo.\nUn equipo de cinema levanta \u00e1ncora rumbo a unha illa ignota (Skull Island) na busca dun misterioso ser chamado Kong. Na illa descobren unha civilizaci\u00f3n perdida que rapta a atractiva Ann Darrow, a actriz protagonista, para ofrecela en sacrificio ritual a Kong, que resulta ser un xigantesco gorila.\nKong adquire unha estra\u00f1a atracci\u00f3n por Ann e def\u00e9ndea do ataque de dinosauros e outros animais prehist\u00f3ricos antes de ser reducido pola expedici\u00f3n. Inmediatamente decidirase transportar o abraiante simio a Nova York, para ser exhibido publicamente. O contacto de King Kong cun mundo que non \u00e9 o seu e o amor que sente por Ann son o motor de gran parte do filme.\nEquipo.\nDirixido por Merian C. Cooper e Ernest B. Schoedsack, contou coa inestimable colaboraci\u00f3n do experto en efectos especiais Willis O'Brien (mestre e precursor de Ray Harryhausen, o \"mago\" das animaci\u00f3ns nas produci\u00f3ns da Hammer brit\u00e1nica).\nO argumento e de Merian C. Cooper e Edgar Wallace e a direcci\u00f3n art\u00edstica de Carroll Clark, Alfred Herman\nA actriz protagonista foi a canadense Fay Wray, quen alcanzou o \u00e9xito en 1928 con \"The Wedding March\", dirixida polo austr\u00edaco Erich von Stroheim."}
{"id": "39638", "revid": "5863", "url": "https://gl.wikipedia.org/wiki?curid=39638", "title": "Segismundo Moret", "text": "Segismundo Moret y Prendergast, nado en C\u00e1diz o 2 de xu\u00f1o de 1833 e finado en Madrid o 28 de xaneiro de 1913, foi un pol\u00edtico e literato espa\u00f1ol, ministro en varias ocasi\u00f3ns, e tres veces presidente do goberno por breve tempo: 1905-1906, de novo en 1906, e en 1909-1910.\nTraxectoria.\nEstudou Dereito na Universidade Central de Madrid e, al\u00ed, obtivo primeiro a c\u00e1tedra de Econom\u00eda Pol\u00edtica e posteriormente a de Instituci\u00f3ns de Facenda, que conseguir\u00eda en propiedade en 1858.\nEn 1863 foi elixido deputado independente por Almad\u00e9n (Cidade Real), escano \u00f3 que renunciar\u00eda \u00f3 pouco tempo. Tras o triunfo da Revoluci\u00f3n Gloriosa foi novamente elixido en 1868. Colaborou na redacci\u00f3n da Constituci\u00f3n espa\u00f1ola de 1869.\nFoi nomeado Ministro de Ultramar polo Xeneral Juan Prim (1870) mostr\u00e1ndose favorable \u00e1 abolici\u00f3n da escravitude e \u00e1 creaci\u00f3n dun texto constitucional para Porto Rico. Do 2 de decembro de 1870 \u00f3 10 de xullo de 1871 f\u00edxose cargo con car\u00e1cter interino do Ministerio de Facenda.\nDestinado como embaixador a Londres en 1871 non retornar\u00e1 ata 1873. En 1875 funda o Partido Democr\u00e1tico Mon\u00e1rquico, que en 1882 se fusionou en\u00a0Izquierda Din\u00e1stica\u00a0e, posteriormente, rematou dentro do Partido Liberal\u00a0de\u00a0Sagasta.\nFoi nomeado en 1883 Ministro da Gobernaci\u00f3n baixo o goberno liberal de Jos\u00e9 Posada Herrera, creando a Comisi\u00f3n de Reformas Sociais. Xa como integrante do Partido Liberal Fusionista, colaborar\u00e1 con Pr\u00e1xedes Mateo Sagasta ocupando as carteiras de Ministro de Estado (1885-1888), Gobernaci\u00f3n (1888, 1901 e 1902), Fomento (1892), Estado (1892 e 1894) e Ultramar (1897-1898). Morto Sagasta, participou nas loitas pola direcci\u00f3n do partido.\nComo ministro de Ultramar decretou en 1897 a autonom\u00eda de Cuba e Porto Rico, nun van intento de impedir a emancipaci\u00f3n das d\u00faas colonias.\nEn 1902 colabora na creaci\u00f3n do Instituto de Reformas Sociais, embri\u00f3n do futuro Ministerio de Traballo.\nO 1 de decembro de 1905, tras a dimisi\u00f3n de Montero R\u00edos, enc\u00e1rgase por fin da xefatura do goberno (1905-1906). Fixo aprobar a Lei de xurisdici\u00f3ns, que conseguiu satisfacer os militares descontentos despois dos feitos do \"\u00a1Cu-cut!\". O atentado de Mateu Morral contra Afonso XIII (maio de 1906) vaino obrigar a dimitir en xullo \u00f3 non contar con maior\u00eda suficiente nas Cortes. Volveu a desempe\u00f1ar brevemente o cargo do 30 de novembro \u00f3 4 de decembro do mesmo ano.\nTras a ca\u00edda de Antonio Maura a ra\u00edz da Semana Tr\u00e1xica de Barcelona en 1909, conseguir\u00e1 a presidencia do goberno por \u00faltima vez \u00f3 tempo que desempe\u00f1aba a carteira de Gobernaci\u00f3n, pero ter\u00e1 que dimitir novamente \u00f3 non conseguir a disoluci\u00f3n das Cortes para obter unha maior\u00eda que apoiase o seu proxecto. Ser\u00e1 substitu\u00eddo por Canalejas en 1910.\nEn 1912, cando Canalejas foi asasinado, o goberno de Romanones elixiuno como presidente do Congreso dos Deputados, cargo que desempe\u00f1ou deica a s\u00faa morte. Finou en Madrid en 28 de xaneiro de 1913. Foi nomeado, postumamente, Marqu\u00e9s de Moret.\nObra literaria.\n\u00c9 autor de numerosas obras e estudos.\nReco\u00f1ecemento.\nO 3 de marzo de 1906 comezou o derrubamento das murallas de C\u00e1diz co fin de paliar a crise obreira. A primeira pedra do desmonte foi destinada \u00f3 monumento \u00f3 ilustre gaditano Segismundo Moret."}
{"id": "39640", "revid": "12452", "url": "https://gl.wikipedia.org/wiki?curid=39640", "title": "Segismundo Moret y Prendergast", "text": ""}
{"id": "39643", "revid": "5863", "url": "https://gl.wikipedia.org/wiki?curid=39643", "title": "Luis Gonz\u00e1lez Bravo", "text": "Luis Gonz\u00e1lez Bravo, nado en C\u00e1diz o 8 de xullo de 1811 e finado en Biarritz o 1 de setembro de 1871, foi un Periodista e pol\u00edtico espa\u00f1ol.\nTraxectoria.\nEstudou leis en Alcal\u00e1 de Henares. Militante do Partido Progresista durante a Rexencia de Mar\u00eda Cristina de Borb\u00f3n participou na Milicia Nacional, foi Deputado por C\u00e1diz en 1841, adquirindo m\u00e1is moderaci\u00f3n, o que lle permitiu co apoio de Narv\u00e1ez para ser nomeado Presidente do Consello de Ministros dende o 5 de decembro de 1843 at\u00e9 o 3 de maio de 1844.\nPresidente.\nTraballou para Narv\u00e1ez disolvendo a Milicia Nacional, declarou o estado de sitio, disolveu os concellos, impuxo a censura \u00e1 prensa e acusou Salustiano Ol\u00f3zaga de tratar de intrigar en contra da futura ra\u00ed\u00f1a Isabel II cando era Presidente do Consello. Creou a Garda Civil.\nA s\u00faa ca\u00edda do goberno levouno como diplom\u00e1tico a Lisboa. Tras o seu regreso a Espa\u00f1a e ante as s\u00faas palabras contra os propios compa\u00f1eiros que o apoiaran, fuxiu durante a revoluci\u00f3n de 1854 temendo pola s\u00faa vida. Xa en 1864 foi nomeado Ministro da Gobernaci\u00f3n con Narv\u00e1ez cando a pol\u00edtica espa\u00f1ola ti\u00f1a xa un claro ton reacionario, sendo responsable dos denominados Sucesos da noite de San Daniel, debendo dimitir en 1865 para regresar de novo ao ano seguinte como MInistro da Gobernaci\u00f3n e en 1868 outra vez Presidente do Consello. A s\u00faa actuaci\u00f3n \"visceral\" foi un m\u00e1is dos elementos que desataron a revoluci\u00f3n de 1868 que deu paso ao Sexenio Democr\u00e1tico e a ca\u00edda de Isabel II. Exiliouse a Biarritz e uniuse aos carlistas. Foi membro da Real Academia Espa\u00f1ola."}
{"id": "39645", "revid": "25871", "url": "https://gl.wikipedia.org/wiki?curid=39645", "title": "Szeged", "text": "Szeged \u00e9, tras Budapest e Debrecen, a terceira cidade en tama\u00f1o de Hungr\u00eda, capital rexional do sueste do pa\u00eds e capital do condado de Csongr\u00e1d. Ten 161.921 habitantes (2014), o 93.5% etnicamente h\u00fangaros, 0.7% xitanos e 0.6% alem\u00e1ns. Situada preto da fronteira sur de Hungr\u00eda, a cidade est\u00e1 na ribeira do r\u00edo Tisza."}
{"id": "39646", "revid": "56817", "url": "https://gl.wikipedia.org/wiki?curid=39646", "title": "Danilov", "text": "Danilov (\u0414\u0430\u043d\u0438\u0301\u043b\u043e\u0432) \u00e9 unha vila do Oblast de Yarolavl, Rusia, conta cunha poboaci\u00f3n de 17.245 habitantes (2002), a vila foi primeiro mencionada nunha cr\u00f3nica de 1592. Hai unha planta de produci\u00f3n de queixo e outras pequenas industrias."}
{"id": "39647", "revid": "624", "url": "https://gl.wikipedia.org/wiki?curid=39647", "title": "Anglosax\u00f3n", "text": ""}
{"id": "39648", "revid": "23204", "url": "https://gl.wikipedia.org/wiki?curid=39648", "title": "Anglosax\u00f3ns", "text": "Anglosax\u00f3n \u00e9 un termo que designa aos pobos xerm\u00e1nicos que invadiron o sur e o leste da Gran Breta\u00f1a, desde principios do s\u00e9culo V ata a conquista normanda no ano 1066. A era anglosaxoa denota o per\u00edodo da historia inglesa entre aproximadamente o ano 550 e a conquista normanda. Ademais, o termo \u00e9 utilizado para denominar o idioma agora chamado \"Old English\" (en ingl\u00e9s), falado e escrito polos anglosax\u00f3ns e os seus descendentes en gran parte do que agora \u00e9 Inglaterra e a parte sueste de Escocia entre mediados do s\u00e9culo V e mediados do s\u00e9culo XII. \nO monxe beneditino Beda escribiu a principios do s\u00e9culo VIII identificando os ingleses como descendentes de tres tribos xerm\u00e1nicas:\nO seu idioma deriva do dialecto xerm\u00e1nico occidental \u00abingvaeonico\u00bb e evolucionou a partir do s\u00e9culo XI ao ingl\u00e9s medio. O anglosax\u00f3n div\u00eddese en catro dialectos principais: o sax\u00f3n occidental, o dialecto mercio, o dialecto northumbrio e o k\u00e9ntico.\nEtimolox\u00eda.\nO termo \u00abanglosax\u00f3n\u00bb prov\u00e9n en primeira instancia do ingl\u00e9s \"Anglo- Saxon\" e leste dalg\u00fans escritos do tempo do rei Alfredo o Grande quen ao parecer frecuentemente utilizaba o t\u00edtulo \"Rex Anglorum Saxonum\" ou \"rex Angul-Saxonum\" (Rei dos Sax\u00f3ns Ingleses). Ademais, o termo posu\u00eda tam\u00e9n un significado pol\u00edtico que denotaba aos pobos Sax\u00f3n e Anglo baixo un mesmo liderado (o de Alfredo).\nAs palabras do idioma anglosax\u00f3n \"\u00e6nglisc\" e \"Angelcynn\" (\"Angle-kin\", \"gens Anglorum\"), cando foron identificadas por primeira vez, perderan xa o seu sentido orixinal de referirse aos anglos, distingu\u00edndoos dos sax\u00f3ns.\nOs nativos brit\u00e1nicos, que escrib\u00edan tanto en lat\u00edn como en gal\u00e9s, refer\u00edanse aos invasores e veci\u00f1os como \" saxones\" ou \"saeson\". A \u00faltima denominaci\u00f3n (\"saeson\") \u00e9 a\u00ednda hoxe en d\u00eda utilizada na palabra galesa que denota ao pobo ingl\u00e9s; na palabra ga\u00e9lica de Escocia \"saesonach\" e na palabra irlandesa \"Sasanach\".\nHistoria.\nA historia da Inglaterra anglosaxoa abarca a Inglaterra medieval desde o fin do dominio romano e o establecemento dos reinos anglosax\u00f3ns no s\u00e9culo V ata a conquista normanda de Inglaterra no ano 1066.\nOrixes (400-600 d.C.).\nA migraci\u00f3n dos pobos xermanos cara \u00e1 Britania desde o norte de Alema\u00f1a, Holanda e o sur de Escandinavia \u00e9 rexistrada desde o s\u00e9culo V. En base ao \"Historia ecclesiastica gentis Anglorum\" de Beda, a poboaci\u00f3n invasora era composta por anglos, sax\u00f3ns e xutos. Con todo, evidencias posteriores indican a presenza de fris\u00f3ns e francos. Ademais, outros dos primeiros rexistros de tales migraci\u00f3ns p\u00f3dese ver na \"Cr\u00f3nica anglosaxoa\".\nA partir do 430, chegaron a Britania os xermanos, en n\u00famero consider\u00e1bel. Falaban dialectos do xerm\u00e1nico occidental que deron orixe ao ingl\u00e9s antigo, eran polite\u00edstas e non co\u00f1ec\u00edan a escritura:\nA loita foi constante cos nativos britanos celtas e entre os invasores. Non quedou en p\u00e9 ningunha vila romana e s\u00f3 Londres conservou vida urbana. Os nativos opuxeron gran resistencia. Desta \u00e9poca procede a lenda do rei Artur, que narra as s\u00faas xestas e as dos seus cabaleiros contra a invasi\u00f3n.\nAlg\u00fans dos britanos celtas refuxi\u00e1ronse nos outeiros do oeste, Gales, o noroeste e o suroeste, e na Breta\u00f1a francesa, que tomou o seu nome deles. Tam\u00e9n un grupo destes refuxiados chegou a Galicia, onde fundaron a diocese de Britonia (hoxe Breto\u00f1a) guiados por bispos como Maeloc. Xunto con escoceses e irlandeses, conservaron o cristianismo. O principal impulso ao cristianismo proveu da igrexa celta irlandesa encabezada por San Patricio. Enviou a Columba a Escocia, quen converteu aos pictos en 563 e fundou un mosteiro na illa de Iona.\nA cristianizaci\u00f3n de Gran Breta\u00f1a.\nEn 597, o papa Gregorio I o Grande enviou a Santo Agosti\u00f1o a Kent, con corenta monxes beneditinos romanos, para converter ao rei Santo Adalberto ou Ethelberto (560-616), casado cunha ra\u00ed\u00f1a franca cristi\u00e1. Santo Agosti\u00f1o fundou un mosteiro en Canterbury, onde foi coroado bispo en 601. Recibiu poderes para nomear bispos. Canterbury \u00e9 desde ent\u00f3n s\u00e9 oficial da Igrexa cat\u00f3lica romana en Gran Breta\u00f1a. Pouco m\u00e1is tarde constru\u00edronse as catedrais de Rochester e de Londres (San Paulo).\nEn 633 o rei cristi\u00e1n santo Oswoldo unificou Northumbria e chamou a Santo Aidan e aos monxes de Dowe para converter aos seus habitantes. Santo Aidan fundou un mosteiro na illa de Lindisfarne. O rei de Northumbria Oswy reinou de 641 a 670. Derrotou aos mercios en 655 e imp\u00faxolles o cristianismo. Os britanos celtas romperan a s\u00faa relaci\u00f3n con Roma e evanxelizaban \u00e1s clases baixas. Oswy convocou o S\u00ednodo de Whitby, que unificou a Igrexa baixo o primado do grecofalante Teodoro de Tarso, arcebispo de Canterbury. Teodoro fundou mosteiros e creou unha estrutura diocesana que permaneceu ata a Idade Media. A unidade eclesi\u00e1stica aproximou aos distintos pobos ingleses, introduciu a cultura escrita e unha lingua com\u00fan. En torno \u00e1s principais igrexas, comezou a rexurdir a vida urbana.\nOffa reinou en Mercia (757-796), e chegou a dominar todos os reinos, salvo Northumbria, Wessex e as terras ao norte do Humber. Foi o primeiro que utilizou o nome de rei dos ingleses. Mercia prosperou grazas ao comercio. Acu\u00f1ou a s\u00faa propia moeda, e cercou aos celtas de Gales e Cornualla coa muralla de Offa, barreira defensiva de 240\u00a0km de lonxitude.\nEn 789 chegaron os primeiros barcos viquingos daneses. As primeiras incursi\u00f3ns tiveron como finalidade a pillaxe.\nEcgberht reinou en Wessex (802-839), venceu aos mercios, invadiu Kent e dominou Inglaterra, cuxo corpo pol\u00edtico formalizou por primeira vez como Reino (827).\nEntre 830-860, os viquingos realizaron moitas incursi\u00f3ns polo esteiro do T\u00e1mese, con frotas de centos de barcos. En 865 desembarcou en Anglia Oriental unha grande armada viquinga danesa, que tomou York en 867. En 869 eran donos de Northumbria e Anglia Oriental. En 870 deciden invadir Wessex, pero atopan unha organizada oposici\u00f3n no seu rei Etelredo I e o seu irm\u00e1n Alfredo o Grande. En 871 Alfredo accede ao trono, que ocupar\u00eda ata 899. Negocia cos viquingos, que respectan o seu reino e conquistan Mercia. Pero en 878, atacan Wessex de novo. Alfredo refuxiouse nas marismas de Somerset, onde formou un ex\u00e9rcito, que venceu en Edington. Polo Tratado de Wedmore de 878, Alfredo aceptou que os viquingos daneses ocupasen gran parte de Inglaterra onde o seu rei Guthrum recibiu o bautismo e foi coroado monarca de Danelaw. Alfredo ga\u00f1ou as\u00ed tempo para asentar as bases dunha naci\u00f3n unificada e formar un ex\u00e9rcito e unha armada organizados. Este modo de organizaci\u00f3n dar\u00eda orixe ao feudalismo ingl\u00e9s. En 886, Alfredo tomou Londres. Constru\u00edu trinta cidades fortificadas con fins defensivos e comerciais. Grazas a estas disposici\u00f3ns, a partir de 890 os daneses apenas acosan o seu reino. Conquistou Mercia parcialmente. Nos \u00faltimos dez anos da s\u00faa vida fundou escolas, atraeu a monxes eruditos \u00e1 Corte e el mesmo traduciu algunhas obras latinas ao ingl\u00e9s.\nNo Danelaw, a cultura anglosaxoa desapareceu. A lingua dos viquingos foi transformando ao antigo ingl\u00e9s en ingl\u00e9s medieval. O Danelaw constitu\u00eda a zona m\u00e1is pr\u00f3spera e poboada, grazas \u00e1 actividade comercial. York converteuse nun centro de comercio internacional e Lincoln, Norwich e Londres eran tam\u00e9n pr\u00f3speros centros comerciais.\nUn fillo de Alfredo, Eduardo o Vello, reinou en Wessex entre 899-924. Conquistou todo o Danelaw ao sur do Humber. Un neto de Alfredo, Aethelstan reinou en 924-939. En 926 capturou York e comezou a reconquista de Northumbria. En 927 venceu en Brunnanburh \u00e1 alianza dos escandinavos de Dubl\u00edn, e os reis de Strathclyde e Escocia. Logo, absorbeu os reinos de Mercia, East Anglia, Essex, Sussex e Kent.\nEdred foi o primeiro rei dunha Inglaterra unificada en 946-955. Edgar reinou en 959-975. Fundou novos mosteiros onde se segu\u00eda estritamente a regra de San Bieito, reorganizando a cultura mon\u00e1stica, desmantelada polos daneses. A xerarqu\u00eda eclesi\u00e1stica f\u00edxose m\u00e1is culta e influente.\nEn 991 produciuse unha nova invasi\u00f3n danesa, que venceu en Maldon. O rei Ethelred (978-1016) casou coa filla do duque de Normand\u00eda en 1001 para asegurar o seu apoio. Os ataques continuaron e en 1013 o rei dan\u00e9s Sveyn Forkbeard invadiu Inglaterra con \u00e1nimo de permanencia. Capturou Oxford e Londres e Ethelred fuxiu a Normand\u00eda. En 1014 morreu Sveyn e os daneses de Inglaterra aceptaron como rei a Knut ou Canuto o Grande, fillo de Sveyn e irm\u00e1n de Harold, o novo rei de Dinamarca. En 1016 Canuto venceu a Edmund Ironside, fillo de Ethelred, casou coa vi\u00fava deste, converteuse ao cristianismo e coroouse rei de Inglaterra (1016-1035). En 1018 Canuto convocou unha grande asemblea na que conciliou a ingleses e daneses, xurando respectar as leis e tradici\u00f3ns anglosaxoas. \u00c1 morte do seu irm\u00e1n Harold, Canuto asumiu a coroa danesa e foi desentend\u00e9ndose de Inglaterra. Conquistou Noruega e chegou a recibir homenaxe do rei de Escocia.\nTrala extinci\u00f3n da li\u00f1a de sucesi\u00f3n danesa en 1042, restaurouse a dinast\u00eda de Wessex na persoa de Eduardo o Confesor (1042-1066), fillo de Ethelred. Estaba xa enraizado o feudalismo. O Witan estaba formado por nobres, bispos e homes influentes, elix\u00edan ao rei e aconsell\u00e1bano. Os condados eran as unidades administrativas. Cada condado dispo\u00f1\u00eda de tribunal e sheriff ou representante do rei. Exist\u00eda un eficaz sistema de recadaci\u00f3n baseado no catastro. Malia o seu voto de castidade, Eduardo contraeu matrimonio, coa filla de Godwin, conde de Wessex e Kent. Eduardo educouse en Normand\u00eda e rodeouse de conselleiros normandos. Entre eles, elixiu a Roberto de Jumieges como Arcebispo de Canterbury. Foi dispensado polo Papa do seu voto de peregrinar a Roma a cambio da construci\u00f3n da Abad\u00eda de Westminster; constru\u00edu nas proximidades o seu palacio e trasladou a corte desde Londres. Eduardo alcanzou, durante o seu reinado, unha gran popularidade entre o pobo que converteu a s\u00faa memoria no s\u00edmbolo da Inglaterra independente.\nA partir de 1050, sen descendencia de Eduardo, loitaron polo poder Godwin e os seus fillos Sveyn, Harold e Tostig, o rei Magnus de Noruega e o seu fillo Harold Hardrada e Guillerme, fillo bastardo do duque Roberto II de Normand\u00eda. Guillerme venceu na batalla de Hastings (14 de outubro de 1066) e foi coroado na abad\u00eda de Westminster o d\u00eda de Nadal do mesmo ano."}
{"id": "39649", "revid": "65337", "url": "https://gl.wikipedia.org/wiki?curid=39649", "title": "Castel\u00e1n (moeda)", "text": "O castel\u00e1n foi unha moeda castel\u00e1 de ouro.\nHistoria.\nComezou a ser acu\u00f1ada en Sevilla no ano 1475 durante o reinado de Henrique IV de Castela. Durante o reinado dos Reis Cat\u00f3licos continuou estando en circulaci\u00f3n, sendo acu\u00f1ada durante os anos do descubrimento de Am\u00e9rica.\nValor.\nNese momento o seu valor equival\u00eda a 440 marabed\u00eds e en 1483 ascend\u00eda a 485 marabed\u00eds."}
{"id": "39650", "revid": "65337", "url": "https://gl.wikipedia.org/wiki?curid=39650", "title": "Cornado (moeda)", "text": "O cornado foi unha moeda castel\u00e1 de bill\u00f3n que se cu\u00f1ou entre os reinados de Sancho IV de Castela e os Reis Cat\u00f3licos. No anverso presenta o rei coroado, e de a\u00ed lle procede o nome. No reverso estaba representado un castelo con torre."}
{"id": "39651", "revid": "65337", "url": "https://gl.wikipedia.org/wiki?curid=39651", "title": "Coroa", "text": "O termo coroa pode estar referido a:"}
{"id": "39652", "revid": "23204", "url": "https://gl.wikipedia.org/wiki?curid=39652", "title": "Cruzado", "text": "O termo cruzado (etimoloxicamente, \"que est\u00e1 disposto en forma de cruz\"), pode referirse a:"}
{"id": "39653", "revid": "880", "url": "https://gl.wikipedia.org/wiki?curid=39653", "title": "Cuartillo", "text": "Cuartillo pode ser:"}
{"id": "39654", "revid": "65337", "url": "https://gl.wikipedia.org/wiki?curid=39654", "title": "Xilin", "text": "O xilin fai referencia a varias moedas:"}
{"id": "39659", "revid": "5863", "url": "https://gl.wikipedia.org/wiki?curid=39659", "title": "Ram\u00f3n Mar\u00eda Narv\u00e1ez", "text": "Ram\u00f3n Mar\u00eda Narv\u00e1ez y Campos, nado en Loja (Granada) o 5 de agosto de 1800 e finado en Madrid o 23 de abril de 1868, foi un pol\u00edtico e militar espa\u00f1ol. Co\u00f1ec\u00e9uselle co nome de \"El Espad\u00f3n de Loja\".\nTraxectoria.\nA s\u00faa carreira militar comezou no rexemento de Gardas Valoas en 1815, e en 1822 serviu baixo o mando de Francisco Espoz y Mina en Catalu\u00f1a, onde ser\u00eda apresado polas tropas dos Cen Mil Fillos de San Lu\u00eds. Permaneceu en Francia at\u00e9 1824. Tras rexeitar calquera tipo de cargo durante o Reinado de Fernando VII de Espa\u00f1a, incorporouse en 1834 ao lado dos isabelinos durante as Guerras Carlistas. En xullo de 1835 participou na Batalla de Mendigorria, e en 1836 tomar\u00eda parte na batalla de Arlab\u00e1n, onde ga\u00f1ar\u00eda o ascenso a \"brigadier\".\nDurante 1837 enc\u00e1rgaselle o mando das reservas andaluzas para expulsar aos carlistas de Castela, e durante esta campa\u00f1a nace unha forte inimizade co xeneral Espartero. A s\u00faa grande habilidade militar e a s\u00faa ideolox\u00eda liberal fixeron que tanto progresistas como moderados pretendesen que se incorporara aos seus partidos. A pesar disto tivo que exiliarse despois de presidir xunto co xeneral C\u00f3rdoba unha xunta de oposici\u00f3n a Espartero. Permanecer\u00eda en Par\u00eds durante os tres anos que durou a Rexencia.\nEn 1843 regresar\u00eda a Valencia, e o 23 de xullo dese mesmo ano, derrotar\u00eda as tropas esparteristas de Seoane en Torrej\u00f3n de Ardoz, preto de Madrid; por esta vitoria ser\u00eda ascendido a tenente xeneral. En novembro \u00e9 vitima dun atentado en Madrid do que consegue sobrevivir.\nAo rematar a Rexencia de Espartero, a maior\u00eda de idade de Isabel II en 1844, foi nomeado presidente do goberno e converteuse nun dos impulsores da Constituci\u00f3n de 1845. Trala Revoluci\u00f3n de 1846 o 2 de abril contra a s\u00faa maneira de gobernar (estivo na Presidencia do Consello de Ministros entre o 3 de maio de 1844 e o 12 de febreiro de 1846 e entre o 16 de marzo e o 5 de abril de 1846, recobr\u00e1ndoa entre o 4 de outubro de 1847 e o 19 de outubro de 1849), o 26 de novembro de 1847 Isabel II premia a s\u00faa lealdade conced\u00e9ndolle o Ducado de Valencia con Grandeza de Espa\u00f1a. Volve gobernar entre o 20 de outubro de 1849 e o 14 de xaneiro de 1851, cando presentou a s\u00faa dimisi\u00f3n, pero tras o golpe de Leopoldo O'Donnell foi chamado de novo para formar goberno entre 12 de outubro de 1856 e o 15 de outubro de 1857. Ata 1868 presidiu dous gabinetes ministeriais m\u00e1is (16 de setembro de 1864 a 21 de xu\u00f1o de 1865 e 10 de xullo de 1866 a 23 de abril de 1868) altern\u00e1ndose especialmente con Leopoldo O'Donnell, dende os cales exerceu unha pol\u00edtica represiva contra calquera manifestaci\u00f3n revolucionaria. Tras a s\u00faa morte produciuse a Revoluci\u00f3n de 1868, que derrocar\u00eda a Isabel II."}
{"id": "39663", "revid": "5863", "url": "https://gl.wikipedia.org/wiki?curid=39663", "title": "Manuel Pando Fern\u00e1ndez de Pineda", "text": "Manuel Pando Fern\u00e1ndez de Pineda, nado en Madrid en 1792 e finado na mesma cidade o 20 de febreiro de 1872, foi Marqu\u00e9s de Miraflores e de Pontejos, Conde de Villapaterna e da Ventosa, Se\u00f1or de Villargarc\u00eda del Pinar e de Miraflores. Pol\u00edtico, diplom\u00e1tico e historiador espa\u00f1ol.\nFoi embaixador de Espa\u00f1a en Londres en 1834 durante a Regencia de Mar\u00eda Cristina de Borb\u00f3n sendo un dos art\u00edfices da Cu\u00e1drupla Alianza. En 1838 foi embaixador en Par\u00eds. Foi nomeado durante pouco m\u00e1is dun mes Presidente do Consello de Ministros en 1846, pero a convulsi\u00f3n dos primeiros d\u00edas derribaron o seu goberno en favor de Ram\u00f3n Mar\u00eda Narv\u00e1ez. Posteriormente foi Ministro de Estado en 1851, e de novo Presidente do Consello en 1863. Pouco antes da Revoluci\u00f3n de 1868 foi Presidente do Senado.\nFoi membro da Real Academia da Historia.\nV\u00e9xase tam\u00e9n.\nLigaz\u00f3ns externas.\n "}
{"id": "39666", "revid": "65337", "url": "https://gl.wikipedia.org/wiki?curid=39666", "title": "Dobra (moeda castel\u00e1)", "text": "A dobra foi unha moeda castel\u00e1 de ouro.\nTen a s\u00faa orixe no dobre dinar almohade, unha moeda de ouro, co\u00f1ecida en castel\u00e1n como dobla. Bateuse por vez primeira por orde de Fernando III trala conquista de Sevilla para substitu\u00edr o marabed\u00ed de ouro. En Castela desapareceu tras a reforma monetaria de 1497, a\u00ednda que perdurou nas Indias."}
{"id": "39668", "revid": "65337", "url": "https://gl.wikipedia.org/wiki?curid=39668", "title": "Excelente", "text": "O excelente foi unha moeda castel\u00e1 de ouro que se emitiu entre 1497 e 1537. Ti\u00f1a un peso de dous castel\u00e1ns. Nas primeiras pezas aparec\u00eda no anverso o busto dos Reis Cat\u00f3licos e no reverso a aguia de San Xo\u00e1n. Foi unha das moedas m\u00e1is apreciadas pola pureza do ouro coa que estaba cu\u00f1ada."}
{"id": "39669", "revid": "85894", "url": "https://gl.wikipedia.org/wiki?curid=39669", "title": "Noven", "text": "O noven foi unha antiga moeda castel\u00e1 de bill\u00f3n cu\u00f1ada por Sancho IV. Utiliz\u00e1ronse nos s\u00e9culos XIII e XIV e XV.\nHistoria.\nSancho IV, fillo e sucesor de Afonso IX, cu\u00f1ou os denominados di\u00f1eiros coroados ou \"cornados\", dez dos cales fac\u00edan un marabed\u00ed, e equival\u00edan a nove di\u00f1eiros de conta, de a\u00ed a s\u00faa denominaci\u00f3n como novenes. \nS\u00e1bese pola documentaci\u00f3n do privilexio concedido \u00e1 vila de Lorca para cu\u00f1ar moeda no ano 1297, que os di\u00f1eiros novenes do tempo de Fernando IV (sucesor do rei Sancho) ti\u00f1an un peso de 0.87 gramos e unha lei de 167 mil\u00e9simas mentres que os coroados de Sancho IV pesaban 0.87 gramos e a s\u00faa lei era maior, 250 mil\u00e9simas.\nNo ano 1305 f\u00edxase o valor dos \"cornados\" de Sancho IV en 15 di\u00f1eiros de conta, o cal se manter\u00e1 durante todo o s\u00e9culo XIV, polo que deixan de equivaler aos di\u00f1eiros novenes. Seis destas novas moedas equivalen a un marabed\u00ed.\nNo s\u00e9culo XV contin\u00faan aparecendo referencias os di\u00f1eiros novenes na documentaci\u00f3n, se ben a moeda mi\u00fada \u00e9 xa maioritariamente a chamada branca (con valor de cinco di\u00f1eiros novenes ou medio marabed\u00ed) e a media branca."}
{"id": "39670", "revid": "15490", "url": "https://gl.wikipedia.org/wiki?curid=39670", "title": "Jos\u00e9 Canalejas", "text": "Jos\u00e9 Canalejas M\u00e9ndez, nado en Ferrol o 31 de xullo de 1854 e finado en Madrid o 12 de novembro de 1912, foi un pol\u00edtico espa\u00f1ol, que exerceu o cargo de presidente do goberno entre os anos 1910 e 1912.\nTraxectoria.\nEra fillo de Jos\u00e9 Canalejas Casas, un enxe\u00f1eiro e pol\u00edtico barcelon\u00e9s que vi\u00f1era a Ferrol en 1854 para facerse cargo da Escola de Maquinistas da Armada, dirixindo tam\u00e9n o peri\u00f3dico \"El Eco Ferrolano\" e da sevillana Mar\u00eda del Amparo M\u00e9ndez Romero. Instalado coa s\u00faa familia en Madrid en 1855 cursou os seus primeiros estudos no Colexio de Santoja e o bacharelato no Instituto de San Isidro. Neno prodixio, traduce \u00f3s dez anos do franc\u00e9s \u00f3 espa\u00f1ol unha pequena obra titulada \"Luis o el joven emigrado\". Con s\u00f3 once oficia de correspondente pol\u00edtico de prensa baixo o pseud\u00f3nimo de \"El cantor de Mugardos\".\nInclinado por igual polas leis e polas humanidades, cursou \u00e1 vez Dereito e Filosof\u00eda e Letras, doutor\u00e1ndose nas d\u00faas carreiras. En 1872 \u00e9 contratado como axudante da c\u00e1tedra de \"Principios xerais da lingua e Literatura Espa\u00f1ola\". Concursa d\u00faas veces \u00e1 c\u00e1tedra de Literatura na Universidade Central de Madrid pero non a consegue. A primeira vez ga\u00f1ounaMarcelino Men\u00e9ndez Pelayo, e a segunda Antonio S\u00e1nchez Moguel.\nChegou a ocupar os m\u00e1is altos cargos de diferentes instituci\u00f3ns. Foi decano do Colexio de Avogados de Madrid e presidente da Real Academia de Lexislaci\u00f3n e Xurisprudencia. Formou parte da Academia de Ciencias Morais e Pol\u00edticas e foi membro de n\u00famero da Real Academia Espa\u00f1ola da Lingua.\nSimpatizante do Partido Dem\u00f3crata Progresista, de ideas republicanas, abandonar\u00eda estas ideas ao se producir a restauraci\u00f3n din\u00e1stica dos Borb\u00f3ns integr\u00e1ndose nas filas do Partido Liberal de Sagasta, ent\u00f3n dirixido por Cristino Martos.\nEn 1876, Canalejas incorp\u00f3rase \u00f3 Colexio de Avogados de Madrid, adquirindo dende os seus primeiros tempos de exercicio profesional a m\u00e1is alta reputaci\u00f3n. A s\u00faa dial\u00e9ctica era \u00e1xil e contundente.\nFoi deputado por Soria en 1881 e, posteriormente, por \u00c1greda, Alcoi e Alxeciras. Ocupou diversos cargos durante a rexencia de Mar\u00eda Cristina (1885-1902). Foi, en 1883, subsecretario da Presidencia e a comezos de 1888 Ministro de Fomento. M\u00e1is tarde, en decembro, foino de Graza e Xustiza. No per\u00edodo do 17 de decembro de 1894 \u00f3 23 de marzo de 1895 desempe\u00f1ou a carteira do Ministro de Facenda, e en 1902 a de Agricultura, Industria e Comercio.\nEn 1910 foi nomeado xefe de goberno tras os dram\u00e1ticos acontecementos da Semana Tr\u00e1xica de Barcelona e a ca\u00edda de Antonio Maura.\nA cuesti\u00f3n relixiosa resolveuna na chamada \"Ley del Candado\" (\"Lei do Cadeado\") de 1910, que delimitaba as \u00e1reas de influencia da Igrexa e do Estado. Con relaci\u00f3n \u00f3 problema catal\u00e1n, propuxo o Proxecto de mancomunidades, en colaboraci\u00f3n con Prat de la Riba. Interveu na cuesti\u00f3n marroqu\u00ed, coa ocupaci\u00f3n de Larache, Asilah e Alcazarquivir.\nFoi asasinado a tiros en Madrid en 1912 polo anarquista aragon\u00e9s Manuel Pardi\u00f1as Serrano, cando se encontraba mirando o escaparate dunha librer\u00eda da Porta do Sol. Foi soterrado no Pante\u00f3n de Homes Ilustres de Madrid.\nObra.\nFoi ademais de pol\u00edtico, periodista, escritor e conferenciante. En 1875, publicou \"Apuntes para un curso de literatura latina\" en dous volumes, en 1888, \"Derecho parlamentario comparado\" e en 1910 \"Estudios sobre las Regal\u00edas de la Corona de Espa\u00f1a\". Os seus primeiros triunfos como orador conseguiunos no Ateneo. Foron c\u00e9lebres os seus discursos parlamentarios sobre as reformas militares de Cassola, os de apertura da Academia de Xurisprudencia, as conferencias do casino militar."}
{"id": "39671", "revid": "150", "url": "https://gl.wikipedia.org/wiki?curid=39671", "title": "Cortes espa\u00f1olas", "text": ""}
{"id": "39672", "revid": "98629", "url": "https://gl.wikipedia.org/wiki?curid=39672", "title": "Cortes Xerais", "text": "As Cortes Xerais son o Parlamento espa\u00f1ol, constitu\u00eddo e regulado no t\u00edtulo III da Constituci\u00f3n. De acordo con ela, son as representantes do pobo espa\u00f1ol, tendo unha configuraci\u00f3n bicameral asim\u00e9trica, compostas por:\nEn representaci\u00f3n do pobo espa\u00f1ol, exercen os aspectos esenciais da soberan\u00eda nacional: pos\u00faen a potestade lexislativa, aproban os Orzamentos Xerais do Estado, controlan a acci\u00f3n do Goberno e desempe\u00f1an o resto de funci\u00f3ns que lles atrib\u00fae a Constituci\u00f3n.\nNatureza.\nA Constituci\u00f3n espa\u00f1ola, seguindo o principio de divisi\u00f3n de poderes exposto por Charles de Montesquieu, define e regula os tres poderes b\u00e1sicos: lexislativo, executivo e xudicial. O primeiro encom\u00e9ndase \u00e1s Cortes Xerais, o segundo ao Goberno da Naci\u00f3n e o terceiro aos tribunais de xustiza.\nSegundo a configuraci\u00f3n derivada da Constituci\u00f3n, as Cortes Xerais son un \u00f3rgano complexo de natureza representativa, deliberante, inviolable e continua.\nPoderes e potestades.\nAs Cortes Xerais, como representantes do pobo espa\u00f1ol, pos\u00faen unha serie de poderes e potestades que lles ve\u00f1en atribu\u00eddas pola Constituci\u00f3n e que non poder\u00edan atribuirse lexitimamente a outra instituci\u00f3n debido \u00e1 s\u00faa propia natureza e \u00e1 condici\u00f3n de Espa\u00f1a como un Estado social e democr\u00e1tico.\nPoder lexislativo.\nO poder lexislativo consiste en elaborar e votar as leis. Tradicionalmente, a pr\u00e1ctica e o texto das diversas constituci\u00f3ns deixaron sentado o principio de que \u00aba potestade de facer as leis reside nas Cortes co rei\u00bb.\u00a0Este\u00a0principio tivo unha maior ou menor aplicaci\u00f3n real en funci\u00f3n da tendencia conservadora ou progresista do momento, e na actualidade aparece completamente superado por ser Espa\u00f1a un Estado democr\u00e1tico, cuxa forma pol\u00edtica de goberno \u00e9 a monarqu\u00eda parlamentaria, e na que o rei carece totalmente de potestades para poder presentar ou impedir propostas lexislativas; outorg\u00e1ndolle a Constituci\u00f3n a prerrogativa, de tipo simb\u00f3lico, de \u00absancionar e promulgar as leis\u00bb, que deber\u00e1 efectuala ineludiblemente no prazo de quince d\u00edas coa s\u00faa consecuente e inmediata publicaci\u00f3n (artigo 91), conform\u00e1ndose as\u00ed o acto sancionador como unha mera funci\u00f3n nominal: a sanci\u00f3n e promulgaci\u00f3n real config\u00farase non como un poder, sen\u00f3n como un acto complementario e de obrigado cumprimento, no que o monarca non pode opo\u00f1erse. As\u00ed a sanci\u00f3n real \u00e9 unha f\u00f3rmula certificante de que a lei foi aprobada polo \u00f3rgano lexislativo.\nA Constituci\u00f3n confire todo o poder lexislativo \u00e1s Cortes Xerais; este poder comprende as facultades de elaborar e aprobar as leis e de modificalas ou derrogalas por medio doutras leis. As C\u00e1maras das Cortes Xerais exercen este poder de forma conxunta, tramitando e votando sucesivamente as proposici\u00f3ns de lei que elabore calquera delas e tramitando e votando os proxectos de lei que remita o Goberno\u00a0primeiro o Congreso dos Deputados e logo o Senado.\u00a0No caso de que o Senado presente emendas ao proxecto de lei, o Congreso dos Deputados aprobar\u00e1 ou rexeitaraas todas ou soamente algunhas por maior\u00eda simple, e se o Senado por maior\u00eda absoluta veta un proxecto ou proposici\u00f3n de lei, este devolver\u00e1selle \u00e1 C\u00e1mara baixa, que o pode ratificar por maior\u00eda absoluta ou pode esperar dous meses e aprobalo por maior\u00eda simple.\nO poder lexislativo ten un \u00fanico l\u00edmite: o marco constitucional. En virtude do principio de xerarqu\u00eda normativa, as leis non poden resultar contrarias \u00e1 letra ou ao esp\u00edrito da Constituci\u00f3n, e en tal caso o Tribunal Constitucional poder\u00e1 declarar a s\u00faa nulidade. No entanto, \u00e9 importante sinalar que as leis gozan de presunci\u00f3n de constitucionalidade mentres o Tribunal Constitucional non declare o contrario e que a validez das leis, unha vez aprobadas polas Cortes Xerais e sancionadas polo rei, non pode ser cuestionada nin combatida nos tribunais ordinarios.\nA elaboraci\u00f3n e aprobaci\u00f3n das leis ten lugar no seo de cada C\u00e1mara segundo o establecido no seu respectivo regulamento, pero dado o tipo de configuraci\u00f3n de bicameralismo imperfecto, queda claramente establecida a superioridade do Congreso dos Deputados sobre o Senado no proceso de formaci\u00f3n da vontade lexislativa das Cortes Xerais.\nAmbas as C\u00e1maras te\u00f1en a iniciativa das leis, pero o Senado debe remitir ao Congreso dos Deputados para a s\u00faa tramitaci\u00f3n os proxectos de lei que tome en consideraci\u00f3n, polo que queda como c\u00e1mara de segunda lectura; pode emendar ou vetar os proxectos de lei aprobados polo Congreso, pero este pode levantar o veto ou rexeitar as emendas por maior\u00eda absoluta, ou ben por maior\u00eda simple unha vez transcorridos dous meses.\nAs leis aprobadas polas Cortes Xerais non son eficaces ata que reciben a sanci\u00f3n real e a promulgaci\u00f3n por orde do rei, que ademais decreta a s\u00faa inmediata publicaci\u00f3n; esta sanci\u00f3n e promulgaci\u00f3n \u00e9, como os demais actos do rei, un acto obrigatorio sobre o cal o xefe do Estado non pode deliberar nin decidir, e que polo tanto require de referendo; polo que queda exclu\u00eddo un posible dereito do rei a vetar un proxecto de lei, salvo na situaci\u00f3n te\u00f3rica na que se pretendese a sanci\u00f3n dunha lei que, de forma flagrante e co\u00f1ecida, non sexa ratificada favorablemente polas Cortes Xerais.\nPotestades de control da acci\u00f3n pol\u00edtica do Goberno.\nUn r\u00e9xime parlamentario caracter\u00edzase, xunto \u00e1 divisi\u00f3n de poderes, polo mantemento dunha serie de mecanismos que aseguren a comunicaci\u00f3n entre o poder lexislativo e o poder executivo. Este obxecto c\u00famprese mediante a habilitaci\u00f3n do lexislativo para controlar a acci\u00f3n pol\u00edtica do Goberno, obrig\u00e1ndoo a contar coa confianza das Cortes para seguir desenvolvendo a s\u00faa actividade. Na Constituci\u00f3n, o T\u00edtulo V recolle as relaci\u00f3ns existentes entre o Goberno e as Cortes Xerais, establecendo o artigo 108 que o Goberno responde solidariamente da s\u00faa xesti\u00f3n pol\u00edtica ante o Congreso dos Deputados.\nAmbas as C\u00e1maras impulsan e controlan a acci\u00f3n do Goberno mediante preguntas e interpelaci\u00f3ns e dirixen a s\u00faa acci\u00f3n nun determinado sentido mediante resoluci\u00f3ns e proposici\u00f3ns non de Lei, \u00e1s cales o Goberno debe suxeitarse en virtude do principio de responsabilidade do executivo ante o lexislativo (principio parlamentario).\nPreguntas, interpelaci\u00f3ns e moci\u00f3ns.\nA pregunta constit\u00fae un elemento relevante de control e de informaci\u00f3n. Xurdiu en Inglaterra e consiste en solicitar aclaraci\u00f3ns ao Goberno para saber se un feito \u00e9 certo, se unha informaci\u00f3n chegou ao executivo, ou se \u00e9 exacta, se o Goberno adoptou ou vai adoptar medidas en orde a determinadas cuesti\u00f3ns etc.\nAs interpelaci\u00f3ns constit\u00faen o medio normal, m\u00e1is amplo e en\u00e9rxico de fiscalizaci\u00f3n. As interpelaci\u00f3ns son de orixe francesa e difiren das preguntas en canto a que a petici\u00f3n de aclaraci\u00f3ns ref\u00edrese especificamente \u00e1 conduta ou intenci\u00f3ns dun ministro ou de todo o gabinete e van destinadas a determinar un debate sobre a orientaci\u00f3n pol\u00edtica seguida. Difer\u00e9nciase da pregunta por dous aspectos: a interpelaci\u00f3n implica unha cr\u00edtica \u00e1 conduta tanto por acci\u00f3n como por omisi\u00f3n do Goberno ou dos seus membros. Tam\u00e9n difire en canto ao seu procedemento, a interpelaci\u00f3n pode dar lugar a unha moci\u00f3n, que se somete a votaci\u00f3n e de ser aprobada, obriga ao Goberno a actuar de acordo co texto aprobado. A pregunta ten un alcance moito m\u00e1is limitado.\nComisi\u00f3ns de investigaci\u00f3n.\nAs Cortes Xerais exercen facultades de \u00edndole pol\u00edtica como a constituci\u00f3n de comisi\u00f3ns de investigaci\u00f3n, a comparecencia e interrogatorio de autoridades e particulares sobre asuntos de interese xeral e a aprobaci\u00f3n de resoluci\u00f3ns non lexislativas.\nAs comisi\u00f3ns de investigaci\u00f3n config\u00faranse como unha l\u00f3xica consecuencia da actividade fiscalizadora ou de control das Cortes. O seu obxectivo \u00e9 recoller a informaci\u00f3n necesaria sobre calquera asunto de interese p\u00fablico que poida servir para unha posterior resoluci\u00f3n das Cortes ou para esixir responsabilidades ao ministro correspondente.\nA Constituci\u00f3n reco\u00f1ece a ambas as c\u00e1maras o dereito de nomear, conxunta ou separadamente, comisi\u00f3ns de investigaci\u00f3n sobre calquera asunto de interese p\u00fablico. As conclusi\u00f3ns de devanditas comisi\u00f3ns non son vinculantes para os tribunais, nin afectan \u00e1s resoluci\u00f3ns xudiciais, sen prexu\u00edzo de que o resultado da investigaci\u00f3n sexa comunicado ao Ministerio Fiscal para o exercicio, cando cumpra, das acci\u00f3ns oportunas. No entanto, si reco\u00f1ece a obrigatoriedade de comparecer a requirimento das C\u00e1maras e permite que a lei impo\u00f1a sanci\u00f3ns por incumprir dita obriga.\nCuesti\u00f3n de confianza e censura.\nAdemais, o Congreso dos Deputados ten encomendada a funci\u00f3n de soster ao Goberno, expresando o outorgamento e retirada da confianza das Cortes Xerais nel, o que leva a cabo mediante a votaci\u00f3n de investidura do presidente de Goberno e mediante moci\u00f3ns de censura e cuesti\u00f3ns de confianza. A perda da confianza do Congreso dos Deputados obriga ao Goberno a presentar a s\u00faa dimisi\u00f3n ante o rei.\nPotestade tributaria.\nEn virtude do principio tradicional de que o rei s\u00f3 pod\u00eda impor tributos co consentimento das Cortes, o constitucionalismo espa\u00f1ol reservou sempre a estas a facultade de impor gravames e cargas sobre a naci\u00f3n. Nin o rei nin funcionario alg\u00fan pode esixir o pago de contribuci\u00f3n que non sexa votada e autorizada polas Cortes Xerais.\nAs Cortes Xerais exercen actualmente esta potestade a trav\u00e9s de leis especiais, en virtude das cales se gravan bens e dereitos tan variados como o alcol, o tabaco, os hidrocarburos, o patrimonio das persoas e as s\u00faas rendas e beneficios.\nPotestade orzamentaria.\nComo continuaci\u00f3n do principio sinalado no apartado anterior, a potestade orzamentaria das Cortes Xerais comprende a facultade de realizar asignaci\u00f3ns dos fondos do Estado e sup\u00f3n a obrigaci\u00f3n de calquera outra autoridade ou funcionario p\u00fablico de contar coa s\u00faa autorizaci\u00f3n expresa para realizar gastos con cargo ao orzamento do Estado.\nA \u00fanica excepci\u00f3n a este principio \u00e9 o privilexio constitucional do rei de recibir unha cantidade global dos Orzamentos Xerais do Estado que, polo tanto, non pode estar dividida en partidas e non pode ser fiscalizada ou controlada, e que o rei ten o dereito de distribu\u00edr como xulgue m\u00e1is oportuno.\nPotestades en materia de pol\u00edtica internacional.\nNesta materia, as potestades das Cortes cont\u00e9\u00f1ense nos artigos 93 e 94 da Constituci\u00f3n, que establecen a autorizaci\u00f3n mediante lei org\u00e1nica da celebraci\u00f3n de tratados polos que se atrib\u00faa o exercicio de competencias derivadas da Constituci\u00f3n a unha organizaci\u00f3n internacional. Tam\u00e9n se establece a previa autorizaci\u00f3n das Cortes Xerais para obrigarse por medio de tratados ou convenios internacionais en determinados casos.\nOutras.\nPor \u00faltimo te\u00f1en atribu\u00edda unha intervenci\u00f3n limitada en relaci\u00f3n \u00e1 Coroa, debendo reunirse ambas as C\u00e1maras en sesi\u00f3n conxunta para recibir, como parlamento da Naci\u00f3n, o xuramento do rei e para proclamalo, para recibir o xuramento do pr\u00edncipe de Asturias e dos rexentes, para designar aos integrantes da Rexencia no caso de que non haxa persoa algunha das chamadas a ela pola Constituci\u00f3n, as\u00ed como para prover \u00e1 sucesi\u00f3n no Trono no caso de que as li\u00f1as chamadas a iso pola Constituci\u00f3n se extingan. Ademais, est\u00e1n facultadas para reco\u00f1ecer a inhabilitaci\u00f3n do rei e poder prohibir expresamente a celebraci\u00f3n de matrimonio daquelas persoas que te\u00f1an dereito \u00e1 sucesi\u00f3n no Trono.\nGarant\u00edas constitucionais.\nGarant\u00edas das C\u00e1maras.\nEn garant\u00eda do libre exercicio das s\u00faas funci\u00f3ns, a Constituci\u00f3n declara que \u00abas Cortes Xerais son inviolables\u00bb. A inviolabilidade das Cortes Xerais non pode ser quebrantada por ningunha autoridade ou particular, polo que son xuridicamente inatacables.\nA Constituci\u00f3n garante a autonom\u00eda plena de ambas as C\u00e1maras das Cortes Xerais, ao declarar que as mesmas \u00abestablecen os seus propios Regulamentos, aproban aut\u00f3nomamente os seus orzamentos e, de com\u00fan acordo, regulan o Estatuto do Persoal das Cortes Xerais\u00bb.\nA garant\u00eda da autonom\u00eda das C\u00e1maras compl\u00e9tase coa proscripci\u00f3n de toda intervenci\u00f3n exterior na vida parlamentaria, ao reco\u00f1ecer \u00e1s c\u00e1maras a potestade exclusiva de elixir aos seus respectivos presidentes e aos demais membros das s\u00faas Mesas e aos devanditos presidentes o exercicio, en nome das s\u00faas C\u00e1maras, todos os poderes administrativos e facultades de polic\u00eda no interior das s\u00faas respectivas sedes.\nEn canto \u00e1 liberdade de funcionamento, a Constituci\u00f3n recolle dous per\u00edodos ordinarios de sesi\u00f3ns para a reuni\u00f3n das c\u00e1maras: o primeiro, de setembro a decembro; e o segundo, de febreiro a xu\u00f1o. Tam\u00e9n poder\u00e1n reunirse en sesi\u00f3ns extraordinarias a petici\u00f3n do Goberno, da Deputaci\u00f3n Permanente ou da maior\u00eda absoluta dos membros de calquera das C\u00e1maras.\nF\u00f3ra das reuni\u00f3ns regulamentariamente previstas en conformidade coa Constituci\u00f3n, as reuni\u00f3ns de parlamentarios non vincular\u00e1n \u00e1s C\u00e1maras e non poder\u00e1n exercer as s\u00faas funci\u00f3ns nin ostentar os seus privilexios.\nGarant\u00edas de senadores e deputados.\nPara garantir a liberdade individual de acci\u00f3n dos membros das Cortes Xerais, a Constituci\u00f3n establece que \u00abningu\u00e9n poder\u00e1 ser membro das d\u00faas c\u00e1maras simultaneamente, nin acumular a acta dunha Asemblea de Comunidade Aut\u00f3noma coa de Deputado do Congreso\u00bb, a fin de facilitar a dedicaci\u00f3n m\u00e1is completa posible \u00e1s tarefas parlamentarias por parte dos representantes do pobo.\nA garant\u00eda da devandita liberdade individual contin\u00faa coa prohibici\u00f3n de que os membros das Cortes Xerais estean ligados por mandato imperativo, \u00e9 dicir, poden opinar e votar libremente segundo o seu propio criterio a\u00ednda cando resulte contrario aos desexos dos seus respectivos partidos pol\u00edticos e dos electores.\nEsta garant\u00eda compl\u00e9tase coa inviolabilidade constitucional dos senadores e deputados polas opini\u00f3ns manifestadas no exercicio das s\u00faas funci\u00f3ns; coa inmunidade procesual que impide a s\u00faa detenci\u00f3n salvo caso de grave delito e a s\u00faa inculpaci\u00f3n ou procesamiento sen previa autorizaci\u00f3n da C\u00e1mara respectiva; co seu aforamento ante a Sala do Penal do Tribunal Supremo; e co reco\u00f1ecemento do dereito a percibir unha asignaci\u00f3n, que ser\u00e1 fixada pola respectiva C\u00e1mara.\nComposici\u00f3n das C\u00e1maras.\nSenado.\nO Senado \u00e9 a c\u00e1mara de representaci\u00f3n territorial, na que se combina a representaci\u00f3n das comunidades aut\u00f3nomas e das provincias.\nCada comunidade aut\u00f3noma designa un senador e outro m\u00e1is por cada mill\u00f3n de habitantes do seu respectivo territorio, correspondendo a designaci\u00f3n \u00e1 asemblea lexislativa ou ao \u00f3rgano colexiado superior da comunidade aut\u00f3noma, segundo o establecido no respectivo estatuto de autonom\u00eda.\nEn cada provincia el\u00edxense catro senadores por sufraxio universal, libre, igual, directo e segredo polos votantes de cada unha delas, segundo a lei electoral; nas provincias insulares, cada illa ou agrupaci\u00f3n delas, con Cabido ou Consello Insular, constit\u00fae unha circunscrici\u00f3n para os efectos de elecci\u00f3n de senadores, correspondendo tres a cada unha das illas maiores \u2014Gran Canaria e Tenerife, nas Canarias, e Maiorca, nas Illas Baleares\u2014 e un a cada unha das seguintes illas ou agrupaci\u00f3ns: Eivissa-Formentera e Menorca, nas Illas Baleares, e El Hierro, Forteventura, A Gomera, A Palma e Lanzarote, nas Canarias; as cidades aut\u00f3nomas de Ceuta e Melilla elixen cada unha delas dous senadores.\nO Senado \u00e9 elixido por catro anos, de maneira que o mandato dos senadores termina catro anos despois da s\u00faa elecci\u00f3n ou o d\u00eda da disoluci\u00f3n da C\u00e1mara.\nCongreso dos Deputados.\nO Congreso componse dun m\u00ednimo de 300 e un m\u00e1ximo de 400 deputados \u2014actualmente 350\u2014, elixidos por sufraxio universal, libre, igual, directo e segredo, nos termos que estableza a lei. Son electores e elixibles todos os espa\u00f1ois que estean en pleno uso dos seus dereitos pol\u00edticos.\nA efectos da elecci\u00f3n de deputados, a circunscrici\u00f3n electoral \u00e9 a provincia. A lei org\u00e1nica de R\u00e9xime Electoral Xeral distrib\u00fae o n\u00famero total de deputados, asignando unha representaci\u00f3n m\u00ednima inicial de dous deputados a cada circunscrici\u00f3n, un a Ceuta e un a Melilla, e distribu\u00edndo os demais en proporci\u00f3n \u00e1 poboaci\u00f3n.\nA elecci\u00f3n verif\u00edcase en cada circunscrici\u00f3n atendendo a criterios de representaci\u00f3n proporcional, seguindo o sistema D'Hondt que permite evitar fraccionamientos inconvenientes para a estabilidade da C\u00e1mara. Este m\u00e9todo ten unha contrapartida negativa: prexudica aos partidos minoritarios \u2014na circunscrici\u00f3n en que o sexan\u2014, crea o concepto de \u00abvoto \u00fatil\u00bb, que pode condicionar o voto dos cidad\u00e1ns, e favorece o bipartidismo.\nO Congreso \u00e9 elixido por catro anos, de maneira que o mandato dos deputados termina catro anos despois da s\u00faa elecci\u00f3n ou o d\u00eda da disoluci\u00f3n da C\u00e1mara.\nFuncionamento.\nR\u00e9xime.\nA regulaci\u00f3n fundamental do funcionamento das Cortes Xerais at\u00f3pase na Constituci\u00f3n e nos regulamentos de cada unha das c\u00e1maras.\nTempo.\nA lexislatura \u00e9 o tempo normal da vida de cada C\u00e1mara, cuxa duraci\u00f3n \u00e9 de catro anos, salvo en caso de disoluci\u00f3n anticipada.\nO per\u00edodo de sesi\u00f3ns \u00e9 cada unha das etapas de traballo dentro de cada lexislatura. Sin\u00e1lanse que as C\u00e1maras se reunir\u00e1n anualmente en dous per\u00edodos ordinarios de sesi\u00f3ns, un de setembro a decembro e outro de febreiro a xu\u00f1o.\nLugar.\nDe acordo coa Constituci\u00f3n, que establece Madrid como capital, a sede das Cortes Xerais est\u00e1 na devandita cidade, tanto para o Congreso como para o Senado. Ambos os locais gozan do privilexio de inviolabilidade do artigo 66.3 da Constituci\u00f3n.\nPleno e comisi\u00f3ns.\nO funcionamento das C\u00e1maras ten lugar en pleno e en comisi\u00f3ns, coas limitaci\u00f3ns establecidas na Constituci\u00f3n \u2014por exemplo, nos casos de leis org\u00e1nicas e tratados internacionais\u2014. O pleno \u00e9 a reuni\u00f3n de todos os membros dunha C\u00e1mara, baixo a presidencia da s\u00faa respectiva Mesa; as comisi\u00f3ns son cada unha das secci\u00f3ns operativas nas que se dividen os deputados ou senadores, baixo a direcci\u00f3n dunha Mesa propia.\nDisoluci\u00f3n.\nAs Cortes Xerais exercen todos os seus poderes e potestades a trav\u00e9s da elaboraci\u00f3n e aprobaci\u00f3n das Leis, mediante a proposici\u00f3n dos nomeamentos dos titulares de determinados \u00f3rganos do Estado ao rei e doutras formas.\nEn canto \u00e1s competencias relacionadas coa Coroa, como a autorizaci\u00f3n para declarar a guerra e facer a paz ou a proclamaci\u00f3n do rei ante as Cortes Xerais, as C\u00e1maras re\u00fanense en sesi\u00f3n conxunta baixo a presidencia do presidente do Congreso dos Deputados.\nDeterminadas decisi\u00f3ns de especial transcendencia pero de car\u00e1cter non lexislativo, como a apreciaci\u00f3n da necesidade de que o Estado harmonice disposici\u00f3ns diversas das comunidades aut\u00f3nomas sobre unha materia determinada, son tomadas por maior\u00eda de cada unha das C\u00e1maras; a Constituci\u00f3n distrib\u00fae a iniciativa nestes casos de forma desigual, en favor do Senado na maior\u00eda dos casos, pero ordena que as discrepancias sexan resoltas por unha Comisi\u00f3n Mixta composta por igual n\u00famero de senadores e deputados, pero se a proposta elaborada por ela non conduce ao acordo de ambas as c\u00e1maras a decisi\u00f3n final corresponde ao Congreso por maior\u00eda absoluta."}
{"id": "39676", "revid": "1410", "url": "https://gl.wikipedia.org/wiki?curid=39676", "title": "Jos\u00e9 Luis L\u00f3pez S\u00e1nchez-Toda", "text": "Jos\u00e9 Luis L\u00f3pez S\u00e1nchez-Toda, nado en Madrid o 30 de abril de 1901 foi un gravador espa\u00f1ol.\nTraxectoria.\nS\u00e1nchez-Toda naceu nunha familia de clase media en Madrid en 1901, ingresou na Escola Superior de Belas Artes de Madrid e tras rematar entrou a traballar na FNMT en 1924 onde permaneceu ata a s\u00faa xubilaci\u00f3n e onde dese\u00f1ou e gravou m\u00e1is de 100 selos e a maior\u00eda dos billetes emitidos desde 1937. Estivo \u00e1 fronte da secci\u00f3n de Gravado da FNMT e foi profesor na Escola Nacional de Artes Gr\u00e1ficas. En 1969 publicou a obra \"El arte de grabar el sello\".\nFoi tam\u00e9n o autor da primeira moeda cu\u00f1ada na zona sublevada da guerra civil, unha moeda de 25 c\u00e9ntimos de peseta de Francisco Franco, que levaba o lema \u00ab\u00bb. Est\u00e1 cu\u00f1ada en cupron\u00edquel e nela poden apreciarse as iniciais do gravador.\nO 5 de xu\u00f1o de 1998, Correos realizou unha emisi\u00f3n dedicada aos gravadores espa\u00f1ois que inclu\u00eda unha tiraxe de 2,5 mill\u00f3ns de selos cun valor facial de 70 pesetas e coa efixie de L\u00f3pez S\u00e1nchez-Toda e un dos seus gravados."}
{"id": "39677", "revid": "65337", "url": "https://gl.wikipedia.org/wiki?curid=39677", "title": "Antonio Manso Fern\u00e1ndez", "text": "Antonio Manso Fern\u00e1ndez, nado en agosto de 1934 en Madrid e finado en 1993, foi un gravador espa\u00f1ol.\nTraxectoria.\nEstudou na Escola Nacional de Artes Gr\u00e1ficas desde 1947 e dous anos despois entrou na Escola de Formaci\u00f3n da FNMT, foi xefe do seu departamento de gravado e autor de m\u00e1is de cen gravados entre selos e billetes."}
{"id": "39678", "revid": "89787", "url": "https://gl.wikipedia.org/wiki?curid=39678", "title": "Arnarulunnguaq", "text": "Arnarulunnguaq, nada en Qaanaaq en 1896 e finada o 3 de outubro de 1933, foi unha exploradora groenlandesa.\nTraxectoria.\nArnarulunnguaq, que significa \"pequena muller\", naceu en Qaanaaq, unha pequena comunidade inuit de Thule, e era filla de Uumaaq, un cazador groenland\u00e9s. Quedou orfa de pai desde os sete anos e era tradici\u00f3n que cando unha muller quedaba vi\u00fava con fillos matase o m\u00e1is pequeno para axudar a que sobrevivisen o resto, pero ela librouse polos choros do seu irm\u00e1n Ajako, polo que s\u00faa nai deixou que vivise. Tivo unha infancia dif\u00edcil na que tivo que axudar \u00e1 familia.\nEn agosto de 1921, Arnarulunnguaq e o seu home un\u00edronse a quinta expedici\u00f3n Thule (viaxes de exploraci\u00f3n) que realizaba o explorador dinamarqu\u00e9s Knud Rasmussen. Cando estaban en Nuuk, pouco antes de principiar a expedici\u00f3n, morreron o seu home e un irm\u00e1n por mor da pneumon\u00eda, unha enfermidade que tra\u00edan consigo os europeos. Daquela, Rasmussen pediulle a Arnarulunnguaq que regresase cos seus pero ela non considerou esa posibilidade e respostoulle: \"Antes eras ti quen me necesitaba, agora son eu quen te necesita\", continuando coa expedici\u00f3n.\nCando, en 1923, rematou a primeira parte da expedici\u00f3n chegando \u00e1 Ba\u00eda de Hudson, a maior partes dos expedicionarios regresaron \u00e1s s\u00faas casas, mais Rasmussen, Arnarulunnguaq e o seu curm\u00e1n Qaavigarsuaq Miteq decidiron continuar, cunha zorra de cans, a trav\u00e9s do Paso do Noroeste at\u00e9 o estreito de Bering, o 31 de agosto de 1924 na que se converteu na m\u00e1is longa traves\u00eda con cans de toda a historia e con s\u00f3 tres superviventes. En varias ocasi\u00f3ns, Rasmussen valorou a achega fundamental de Arnarulunnguaq durante os 18.000 km da expedici\u00f3n en zorra m\u00e1is longa da historia, pois dominaba a zorra, era unha experta coci\u00f1eira en condici\u00f3ns extremas e sab\u00eda erguer igl\u00fas e secar as peles coas que se vest\u00edan. \nDurante a expedici\u00f3n, conseguiron visitar todos os grupos inuit no norte do Canad\u00e1, moitos en Alasca e, finalmente, e de xeito simb\u00f3lico, aos grupos da pen\u00ednsula de Tjukotka, na Uni\u00f3n Sovi\u00e9tica.\nDe Alasca foron ata Washington onde foi recibida cos outros dous membros da expedici\u00f3n polo presidente Calvin Coolidge e partiu rumbo a Dinamarca, onde chegaron a finais de 1924. En Copenhague, enfermou de tuberculose e foi hospitalizada pero non se repuxo de todo e non puido volver a Thule ata o ver\u00e1n de 1925. Al\u00ed volveu casar con Karl Peary, un fillo do explorador estadounidense e morreu o 2 de outubro de 1933.\nReco\u00f1ecementos.\nCando estaba no hospital, nunha visita de Rasmussen, este deulle a Medalla de Prata ao M\u00e9rito, que aceptou con dificultades a pesar dos seus merecementos. "}
{"id": "39679", "revid": "17467", "url": "https://gl.wikipedia.org/wiki?curid=39679", "title": "Jos\u00e9 Canalejas y M\u00e9ndez", "text": ""}
{"id": "39681", "revid": "65337", "url": "https://gl.wikipedia.org/wiki?curid=39681", "title": "Euclydes Pontes", "text": "Euclydes Pontes (1908-2003) foi un filatelista brasileiro.\nNaceu en R\u00edo de Xaneiro, estudou enxe\u00f1er\u00eda civil e militar. En 1965 acadou o grao de xeneral do ex\u00e9rcito do Brasil. Comezou na filatelia en 1932 facendo unha colecci\u00f3n sobre Brasil pero foi sobre todo co\u00f1ecido pola s\u00faa colecci\u00f3n de tem\u00e1tica relixiosa \"Mar\u00eda, mediadora de todas as grazas\" que recibiu importantes premios da filatelia tem\u00e1tica brasileira.\nFoi director de trocos do Club Filat\u00e9lico do Brasil, presidente da Uni\u00f3n Mundial San Gabriel. Foi un dos fundadores da Federaci\u00f3n Brasileira de Filatelia e o seu presidente entre 1976 e 1997. Dende 1979 foi xurado internacional da Federaci\u00f3n Internacional de Filatelia e organizou os congresos da FIP en 1979 e 1983. Autor de \"Os selos do Brasil e o Panamericano\" (1946) e \"A Filatelia Argentina e o Panamericanismo\" (1950)."}
{"id": "39682", "revid": "1131", "url": "https://gl.wikipedia.org/wiki?curid=39682", "title": "Instituto Galego de Estudos de Seguran\u00e7a Internacional e da Paz", "text": "O Instituto Galego de Estudos de Seguran\u00e7a Internacional e da Paz (IGESIP) \u00e9 unha asociaci\u00f3n fundada en marzo de 2005 e con sede en Rianxo que pretende examinar problemas relacionados coa seguranza internacional e a paz de forma hol\u00edstica e multidisciplinar. Est\u00e1 inscrito como Axente de Cooperaci\u00f3n para o Desenvolvemento.\nForman parte do Instituto persoas de \u00e1mbitos cient\u00edficos e profesionais diferentes, como o Xornalismo, a Matem\u00e1tica, a F\u00edsica, a Ling\u00fc\u00edstica, a Antropolox\u00eda, a Psicolox\u00eda, o Dereito, a Diplomacia, a Pol\u00edtica, a Econom\u00eda ou a Historia, entre outros."}
{"id": "39686", "revid": "72", "url": "https://gl.wikipedia.org/wiki?curid=39686", "title": "N\u00f3s-UP", "text": ""}
{"id": "39689", "revid": "25871", "url": "https://gl.wikipedia.org/wiki?curid=39689", "title": "Eddie George", "text": "Edward Nathan George (nado o 24 de setembro de 1973 en Filadelfia) \u00e9 un xogador de f\u00fatbol americano retirado, xogou cos Tennessee Titans (1996-2004) en Tennessee e en Houston cando a franqu\u00eda se co\u00f1ec\u00eda como Houston Oilers, pasou a s\u00faa \u00faltima tempada cos Dallas Cowboys (2004-2005)"}
{"id": "39690", "revid": "88215", "url": "https://gl.wikipedia.org/wiki?curid=39690", "title": "Fabricio Coloccini", "text": "Fabricio Tom\u00e1s Coloccini, nado en C\u00f3rdoba o 22 de xaneiro de 1982, \u00e9 un futbolista internacional arxentino, que actualmente desempe\u00f1a a posici\u00f3n de central no San Lorenzo de Almagro arxentino. Foi xogador do Deportivo durante tres tempadas e media.\nTraxectoria.\nPasa polas categor\u00edas inferiores de Argentinos Juniors antes de fichar en 1998 polo Boca Juniors, club co que debuta na primeira categor\u00eda do f\u00fatbol arxentino e co que se proclama campi\u00f3n do Torneo Apertura ese mesmo ano. Despois de d\u00faas campa\u00f1as \u00e9 traspasado no ano 2000 ao Mil\u00e1n italiano, pero despois de contar con poucas oportunidades no Calcio regresa ao seu pa\u00eds para xogar cedido durante seis meses no San Lorenzo.\nColoccini, que ti\u00f1a 19 anos, procl\u00e1mase campi\u00f3n do Torneo Clausura co San Lorenzo e entra na convocatoria para xogar a Copa Mundial de F\u00fatbol Xuvenil Sub-20. A selecci\u00f3n arxentina procl\u00e1mase Campioa do Mundo Sub-20 tras vencer na final de Buenos Aires a Ghana por tres goles a cero. Nese mesmo ano prod\u00facese a s\u00faa chegada ao f\u00fatbol espa\u00f1ol, sendo cedido polo Mil\u00e1n ao Deportivo Alav\u00e9s para a tempada 2001-2002 e posteriormente ao Atl\u00e9tico e ao Vilarreal nas d\u00faas tempadas seguintes. Precisamente \u00e9 na s\u00faa estancia en Espa\u00f1a, cando debuta coa selecci\u00f3n absoluta do seu pa\u00eds, ser\u00e1 o 30 de abril de 2003 nun amigable contra Libia. Un ano despois queda subcampi\u00f3n da Copa Am\u00e9rica, celebrada no Per\u00fa, ao perder na final contra o Brasil na quenda de penaltis. Ese mesmo ano gana a Medalla de ouro nos Xogos Ol\u00edmpicos de Atenas.\nDespois de tres tempadas en Espa\u00f1a regresa ao Mil\u00e1n do que, despois de contar con poucos minutos, acaba sendo traspasado no mercado de inverno \u00f3 Deportivo, naquel momento adestrado por Javier Irureta. Despois de d\u00faas irregulares tempadas \u00e1s ordes de Joaqu\u00edn Caparr\u00f3s, er\u00edxese na 07-08, agora baixo a direcci\u00f3n t\u00e9cnica do vasco Miguel \u00c1ngel Lotina, coma un dos l\u00edderes do equipo branquiazul, disputando dende o seu posto natural de defensa central t\u00f3dolos minutos na Liga e anotando catro goles, o que propiciou o seu traspaso ao Newcastle United da Premier League por preto de 16 mill\u00f3ns de euros. Para cubrir a s\u00faa baixa o Deportivo faise cos servizos de Diego Colotto, compa\u00f1eiro de Coloccini no Mundial Sub-20, ao que el mesmo recomendara."}
{"id": "39691", "revid": "56817", "url": "https://gl.wikipedia.org/wiki?curid=39691", "title": "Tetrarca", "text": "No imperio romano, un tetrarca (do grego \"tetra\" catro e \"archon\" xefe) era o dirixente dunha das catro partes dun reino como suced\u00eda en Palestina ou do imperio romano desde a reforma de Diocleciano (293) que estableceu a tetrarqu\u00eda."}
{"id": "39694", "revid": "23204", "url": "https://gl.wikipedia.org/wiki?curid=39694", "title": "Linguas finop\u00e9rmicas", "text": "As linguas finop\u00e9rmicas \u00e9 un grupo de linguas pertencente \u00e1 familia ling\u00fc\u00edstica ur\u00e1lica, e dentro destas ao grupo de linguas ugrofinesas, ao cal pertence conxuntamente coas linguas \u00fagricas."}
{"id": "39696", "revid": "85894", "url": "https://gl.wikipedia.org/wiki?curid=39696", "title": "Luigi Taveri", "text": "Luigi Taveri, nado en Horgen o 19 de setembro de 1929 e finado o 1 de marzo de 2018 nun hospital do cant\u00f3n de Z\u00faric, foi un motociclista su\u00edzo.\nTraxectoria.\nDebutou no mundo do motociclismo profesional en 1953 en 350cc pilotando unha AJS. En 1962 venceu o mundial de 125cc cunha Honda. Tam\u00e9n conquistou seis grandes premios: Francia, Irlanda, B\u00e9lxica, Ulster, Alema\u00f1a Oriental e Holanda totalizando 48 puntos na clasificaci\u00f3n xeral. En 1964 conseguiu o seu segundo mundial, tam\u00e9n en 125cc, cun total de 46 puntos. En 1966 con cinco vitorias conseguiu o segundo posto. \u00d3 remate desa temporada retirouse da alta competici\u00f3n."}
{"id": "39697", "revid": "88215", "url": "https://gl.wikipedia.org/wiki?curid=39697", "title": "Rodolfo Bodipo", "text": "Rodolfo Bodipo D\u00edaz, nado en Dos Hermanas (Sevilla) o 25 de outubro de 1977, \u00e9 un exfutbolista hispano-ecuatoguineano. Xogaba de dianteiro e foi internacional coa selecci\u00f3n ecuatoguineana.\nTraxectoria.\nXogou no Club Deportivo Isla Cristina ata que en decembro de 1998 e grazas aos problemas econ\u00f3micos do seu club, fichou polo Recreativo de Huelva. Debutou co seu novo club o 20 de decembro de 1998 nun partido contra o Atl\u00e9tico de Madrid B. Na tempada 1999-2000 foi o m\u00e1ximo goleador do club Decano de Espa\u00f1a, o Recreativo de Huelva con 6 goles.\nEn 2001 fichou polo Racing de Santander. Esa tempada consegue o ascenso \u00e1 Primeira Divisi\u00f3n con este equipo. Debutou en Primeira o 31 de agosto de 2002 con resultado de Racing 0 - 1 Valladolid. Na s\u00faa \u00faltima tempada co Racing xogou 20 partidos como titular e marcou 7 goles.\nEn 2004 fichou polo Deportivo Alav\u00e9s conseguindo o ascenso a Primeira Divisi\u00f3n esa mesma tempada, disputou 38 partidos como titular e marcou 16 goles.\nEn 2006 fichou polo Deportivo da Coru\u00f1a pero por mor dunha lesi\u00f3n non puido xogar a tempada completa. Desde ent\u00f3n xoga no club galego, co que xogou na Copa da UEFA, na que marcou un gol.\nO 8 de xullo de 2010 o Deportivo pechou a cesi\u00f3n do xogador ao FC Vaslui roman\u00e9s por unha tempada, anunci\u00e1ndose o 29 de agosto unha nova cesi\u00f3n, esta vez ao Elche CF, tam\u00e9n por unha campa\u00f1a.\nO 31 de xaneiro de 2013 rescindiu o seu contrato co Deportivo.\nSelecci\u00f3n nacional.\nBodipo foi internacional coa Guinea Ecuatorial en cinco ocasi\u00f3ns, nas que marcou tres goles. Isto foi ante Liberia en setembro de 2006 no Estadio Internacional de Malabo e ante a selecci\u00f3n nixeriana no mesmo estadio nun partido amigable. El \u00e9 o capit\u00e1n da s\u00faa selecci\u00f3n e tr\u00e1tase dun dos xogadores referencia de dito combinado, xunto con Javier Balboa."}
{"id": "39698", "revid": "22570", "url": "https://gl.wikipedia.org/wiki?curid=39698", "title": "Zaphod Beeblebrox", "text": "Zaphod Beeblebrox \u00e9 un personaxe de ficci\u00f3n que aparece en \"Gu\u00eda do autostopista gal\u00e1ctico\", novela de ciencia ficci\u00f3n de Douglas Adams, \u00e9 un familiar distante de Ford Perfect que acaba por se converter en presidente da Galaxia, malia ser altamente incompetente para tal posto. Zaphod \u00e9 quen rouba o Coraz\u00f3n de Ouro, nave que ten como sistema de propulsi\u00f3n un Xerador de Improbabilidade Infinita, o que posibilita que Ford Perfect e Arthur Den lisquen da morte cando son expulsados da nave Vogon."}
{"id": "39699", "revid": "56817", "url": "https://gl.wikipedia.org/wiki?curid=39699", "title": "Vladimir Visotski", "text": "Vladimir Semyonovich Visotski (en ) nado o 25 de xaneiro de 1938 e finado o 25 de xullo de 1980 en Moscova, foi un cantante, poeta e actor ruso que influ\u00edu enormemente na cultura rusa, a pesar de ser a s\u00faa obra ignorada pola cultura oficial na Uni\u00f3n Sovi\u00e9tica.\nA pesar de comezar a estudar enxe\u00f1er\u00eda civil, deixou esa carreira para actuar en pequenos papeis teatrais en 1959. A partir de 1964 actuou en papeis principais de obras cl\u00e1sicas e participou nalg\u00fans filmes onde tam\u00e9n cantaba, convert\u00e9ndose as s\u00faas canci\u00f3ns en populares, pese a non seren gravadas por Melodiya, o organismo discogr\u00e1fico ruso. A fin dos anos setenta conseguiu algo de reco\u00f1ecemento polo r\u00e9xime sovi\u00e9tico e protagonizou a serie de televisi\u00f3n \"Mesto Vstrechi Izmenit Nelzya\"."}
{"id": "39700", "revid": "23204", "url": "https://gl.wikipedia.org/wiki?curid=39700", "title": "R\u00edas Baixas (serie de televisi\u00f3n)", "text": "R\u00edas Baixas \u00e9 unha serie de televisi\u00f3n producida por Continental TV e Z\u00e9nit TV para a Televisi\u00f3n de Galicia, emitiuse durante seis temporadas entre o 2000 e o 2005 cun total de 191 episodios de 60 minutos de duraci\u00f3n cada un. No ano 2002 conseguiu tres premios Chano Pi\u00f1eiro, \u00e1 mellor realizaci\u00f3n, mellor montaxe e mellor actriz secundaria (Finola V\u00e1zquez), ademais doutras 11 nomeamentos entre as que estaban \u00e1s de mellor serie ou filme de ficci\u00f3n, mellor actor protagonista (Tacho Gonz\u00e1lez) ou mellor actriz protagonista (Sonia Castelo).\nSinopse.\nAmbientada na Comarca do Saln\u00e9s, R\u00edas Baixas conta a historia dunha poderosa saga familiar, os Lanta\u00f1o.\nA familia dos Lanta\u00f1o, grandes e poderosos propietarios de adegas e vi\u00f1edos na comarca do Saln\u00e9s, est\u00e1 a celebrar as vodas de ouro do patriarca Don Ram\u00f3n e de Dona Mar\u00eda. A historia comeza coa chegada a Cambados de Gloria Leiro, unha muller atractiva e intelixente que v\u00e9n da Arxentina convidada por Don Ram\u00f3n. Gloria chega para co\u00f1ecer o seu benfeitor desde que era unha nena, tras a morte de seu pai.\nA s\u00faa presenza, rodeada de moito misterio, destapa conflitos internos na propia familia, como o malentendido entre Diego e Gonzalo, a ca\u00f3tica situaci\u00f3n matrimonial de Olalla e a vontade do patriarca don Ram\u00f3n de cambiar o testamento. Todo sucede o d\u00eda da celebraci\u00f3n do aniversario, cando a tr\u00e1xica e provocada morte do patriarca desencadea a loita de Gonzalo por conseguir o que considera seu, custe o que custe.\nGloria quedar\u00e1 en Cambados coa s\u00faa filla adoptiva e loitar\u00e1 por co\u00f1ecer a verdade dos feitos ocorridos anos atr\u00e1s e por introducirse no negocio vit\u00edcola.\nA partir deste momento os negocios e paix\u00f3ns, pasados escuros, ausencia de escr\u00fapulos, amores imposibles... ser\u00e1n os protagonistas."}
{"id": "39701", "revid": "25871", "url": "https://gl.wikipedia.org/wiki?curid=39701", "title": "Premio F\u00e9lix Houphou\u00ebt-Boigny", "text": "O Premio F\u00e9lix Houphou\u00ebt-Boigny da paz estableceuno en 1990 a UNESCO, para honrar aos individuos vivos e \u00e1s entidades e instituci\u00f3ns activas, tanto p\u00fablicas como privadas que fixeran unha significativa contribuci\u00f3n a promover, buscar, salvagardar ou manter a paz conforme a Carta das Naci\u00f3ns Unidas e a constituci\u00f3n da UNESCO.\nO premio leva o nome de F\u00e9lix Houphou\u00ebt-Boigny, antigo presidente de Costa do Marfil e conc\u00e9dese con car\u00e1cter anual. O premio ten unha cont\u00eda de 100,000 d\u00f3lares, que debe repartirse equitativamente en caso de m\u00faltiples receptores."}
{"id": "39702", "revid": "17467", "url": "https://gl.wikipedia.org/wiki?curid=39702", "title": "Iaser Arafat", "text": ""}
{"id": "39703", "revid": "85894", "url": "https://gl.wikipedia.org/wiki?curid=39703", "title": "C\u00e9sar Aldea", "text": "C\u00e9sar Aldea Bern\u00e1rdez \u00e9 un actor galego. Estudou arte dram\u00e1tica na Escola de Teatro de Vigo."}
{"id": "39704", "revid": "98629", "url": "https://gl.wikipedia.org/wiki?curid=39704", "title": "Idrissa Seck", "text": "Idrissa Seck (nado o 9 de agosto de 1959 en Thi\u00e8s) foi primeiro ministro do Senegal dende o 4 de novembro de 2002 ata o 21 de abril de 2004, cando foi destitu\u00eddo polo presidente do pa\u00eds, Abdoulaye Wade.\nTraxectoria.\nEstudou en Par\u00eds e na Universidade de Princeton.\nSeck xa fora ministro de Estado antes de subir ao cargo de primeiro ministro en substituci\u00f3n de Mame Madior Boye.\nEstivo moi achegado ao presidente Wade e moitos pensaron que estaba chamado a ser o seu sucesor. Fora director de campa\u00f1a das presidenciais de Wade, segundo no liderado do liberal Partido Democr\u00e1tico Senegal\u00e9s e alcalde de Thi\u00e8s, a s\u00faa vila natal e unha das principais do pa\u00eds. Pero o presidente Wade non se fiaba moito das intenci\u00f3ns de Seck, e Seck foi encarcerado o 23 de xullo de 2005 en Dakar acusado de corrupci\u00f3n en relaci\u00f3n cuns proxectos urban\u00edsticos en Thi\u00e8s.\nParadoxalmente o seu partido, o Partido Democr\u00e1tico Senegal\u00e9s, acirraba os cans da xustiza e reclamaba o seu procesamento na c\u00e1mara lexislativa senegalesa. Mentres, o opositor Partido Socialista Senegal\u00e9s defend\u00eda a Seck e ped\u00eda a s\u00faa liberdade. Nunca se puido probar nada e Seck foi absolto o 7 de febreiro de 2006, logo de 199 d\u00edas en prisi\u00f3n. En abril dese ano, Seck anunciou que se presentar\u00eda \u00e1s elecci\u00f3ns presidenciais senegalesas de febreiro de 2007 encabezando o partido Rewmi, que significa 'a naci\u00f3n' en uolof. As autoridades senegalesas anunciaron que impedir\u00edan o seu concurso porque conforme a constituci\u00f3n do pa\u00eds, os partidos que respalden a un presidenciable te\u00f1en que ter cando menos catorce meses de vida antes da celebraci\u00f3n dos comicios, co que se abriu un clima de grande inestabilidade no pa\u00eds. Finalmente, a tres semanas dos comicios, e despois de reunirse a porta pechada co presidente Wade, Idrissa Seck anunciaba que se reintegraba \u00e1 disciplina do Partido Democr\u00e1tico Senegal\u00e9s, co que se desencadearon en Dakar numerosas protestas, duramente reprimidas pola polic\u00eda.\nPor\u00e9n, teimou na s\u00faa idea de presentarse aos comicios presidenciais, contra Wade, e a pesar de pertenceren ao mesmo partido concorreron os dous: Wade obtivo a reelecci\u00f3n na primeira volta, con m\u00e1is do 55% dos votos, mentres que Seck consegu\u00eda a segunda posici\u00f3n cun 14,97%, por diante do socialdem\u00f3crata Ousmane Tanor Dieng."}
{"id": "39708", "revid": "98629", "url": "https://gl.wikipedia.org/wiki?curid=39708", "title": "Mordomo de palacio", "text": "Durante o per\u00edodo merovinxio, o mordomo de palacio (do lat\u00edn: \"maior\", \"domus\" ou \"maiordomo\": o m\u00e1is importante, o principal, entendendo que se fala de servidores) era o intendente principal do rei. Durante o reinado dos \u00faltimos reis merovinxios, ti\u00f1an realmente o poder pol\u00edtico, exercendo a funci\u00f3n de \"primeiro ministro\", funci\u00f3n esta que se transmit\u00eda, con frecuencia, de pais a fillos.\nPer\u00edodo merovinxio.\nAo longo deste per\u00edodo aparece a familia dos Pip\u00ednidas (descendentes de Pipino de Landen, ou Pipino o Vello), que d\u00e1 paso ao nacemento da dinast\u00eda Carolinxia.\nO poder dos mordomos de palacio foi increment\u00e1ndose dun modo continuo. En principio eran servidores do rei e respons\u00e1beis do palacio, pero de forma progresiva e a partir do s\u00e9culo VII desenvolveron un verdadeiro poder detr\u00e1s do trono de Austrasia, o sector nordeste do reino dos francos baixo a dinast\u00eda Merovinxia, polo que este oficio se converteu nunha aposta entre os arist\u00f3cratas e rapidamente chegou a ser herd\u00e1bel na familia dos Carolinxios.\nDagoberto I, consciente da ameaza que estes representaban, sep\u00e1rase do mordomo Pipino de Landen e retoma, persoalmente, o poder. Pero cando morre, o reino recae definitivamente en mans dos mordomos pip\u00ednidas. A ascensi\u00f3n dos Pip\u00ednidas non se realizou sen tropezos e durante 20 anos, de 662 a 680, foron expulsados do poder pola familia de Vulfoald. Ansegisel, pai de Pipino de Heristal foi asasinado durante este per\u00edodo. Os soberanos descendentes de Dagoberto I, a mi\u00fado moi novos e cunha esperanza de vida moi curta, non pod\u00edan reinar sen a axuda dos mordomos de palacio. Estes aproveitaron a situaci\u00f3n para acrecentar o seu poder\u00edo e dirixir o pa\u00eds substitu\u00edndo aos soberanos: eles nomeaban os bispos, os condes e os duques, asinaban os acordos cos pa\u00edses veci\u00f1os, decid\u00edan e manti\u00f1an as campa\u00f1as militares. Os mordomos de palacio teceron, para o seu proveito, unha rede de fidelidades baseadas nos dotes e as alianzas matrimoniais.\nEn definitiva, o soberano non ti\u00f1a ningunha funci\u00f3n, de a\u00ed o nome de \"reis folgaz\u00e1ns\" que se atribu\u00eda aos soberanos descendentes de Dagoberto I (a\u00ednda que debe relativizarse esta expresi\u00f3n de \"reis folgaz\u00e1ns\". En efecto, a dinast\u00eda carolinxia, empe\u00f1ouse, axi\u00f1a que chegou definitivamente ao poder, a denigrar \u00e1 antiga dinast\u00eda merovinxia intentando lexitimar o seu golpe de estado). Eles (os carolinxios) dispo\u00f1\u00edan do prestixio e da lexitimidade da s\u00faa dinast\u00eda. Os outros (os merovinxios) deb\u00edanllo ao seu sangue real.\nO \u00faltimo rei merovinxio Khilderico III, foi encerrado nun mosteiro por Pipino o Breve en 751. Pipino pide ao Papa Zacar\u00edas que o reco\u00f1eza como soberano do reino franco. Tr\u00e1tase dunha usurpaci\u00f3n e dun golpe de Estado, lexitimado polos historiadores da dinast\u00eda carolinxia, en particular por Eginhard. Pipino \u00e9 proclamado rei en 751, m\u00e1is tarde \u00e9 consagrado en San Denis en 754. Deste xeito nace a dinast\u00eda carolinxia. O seu fillo, Carlomagno, asumiu un poder maior c\u00f3 seu pai ao ser coroado como Emperador do Sacro Imperio Romano Xerm\u00e1nico, convert\u00e9ndose nunha das m\u00e1is grandes figuras na historia de Francia e Alema\u00f1a\nPrincipais mordomos de palacio.\nNa historia produc\u00edronse numerosos casos de devoluci\u00f3n do poder da dinast\u00eda \"lex\u00edtima\" a unha dinast\u00eda de servidores. Os m\u00e1is co\u00f1ecidos, porque se instalaron durante un longo per\u00edodo de tempo, como no caso dos Pip\u00ednidas, son: os \"Peshawa\", dos Marathas e os Shogun do Xap\u00f3n."}
{"id": "39709", "revid": "23204", "url": "https://gl.wikipedia.org/wiki?curid=39709", "title": "Osvaldo Pugliese", "text": "Osvaldo Pedro Pugliese, nado o 2 de decembro de 1905 e finado o 25 de xullo de 1995, foi un pianista e compositor de tangos arxentino.\nTraxectoria.\nFormou o seu propio grupo, un sexteto, en 1936 e para el creou m\u00e1is de 150 temas, entre eles os m\u00e1is co\u00f1ecidos son \"Recuerdo\", \"La Beba\", \"Negracha\", \"Malandraca\" e \"La yumba\", tam\u00e9n gravou tem\u00e1s doutros autores, m\u00e1is de 600. Asemade foi militante do Partido Comunista Arxentino, polas s\u00faas ideas pol\u00edticas estivo no c\u00e1rcere durante o goberno de Juan Domingo Per\u00f3n."}
{"id": "39710", "revid": "85894", "url": "https://gl.wikipedia.org/wiki?curid=39710", "title": "Ousmane Tanor Dieng", "text": "Ousmane Tanor Dieng, nado en Ngu\u00e9ni\u00e9ne (Senegal) o 2 de xaneiro de 1948 e finado en Par\u00eds o 15 de xullo de 2019, foi un avogado e pol\u00edtico socialista senegal\u00e9s.\nTraxectoria.\nLicenciouse en Dereito na Universidade de Dakar, especializ\u00e1ndose en dereito p\u00fablico e endereito internacional. Tam\u00e9n foi diplomado na Escola Nacional de Administraci\u00f3n, na rama diplom\u00e1tica, e na Escola Superior de Obras P\u00fablicas.\nEn 1976 comezaron os seus servizos no seo da administraci\u00f3n senegalesa onde foi ocupando sucesivamente os cargos de conselleiro do Ministerio de Asuntos Exteriores, (1976-1978), conselleiro de asuntos diplom\u00e1ticos do presidente do pa\u00eds L\u00e9opold S\u00e9dar Senghor (1978-1981), e logo do seu sucesor, o tam\u00e9n socialista Abdou Diouf (1981-1988). En 1988, foi nomeado xefe de gabinete e logo ministro-xefe de gabinete polo presidente Diouf, posto que ocupou ata que en 1993 o nomearon ministro de Estado, dos Servizos e da Presidencia.\nDentro do Partido Socialista Senegal\u00e9s, Ousmane Tanor Dieng foi membro do seu consello pol\u00edtico dende 1988. En marzo de 1996 foi nomeado secretario xeral do Partido Socialista e secretario nacional de relaci\u00f3ns internacionais. Ademais, dende setembro de 1996 foi un dos vicepresidentes da Internacional Socialista.\nConcorreu como candidato \u00e1s elecci\u00f3ns presidenciais do 25 de febreiro de 2007 como cabeza da esquerda senegalesa, pero s\u00f3 recolleu un 13,57% dos votos, acadando a terceira posici\u00f3n por detr\u00e1s do liberal Idrissa Seck e por detr\u00e1s do tam\u00e9n liberal Abdoulaye Wade, que sa\u00edu reelixido presidente do Senegal por maior\u00eda absoluta na primeira volta."}
{"id": "39711", "revid": "12452", "url": "https://gl.wikipedia.org/wiki?curid=39711", "title": "Carolinxios", "text": ""}
{"id": "39712", "revid": "23204", "url": "https://gl.wikipedia.org/wiki?curid=39712", "title": "Dinast\u00eda carolinxia", "text": "A dinast\u00eda carolinxia (chamada as\u00ed por Carlos Martel) \u00e9 \u00e1 li\u00f1axe de reis francos que gobernaron Europa Occidental entre os s\u00e9culos VIII e X.\nHistoria.\nArnulfo de Metz da familia dos arnulfinos e Pipino o Vello da dos pip\u00ednidas un\u00edronse e formaron unha verdadeira dinast\u00eda a trav\u00e9s dos matrimonios dos seus fillos. Os carolinxios xa ostentaban o poder desde 639 a\u00ednda que non como reis (que durante m\u00e1is dun s\u00e9culo seguir\u00edan sendo os merovinxios), sen\u00f3n como mordomo de palacio.\nO mordomo de palacio Pipino o Breve (descendente de Carlos Martel e de Pipino o Vello), que tras destronar ao merovinxio Khilderico III, rei dos francos e con apoio do Papa fixo oficial o seu poder de facto. Pipino foi sucedido no trono franco por Carlos (Carlomagno) e Carlom\u00e1n. O primeiro, anos m\u00e1is tarde, expandir\u00eda o seu poder por toda Europa Occidental e ser\u00eda coroado no Nadal do ano 800 en Roma emperador de Occidente.\nO Imperio Carolinxio, como \u00e9 chamado polos historiadores o vasto territorio que uniu Carlomagno baixo o seu reinado, disgregouse poucas d\u00e9cadas despois, trala morte do fillo de Carlomagno, Lois I o Piadoso ou Ludovico P\u00edo, cando os tres fillos deste (Carlos, Lotario e Lois) se repartiron o imperio mediante o Tratado de Verd\u00fan (843). O poder da dinast\u00eda ent\u00f3n foi diminu\u00edndo. Na p\u00f3la xerm\u00e1nica, a do Sacro Imperio Romano Xerm\u00e1nico, os carolinxios mantiveron o poder ata o s\u00e9culo X. En Francia, os herdeiros do fillo de Lois I o Piadoso, Carlos II o Calvo, gobernaron ata 987, cando foron substitu\u00eddos pola dinast\u00eda dos Capetos.\nDurante anos, a dinast\u00eda carolinxia desenvolveu unha arte propia de grande influencia en Europa, pois o Imperio Carolinxio foi centro da pol\u00edtica europea durante d\u00e9cadas (v\u00e9xase arte carolinxia). A cultura carolinxia tam\u00e9n gozou de gran prestixio, e os historiadores falan dun verdadeiro \"renacemento carolinxio\", baseado na difusi\u00f3n cultural e no ensino nas escolas da \u00e9poca. O estilo arquitect\u00f3nico da \u00e9poca, que era unha forma da arte prerrom\u00e1nica, tam\u00e9n se denomina \"estilo carolinxio\".\nOs sucesores de Carlomagno non souberon combinar os elementos pol\u00edticos, e o costume xerm\u00e1nico de dividiren o territorio entre todos os fillos do soberano, acabaron por desmembrar a obra de Carlomagno. Cando a li\u00f1a oriental acaba coa morte en 911 de Lois o neno toman o trono os ot\u00f3ns. En Franconia Occidental mante\u00f1en o poder os carolinxios ata o 987, cando son desprazados pola dinast\u00eda dos Capetos."}
{"id": "39713", "revid": "1131", "url": "https://gl.wikipedia.org/wiki?curid=39713", "title": "Imperio Carolinxio", "text": "Imperio Carolinxio \u00e9 un termo historiogr\u00e1fico, usado para se referir ao reino dos francos baixo a dinast\u00eda carolinxia. Esta dinast\u00eda \u00e9 vista tradicionalmente como o fundadora de Francia e de Alema\u00f1a. Dependendo do punto de vista, este Imperio se pode ver como a historia recente do reino franco ou o inicio da historia de Francia e do Sacro Imperio Romano.\nO seu inicio atrib\u00faese tradicionalmente coa coroaci\u00f3n de Carlomagno como emperador en 800 polo Papa Le\u00f3n III. Se ben \u00e9 certo que Carlos e os seus devanceiros xa foran gobernantes dun reino franco anterior (o seu av\u00f3 Carlos Martel fundou esencialmente o Imperio durante a s\u00faa vida), polo que a coroaci\u00f3n en si non constit\u00fae realmente un novo imperio. \u00c9 por iso que gran parte dos historiadores prefire empregar o termo \"reinos francos\" ou \"estado franco\" para referirse \u00e1 \u00e1rea que abrangu\u00eda partes das actuais Alema\u00f1a e Francia, a partir do s\u00e9culo V ata o s\u00e9culo IX.\nHistoria.\nAntecedentes: o reino franco.\nOs francos, pobo xermano da zona do r\u00edo Rin que se estableceu na Galia no s\u00e9culo V, estiveron gobernados por reis durante anos ata a unificaci\u00f3n que fixo Clodoveo. Baixo o seu mando estendeu o reino por toda Francia e expulsou do reino de Tolosa aos visigodos.\nOs sucesores de Clodoveo foron chamados reis folgaz\u00e1ns, posto que se despreocuparon dos temas de goberno e deix\u00e1ronos en mans de mordomos de palacio, que asumiron os poderes administrativo e militar, constitu\u00edndose nunha dinast\u00eda paralela \u00e1 que reinaba.\nEn 732, o mordomo Carlos Martel (\"O martelo\") freou a invasi\u00f3n musulm\u00e1 a Occidente na batalla de Poitiers. O seu fillo Pipino o Breve proclamouse rei dos francos, iniciando a dinast\u00eda carolinxia. Ademais, enfrontouse aos longobardos, que invadiron Italia sobre o ano 750, e conquistou unhas terras que entregou ao papa e que desde ent\u00f3n constit\u00faen os Estados Pontificios, tendo as\u00ed a bendici\u00f3n da Igrexa para o seu Imperio.\nO Imperio.\nPipino deixou en herdanza o reino aos seus dous fillos, Carlos\ne Carlom\u00e1n, pero este \u00faltimo retirouse a un mosteiro e morreu moi pronto (771), co que quedou Carlomagno como \u00fanico soberano do Imperio.\nCarlomagno, que era neto de Carlos Martel, iniciou unha pol\u00edtica de expansi\u00f3n territorial para intentar restaurar o antigo Imperio Romano de Occidente, o que lle fixo enfrontarse a bizantinos, musulm\u00e1ns e xermanos. Estendeu o seu Imperio por Francia, Italia, Alema\u00f1a e mesmo parte de Hispania (Catalu\u00f1a). Estableceu a capital en Aquisgr\u00e1n, na zona oeste de Alema\u00f1a.\nO papa Le\u00f3n III proclamou a Carlomagno emperador na igrexa de San Pedro (Roma) o d\u00eda de Nadal do ano 800.\nTralo seu falecemento en 814, o seu fillo Ludovico P\u00edo (ou Lu\u00eds o Piadoso), que era de car\u00e1cter d\u00e9bil e moi manipul\u00e1bel, asumiu a coroa do Imperio. O Imperio forte e consolidado que herdou entrou en decadencia tralas loitas internas polo poder, fomentadas en parte polos seus fillos.\n\u00c1 morte de Lu\u00eds o Piadoso (840), os seus fillos Carlos o Calvo, Lu\u00eds o Xerm\u00e1nico e Lotario asinaron o Tratado de Verd\u00fan, repart\u00edndose o Imperio carolinxio. A Carlos o Calvo correspondeulle a Galia; a Lu\u00eds o Xerm\u00e1nico, Alema\u00f1a; e a Lotario, a Lotarinxia.\nP\u00faxose fin as\u00ed ao Imperio carolinxio, que se desfixo a\u00ednda m\u00e1is tras novas invasi\u00f3ns de pobos b\u00e1rbaros: \u00e1rabes, h\u00fangaros e normandos.\nPol\u00edtica interior.\nCarlomagno dividiu o territorio en marcas e condados:\nO m\u00e1ximo poder do Imperio resid\u00eda no emperador, que ti\u00f1a poder para convocar as armas, administrar xustiza e designar aos nobres que gobernaban os territorios.\nOs inspectores de palacio ou \"missi dominici\" eran os encargados de que os marqueses e os condes gobernasen segundo as directrices do Emperador. Para iso acud\u00edan en parellas aos territorios a comprobar o cumprimento das leis.\nO palacio ou corte era o n\u00facleo da Administraci\u00f3n e estaba dirixido por un \"chambel\u00e1n\", sucesor do cargo de mordomo de palacio. Ao seu cargo estaban o \"copeiro\", respons\u00e1bel da bodega; o \"mariscal\", respons\u00e1bel da cabaler\u00eda e a corte; e o \"senescal\", responsable dos asuntos da corte.\nAs outras instituci\u00f3ns da Administraci\u00f3n eran a chanceler\u00eda, que dirix\u00eda os asuntos civ\u00eds e eclesi\u00e1sticos, as\u00ed como o tribunal palatino, que aplicaba as leis aos habitantes do Imperio.\nVida econ\u00f3mica e social.\nA principal actividade econ\u00f3mica do Imperio carolinxio era a agricultura, que obti\u00f1a rendementos escasos pola falla de innovaci\u00f3ns t\u00e9cnicas. Practic\u00e1base tam\u00e9n a artesan\u00eda, realizada en pequenos obradoiros.\nAs actividades comerciais eran modestas, e concentr\u00e1banse nas escasas cidades importantes, coma Par\u00eds, Aquisgr\u00e1n ou Marsella.\nA meirande parte da poboaci\u00f3n era labrega, e pouco a pouco foi sufrindo a explotaci\u00f3n dos nobres. Estes gozaron de crecentes privilexios, e para garantir a s\u00faa fidelidade, os reis carolinxios tiveron que cederlles grandes propiedades. Con isto sentaron as bases do sistema co\u00f1ecido coma feudalismo.\nCultura e arte.\nAd\u00f3itase co\u00f1ecer a este per\u00edodo da contorna do ano 800 co nome de Renacemento carolinxio, non tanto porque dese orixe a algo similar ao Renacemento do s\u00e9culo XV, sen\u00f3n por comparaci\u00f3n coa decadencia cultural do per\u00edodo anterior, ao que adoita chamarse Idade Escura.\nCarlomagno (como a maior\u00eda dos homes do seu tempo, inclu\u00eddos os nobres e moitos cl\u00e9rigos) non sab\u00eda ler, nin escribir, nin sequera aritm\u00e9tica. No entanto, intentou elevar o nivel cultural do Imperio creando a Escola Palatina de Aquisgr\u00e1n, e puxo na s\u00faa direcci\u00f3n ao soado Alcu\u00edno de York. Nela form\u00e1ronse el, os seus fillos e todos os funcionarios da corte.\nEsta Escola converteuse en modelo para a fundaci\u00f3n doutras en toda Europa. Divulgou as artes, as ciencias, as letras e todo o co\u00f1ecemento da Antig\u00fcidade coas s\u00faas materias:\nA arte carolinxia estaba baseado fundamentalmente en dous estilos: a arte cl\u00e1sica grega e a arte cristi\u00e1, pero con algunhas influencias dos seus veci\u00f1os bizantinos e isl\u00e1micos.\nEscultura: Os exemplos conservados son moi escasos, a\u00ednda que as esculturas de marfil sobreviviron e son dunha gran beleza.\nArquitectura: A arquitectura carolinxia reflect\u00edase en edificios relixiosos de pedra e alg\u00fans palacios. Caracter\u00edzase por usar a planta de cruz latina de tres naves; arcos de medio punto, de herdanza romana; cubertas de madeira; columnas con capiteis esquem\u00e1ticos e alicerces cadrados e cruciformes. O m\u00e1is importante foi o pazo de Aquisgr\u00e1n, do que se conserva a capela palatina.\nMosaicos e miniaturas: Entre as obras de arte m\u00e1is not\u00e1beis desta \u00e9poca, sobresaen os mosaicos e as miniaturas que ilustran os Evanxeos, ademais da ourivar\u00eda que decoraba todos os seus templos."}
{"id": "39714", "revid": "624", "url": "https://gl.wikipedia.org/wiki?curid=39714", "title": "Mordomo de Palacio", "text": ""}
{"id": "39715", "revid": "12452", "url": "https://gl.wikipedia.org/wiki?curid=39715", "title": "Quatrivium", "text": ""}
{"id": "39716", "revid": "1987", "url": "https://gl.wikipedia.org/wiki?curid=39716", "title": "John Locke", "text": "John Locke, nado preto de Bristol o 29 de agosto de 1632 e finado o 28 de outubro de 1704, foi un fil\u00f3sofo e m\u00e9dico ingl\u00e9s, considerado como un dos m\u00e1is influentes pensadores do empirismo ingl\u00e9s e co\u00f1ecido como o \u00abPai do liberalismo cl\u00e1sico\u00bb\n. Foi un dos primeiros empiristas brit\u00e1nicos. Influ\u00eddo polas ideas de Francis Bacon, realizou unha importante contribuci\u00f3n \u00e1 teor\u00eda do contrato social. O seu traballo afectou en gran medida o desenvolvemento da epistemolox\u00eda e a filosof\u00eda pol\u00edtica. Os seus escritos influ\u00edron en Voltaire e Rousseau, pensadores da ilustraci\u00f3n escocesa, as\u00ed como os revolucionarios estadounidenses. As s\u00faas contribuci\u00f3ns ao republicanismo cl\u00e1sico e a teor\u00eda liberal refl\u00edctense na Declaraci\u00f3n de Independencia dos Estados Unidos e a Declaraci\u00f3n de Dereitos de 1689.\nA teor\u00eda da mente de Locke \u00e9 frecuentemente citada como a orixe das concepci\u00f3ns modernas da identidade e do ego, que figuran prominentemente nas obras de fil\u00f3sofos posteriores como Hume, Rousseau e Kant. Locke foi o primeiro en definir o ego como unha continuidade da consciencia. Postulou que, ao nacer, a mente era unha lousa en branco ou \"tabula rasa\". Ao contrario que a filosof\u00eda cartesiana \u2014baseada en conceptos preexistentes\u2014, sostivo que nacemos sen ideas innatas, e que, en cambio, o co\u00f1ecemento soamente determ\u00ednao a experiencia derivada da percepci\u00f3n sensorial.\nEstudou grazas a unha bolsa de estudos no prestixioso Christ de Oxford, que, como era habitual ent\u00f3n, reduc\u00eda os estudos \u00e1 filosof\u00eda escol\u00e1stica e ignoraba a filosof\u00eda cartesiana e os avances da nova ciencia ou das matem\u00e1ticas. Decepcionado, reorientou a s\u00faa carreira cara os experimentos qu\u00edmicos (foi colaborador de Robert Boyle) e ao estudo da medicina. Profesor de grego cl\u00e1sico en Oxford, ata os trinta e catro anos non leu a filosof\u00eda de Descartes, a cal lle espertou \u00abo gusto para os estudos filos\u00f3ficos\u00bb e constru\u00edu unha influencia decisiva nel (v\u00edao como unha verdadeira alternativa \u00e1 escol\u00e1stica). Tam\u00e9n recibiu a influencia de Pierre Gassendi (fil\u00f3sofo cr\u00edtico con Descartes e seguidor do epicure\u00edsmo) e na filosof\u00eda pol\u00edtica, dos brit\u00e1nicos Hobbes e Shaftesbury. Viviu en Londres, durante catro anos en Francia e estivo brevemente exiliado nos Pa\u00edses Baixos. Cando volveu a Londres, despois da Revoluci\u00f3n Gloriosa, converteuse en asesor dos \"whigs\" (representantes do partido liberal).\nTraxectoria.\nPrimeiros anos.\nNaceu o 29 de agosto de 1632, nunha pequena cabana con teito de palla preto da igrexa en Wrington (Somerset), a uns doce quil\u00f3metros de Bristol. Foi bautizado o mesmo d\u00eda. O pai de Locke, tam\u00e9n chamado John, era un avogado rural e empregado dos xulgados de paz en Chew Magna, quen se desempe\u00f1ou como capit\u00e1n de cabaler\u00eda das forzas parlamentarias durante a primeira parte da guerra civil inglesa. A s\u00faa nai cham\u00e1base Agnes Keene. Ambos os pais eran puritanos. Pouco despois do nacemento de Locke, a familia trasladouse \u00e1 zona mercantil de Pensford, a uns sete quil\u00f3metros ao sur de Br\u00edstol, onde creceu nunha casa rural de estilo Tudor en Belluton.\nEn 1647, Locke foi enviado \u00e1 prestixiosa Westminster School en Londres, baixo o patrocinio de Alexander Popham, un membro do Parlamento e exjefe do seu pai. Con 16 anos estaba na escola, a s\u00f3 media milla de onde se produciu a execuci\u00f3n de Carlos I; con todo, aos mozos non se lles permitiu ir velo. Despois de completar os seus estudos al\u00ed, foi admitido na Christ Church (Oxford). O decano do colexio nese momento era John Owen, vicerreitor da universidade. A\u00ednda que un estudante capaz, Locke irritouse polo plan de estudos de pregrao da \u00e9poca. Atopou obras dos fil\u00f3sofos modernos, como Ren\u00e9 Descartes, m\u00e1is interesantes que o material cl\u00e1sico ensinado na universidade. Mediante o seu amigo Richard Lower, a quen co\u00f1ec\u00eda desde a Westminster School, introduciuse \u00e1 medicina e a filosof\u00eda experimental que se aplicaba noutras universidades e na Royal Society, da que finalmente se converteu nun membro. \nOutorg\u00f3uselle o seu licenciatura en 1656 e un m\u00e1ster en 1658. Obtivo o t\u00edtulo de medicina en 1674, despois de estudar profundamente medicina durante a s\u00faa estancia en Oxford e traballou con varios cient\u00edficos e pensadores notables como Robert Boyle, Thomas Willis, Robert Hooke e Richard Lower. En 1666, co\u00f1eceu a lord Anthony Ashley, que chegara a Oxford en busca de tratamento m\u00e9dico para unha infecci\u00f3n do f\u00edgado. Cooper estaba impresionado con Locke e convenceuno para converterse en parte da s\u00faa comitiva.\nCarreira.\nTraballo.\nLocke tratara de buscar unha carreira estable e en 1667 trasladouse \u00e1 casa de lord Ashley en Exeter House, en Londres, para servir como o seu m\u00e9dico persoal. En Londres, renovou os seus estudos de medicina baixo a tutela de Thomas Sydenham. Sydenham tivo un efecto importante no pensamento filos\u00f3fico natural de Locke \u2014un efecto que se far\u00eda evidente no \"An Essay Concerning Human Understanding\" (\"Ensaio sobre o entendemento humano\")\u2014. \nO co\u00f1ecemento m\u00e9dico de Locke foi posto a proba cando a infecci\u00f3n do f\u00edgado de Shaftesbury converteuse nun perigo potencialmente mortal. Coordinou un consello de varios m\u00e9dicos e foi probablemente fundamental para convencer a Shaftesbury para que se sometese a unha operaci\u00f3n (a\u00ednda que tam\u00e9n comportaba unha ameaza para a s\u00faa vida) para estirpar un quiste. Shaftesbury sobreviviu e recuperouse, agradec\u00e9ndolle a Locke o salvarlle a vida.\nEn 1671 tivo lugar unha reuni\u00f3n na casa de Shaftesbury, que foi descrita na \u00abEp\u00edstola ao lector\u00bb do \"Ensaio sobre o entendemento humano\", que inspirou o \"Ensaio\". Dous borradores existentes deste per\u00edodo a\u00ednda sobreviven. Tam\u00e9n durante ese tempo, Locke desempe\u00f1ou labores como secretario da Xunta de Comercio e Plantaci\u00f3ns e como secretario titular dos Lores da provincia de Carolina, onde aproveitou para dar forma \u00e1s s\u00faas ideas sobre o comercio e a econom\u00eda internacional.\nShaftesbury, como un dos fundadores do movemento \"whig\", exerceu unha gran influencia nas ideas pol\u00edticas de Locke. Este involucrouse en pol\u00edtica cando Shaftesbury converteuse en lord chanceler en 1672. Tras a perda do favor popular sufrida por Shaftesbury en 1675, Locke pasou alg\u00fan tempo viaxando por toda Francia como titor e asistente m\u00e9dico de Caleb Banks. Regresou a Inglaterra en 1679, cando a fortuna pol\u00edtica de Shaftesbury experimentou un breve cambio positivo. Ao redor dese momento, moi probablemente no apoxeo de Shaftesbury, Locke compuxo a maior parte dos \"Two Treatises of Government\" (\"Dous tratados sobre o goberno civil\"). A\u00ednda que se pensaba que Locke escribiu os \"Tratados\" para defender a Revoluci\u00f3n Gloriosa de 1688, estudos recentes demostraron que a obra foi escrita antes desa data. Actualmente a obra consid\u00e9rase como un argumento m\u00e1is xeral contra a monarqu\u00eda absoluta (en particular, exposto por Robert Filmer e Thomas Hobbes) e para alcanzar o consentimento individual como a base da lexitimidade pol\u00edtica. A\u00ednda que se asociou con influentes \"whigs\", agora consid\u00e9rase que as s\u00faas ideas acerca dos dereitos naturais e o goberno son bastante revolucionarias para ese per\u00edodo da historia inglesa.\nPa\u00edses Baixos.\nFuxiu aos Pa\u00edses Baixos en 1683, xa que sobre el reca\u00eda unha forte sospeita de participar no complot de Rye House, a\u00ednda que hai poucas evidencias que suxiran que estivese directamente involucrado na trama. A fil\u00f3sofa e novelista Rebecca Newberger Goldstein sost\u00e9n que durante os seus cinco anos nos Pa\u00edses Baixos, Locke elixiu os seus amigos \u00abentre os mesmos membros de librepensadores de grupos protestantes disidentes como o pequeno c\u00edrculo de confidentes leais a Spinoza. [Baruch Spinoza morrera en 1677.] O m\u00e1is probable \u00e9 que Locke se reunise con varios homes en \u00c1msterdam que falaron sobre as ideas dos xudeus renegados quen... insist\u00edan en identificarse por medio da s\u00faa relixi\u00f3n como a \u00fanica raz\u00f3n\u00bb. A\u00ednda que ela dixo que \u00abas fortes tendencias empiristas de Locke\u00bb inclinaronno \u00ab a ler unha obra de grandiosa metaf\u00edsica como a \"\u00c9tica\" de Spinoza, que entre outros aspectos era unha profunda exposici\u00f3n das ideas de Spinoza, e moi especialmente como un meditado argumento para ben dos racionalistas sobre tolerancia pol\u00edtica e relixiosa e a necesidade da separaci\u00f3n de Igrexa e Estado\u00bb.\nNos Pa\u00edses Baixos, tivo tempo para regresar \u00e1 escritura e investiu moito en volver traballar no \"Ensaio\" e compo\u00f1er a \"Carta sobre a tolerancia\".\nRegreso a Inglaterra.\nNon volveu a casa ata despois da Revoluci\u00f3n Gloriosa, e acompa\u00f1ou \u00e1 Mar\u00eda II esposa de Guillermo de Orange no seu regreso a Inglaterra en 1689. A maior parte das publicaci\u00f3ns de Locke foi redactada despois o seu regreso do exilio \u2014o seu \"Ensaio sobre o entendemento humano\" antes mencionado, os \"Dous tratados sobre o goberno civil\" e a \"Carta sobre a tolerancia\" son impresos en r\u00e1pida sucesi\u00f3n\u2014.\nA se\u00f1ora Masham, amiga \u00edntima de Locke, convidouno \u00e1 casa de campo dos Masham en Essex. A\u00ednda que a s\u00faa estancia al\u00ed estivo marcada por unha sa\u00fade variable por mor dos seus ataques de asma, converteuse nun heroe intelectual dos \"whigs\". Durante este per\u00edodo, discutiu temas con figuras como John Dryden e Isaac Newton.\nMorte.\nMorreu o 28 de outubro de 1704, e foi enterrado no cemiterio da localidade de High Laver, ao leste de Harlow (Essex), onde vivira na casa de \"sir\" Francis Masham desde 1691. Locke nunca casou nin tivo fillos.\nOs eventos que ocorreron durante a vida de Locke incl\u00faen a Restauraci\u00f3n inglesa, a gran peste o Grande incendio de Londres e a Revoluci\u00f3n Gloriosa. Non chegou a presenciar o Acta de Uni\u00f3n de 1707, a\u00ednda que se mantiveron os tronos de Inglaterra e Escocia en uni\u00f3n persoal durante toda a s\u00faa vida. A monarqu\u00eda constitucional e unha democracia parlamentaria estaban vixentes desde a s\u00faa infancia, durante a \u00e9poca de Locke.\nBases do pensamento de John Locke.\nA s\u00faa epistemolox\u00eda (teor\u00eda do co\u00f1ecemento) non cre na existencia do innatismo e o determinismo, considerando o co\u00f1ecemento de orixe sensorial, polo que rexeita a idea absoluta en favor da probabil\u00edstica matem\u00e1tica. Para Locke, o co\u00f1ecemento soamente alcanza \u00e1s relaci\u00f3ns entre os feitos, ao como, non ao porqu\u00e9. Por outra banda cre percibir unha harmon\u00eda global, apoiado en crenzas e supostos evidentes por si mesmos, polo que os seus pensamentos tam\u00e9n conte\u00f1en elementos propios do racionalismo e o mecanicismo.\nCre nun Deus creador pr\u00f3ximo \u00e1 concepci\u00f3n do gran reloxeiro, baseando a s\u00faa argumentaci\u00f3n na nosa propia existencia e na imposibilidade de que a nada poida producir o ser. \u00c9 dicir, un Deus tal como o describe o pensador racionalista, Ren\u00e9 Descartes, no \"Discurso do m\u00e9todo\", na terceira parte do mesmo. Da esencia divina soamente poden ser co\u00f1ecidos os accidentes e os seus designios soamente poden ser advertidos a trav\u00e9s das leis naturais.\nTrata a relixi\u00f3n como un asunto privado e individual, que afecta soamente \u00e1 relaci\u00f3n do home con Deus, non \u00e1s relaci\u00f3ns humanas. En virtude desta privatizaci\u00f3n o home lib\u00e9rase da s\u00faa dependencia das imposici\u00f3ns eclesi\u00e1sticas e subtrae a lexitimidade confesional \u00e1 autoridade pol\u00edtica, debido a que considera que non hai base b\u00edblica para un estado cristi\u00e1n.\nConsidera a lei natural un decreto divino que imp\u00f3n a harmon\u00eda global a trav\u00e9s dunha disposici\u00f3n mental (reverencia, temor de Deus, afecto filial natural, amor ao pr\u00f3ximo), concretada en acci\u00f3ns prohibidas (roubar, matar e en definitiva toda violaci\u00f3n de liberdade allea), que obrigan en favor da convivencia.\nEpistemolox\u00eda.\nJohn Locke acabou a s\u00faa redacci\u00f3n en 1666, pero non foi publicada ata 1690, ano en que viu a luz baixo o t\u00edtulo orixinal ingl\u00e9s de \"An Essay Concerning Human Understanding\" (\"Ensaio sobre o entendemento humano\").\nNeste tratado, Locke expuxo os fundamentos do co\u00f1ecemento humano e advertiu a s\u00faa intenci\u00f3n de realizar unha \u00abobra moralmente \u00fatil\u00bb. Concibida na \u00e9poca dos grandes descubrimentos cient\u00edficos (especialmente palpables nos traballos de Christiaan Huygens e Isaac Newton), Locke pensaba que a filosof\u00eda ti\u00f1a que participar nestes importantes avances, eliminando, por exemplo, todas as invenci\u00f3ns e os conceptos in\u00fatiles acumulados durante os s\u00e9culos anteriores. Segundo el, as analox\u00edas e as relaci\u00f3ns entre os contidos do co\u00f1ecemento son os elementos que permiten a elaboraci\u00f3n de instrumentos cr\u00edticos capaces de eliminar os co\u00f1ecementos err\u00f3neos. Debido ao seu caracter\u00edstico empirismo anal\u00edtico, op\u00faxose \u00e1s concepci\u00f3ns puramente mecanicistas e sistem\u00e1ticas cartesianas e, a pesar de ser cuestionado por Gottfried Wilhelm Leibniz, a s\u00faa influencia sobre os fil\u00f3sofos da Ilustraci\u00f3n foi considerable.\nEn resumo a principal idea que subxace no Essay \u00e9 que unicamente a sensaci\u00f3n permite a comprensi\u00f3n da realidade e que a verdade pertence s\u00f3 ao discurso.\n\"Tabula rasa\".\nLocke define o eu como \u00abesa cousa de pensamento consciente (calquera que sexa a substancia, xa sexa espiritual, material, simple ou composta, non importa) que sexa sensible ou consciente de pracer e dor, capaz de felicidade ou miseria, e as\u00ed se preocupa en por si, na medida en que esa conciencia se estenda\u00bb. Con todo, non ignora a \u00absubstancia\u00bb, e escribe que \u00abo corpo tam\u00e9n vai facer ao home\u00bb. John Locke consideraba que a identidade persoal \u00e9 unha cuesti\u00f3n de continuidade psicol\u00f3xica baseada na conciencia (\u00e9 dicir, a memoria), non en subst\u00e1nciaa da alma ou do corpo. O Libro II, cap\u00edtulo XXVII, titulado \u00abSobre identidade e diversidade\u00bb, do seu \"Ensaio sobre o entendemento humano\" \u00e9 unha das primeiras conceptualizaciones modernas da conciencia como a autoidentificaci\u00f3n repetida dun mesmo. A trav\u00e9s desta identificaci\u00f3n, a responsabilidade moral poder\u00eda atribu\u00edrse ao suxeito, e o castigo e a culpa poder\u00edan xustificarse.\nNo seu \"Ensaio\", Locke explica o desenvolvemento gradual desta mente consciente argumentando contra a visi\u00f3n agustiniana do home como orixinalmente pecaminoso, e contra a posici\u00f3n cartesiana, que sost\u00e9n que o home co\u00f1ece de forma innata as proposici\u00f3ns l\u00f3xicas b\u00e1sicas. Locke exp\u00f3n unha mente \u00abbaleira\u00bb, unha \"tabula rasa\", unha t\u00e1boa ou un pizarr\u00f3n en branco. A aprendizaxe d\u00e1se a trav\u00e9s da experiencia onde os suxeitos po\u00f1en a proba os seus cinco sentidos. As sensaci\u00f3ns e reflexi\u00f3ns son as d\u00faas fontes de todas as nosas ideas.\nPensamento.\nNo \u00e1mbito da filosof\u00eda te\u00f3rica Locke anticipa toda a cr\u00edtica posterior da metaf\u00edsica especulativa deslindando claramente os terreos da filosof\u00eda e da ciencia. A primeira, basicamente, \u00e9 unha teor\u00eda sobre o co\u00f1ecemento humano sen achegar ningunha informaci\u00f3n acerca da natureza. A descrici\u00f3n desta \u00faltima corresp\u00f3ndelle \u00e1s ciencias (qu\u00edmica, f\u00edsica etc.). Son estas as \u00fanicas que poden determinar a estrutura fundamental da realidade, \u00e9 dicir, a \u201cesencia real\u201d da natureza. Esta, para Locke, vir\u00eda reflectida a trav\u00e9s da teor\u00eda at\u00f3mica da materia. O ser humano vulgar, en cambio, s\u00f3 co\u00f1ece a \u201cesencia nominal\u201d das cousas, isto \u00e9, os aspectos soamente visibles das mesmas e que convencionalmente etiqueta cun nome determinado. En consecuencia, substit\u00faese a metaf\u00edsica pola ciencia no cometido de ofrecer unha explicaci\u00f3n do mundo.\nTeor\u00eda do co\u00f1ecemento.\nLocke emprega a introspecci\u00f3n psicol\u00f3xica, seguindo parcialmente a Descartes, como m\u00e9todo para analizar o co\u00f1ecemento humano. Os principios b\u00e1sicos que descobre con este procedemento, hai que dicir que non sempre consecuentes coa percepci\u00f3n da ciencia que ten o propio Locke, son os seguintes: a) o material que configura o co\u00f1ecemento humano, e co que opera a mente humana, son as ideas, b) as ideas proceden unicamente da experiencia (externa ou interna), c) o papel da mente consiste simplemente en combinar as ideas entre si formando outras m\u00e1is complexas. Armado con estes principios constr\u00fae unha filosof\u00eda oposta \u00f3 Racionalismo, tanto de tipo cartesiano como o de tipo plat\u00f3nico dominante por aquel ent\u00f3n en Cambridge. Se para este \u00faltimo a mente humana \u00e9 capaz de producir ideas \u00e1 marxe da experiencia, para Locke, en cambio, esta \u00e9 a \u00fanica fonte de co\u00f1ecemento.\nA partir de ideas simples, recibidas pasivamente, a nosa mente componas de diferentes modos dando lugar a tres tipos de ideas derivadas: \"ideas complexas\", \"ideas de relaci\u00f3ns\" e \"ideas abstractas\". Exemplos destes tres tipos de ideas son, respectivamente, a idea de \u201csubstancia\u201d, a idea de \u201ccausalidade\u201d e a idea de \u201canimal\u201d. Locke explica a orixe de todas as ideas recorrendo s\u00f3 a mecanismos psicol\u00f3xicos.\nTeor\u00eda pol\u00edtica.\nEn filosof\u00eda pol\u00edtica Locke desenvolve unha cr\u00edtica das monarqu\u00edas absolutistas. O poder pol\u00edtico, sexa mon\u00e1rquico ou constitu\u00eddo mediante unha asemblea de notables, debe estar dobremente limitado polos dereitos naturais com\u00fans a todos os humanos e polo fin do ben colectivo. En caso de non respectarse estes requisitos ser\u00e1 lex\u00edtimo intentar o derrocamento do poder establecido.\nEn pol\u00edtica, John Locke \u00e9 considerado o pai do liberalismo moderno. Prop\u00f3n que a soberan\u00eda emana do pobo; que a propiedade, a vida, a liberdade e o dereito \u00e1 felicidade son dereitos naturais dos homes, anteriores \u00e1 constituci\u00f3n da sociedade.\nO Estado ten como misi\u00f3n principal protexer eses dereitos, as\u00ed como as liberdades individuais dos cidad\u00e1ns. Tam\u00e9n sost\u00e9n que o goberno debe estar constitu\u00eddo por un rei e un parlamento. O parlamento \u00e9 onde se expresa a soberan\u00eda popular e onde se fan as leis que deben cumprir tanto o rei como o pobo. Anticip\u00e1ndose a Montesquieu, a quen Locke influ\u00edu, describe a separaci\u00f3n do poder lexislativo e o executivo. A autoridade do Estado sostense nos principios de soberan\u00eda popular e legalidade. O poder non \u00e9 absoluto sen\u00f3n que ha de respectar os dereitos humanos.\nAo Estado conf\u00edrelle funci\u00f3ns de decisi\u00f3n en controversias entre os individuos, no contexto da pluralidade e a tolerancia, posto que se dan diversidade de opini\u00f3ns e intereses entre os homes, froito das distintas v\u00edas individuais de procura da felicidade, polo que o desacordo e os conflitos son inevitables.\nPostula que os homes viven no estado de natureza nunha situaci\u00f3n de paz e sometidos a leis naturais que xorden da raz\u00f3n. Os homes saen a trav\u00e9s do pacto social do estado de natureza porque non existe al\u00ed xustiza imparcial que asegure os dereitos naturais. O ingreso \u00e1 sociedade civil \u00e9 a trav\u00e9s do contrato. Se \u00e9 violado pola autoridade p\u00fablica que resultou da vontade dos cidad\u00e1ns, v\u00f3lvese ao estado de natureza. A autoridade sostense en tanto asegure os dereitos naturais que o individuo buscou protexer ao entrar na sociedade.\nFilosof\u00eda da relixi\u00f3n.\nLocke pasa por ser o fundador do racionalismo relixioso. Fronte \u00e1 teolox\u00eda da igrexa, que subordina o pensamento \u00e1 fe, el somete a revelaci\u00f3n relixiosa \u00e1 criba da raz\u00f3n. Pero isto non ten no seu caso o significado dunha actitude atea ou irrelixiosa, sen\u00f3n que se trata m\u00e1is ben dunha depuraci\u00f3n que deixa como resultado a esencial racionalidade do cristianismo. Locke establece as\u00ed unha identificaci\u00f3n entre relixi\u00f3n natural e \u00e9tica. Pero a\u00ednda as\u00ed, hai que observar que na orde da fundamentaci\u00f3n Locke pensa que a \u00e9tica depende da relixi\u00f3n natural. Tanto unha relixi\u00f3n dogm\u00e1tica como a ausencia de relixi\u00f3n ser\u00edan ambas fonte de inmoralidade. En cambio, \u00e9 a relixi\u00f3n contida dentro da s\u00faa simplicidade e pureza o que nos humaniza. A esta condici\u00f3n alg\u00fans poden acceder por unha v\u00eda exclusivamente racional, pero hai outros moitos que carecen de capacidade racional suficiente para discernir os principios relixiosos naturais, por iso a revelaci\u00f3n \u00e9 necesaria para ilustrar a estes de forma sinxela os principios que deben guiar \u00f3 ser humano. Vemos como Locke mant\u00e9n un certo elitismo moral das clases cultas fronte \u00f3 car\u00e1cter iletrado das masas populares, que s\u00f3 poden acceder \u00e1 moralidade a trav\u00e9s da relixi\u00f3n revelada.\nEnfrontamento cos te\u00f3logos.\nO punto de vista relixioso de Locke, a pesar da s\u00faa moderaci\u00f3n, foi obxecto de duros ataques por parte dos te\u00f3logos. Rapidamente asociouse a s\u00faa doutrina coa exposta en 1696 por John Toland no libro \"Cristianismo non misterioso\", queimado publicamente en Dubl\u00edn. Este clima de intransixencia afectou tam\u00e9n \u00e1 obra te\u00f3rica de Locke, pois tam\u00e9n se prohibiu ler o seu \"Ensaio\" na Escola de Oxford. De todas formas, as opini\u00f3ns de Locke neste punto exerceron unha considerable influencia nos Ilustrados franceses do s\u00e9culo XVIII."}
{"id": "39717", "revid": "98629", "url": "https://gl.wikipedia.org/wiki?curid=39717", "title": "Robert Sagna", "text": "Robert Sagna, nado en Ziguinchor o 17 de abril de 1939, \u00e9 un pol\u00edtico senegal\u00e9s e alcalde da s\u00faa cidade natal.\nTraxectoria.\nPol\u00edtico cristi\u00e1n nun pa\u00eds de maior\u00eda musulm\u00e1, estudou en distintos seminarios do pa\u00eds (Oussouye, Karabane e Ziguinchor) e tivo unha educaci\u00f3n moi relixiosa. De feito seu pai era evanxelizador e ten unha irm\u00e1 m\u00e1is vella monxa. Estudou un ciclo de formaci\u00f3n profesional rural e logo continuou a s\u00faa formaci\u00f3n estudando Econom\u00eda en Gembloux (B\u00e9lxica) e Par\u00eds.\nLogo duns primeiros traballos como axente de desenvolvemento rural, en 1974 entra na administraci\u00f3n senegalesa como director dos Estudos de Planificaci\u00f3n Agr\u00edcola, que depend\u00edan do Ministerio de Desenvolvemento Rural e Recursos Hidr\u00e1ulicos. En 1978 nom\u00e9ano secretario de estado de Recursos humanos e entra a formar parte do goberno do presidente L\u00e9opold S\u00e9dar Senghor. En 1981 ingresa no Partido Socialista Senegal\u00e9s. Durante 22 anos seguidos foi ministro de distintas carteiras nos gobernos socialdem\u00f3cratas do Senegal: Desenvolvemento humano; Pesca mar\u00edtima; Equipamento e Transportes; Turismo; Informaci\u00f3n; Equipamento, Transportes e Mar; e Agricultura con rango de ministro de Estado. E dende 1985 ata a actualidade \u00e9 o alcalde da cidade meridional de Ziguinchor, na rexi\u00f3n da Casamance, onde durante longo tempo estivo vixente un movemento separatista violento.\nNos \u00faltimos anos, logo da perda do goberno a mans dos liberais, Sagna converteuse nun membro d\u00edscolo do Partido Socialista Senegal\u00e9s e l\u00edder da corrente Democracia e Solidariedade. Logo de o seu nome soar como un dos pos\u00edbeis candidatos socialistas \u00e1s elecci\u00f3ns presidenciais do 25 de febreiro de 2007, presentouse encabezando unha candidatura \u00e1 parte denominada Takku Defaraat S\u00e9n\u00e9gal, coa que colleitou unicamente un 2,58% dos votos, sufraxios procedentes na s\u00faa maior parte da s\u00faa rexi\u00f3n natal.\n\u00c9 ademais oficial da Lexi\u00f3n de Honra francesa, oficial da Orde Real de B\u00e9lxica, oficial da Orde Mar\u00edtima francesa e cabaleiro da Orde de Malta."}
{"id": "39718", "revid": "88215", "url": "https://gl.wikipedia.org/wiki?curid=39718", "title": "Atje Keulen-Deelstra", "text": "Atje Keulen-Deelstra, nada o 31 de decembro de 1938 e finada o 22 de febreiro de 2013, foi unha atleta neerlandesa, especializada na patinaxe de velocidade.\nTraxectoria.\nCompetiu na s\u00faa mocidade e foi campioa de Frisia e moitos outros t\u00edtulos holandeses. En 1962 casou e \u00f3 ter fillos deixou a pr\u00e1ctica activa do deporte ata que en 1967 abriu o Thiaf en Heerenveen e de novo volveu adestrase e conseguiu d\u00faas medallas de bronce e unha de prata nos Xogos Ol\u00edmpicos de Inverno de 1972 en Sapporo."}
{"id": "39719", "revid": "85894", "url": "https://gl.wikipedia.org/wiki?curid=39719", "title": "M\u00f3stoles", "text": "M\u00f3stoles \u00e9 un concello espa\u00f1ol da Comunidade de Madrid. A s\u00faa poboaci\u00f3n \u00e9 de 206.031 habitantes (INE 2012). \u00c9 o segundo concello da Comunidade con maior n\u00famero de habitantes despois da capital e o terceiro da zona central de Espa\u00f1a (Castela e Le\u00f3n, Comunidade de Madrid e Castela-A Mancha) despois de Madrid e Valladolid. Recentemente adoptou a Lei de grandes cidades. Nel se encontra o campus tecnol\u00f3xico, a sede central da Universidade Rei Xo\u00e1n Carlos e a sede central das BESCAM (Brigadas Especiais da Comunidade de Madrid). \u00c9 ademais unha das cidades m\u00e1is limpas de Espa\u00f1a, premiada coa \"vasoira de prata\".\nBandeira e escudo.\nA bandeira incl\u00fae as seguintes cores: dende unha perspectiva actual, aparece o vermello, que simboliza a pertenza \u00e1 Comunidade de Madrid; o azul Prusia, s\u00edmbolo de identidade dos mostole\u00f1os e de pertenza \u00e1 Uni\u00f3n Europea; e o amarelo-gualda (ouro), que expresa a prosperidade, como anhelo dos veci\u00f1os procedentes de diversas rexi\u00f3ns espa\u00f1olas que estableceron a s\u00faa residencia na cidade na d\u00e9cada dos setenta do pasado s\u00e9culo.\nLocalizaci\u00f3n.\nAt\u00f3pase a 18 quil\u00f3metros \u00f3 sueste de Madrid, forma parte da \u00e1rea metropolitana da capital. \u00c9 a capital da Zona Sur da comarca \u00c1rea Metropolitana de Madrid, a cal se divide en 5 zonas. A zona Sur da comarca comprende \u00e1 parte da M\u00f3stoles como capital a: \u00c1lcorc\u00f3n, Aranjuez, Ciempozuelos, Fuenlabrada, Xetafe, Humanes de Madrid, Legan\u00e9s, Parla, Pinto, San Marti\u00f1o de la Vega e Valdemoro. Tam\u00e9n \u00e9 capital do Sur de Madrid, que comprende a zona Sur do \u00c1rea Metropolitana e as comarcas Conca do Alberche, Conca do Teixo e Sur.(esta \u00faltima capitalidade non oficial disputada con Xetafe).\nAs s\u00faas coordenadas xeogr\u00e1ficas son 40\u00ba 20' latitude norte, 3\u00ba 52' lonxitude oeste.\nLimita \u00f3 norte e oeste co de Villaviciosa de Od\u00f3n, \u00f3 nordeste co de Alcorc\u00f3n, \u00f3 leste co de Fuenlabrada, \u00f3 sur cos de Arroyomolinos e Moraleja de Enmedio e \u00f3 sueste co de Navalcarnero.\nTransportes.\nEn metro.\nMetro (li\u00f1a 12 ou Metrosur), con cinco estaci\u00f3ns:\nEn tren.\nTren de proximidades C-5 (M\u00f3stoles-Atocha-Fuenlabrada/Humanes), con d\u00faas estaci\u00f3ns:\nEn autob\u00fas.\nOfr\u00e9cense li\u00f1as urbanas, interurbanas, nocturnas e de longo percorrido a localidades de Toledo: Talavera de la Reina, M\u00e9rida, C\u00e1ceres, Badaxoz; Barcelona e Zaragoza.\nEn avi\u00f3n.\nEst\u00e1 situado a uns 32-35 quil\u00f3metros do aeroporto internacional de Madrid-Barajas.\nClima.\nA localidade goza dun clima mediterr\u00e1neo, sendo as s\u00faas temperaturas medias m\u00e1ximas 38\u00ba en ver\u00e1n e 14\u00ba en inverno, e as s\u00faas m\u00ednimas 15\u00ba en ver\u00e1n e 2\u00ba en inverno. A precipitaci\u00f3n anual media \u00e9 de aproximadamente 420 mil\u00edmetros, as \u00e9pocas m\u00e1is chuvi\u00f1osas son a primavera e o outono.\nLugares de lecer e de interese.\nLecer e lugares comerciais.\nAs zonas onde hai m\u00e1is ambiente nocturno est\u00e1n situadas en \"Princesa\", \"zona do Hospital\" e en menor medida a zona denominada \"Estoril\".\nLim\u00edtrofe a M\u00f3stoles \u00e1chase o centro comercial e o maior parque de neve artificial de Europa \"Madrid Xanad\u00fa\", a\u00ednda que pertence \u00e1 localidade de Arroyomolinos.\nO \"Centro Comercial Aberto Las Avenidas\" \u00e9 un conxunto de r\u00faas comerciais que se encontra no centro hist\u00f3rico.\nA nivel deportivo podemos atopar os campos de f\u00fatbol Iker Casillas, os polideportivos de Andr\u00e9s Torrej\u00f3n, Los Rosales ou o de Villafontana e a piscina cuberta Las Cumbres, onde se encontra un centro de spa. M\u00f3stoles ten un equipo de f\u00fatbol sala, PSG FS M\u00f3stoles, un equipo feminino de f\u00fatbol sala e un equipo de atletismo..\nFestas.\nA festa principal \u00e9 o 12 de setembro, d\u00eda da Vrxe dos santos, patroa de M\u00f3stoles.\nAs festas do 2 de maio cel\u00e9branse como conmemoraci\u00f3n do Dous de maio de 1808 (comezo da Guerra da Independencia tralo Bando dos alcaldes de M\u00f3stoles). Sendo asumida e festexada por toda a Comunidade de Madrid dende o ano 1985.\nA festa do 15 de Maio e a festa da auga ten a s\u00faa orixe na que se celebraba o 28 de xu\u00f1o con motivo da tra\u00edda da auga a M\u00f3stoles pola Canle de Isabel II, en 1980. Posteriormente se trasladou \u00f3 15 de maio, a facendo coincidir coa festa de San Isidro en Madrid.\nTam\u00e9n existen festas por barrios ou distritos.\nEconom\u00eda.\n\u00c9 unha cidade que durante as tres \u00faltimas d\u00e9cadas foi cidade dormitorio de Madrid pero que actualmente se converteu en centro neur\u00e1lxico econ\u00f3mico e demogr\u00e1fico do sur de Madrid. M\u00f3stoles ten varios pol\u00edgonos industriais: Arroyomolinos, La Fuensanta, Regordo\u00f1o, Los Rosales, Las Nieves e Expansi\u00f3n. Tam\u00e9n con zonas industriais dispersas: Las Pajarillas, Las Monjas e M\u00f3stoles Industrial. Actualmente en construci\u00f3n o pol\u00edgono industrial de La Fuensanta II.\nEn case t\u00f3dolos casos est\u00e1 formado por medianas e pequenas empresas e a actividade econ\u00f3mica predominante \u00e9 a electro-sidero-metal\u00farxica, pero tam\u00e9n \u00e9 importante a industria t\u00e9xtil. Conta cunha delegaci\u00f3n municipal de promoci\u00f3n econ\u00f3mica e emprego, cuxo obxectivo \u00e9 facilita-lo asentamento de industrias no concello.\nNa actualidade est\u00e1n en construci\u00f3n dous ra\u00f1aceos que se situar\u00e1n no PAU-4 (M\u00f3stoles Sur ou Manuela Malasa\u00f1a), estes ter\u00e1n entre 40 e 50 plantas e albergar\u00e1 oficinas, pretende incrementa-la superficie dispo\u00f1ible no concello, ademais de se erixir como s\u00edmbolos do novo M\u00f3stoles e a coroa metropolitana sur. Algo moi positivo para o concello \u00e9 a recente posta en funcionamento da Universidade Rei Xo\u00e1n Carlos, as\u00ed como a implantaci\u00f3n do Centro de Investigaci\u00f3n e Desenvolvemento Tecnol\u00f3xico de Repsol no futuro M\u00f3stoles Tecnol\u00f3xico."}
{"id": "39720", "revid": "98629", "url": "https://gl.wikipedia.org/wiki?curid=39720", "title": "Sergio Gonz\u00e1lez Soriano", "text": "Sergio Gonz\u00e1lez Soriano, nado en L'Hospitalet de Llobregat (Barcelona) o 10 de novembro de 1976, \u00e9 un exfutbolista e adestrador espa\u00f1ol, que dende 2022 dirixe o C\u00e1diz, na Primeira Divisi\u00f3n. Xogaba de centrocampista e desenvolveu a maior parte da s\u00faa carreira entre o Espanyol e o Deportivo da Coru\u00f1a, sendo considerado un xogador hist\u00f3rico de ambos clubs. Ga\u00f1ou unha Copa do Rei con cada un deles, marcando gol en ambas finais, contra Atl\u00e9tico de Madrid e Real Madrid. Con 383 partidos oficiais co Deportivo da Coru\u00f1a, \u00e9 o s\u00e9timo futbolista con m\u00e1is encontros na historia do club. Disputou un total de 418 partidos na Primeira Divisi\u00f3n, nos que marcou 34 goles. Foi internacional coa selecci\u00f3n espa\u00f1ola, coa que participou no Mundial de 2002.\nDespois de colgar as botas iniciou no Espanyol B unha carreira de adestrador que continuou no primeiro equipo do club catal\u00e1n, en Primeira Divisi\u00f3n. Posteriormente ascendeu \u00e1 m\u00e1xima categor\u00eda ao Valladolid, ao que dirixiu durante m\u00e1is de tres anos, e dende 2022 adestra o C\u00e1diz CF. Ademais, dende 2015 act\u00faa como seleccionador de Catalu\u00f1a xunto a Gerard L\u00f3pez.\nTraxectoria.\nComo futbolista.\nInicios.\nComezou a xogar ao f\u00fatbol sala na s\u00faa cidade natal, L'Hospitalet de Llobregat, e aos 11 anos pasou ao f\u00fatbol herba, nas filas do Mercat Nou de Mag\u00f2ria, en Barcelona. M\u00e1is tarde xogou no equipo cadete do FC Barcelona, antes de ingresar na canteira do principal equipo da s\u00faa cidade, o CE L'Hospitalet. O 9 de abril de 1995, con 18 anos, debutou co primeiro equipo na Segunda Divisi\u00f3n B, nun partido diante do Alcoyano. Disputou s\u00f3 seis partidos co equipo, antes de pasar a ser xogador do Espanyol.\nEspanyol.\nEmpezou a s\u00faa etapa no Espanyol militando no filial, o Espanyol B. Xogou con este m\u00e1is dun cento de partidos en Segunda B, disputando unha fase de ascenso a Segunda na tempada 1997/98. M\u00e1is de dous anos antes, o 13 de decembro de 1995, debutara co primeiro equipo na Copa do Rei, nun encontro ante o Legan\u00e9s no que entrou na segunda parte como substituto de Ismael Urzaiz.\nO 12 de abril de 1998 debutou na Primeira Divisi\u00f3n ante o Tenerife, xogando como titular. Non volveu sa\u00edr do once inicial no resto da tempada e d\u00faas semanas despois do seu debut en liga marcou o seu primeiro gol co Espanyol, nun derbi fronte ao Barcelona no Estadi Ol\u00edmpic Llu\u00eds Companys, empatando o gol inicial de Figo e colocando o definitivo 1-1 no marcador.\nNa campa\u00f1a 1998/99 comezou os primeiros partidos dende o banco, pero trala xornada 15 converteuse en titular indiscutible, xogando dende o inicio case t\u00f3dolos partidos dos seguintes dous anos e medio. Na tempada 1999/00 o equipo catal\u00e1n acadou a final da Copa do Rei, despois de eliminar ao Celta de Vigo nos cuartos de final e ao Real Madrid nas semifinais. Na final, disputada contra o Atl\u00e9tico de Madrid en Mestalla, o Espanyol adiantouse cun gol de Tamudo nunha das primeiras xornadas do partido e Sergio puxo o 2-0 no minuto 84. O Atl\u00e9tico acurtou distancias cun gol de Hasselbaink nos instantes finais, pero o t\u00edtulo acabou indo para Barcelona.\nEse gol na final, que lle deu ao Espanyol o seu primeiro t\u00edtulo en 60 anos, as\u00ed como os seus 140 partidos co equipo, convert\u00e9rono nun dos futbolistas hist\u00f3ricos do club.\nDeportivo da Coru\u00f1a.\nEn agosto de 2001, con 25 anos, foi traspasado ao Deportivo da Coru\u00f1a por 2.800 mill\u00f3ns de pesetas, sendo a fichaxe m\u00e1is cara da historia do club, xunto a Diego Trist\u00e1n.\nDisputou o seu primeiro partido co club coru\u00f1\u00e9s na primeira xornada da tempada 2001/02, contra o Valladolid en Riazor, substitu\u00edndo na segunda parte a Amavisca. O 18 de setembro de 2001 debutou na Liga de Campi\u00f3ns, sa\u00edndo de titular ante o Olympiacos en Riazor. Un mes despois marcou un dos tres goles do club galego na hist\u00f3rica vitoria por 2-3 sobre o Manchester United en Old Trafford. \nTitular durante a maior\u00eda de partidos da tempada, na que o equipo acabou subcampi\u00f3n de liga, o 6 de marzo de 2002 foi o autor do primeiro gol no chamado \"Centenariazo\", a final da Copa do Rei na que o Deportivo conquistou o t\u00edtulo ante o Real Madrid no d\u00eda do centenario do club branco e no seu propio estadio, o Santiago Bernab\u00e9u. O seu tanto chegou cando a\u00ednda non se cumpriran 6 minutos, nunha xogada individual na que lle realizou un caneo a Fernando Hierro antes de internarse na \u00e1rea e superar ao porteiro do Real Madrid, C\u00e9sar. \nComezou a seguinte campa\u00f1a disputando os 180 minutos da Supercopa de Espa\u00f1a, t\u00edtulo que o seu equipo conquistou ante o Valencia por un resultado global de 4-0. Xogou un total de 55 partidos durante a tempada, marcando catro goles, entre eles un na vitoria por 3-0 no derbi co Celta de Vigo en Riazor e outro no 2-4 sobre o Barcelona no Camp Nou. A s\u00faa mellor cifra goleadora acadouna na tempada 2007/08, con 7 tantos.\nDurante eses anos xogou co club galego 39 partidos da Liga de Campi\u00f3ns, sendo titular en todos excepto catro. Estivo presente na maior\u00eda dos encontros europeos m\u00e1is destacados da historia do club, como as vitorias sobre o Manchester United, o Bayern de M\u00fanic, a Juventus, ou o Arsenal, e na hist\u00f3rica remontada fronte ao Milan. Foi titular tanto na ida como na volta das semifinais da edici\u00f3n 2003/04, na que o Deportivo quedou preto de acadar a final, caendo por un s\u00f3 gol ante o Porto de Mourinho.\nO 1 de xullo de 2010 desvinculouse do Deportivo ao non renovar o seu contrato. Deixou A Coru\u00f1a como o s\u00e9timo xogador con m\u00e1is partidos na historia do club (383), despois de ter superado a figuras como Garc\u00eda, Dom\u00ednguez e Vicente Celeiro.\nLevante.\nO 22 de xullo anunciouse a s\u00faa contrataci\u00f3n polo Levante UD. Debutou co equipo na primeira xornada de liga da tempada 2010/11 e foi un habitual nas ali\u00f1aci\u00f3ns titulares de Luis Garc\u00eda Plaza na primeira metade da competici\u00f3n. Marcou dous goles en liga, que supuxeron catro puntos, e fixo unha terceira diana na vitoria por 2-0 sobre o Real Madrid na Copa do Rei. Con todo, en xaneiro tivo que retirarse dun adestramento por unhas molestias nun xemelgo, que derivaron nunha lesi\u00f3n que lle impediu volver vestir a camiseta do equipo. Finalmente, a lesi\u00f3n supuxo tam\u00e9n a s\u00faa retirada como futbolista, sendo a derrota por 0-1 no derbi ante o Valencia do 9 de xaneiro de 2011, o seu \u00faltimo encontro.\nSelecci\u00f3n espa\u00f1ola.\nInternacional absoluto coa selecci\u00f3n espa\u00f1ola en 11 ocasi\u00f3ns, debutou o 24 de marzo de 2001 da man de Jos\u00e9 Antonio Camacho, cando militaba nas filas do Espanyol. Foi nun partido ante o combinado de Liechtenstein, correspondente \u00e1 clasificaci\u00f3n para a Copa do Mundo e no que entrou nos minutos finais como substituto de Guardiola. Formou parte do equipo espa\u00f1ol no Mundial de 2002, celebrado en Corea do Sur e no Xap\u00f3n, torneo no que participou nun partido, substitu\u00edndo a David Albelda pouco despois do descanso na \u00faltima xornada da primeira fase ante Sur\u00e1frica.\nXogou o seu \u00faltimo partido coa selecci\u00f3n espa\u00f1ola o 17 de agosto de 2005, nun amigable contra o Uruguai no Molin\u00f3n.\nSelecci\u00f3n catal\u00e1.\nVestiu en 15 ocasi\u00f3ns a camiseta da selecci\u00f3n catal\u00e1, coa que debutou en decembro de 1999 contra a a antiga Iugoslavia no Estadio Ol\u00edmpico de Montju\u00efc. Unha d\u00e9cada despois, con Johan Cruyff como seleccionador e xa como capit\u00e1n, marcou o seu primeiro gol co combinado catal\u00e1n, nunha vitoria por 4-2 sobre a Arxentina. Xogou o seu \u00faltimo encontro con Catalu\u00f1a en 2013, ante Nixeria. Retirouse da selecci\u00f3n como o futbolista con m\u00e1is partidos da s\u00faa historia, sendo superado m\u00e1is tarde por Sergio Garc\u00eda.\nComo adestrador.\nEspanyol B.\nDous anos despois da s\u00faa retirada como futbolista iniciou unha carreira como adestrador, traballando nun primeiro momento como axudante de Manolo M\u00e1rquez no Espanyol B. En xaneiro de 2014 f\u00edxose coas rendas do filial trala destituci\u00f3n de M\u00e1rquez, collendo o equipo na 16\u00aa praza do Grupo 3 da Segunda Divisi\u00f3n B. Con s\u00f3 2 derrotas en 17 partidos conseguiu levar o equipo ata o oitavo posto final, moi lonxe dos postos de descenso.\nEspanyol.\nO seu bo traballo no filial fixo que o 27 de maio de 2014 fose anunciado como novo adestrador do primeiro equipo do Espanyol, en substituci\u00f3n do mexicano Javier Aguirre. Na s\u00faa primeira campa\u00f1a na m\u00e1xima categor\u00eda, conseguiu un d\u00e9cimo posto en liga, o mellor resultado dos \u00faltimos catro anos. Ademais acadou as semifinais da Copa do Rei, onde caeu eliminado ante o Athletic de Valverde. Con todo, na seguinte tempada foi destitu\u00eddo logo de s\u00f3 15 xornadas, o 14 de decembro de 2015, despois dunha mala xeira de resultados cunha soa vitoria en oito partidos, a\u00ednda que o equipo ocupaba a 12\u00aa praza, tres puntos por riba dos postos de descenso. O seu substituto foi o roman\u00e9s Constantin G\u00e2lc\u0103.\nValladolid.\nEn abril de 2018, despois de case dous anos e medio sen club, foi contratado polo Valladolid, substitu\u00edndo ao cesado Luis C\u00e9sar Sampedro. O adestrador galego deixara o equipo na 11\u00aa posici\u00f3n, pero Sergio conseguiu ga\u00f1ar cinco dos oito partidos restantes, subindo o equipo ata a quinta praza e clasific\u00e1ndoo as\u00ed para a promoci\u00f3n de ascenso. A continuaci\u00f3n o equipo eliminou ao Sporting de Gij\u00f3n nas semifinais e conseguiu o ascenso logo de vencer na final ao Numancia de Jagoba Arrasate.\nDirixiu o Valladolid durante tres anos m\u00e1is, logrando en dous deles a permanencia, pero acabou descendendo a Segunda ao remate da tempada 2020/21, o que provocou a s\u00faa destituci\u00f3n en maio de 2021.\nC\u00e1diz.\nEn xaneiro de 2022 substitu\u00edu a \u00c1lvaro Cervera no banco do C\u00e1diz. No seu primeiro encontro derrotou ao Sporting de Gij\u00f3n na quenda de penaltis e clasificou ao equipo andaluz para os cuartos de final da Copa do Rei por primeira vez en 16 anos. No campionato de liga conseguiu sacar o equipo da pen\u00faltima praza que ocupaba e logrou a permanencia cunha vitoria na derradeira xornada sobre o Alav\u00e9s (0-1).\nSelecci\u00f3n catal\u00e1.\nEn outubro de 2015 foi nomeado seleccionador de Catalu\u00f1a pola Federaci\u00f3n Catal\u00e1 de F\u00fatbol, formando t\u00e1ndem con Gerard L\u00f3pez. "}
{"id": "39721", "revid": "1822", "url": "https://gl.wikipedia.org/wiki?curid=39721", "title": "Calipso (mitolox\u00eda)", "text": "Na mitolox\u00eda grega Calipso era unha ninfa mari\u00f1a, filla de Atlas que viv\u00eda na illa de Ogigia, ela retivo a Odiseo na illa durante sete anos, con quen tivo catro fillos. Por intervenci\u00f3n de Zeus, Calipso permitiu a Odiseo marchar nunha balsa para se reunir con Pen\u00e9lope, a s\u00faa muller."}
{"id": "39722", "revid": "1131", "url": "https://gl.wikipedia.org/wiki?curid=39722", "title": "Manuel Garc\u00eda Prieto", "text": "Manuel Garc\u00eda Prieto, nado en Astorga (provincia de Le\u00f3n) en 1859 e finado en Donostia o 8 de marzo de 1938, foi un pol\u00edtico espa\u00f1ol. Ocupou o cargo de Presidente do Goberno de Espa\u00f1a en 1912, 1917 (d\u00faas veces), 1918 e 1922. Como membro da familia sangu\u00ednea e pol\u00edtica de Eugenio Montero R\u00edos desempe\u00f1ou un papel de primeira orde na pol\u00edtica galega e espa\u00f1ola das d\u00faas primeiras d\u00e9cadas do s\u00e9culo XX.\nTraxectoria.\nRematados os estudos de Dereito, foi fiscal municipal do Xulgado de Madrid e ingresou no Corpo Xur\u00eddico Militar, a\u00ednda que permaneceu nel pouco tempo. Formouse no bufete de Montero R\u00edos, de quen foi xenro. Nas filas do Partido Liberal foi elixido deputado por Astorga en 1887, e despois da man de seu sogro por Santiago de Compostela en 1893. Ser\u00eda deputado por este distrito durante vinte anos ata que finalmente pasou \u00f3 Senado.\nEn 1897 foi nomeado director xeral do contencioso do Estado e m\u00e1is tarde subsecretario de Ultramar. En 1905 foi ministro de Gobernaci\u00f3n no goberno de Montero R\u00edos e, ese mesmo ano, de Graza e Xustiza con Segismundo Moret. Deste \u00faltimo ministerio dimitiu \u00f3 considerar submisa a postura de Moret en relaci\u00f3n co estamento militar.\nEn 1906 ocupou a carteira de Fomento baixo o goberno do xeneral Jos\u00e9 L\u00f3pez Dom\u00ednguez e en 1910, a de Estado baixo a presidencia de Canalejas. No desempe\u00f1o deste cargo conseguiu un \u00e9xito notable en pol\u00edtica internacional asinando un tratado hispano-marroqu\u00ed en 1911, negociando con Francia sobre Marrocos en 1912 e logrando que as rep\u00fablicas hispanoamericanas tivesen representaci\u00f3n no Tribunal Internacional de Xustiza da Haia. Polas s\u00faas xesti\u00f3ns na preparaci\u00f3n do tratado que permitiu a creaci\u00f3n do protectorado de Marrocos foi nomeado marqu\u00e9s de Alhucemas.\nCando o 12 de novembro de 1912 asasinaron a Canalejas, Garc\u00eda Prieto ocupar\u00eda durante dous d\u00edas a presidencia do Consello de Ministros. \u00d3 se escindir o Partido Liberal en 1913, converter\u00edase no l\u00edder do Partido Liberal Democr\u00e1tico, a facci\u00f3n pol\u00edtica herdeira de Sagasta que se opo\u00f1\u00eda a do Conde de Romanones.\nFoi designado presidente do Senado en 1914 e en 1917, como consecuencia da crise producida polas Xuntas de Defensa, formou un goberno do que moi en breve se ver\u00eda obrigado a dimitir. En xullo de 1917 acadou o liderado do Partido Liberal, e en novembro presidiu o primeiro goberno de concentraci\u00f3n da monarqu\u00eda afonsina tras desencadearse a crise de outubro no goberno de Eduardo Dato. En maio de 1918 unha nova crise conducir\u00eda a Antonio Maura \u00f3 poder desempe\u00f1ando Garc\u00eda Prieto a carteira de Gobernaci\u00f3n.\nO 9 de novembro dese mesmo ano formou goberno de novo ata decembro, cando o Proxecto da Mancomunidade fixo caer o gabinete. Tras o desastre de Annual, a\u00ednda dirixiu en 1922 o \u00faltimo goberno constitucional da monarqu\u00eda. Tentou sen \u00e9xito deter o golpe de Primo de Rivera do 13 de setembro de 1923 pero viuse obrigado a dimitir.\nDurante a ditadura, estivo apartado da pol\u00edtica, mantendo unha morna oposici\u00f3n \u00f3 r\u00e9xime. Retornar\u00eda para formar parte do derradeiro goberno da monarqu\u00eda de Afonso XIII e ocupar a carteira de Xustiza e Culto, baixo a presidencia de Juan Bautista Aznar-Caba\u00f1as.\nNa rede clientelar creada por Montero R\u00edos, Garc\u00eda Prieto constit\u00fae non s\u00f3 unha peza fundamental sen\u00f3n que, ademais, foi capaz de establecer unha segunda rede en \u00edntima conexi\u00f3n coa do seu sogro. \u00d3 tempo que asumiu o caciquismo e o poder herdados do pol\u00edtico de Louriz\u00e1n, Garc\u00eda Prieto gozou de certo prestixio en medios agrarios galegos pola s\u00faa posici\u00f3n redencionista no problema dos foros. A\u00ednda que na s\u00faa pol\u00edtica sempre tivo en conta o movemento agrario, o seu prestixio entre os agraristas ir\u00eda a menos a medida que o movemento se foi radicalizando.\nAp\u00f3s a proclamaci\u00f3n da Segunda Rep\u00fablica retirouse da vida p\u00fablica. Faleceu en Donostia o 8 de marzo de 1938."}
{"id": "39724", "revid": "15490", "url": "https://gl.wikipedia.org/wiki?curid=39724", "title": "Provincia de Vigo", "text": "A provincia de Vigo foi unha provincia galega que tivo vixencia en dous per\u00edodos do s\u00e9culo XIX.\nPrecedentes.\nEn 1810, o goberno de Xos\u00e9 Bonaparte intentou ordenar o territorio espa\u00f1ol, divid\u00edndoo en 38 prefecturas, ao estilo das establecidas en Francia, e 111 subprefecturas, segundo o proxecto do cl\u00e9rigo Llorente. As prefecturas, coma na Francia actual, recibir\u00edan nomes relativos a accidentes xeogr\u00e1ficos, fundamentalmente r\u00edos e cabos. Esta divisi\u00f3n nunca chegou a entrar en vigor.\nEn Galiza fac\u00eda unha divisi\u00f3n, onde aparece a capitalidade da cidade de Vigo nunha prefectura supostamente chamada Mi\u00f1o Baixo. As outras prefecturas galegas ser\u00edan: Tambre, capital A Coru\u00f1a; Mi\u00f1o Alto, capital Lugo; e Sil capital Ourense. As de Mi\u00f1o Baixo e Tambre coincid\u00edan coas actuais provincias de Pontevedra e da Coru\u00f1a respectivamente. A de Sil comprend\u00eda o sur da actual Provincia de Lugo.\n1822-1823.\nNa divisi\u00f3n territorial de 1822, realizada no trienio liberal no mes de xaneiro, establ\u00e9cese que en Galiza hai catro provincias, A Coru\u00f1a, Lugo, Ourense e Vigo, ademais da provincia de Vilafranca do Bierzo, \u00e1 que pertenc\u00eda a Comarca de Valdeorras, que estaba situada na rexi\u00f3n de Le\u00f3n. Vigo foi capital da provincia entre o 13 de xullo de 1821 e o ano 1823.\nEsta divisi\u00f3n deu lugar a problemas polos l\u00edmites e capitalidades, e en 1823 co retorno do Antigo R\u00e9xime, quedou sen validez.\nEn 1833 co decreto de Javier de Burgos establec\u00edase a actual divisi\u00f3n de provincias, onde Pontevedra tomaba a capitalidade.\n1836-1840.\nTrala divisi\u00f3n de Javier de Burgos, a cidade de Vigo reclamou a capitalidade, e foille concedida por unha Real Orde do 26 de maio de 1836, que non foi cumprida.\nEn setembro de 1840, tivo lugar un levantamento liberal na cidade de Vigo e proclamouse capital. Dende o 21 de outubro dese ano publicouse o \"Bolet\u00edn Oficial de la provincia de Vigo\", do que sa\u00edron nove n\u00fameros. Un Real Decreto do 6 de novembro do goberno de Espartero decidiu que mentres non se resolvese outra cousa, a capitalidade da provincia seguise en Pontevedra."}
{"id": "39725", "revid": "75439", "url": "https://gl.wikipedia.org/wiki?curid=39725", "title": "Antonio Serrano Pareja", "text": "Antonio Serrano Pareja, nado en Madrid en 1902 e finado en 1982, foi un xornalista, filatelista e escritor filat\u00e9lico espa\u00f1ol.\nTraxectoria.\nAntonio Serrano naceu en Madrid, funcionario da Facenda e cr\u00edtico cinematogr\u00e1fico das principais publicaci\u00f3ns especializadas despois da guerra civil espa\u00f1ola, foi tam\u00e9n correspondente en Espa\u00f1a de diversas revistas cinematogr\u00e1ficas latinoamericanas. En 1950 fundou a revista \"Noche y D\u00eda\" que tivo unha vida de catro anos. Levou a secci\u00f3n filat\u00e9lica da revista \"Diez Minutos\". Escribiu a letra de dous chotis que dedicou \u00e1 filatelia, \"El Filatelista\" e \"Marcha Filat\u00e9lica\", os cales musicados por Jos\u00e9 Luis Rico foron gravados en disco en 1977."}
{"id": "39726", "revid": "35560", "url": "https://gl.wikipedia.org/wiki?curid=39726", "title": "Organizaci\u00f3n Internacional para a Estandarizaci\u00f3n", "text": "A Organizaci\u00f3n Internacional para a Estandarizaci\u00f3n (co\u00f1ecida como ISO) \u00e9 unha organizaci\u00f3n non gobernamental composta por diferentes representantes de organismos de normalizaci\u00f3n de 162 pa\u00edses. Fundouse o 23 de febreiro de 1947 en Xenebra, onde est\u00e1 a s\u00faa sede central, a s\u00faa funci\u00f3n \u00e9 a elaboraci\u00f3n de est\u00e1ndares e normas internacionais para todos os campos da industria e o comercio.\nA organizaci\u00f3n publica moitos tipos de normas, como agora as t\u00e9cnicas (por exemplo sobre MP3 ou tarxetas telef\u00f3nicas), de clasificaci\u00f3n (por exemplo os c\u00f3digos dos pa\u00edses) ou est\u00e1ndares de procedementos (por exemplo a ISO 9000 sobre xesti\u00f3n da calidade).\nEstrutura da organizaci\u00f3n.\nA Organizaci\u00f3n ISO est\u00e1 composta por tres tipos de membros:\nISO \u00e9 un \u00f3rgano consultivo da Organizaci\u00f3n das Naci\u00f3ns Unidas. Coopera estreitamente coa Comisi\u00f3n Electrot\u00e9cnica Internacional (\"International Electrotechnical Commission\", IEC) que \u00e9 responsable da estandarizaci\u00f3n de equipos el\u00e9ctricos.\nNome da organizaci\u00f3n.\nISO non \u00e9 un acr\u00f3nimo; prov\u00e9n do grego \"iso\", que significa igual.\n\u00c9 un erro com\u00fan o pensar que ISO significa \"International Standards Organization\", ou algo similar; en ingl\u00e9s o seu nome \u00e9 \"International Organization for Standardization\", mentres que en franc\u00e9s denom\u00ednase \"Organisation Internationale de Normalisation\"; o uso do acr\u00f3nimo conducir\u00eda a nomes distintos: IOS en ingl\u00e9s e OIN en franc\u00e9s, polo que os fundadores da organizaci\u00f3n elixiron ISO como a forma curta e universal do seu nome.\nPrincipais normas ISO.\nAlg\u00fans est\u00e1ndares son os seguintes:"}
{"id": "39728", "revid": "103786", "url": "https://gl.wikipedia.org/wiki?curid=39728", "title": "Elecci\u00f3ns municipais en Vilanova de Arousa", "text": "Estes foron os resultados das elecci\u00f3ns municipais no concello de Vilanova de Arousa dende 1979.\nComparativa de todas as elecci\u00f3ns.\nComposici\u00f3n das Corporaci\u00f3ns.\nCorporaci\u00f3ns democr\u00e1ticas en Vilanova de Arousa desde a aprobaci\u00f3n da Constituci\u00f3n de 1978."}
{"id": "39729", "revid": "22570", "url": "https://gl.wikipedia.org/wiki?curid=39729", "title": "Subxuntivo", "text": "O subxuntivo \u00e9 un modo gramatical que manifesta o expresado polo verbo con marcas que indican subxectividade.\n\u00c9 o modo da oraci\u00f3n subordinada. O subxuntivo precisa da presenza dun nexo e presenta un verbo que achega un concepto sen actualizar. Dependendo do contido da oraci\u00f3n principal ou da clase de nexo, o subxuntivo ter\u00e1 car\u00e1cter diferente, ben indicar\u00e1 algo posible, probable, hipot\u00e9tico... \u00c9, en definitiva, o modo do virtual pois ofrece, como xa foi indicado, a significaci\u00f3n do verbo sen actualizar.\n\u00c9 de salientar que o futuro de subxuntivo, presente na fraseolox\u00eda popular e na lingua notarial, desapareceu da fala probablemente a finais do s\u00e9culo XIX ou comezos do s\u00e9culo XX."}
{"id": "39731", "revid": "103786", "url": "https://gl.wikipedia.org/wiki?curid=39731", "title": "Elecci\u00f3ns municipais en Vila de Cruces", "text": "Estes foron os resultados das elecci\u00f3ns municipais no concello de Vila de Cruces dende 1979. \nComparativa de todas as elecci\u00f3ns.\nComposici\u00f3n das Corporaci\u00f3ns.\nCorporaci\u00f3ns democr\u00e1ticas en Vila de Cruces desde a aprobaci\u00f3n da Constituci\u00f3n de 1978."}
{"id": "39733", "revid": "103786", "url": "https://gl.wikipedia.org/wiki?curid=39733", "title": "Elecci\u00f3ns municipais en Valga", "text": "Estes foron os resultados das elecci\u00f3ns municipais no concello de Valga dende 1979.\nComparativa de todas as elecci\u00f3ns.\nComposici\u00f3n das Corporaci\u00f3ns.\nCorporaci\u00f3ns democr\u00e1ticas en Valga desde a aprobaci\u00f3n da Constituci\u00f3n de 1978."}
{"id": "39735", "revid": "103786", "url": "https://gl.wikipedia.org/wiki?curid=39735", "title": "Elecci\u00f3ns municipais en Soutomaior", "text": "Estes foron os resultados das elecci\u00f3ns municipais no concello de Soutomaior dende 1979. \nComparativa de todas as elecci\u00f3ns.\nComposici\u00f3n das Corporaci\u00f3ns.\nCorporaci\u00f3ns democr\u00e1ticas en Soutomaior desde a aprobaci\u00f3n da Constituci\u00f3n de 1978."}
{"id": "39736", "revid": "98629", "url": "https://gl.wikipedia.org/wiki?curid=39736", "title": "Traduci\u00f3n", "text": "A traduci\u00f3n (do lat\u00edn \"traducere\": facer pasar dun lugar a outro) \u00e9 unha actividade que comprende a interpretaci\u00f3n do significado dun texto nun idioma, o \"texto orixe\", a un texto equivalente noutro idioma, o \"texto meta\". Tam\u00e9n o produto desta actividade, o texto meta, denom\u00ednase \"traduci\u00f3n\".\nTradicionalmente, a traduci\u00f3n foi unha actividade desenvolvida por humanos. Por\u00e9n, hai numerosos intentos de automatizar a tarefa de traducir textos naturais (traduci\u00f3n autom\u00e1tica) ou de utilizar ordenadores para apoiar esta tarefa (traduci\u00f3n asistida por ordenador). Un exemplo de traduci\u00f3n asistida ser\u00eda o uso dunha memoria de traduci\u00f3n.\nO obxectivo da traduci\u00f3n \u00e9 crear unha relaci\u00f3n entre o texto orixe e o texto meta, \u00e9 dicir, que ambos textos comuniquen unha mensaxe equivalente. C\u00f3mpre, xa que logo, ter en conta aspectos coma o x\u00e9nero textual, o contexto, as regras gram\u00e1ticais de cada idioma, as convenci\u00f3ns estil\u00edsticas ou a fraseolox\u00eda, entre outros.\n\u00c9 importante diferenciar a traduci\u00f3n da interpretaci\u00f3n. No primeiro caso, a mensaxe transm\u00edtese por escrito, mentres que na interpretaci\u00f3n, a mensaxe expr\u00e9sase de xeito oral ou mediante xesticulaci\u00f3n, como acontece na lingua de signos.\nO proceso tradutol\u00f3xico.\nNa s\u00faa obra, \"Teor\u00eda y pr\u00e1ctica de la traducci\u00f3n\", Valent\u00edn Garc\u00eda Yebra reco\u00f1ece d\u00faas fases no proceso tradutol\u00f3xico: \"a fase da comprensi\u00f3n do texto orixinal, e a fase da expresi\u00f3n da s\u00faa mensaxe, do seu contido, na lingua receptora ou terminal\".\nNa etapa de comprensi\u00f3n, decodif\u00edcase o sentido do texto orixe, nunha actividade denominada semasiol\u00f3xica (do grego, \"sema\", sentido ou significado). Na etapa de expresi\u00f3n, recodif\u00edcase este sentido na lingua meta; etapa tam\u00e9n chamada onomasiol\u00f3xica (do grego, \"onoma\", nome).\nNa etapa de decodificaci\u00f3n do sentido do texto, c\u00f3mpre identificar en primeiro lugar os segmentos que compo\u00f1en o texto orixinal, \u00e9 dicir, as unidades m\u00ednimas con sentido. O segmento pode ser unha palabra, unha frase, unha ou m\u00e1is oraci\u00f3ns ou mesmo un texto completo.\nNa etapa de recodificaci\u00f3n na lingua meta, d\u00e9bese manter o sentido do segmento orixinal nun segmento da lingua meta, respectando o xenio da mesma. A reuni\u00f3n do segmento orixe co segmento meta \u00e9 o que se denomina \"unidade de traduci\u00f3n\".\nAmbas etapas son de \u00edndole recursiva e non necesariamente sucesivas. \u00c9 dicir, p\u00f3dese volver desentra\u00f1ar o sentido do texto orixe unha vez recodificado o sentido na lingua meta.\nAp\u00f3s este procedemento, sinxelo a primeira vista, ag\u00f3chase unha operaci\u00f3n cognitiva complexa. Para decodificar o sentido completo do texto orixe, c\u00f3mpre interpretar e analizar todas as s\u00faas caracter\u00edsticas de forma consciente e met\u00f3dica. Este proceso require un co\u00f1ecemento profundo da gram\u00e1tica, sem\u00e1ntica, sintaxe e fraseolox\u00eda da lingua orixe, as\u00ed como dos elementos culturais. \u00c9 esencial contar con estes co\u00f1ecementos para recodificar o sentido na lingua meta. De feito, estes adoitan ser m\u00e1is importantes e, polo tanto, m\u00e1is fondos c\u00f3s da lingua orixe. Por ese motivo, a pr\u00e1ctica m\u00e1is habitual \u00e9 traducir \u00e1 lingua materna. Ademais, \u00e9 esencial co\u00f1ecer a \u00e1rea que se est\u00e1 tratando.\nOs estudos realizados nos \u00faltimos anos en ling\u00fc\u00edstica cognitiva permitiron comprender mellor o proceso cognitivo da traduci\u00f3n.\nHistoria da traduci\u00f3n.\nAs primeiras traduci\u00f3ns foron da Biblia, xa que como os xudeus levaban moito tempo sen fala-la s\u00faa lingua (o hebreo), esta perdeuse e as Santas Escrituras deb\u00e9ronse traducir para que as entendesen os xudeus que non falaban a s\u00faa lingua orixinal. Tolomeo Filadelfo no s\u00e9culo III a.C. mandou traducir do hebreo \u00f3 grego as Sagradas Escrituras a 72 sabios que dominaban o hebreo e o grego. Esta versi\u00f3n co\u00f1\u00e9cese como versi\u00f3n Alejandrina ou versi\u00f3n dos 70.\nNo s\u00e9culo II D.C. a Biblia traduciuse do grego \u00f3 lat\u00edn (Antigo e Novo Testamento). A esta versi\u00f3n cham\u00f3uselle Vetus Latina.\nEstratexias de traduci\u00f3n.\nA traducibilidade, un dos primeiros problemas da traduci\u00f3n, \u00e9 a posibilidade de traducir con \u00e9xito un enunciado nun idioma a un equivalente noutro idioma. Isto non sempre \u00e9 pos\u00edbel, polo que existen varias estratexias de traduci\u00f3n.\nAdaptaci\u00f3n.\nA adaptaci\u00f3n ou traduci\u00f3n libre consiste en substitu\u00edr unha realidade cultural ou social no texto orixinal por unha realidade equivalente no texto meta. Esta nova realidade resulta m\u00e1is com\u00fan para a audiencia do texto meta. Resulta acot\u00edo de utilidade, por exemplo, na traduci\u00f3n de poes\u00eda, teatro ou publicidade.\nPr\u00e9stamo.\nO pr\u00e9stamo consiste en utilizar unha palabra ou expresi\u00f3n do texto orixinal no texto meta. Ad\u00f3itase escribir en cursiva.\nCalco.\nO decalco l\u00e9xico \u00e9 a creaci\u00f3n de neoloxismos seguindo a estrutura da lingua de orixe, como \"f\u00fatbol\", da palabra inglesa football.\nModulaci\u00f3n.\nConsiste en traducir unha palabra por unha frase explicativa ou unha descrici\u00f3n desta. \u00c9 com\u00fan nalg\u00fans casos nos que hai diferenzas culturais.\nEquivalencia.\n\u00c9 a correspondencia en significado dunha palabra nun idioma fronte a outro. D\u00faas palabras son equivalentes se te\u00f1en o mesmo significado.\nTraduci\u00f3n literal.\nRef\u00edrese ao paso da lingua de orixe \u00e1 lingua meta sen emprego de estratexias de traduci\u00f3n m\u00e1is c\u00e1 conversi\u00f3n dos termos, sempre que o resultado sexa correcto en termos gramaticais. \u00c9 unha traduci\u00f3n \"palabra por palabra\":\nSegundo Vinay e Dalbernet, a traduci\u00f3n literal \u00e9 l\u00edcita sobre todo entre linguas que comparten unha mesma cultura."}
{"id": "39738", "revid": "150", "url": "https://gl.wikipedia.org/wiki?curid=39738", "title": "ISO", "text": ""}
{"id": "39739", "revid": "103786", "url": "https://gl.wikipedia.org/wiki?curid=39739", "title": "Elecci\u00f3ns municipais en Sanxenxo", "text": "Estes foron os resultados das elecci\u00f3ns municipais no concello de Sanxenxo dende 1979.\nComparativa de todas as elecci\u00f3ns.\nComposici\u00f3n das Corporaci\u00f3ns.\nCorporaci\u00f3ns democr\u00e1ticas en Sanxenxo desde a aprobaci\u00f3n da Constituci\u00f3n de 1978."}
{"id": "39741", "revid": "103786", "url": "https://gl.wikipedia.org/wiki?curid=39741", "title": "Elecci\u00f3ns municipais en Salvaterra de Mi\u00f1o", "text": "Estes foron os resultados das elecci\u00f3ns municipais no concello de Salvaterra de Mi\u00f1o dende 1979.\nComparativa de todas as elecci\u00f3ns.\nComposici\u00f3n das Corporaci\u00f3ns.\nCorporaci\u00f3ns democr\u00e1ticas en Salvaterra de Mi\u00f1o desde a aprobaci\u00f3n da Constituci\u00f3n de 1978."}
{"id": "39742", "revid": "22570", "url": "https://gl.wikipedia.org/wiki?curid=39742", "title": "ISO 3166-2", "text": "A ISO 3166-2 \u00e9 a segunda parte do est\u00e1ndar da ISO 3166. \u00c9 un sistema geocode creado para cifrar os nomes de subdivisi\u00f3ns dos pa\u00edses (entidades territoriais), as\u00ed coma tam\u00e9n as \u00c1reas dependentes. O obxectivo do est\u00e1ndar \u00e9 estableces unha serie mundial de abreviaturas curtas para os lugares, para o seu uso en etiquetas de paquetes, envases e outros obxectos semellantes. Un c\u00f3digo alfanum\u00e9rico curto pode servir para indicar claramente unha localizaci\u00f3n dun xeito m\u00e1is conveniente e menos ambigua c\u00f3 top\u00f3nimo ao completo."}
{"id": "39744", "revid": "103786", "url": "https://gl.wikipedia.org/wiki?curid=39744", "title": "Elecci\u00f3ns municipais en Salceda de Caselas", "text": "Estes foron os resultados das elecci\u00f3ns municipais no concello de Salceda de Caselas dende 1979.\nComparativa de todas as elecci\u00f3ns.\nComposici\u00f3n das Corporaci\u00f3ns.\nCorporaci\u00f3ns democr\u00e1ticas en Salceda de Caselas desde a aprobaci\u00f3n da Constituci\u00f3n de 1978."}
{"id": "39745", "revid": "5863", "url": "https://gl.wikipedia.org/wiki?curid=39745", "title": "Sem\u00e1ntica l\u00e9xica", "text": "A sem\u00e1ntica l\u00e9xica \u00e9 a parte da sem\u00e1ntica que estuda o significado dos lexemas como unidades significativas l\u00e9xicas e as relaci\u00f3ns que entre eles se establecen, isto \u00e9 o estudo de como e que denotas as palabras dunha lingua. As s\u00faas unidades de traballo son os campos sem\u00e1nticos e os arquisememas, detectados a trav\u00e9s da an\u00e1lise en semas."}
{"id": "39746", "revid": "98629", "url": "https://gl.wikipedia.org/wiki?curid=39746", "title": "Calco l\u00e9xico", "text": "O calco sem\u00e1ntico \u00e9 un procedemento por medio do cal unha lingua incorpora unha palabra doutra naturaliz\u00e1ndoa e recompo\u00f1\u00e9ndoa formalmente.\nTam\u00e9n denominado calco l\u00e9xico, o calco sem\u00e1ntico consiste en tomar o significado dunha palabra procedente da lingua na cal se orixina o pr\u00e9stamo e copialo literalmente na lingua de destino, mais o significante resulta convertido, naturalizado, adaptado \u00e1s caracter\u00edsticas gr\u00e1ficas, fon\u00e9ticas e gramaticais da lingua que o adopta, traduc\u00edndoo literalmente da lingua da que prov\u00e9n.\nPor exemplo, a expresi\u00f3n \"fin de semana\" \u00e9 un calco sem\u00e1ntico da expresi\u00f3n inglesa \"week-end\". Adaptouse \u00f3 galego gr\u00e1fica, fon\u00e9tica e gramaticalmente."}
{"id": "39747", "revid": "5863", "url": "https://gl.wikipedia.org/wiki?curid=39747", "title": "Sem\u00e1ntica gramatical", "text": "A sem\u00e1ntica gramatical \u00e9 a parte da sem\u00e1ntica que estuda o significado dos morfemas gramaticais e as relaci\u00f3ns que se establecen entre eles, o significado das categor\u00edas gram\u00e1ticas e o significado dos esquemas sint\u00e1cticos. Descr\u00edbese por medio de regras convencionais, xa que as unidades das que trata son sistem\u00e1ticas."}
{"id": "39748", "revid": "25871", "url": "https://gl.wikipedia.org/wiki?curid=39748", "title": "Mbani\u00e9", "text": "A illa de Mbani\u00e9 (en castel\u00e1n Mba\u00f1e) \u00e9 un pequeno illote fronteirizo entre Gab\u00f3n e a Guinea Ecuatorial, dunhas trinta hect\u00e1reas de extensi\u00f3n, e que supuxo un importante conflito territorial entre os dous pa\u00edses.\nXeograf\u00eda.\nAs deshabitadas illas de Conga, Mbani\u00e9 e Cocotiers son unhas fitas de terra situadas na desembocadura do r\u00edo Mbini, antes chamado Muni, na ba\u00eda de Corisco. Na ba\u00eda existen varias illas, das cales as pertencentes a Guinea Ecuatorial (Corisco, Elobey Grande, Elobey Chico, Leva e Hoco) son as maiores en extensi\u00f3n. Ademais, algunhas destas foron habitadas e incluso desempe\u00f1aron un importante papel durante a colonizaci\u00f3n. Conga, Mbani\u00e9 e Cocotiers est\u00e1n situadas ao sueste. As s\u00faas coordenadas son 0\u00ba35' N e 9\u00ba30' E. As s\u00faas praias son lugar para a cr\u00eda da tartaruga \"Lepidochelys olivacea\" ou tartaruga oliva.\nConflito de pertenza.\nEn realidade estas tres illi\u00f1as non foran claramente repartidas tampouco entre as potencias coloniais (Francia e Espa\u00f1a), e en moitas ocasi\u00f3ns non figuraban nos mapas daquel tempo pola s\u00faa insignificancia. Pero a importancia destas illas deshabitadas mudou cando unhas prospecci\u00f3ns feitas polo goberno gabon\u00e9s apuntaron a posibilidade de que existise petr\u00f3leo nelas.\nCon todo, o conflito diplom\u00e1tico xa comezara en 1972, cando o goberno ecuatoguineano argumentada que o Tratado de Par\u00eds asinado en 1900 entre Francia e Espa\u00f1a \u2013as antigas potencias coloniais\u2013 situaban as illas en augas espa\u00f1olas e, por tanto, ecuatoguineanas. Cando Espa\u00f1a descolonizou Guinea Ecuatorial deixou sen resolver o conflito. Na opini\u00f3n do goberno gabon\u00e9s en 1974 o presidente do seu pa\u00eds, Omar Bongo e o daquela xefe de estado ecuatoguineano, Francisco Mac\u00edas Nguema, asinaran un acordo que solucionaba \"definitivamente\" a cuesti\u00f3n ao traspasarlle a soberan\u00eda aos gaboneses.\nO conflito reavivou cando en febreiro de 2003 Gab\u00f3n ocupou militarmente Mbani\u00e9 nunha operaci\u00f3n capitaneada polo fillo do presidente, Al\u00ed Bongo. O goberno de Malabo negou a validez xur\u00eddica do documento asinado por Mac\u00edas e considerou a operaci\u00f3n unha invasi\u00f3n. En 2004 os dous pa\u00edses chegaron a un principio de acordo para explotar de forma conxunta os xacementos das tres illas e para despregar tropas conxuntamente. Pero non houbo m\u00e1is avances dende aquela nunhas conversas do m\u00e1ximo nivel abeiradas por Kofi Annan en Xenebra. O 25 de setembro dese ano, un xornal local gabon\u00e9s, \"L'\u00c9cho du Nord\", acusaba o ministro do interior do seu pa\u00eds, Andr\u00e9 Mba Obame de traizoar os intereses da naci\u00f3n ao propor a venda de Mbani\u00e9 ao goberno ecuatoguineano. O diario foi suspendido na s\u00faa publicaci\u00f3n polo goberno gabon\u00e9s.\nExplotaci\u00f3n petrol\u00edfera.\nA petrol\u00edfera Shell ten asinado un contrato co goberno gabon\u00e9s para a explotaci\u00f3n dos xacementos, mentres que a espa\u00f1ola Repsol e a estadounidense Mobil te\u00f1en o do goberno ecuatoguineano. Guinea Ecuatorial e Gab\u00f3n son a terceira e a cuarta potencia africana, respectivamente, en pozos de petr\u00f3leo."}
{"id": "39750", "revid": "5863", "url": "https://gl.wikipedia.org/wiki?curid=39750", "title": "Lexicolox\u00eda", "text": "A lexicolox\u00eda \u00e9 a rama da ling\u00fc\u00edstica que estuda o l\u00e9xico, \u00e1 s\u00faa orixe, as relaci\u00f3ns entre conceptos e palabras e a estrutura de relaci\u00f3ns que se establecen entre as palabras que constit\u00faen o l\u00e9xico dunha lingua.\nLexicolox\u00eda e lexicograf\u00eda.\nA lexicolox\u00eda \u00e9 moi diferente da lexicograf\u00eda. A lexicograf\u00eda pretende simplemente describir ou recoller formas l\u00e9xicas e c\u00e9ntrase nunha lingua particular. Como tal, a lexicograf\u00eda \u00e9 unha disciplina instrumental cuxo fin \u00e9 a elaboraci\u00f3n de dicionarios e vocabularios nos cales ofr\u00e9cense informaci\u00f3ns de orde etimol\u00f3xico, categorial, combinatorio, sem\u00e1ntico e contextual sobre cada un dos termos censados. Por\u00e9n, a lexicolox\u00eda pretende facer xeneralizaci\u00f3ns sobre a estrutura do l\u00e9xico, as relaci\u00f3ns entre palabras e o modo en como a lingua representa certas \u00e1reas sem\u00e1nticas. A lexicolox\u00eda trata asuntos como:\nUn dos principais problemas da lexicolox\u00eda foi e segue a ser a definici\u00f3n do que habitualmente se chama palabra, xa que o termo resulta demasiado impreciso e pref\u00edrese falar de \"unidade l\u00e9xica\", que acolle un \u00e1mbito m\u00e1is extenso e xeral de formas.\nProcesos de formaci\u00f3n de palabras.\nAs palabras que forman parte das categor\u00edas l\u00e9xicas poden combinarse entre si para dar lugar a novas palabras. Para iso as linguas do mundo usan diversos procedementos:\nEn cambio categor\u00edas funcionais consid\u00e9ranse clases pechadas que non resultan explicitamente ampli\u00e1beis mediante ning\u00fan proceso produtivo de formaci\u00f3n de palabras. Por\u00e9n, na evoluci\u00f3n hist\u00f3rica dunha lingua o inventario de palabras funcionais var\u00eda porque se ga\u00f1an ou se perden elementos, e o proceso m\u00e1is importante de creaci\u00f3n de novas palabras funcionais \u00e9 a gramaticalizaci\u00f3n.\nO caso do galego.\nNo caso da lexicolox\u00eda na lingua galega a s\u00faa competencia corresponde a Real Academia Galega, consonte a Lei de Normalizaci\u00f3n Ling\u00fc\u00edstica vixente; por\u00e9n as actuais normas elabor\u00e1ronse na s\u00faa orixe conxuntamente co Instituto da Lingua Galega, e te\u00f1en tam\u00e9n un papel destacado o Centro Ram\u00f3n Pi\u00f1eiro para a Investigaci\u00f3n en Humanidades e o Consello da Cultura Galega."}
{"id": "39751", "revid": "5863", "url": "https://gl.wikipedia.org/wiki?curid=39751", "title": "Semasiolox\u00eda", "text": "A semasiolox\u00eda estuda a relaci\u00f3n entre o contido e a expresi\u00f3n, c\u00e9ntrase na descrici\u00f3n dos significados que corresponden a un significante espec\u00edfico dunha lingua ou ben nun \u00e1mbito interidiom\u00e1tico por medio da comparanza entre varias linguas."}
{"id": "39752", "revid": "5863", "url": "https://gl.wikipedia.org/wiki?curid=39752", "title": "Lexicograf\u00eda", "text": "A lexicograf\u00eda \u00e9 a rama da ling\u00fc\u00edstica que trata da elaboraci\u00f3n de dicionarios, de como deben estar descritas as definici\u00f3ns, de que \u00e9 unha entrada, un lema, un lexema ou unha palabra."}
{"id": "39753", "revid": "89787", "url": "https://gl.wikipedia.org/wiki?curid=39753", "title": "Primeiros bicos", "text": "Primeiros bicos (t\u00edtulo orixinal: \"Premiers Baisers\") \u00e9 unha serie de televisi\u00f3n da produtora francesa AB Productions, e emitida nese pa\u00eds pola TF1, e posteriormente por canles doutros pa\u00edses, como a televisi\u00f3n de Galicia, na d\u00e9cada de 1990, cunha audiencia media nesta \u00faltima canle dun 24%.\nEsta comedia est\u00e1 composta, en total, por 318 episodios, e c\u00e9ntrase nas aventuras sentimentais dun grupo de adolescentes parisienses.\nRepresentou o comezo dunha longa cadea de series de baixo custo, pero grande audiencia, como H\u00e9l\u00e8ne (\"H\u00e9l\u00e8ne et les gar\u00e7ons\"), O mel e as abellas (\"Le miel et les abeilles\"), e moitas outras."}
{"id": "39754", "revid": "89787", "url": "https://gl.wikipedia.org/wiki?curid=39754", "title": "Xabier Cordal", "text": "Xabier Cordal Fustes, nado na Coru\u00f1a o 27 de novembro de 1965, \u00e9 un escritor galego.\nTraxectoria.\nLicenciado en Filolox\u00eda Galega pola Universidade de Compostela. Desde 1989 exerce como profesor de Lingua e Literatura galegas, actualmente no IES da Terra Ch\u00e1 en Castro Ribeiras de Lea. Reside no Corgo.\nComo escritor destaca a s\u00faa produci\u00f3n po\u00e9tica. Foi un dos integrantes do grupo po\u00e9tico Ronseltz (\"Unicornio de cenorias que cabalgas os s\u00e1bados\", 1994) e formou parte das Redes Escarlata (\"Xuro que nunca volverei pasar fame\", 2003) . Fixo cr\u00edtica literaria e colaboraci\u00f3ns xornal\u00edsticas no xa extinto \"O Correo Galego\" (dentro do suplemento \"Revista das Letras\") e en \"Galicia Hoxe\". Tam\u00e9n colaborou en varias publicaci\u00f3ns peri\u00f3dicas como \"A Trabe de Ouro\" e como articulista de opini\u00f3n no xornal dixital \"Vieiros\". Mantivo os blogs \"Monte Alto \"e \"Cente\u00e1s \"(2010-2014).\nFoi ademais autor do gui\u00f3n do filme \"A mari\u00f1eira\" e letrista do grupo musical Luar na Lubre (\"Memoria da noite\" ou \"Cente\u00e1s\" levan a s\u00faa sinatura).\nEn 2022 participou en \"Rosal\u00eda en Cami\u00f1o. Di\u00e1logos literarios multiling\u00fces,\" celebrados en Padr\u00f3n, Santiago e Pontevedra. Organizados pola Fundaci\u00f3n Rosal\u00eda de Castro.\nVida persoal.\n\u00c9 pai de Sabela e Estevo Cordal Vidal."}
{"id": "39756", "revid": "98629", "url": "https://gl.wikipedia.org/wiki?curid=39756", "title": "Paul C\u00e9zanne", "text": "Paul C\u00e9zanne, nado en Aix-en-Provence o 19 de xaneiro de 1839 e finado na mesma cidade o 22 de outubro de 1906, foi un pintor franc\u00e9s, considerado o pai da arte moderna. Tentou conseguir unha s\u00edntese ideal da representaci\u00f3n naturalista, a expresi\u00f3n persoal e a orde pict\u00f3rica abstracta.\nEntre todos os artistas do seu tempo, C\u00e9zanne talvez sexa o que exerceu unha influencia m\u00e1is profunda na arte do s\u00e9culo XX (Henri Matisse admiraba a s\u00faa utilizaci\u00f3n da cor e Pablo Picasso desenvolveu a estrutura da composici\u00f3n plana de C\u00e9zanne para crea-lo estilo cubista). Por\u00e9n, mentres viviu, C\u00e9zanne foi un pintor ignorado que traballou en medio dun grande illamento. Desconfiaba dos cr\u00edticos, ti\u00f1a poucos amigos e, ata 1895, expuxo s\u00f3 de xeito ocasional. Estaba distanciado incluso da s\u00faa familia, que cualificaba o seu comportamento de estra\u00f1o e non apreciaba o car\u00e1cter revolucionario da s\u00faa arte.\nTraxectoria.\nFamilia e primeiros anos.\nC\u00e9zanne naceu o 19 de xaneiro de 1839 na cidade de Aix-en-Provence, no sur de Francia. O 22 de febreiro, foi bautizado na igrexa parroquial, coa s\u00faa avoa e o seu t\u00edo Louis como padri\u00f1os. O apelido \u00abC\u00e9zanne\u00bb semella proceder da localidade actualmente italiana de Cesana nos Vales Valdenses, no Piamonte Occidental, asum\u00edndose que se trata dun apelido de orixe italiana. O seu pai, Louis-Auguste C\u00e9zanne (28 de xullo de 1798 - 23 de outubro de 1886). era sombrereiro, convert\u00e9ndose en banqueiro en 1847, como un dos socios fundadores da firma \u00abC\u00e9zanne e Chabanel\u00bb, que prosperou ao longo da vida do artista, o que lle permitiu unha seguridade financeira inacadable para a maior\u00eda dos seus contempor\u00e1neos. Por outro lado, a s\u00faa nai, Anne-Elisabeth Honorine Aubert (24 de setembro de 1814 \u2013 25 de outubro de 1897) era vivaz e rom\u00e1ntica, pero ofend\u00edase de xeito doado. Dela Paul herdou o seu concepto e visi\u00f3n da vida. Ti\u00f1a tam\u00e9n d\u00faas irmas novas, Marie e Rose.\nEn 1852 comezou os seus estudos no colexio Bourbon (actualmente, Colexio Mignet) da s\u00faa cidade natal, onde emprendeu relaci\u00f3n con \u00c9mile Zola, que estaba nunha clase inferior. Permaneceu al\u00ed durante seis anos, sendo alumno externo nos dous derradeiros anos de escola. En 1857 inscribiuse na Escola de Debuxo de Aix, asistindo aos cursos de Joseph Gibert, director da escola e do museo de belas artes da cidade.\nDende 1859 ata 1861 estivo matriculado, por influencia paterna, na facultade de Dereito da Universidade de Aix, mentres segu\u00eda recibindo lecci\u00f3ns de debuxo. Axi\u00f1a comprendeu que a s\u00faa verdadeira vocaci\u00f3n era a pintura. Instalou o seu primeiro obradoiro en Jas de Bouffan, a casa de campo dos seus pais. Decorouna con temas referentes a \"As catro estaci\u00f3ns\" (1860), que asinou, con iron\u00eda, como \u00abIngres\u00bb. En 1861, despois dunha serie de encarnizadas discusi\u00f3ns familiares, recibiu unha pequena asignaci\u00f3n e marchou estudar arte a Par\u00eds. Animouno a adoptar esta decisi\u00f3n Zola, quen viv\u00eda na capital dende 1858.\nFormaci\u00f3n en Par\u00eds.\nUnha vez na capital francesa, C\u00e9zanne inscribiuse na Academia Su\u00edza para preparar o exame de ingreso na escola de Belas Artes. No Museo do Louvre descubriu a obra de Caravaggio e mais Vel\u00e1zquez, o seu achado marcou fondamente a s\u00faa evoluci\u00f3n art\u00edstica.\nC\u00e9zanne sentiuse axi\u00f1a atra\u00eddo polos elementos m\u00e1is radicais do mundo art\u00edstico parisiense. Admiraba sobre todo ao pintor rom\u00e1ntico Eug\u00e8ne Delacroix e, entre os artistas m\u00e1is xoves, a Gustave Courbet e a \u00c9douard Manet, que expo\u00f1\u00edan obras que a maior\u00eda dos seus contempor\u00e1neos achaban chocantes tanto polo seu estilo como pola s\u00faa tem\u00e1tica.\nMoitas das primeiras obras de C\u00e9zanne estaban pintadas con pigmentos mestos e en tons escuros que lembraban o expresionismo rom\u00e1ntico e melanc\u00f3lico de xeraci\u00f3ns anteriores. As\u00ed a todo, ao igual ca Zola no seu empe\u00f1o por desenvolver unha narrativa realista, tam\u00e9n C\u00e9zanne manifestou un interese progresivo na representaci\u00f3n da vida contempor\u00e1nea: quer\u00eda pintar o mundo tal e como se presentaba ante os seus ollos, sen se preocupar de idealizaci\u00f3ns tem\u00e1ticas ou afectaci\u00f3n no estilo.\nSent\u00edndose incapaz de pintar, regresou a Aix e aceptou un emprego no banco de seu pai, pero en 1862 decidiu volver a Par\u00eds para se consagraren definitivamente \u00e1 pintura. Al\u00ed retomou a s\u00faa amizade con Zola e continuou os seus estudos na Academia Su\u00edza, onde co\u00f1eceu a Armand Guillaumin e a Camille Pissarro, pintor maior ca el a\u00ednda que pouco reco\u00f1ecido, que viv\u00eda coa s\u00faa numerosa familia nunha zona rural nos arrabais de Par\u00eds. Grazas ao contacto co derradeiro, C\u00e9zanne dar\u00eda un xiro radical no seu estilo, desvencell\u00e1ndose de toda norma acad\u00e9mica e da paleta sombr\u00eda e fortemente empastada que o caracterizaba.\nPissarro non s\u00f3 proporcionou ao inseguro C\u00e9zanne o apoio moral que precisaba sen\u00f3n que o introduciu na nova t\u00e9cnica impresionista para conseguir os efectos da luz natural.\nXunto con Claude Monet, Pierre-Auguste Renoir e uns poucos pintores m\u00e1is, hab\u00eda un estilo para traballar ao aire libre (\"en plein air\") de forma r\u00e1pida e a escala reducida, que consist\u00eda en utilizar pequenos toques de cores puras, sen recorrer a bosquexos preliminares nin a debuxos. Pretend\u00edan atrapar dese modo os efectos lum\u00ednicos fugaces as\u00ed como a s\u00faa interpretaci\u00f3n visual, tam\u00e9n ef\u00e9mera, da natureza. Baixo a tutela de Pissarro, no curto per\u00edodo comprendido entre 1872 e 1873, C\u00e9zanne pasou dos tons escuros \u00e1s cores rechamantes e comezou a se concentrar en escenas da vida rural.\nA\u00ednda que asemellaba posu\u00edr menos dominio t\u00e9cnico c\u00f3s outros impresionistas, C\u00e9zanne foi aceptado dentro do grupo e expuxo con eles en 1874 e 1877. En xeral, os impresionistas contaban cun \u00e9xito comercial limitado, e as obras de C\u00e9zanne tiveron a acollida m\u00e1is desfavorable por parte da cr\u00edtica. Distanciouse de moitos dos seus contactos parisienses a finais da d\u00e9cada de 1870 e durante toda a d\u00e9cada de 1880 pasou gran parte do tempo na s\u00faa Aix-en-Provence natal.\nProvenza.\nC\u00e9zanne pasou o ano 1878 no Mediod\u00eda, con Hortense Fiquet e mailo seu fillo Paul (1872\u20141947). En marzo, o seu pai descubriu o asunto de Hortense e ameazouno con romper con el financeiramente, mais no mes de setembro, decidiu subirlle a asignaci\u00f3n a 400 francos. Entre 1879-80 pasou parte do inverno en Melun, aproveitando para pintar a paisaxe cuberta de neve. Entre as obras mestras deste per\u00edodo est\u00e1 a vista da \"Ponte de Maincy\". \nEn agosto de 1880 marchou a casa de Zola en M\u00e9dan, nas beiras do r\u00edo Sena onde co\u00f1eceu a Huysmans; aproveitou para pintar ao aire libre. O seu pai, debido \u00e1 vida que levaba deixou de axudalo economicamente. En maio de 1881, co\u00f1eceu a Gauguin na casa de Pissarro en Pontoise; en outubro volveu a Aix, onde o seu pai Louis-Auguste fix\u00e9ralle un obradoiro para que pintase en Jas de Bouffan. Atop\u00e1base no andar superior da casa, proporcion\u00f3uselle unha grande fiestra, que permit\u00eda a entrada da luz do norte. A familia C\u00e9zanne fixo definitivamente o seu fogar en L'Estaque, e a partir de ent\u00f3n s\u00f3 en raras ocasi\u00f3ns abandonou a Provenza. O traslado reflite unha nova independencia respecto aos impresionistas, centrados en Par\u00eds, e a preferencia do pintor polo sur, a s\u00faa terra nai.\nEn L'Estaque recibiu a visita de Renoir (1882), quen quedou abraiado coa beleza da paisaxe. Ese ano foi a \u00fanica vez na que puido expor no Sal\u00f3n de Par\u00eds, grazas a intervenci\u00f3n do seu amigo o artista Antoine Guillemet, \"Retrato de Louis-Auguste C\u00e9zanne, pai do artista, lendo 'l'Ev\u00e9nement\"', 1866 (National Gallery, Washington). Sendo pouco o reco\u00f1ecemento que obten pola cr\u00edtica oficial. Naquel ent\u00f3n, deixou de traballar en estreita relaci\u00f3n con Pissarro. Co\u00f1ecera ao pintor Monticelli en Marsella na d\u00e9cada de 1860, e entre 1878 e 1884 os dous artistas a m\u00edudo pintaron paisaxes xuntos, percorrendo nunha ocasi\u00f3n durante un mes o campo de Aix. En 1883 morreu Manet, nova que afectou a C\u00e9zanne. En decembro reun\u00edronse con el en L'Estaque, Monet e mais Renoir.\nRuptura con Zola e casamento.\nO ano 1886 foi crucial: casou con Hortense Fiquet e, no mes de outubro dese ano, morreu o seu pai. Este deixoulle en herdanza a leira que mercara en 1859. C\u00e9zanne ti\u00f1a 47 anos de idade e por fin conseguira a independencia econ\u00f3mica, grazas \u00e1 grande herdanza que recibira, a\u00ednda que seguiu mantendo o seu illamento social. Nese mesmo ano a s\u00faa amizade con \u00c9mile Zola queda esnaquizada, despois de que este us\u00e1rao, en gran medida, como modelo para o artista fracasado e tr\u00e1xico Claude Lantier, en \"A obra\". C\u00e9zanne sentiu que a novela era indecorosa e constitu\u00eda unha traiz\u00f3n por parte do seu amigo da xuventude, quen outrora fora o seu grande apoio durante moito tempo, polo que non volveron verse nunca m\u00e1is.\nEn 1888 a familia instalouse na mansi\u00f3n de Jas de Bouffan. Actualmente o inmoble \u00e9 propiedade da cidade, e at\u00f3pase aberto ao p\u00fablico de xeito limitado. En 1889 expuxo \"A casa do aforcado\" na Exposici\u00f3n Universal.\nExposici\u00f3n con \"Les XX\".\nAo ano seguinte, exp\u00f3n en Bruxelas con Les XX, un grupo de pintores moi activos. Non obstante, o seu per\u00edodo id\u00edlico en Jas de Bouffan foi s\u00f3 temporal. Dende 1890 ata a s\u00faa morte, suced\u00e9ronse acontecementos perturbadores que fix\u00e9rono illarse m\u00e1is, adic\u00e1ndose en exclusiva \u00e1 pintura. Entre 1887 e 1893, s\u00f3 recibe a visita duns poucos iniciados, como os marchantes de arte J. Tanguy e Ambroise Vollard.\nEn 1890 foi diagnosticado de diabetes, o que desestabilizou a s\u00faa personalidade ata o punto de afectar a s\u00faa relaci\u00f3n con Hortense. Buscando unha reconciliaci\u00f3n viaxou a Su\u00edza, con Hortense e mailo seu fillo. Por\u00e9n, C\u00e9zanne axi\u00f1a volveu vivir na Provenza, marchando Hortense e o xove Paul a Par\u00eds. As necesidades financeiras obrigaron a Hortense a volver \u00e1 Provenza instal\u00e1ndose nunha vivenda separada. C\u00e9zanne trasladouse ent\u00f3n coa s\u00faa nai e maila s\u00faa irm\u00e1. \nEn 1891 asumiu de novo o catolicismo, a\u00ednda que as imaxes relixiosas foron escasas na s\u00faa obra tard\u00eda. C\u00e9zanne sosti\u00f1a que \nPrimeira exposici\u00f3n individual.\nEn 1895 celebrouse a s\u00faa primeira exposici\u00f3n individual, organizada por Ambroise Vollard, con 100 teas. Este marchante promocionou a obra de C\u00e9zanne con grande \u00e9xito durante os anos seguintes, logrando que subise a s\u00faa cotizaci\u00f3n, como se comproba ao ver os prezos das vendas Duret e Tanguy (1894) e a venda Chocquet de 1899.\nEn 1897 morreu a s\u00faa nai, o que lle permitiu reconciliarse coa s\u00faa muller. Vendeu Jas de Bouffan e alugou unha propiedade en Rue Boulegon, onde estableceu un obradoiro. Alugou tam\u00e9n unha habitaci\u00f3n no Ch\u00e2teau Noir, preto de Aix, onde prepara tam\u00e9n un pequeno obradoiro. Pasou unha tempada en Le Tholonet, na ladeira da monta\u00f1a Sainte-Victoire, facendo dela un obxecto da s\u00faa obra, o mesmo c\u00e1 canteira de Bib\u00e9mus.\nHomenaxe a C\u00e9zanne.\nAs s\u00faas pinturas fix\u00e9ronse ben co\u00f1ecidas e buscada e obtivo o respecto dunha nova xeraci\u00f3n de pintores. Malia o crecente reco\u00f1ecemento p\u00fablico e \u00e9xito financeiro, C\u00e9zanne prefiriu traballar no illamente art\u00edstico, normalmente pintando en Provenza. En 1900 tres dos seus lenzos inclu\u00edronse na Exposici\u00f3n Universal e trece nunha exposici\u00f3n organizada por Paul Cassirer en Berl\u00edn, ocasi\u00f3n na que a poeta Rainer Maria Rilke viu a s\u00faa obra por primeira vez. En 1901 exp\u00f3n no Sal\u00f3n dos Independentes. Ese mesmo ano, Maurice Denis presenta o seu \"Homeaxe a C\u00e9zanne\", cadro no que pode verse a un grupo de artistas (Redon, Vuillard, Bonnard e Denis) ao redor dun bodeg\u00f3n pintado por C\u00e9zanne e que fora propiedade de Gauguin.\nDerradeiros anos.\nA relaci\u00f3n entre C\u00e9zanne e maila s\u00faa muller seguiu sendo tormentosa. Necesitaba un lugar no que estar el s\u00f3. En 1901 mercou algo de terra ao longo do \"Chemin des Lauves\" (\u00abCami\u00f1o de Lauves\u00bb), unha estrada illada no outeiro de Lauves, e encargou que lle fixesen al\u00ed un obradoiro (o \"atelier\", actualmente aberto ao p\u00fablico), onde a\u00ednda pode verse o atrezzo das s\u00faas obras, tal e como as deixou. Dende al\u00ed vese a monta\u00f1a Sainte-Victoire. Al\u00ed pintou ata a s\u00faa morte. Mentres tanto, en 1902, fixo un borrador de testamento exclu\u00edndo \u00e1 s\u00faa dona da s\u00faa herdanza e deix\u00e1ndollo todo ao seu fillo. Aparentemente a relaci\u00f3n estaba de novo rota; dise que ela queimou os recordos da s\u00faa nai.\nEn 1903 culmina o reco\u00f1ecemento da s\u00faa obra, aparecendo en diversas exposici\u00f3ns. As\u00ed, o Sal\u00f3n de Outono exp\u00f3n 33 lenzos seus. Tam\u00e9n incl\u00faense obras de C\u00e9zanne na Secesi\u00f3n vienesa e na de Berl\u00edn.\n\u00c9mile Bernard, que xa en 1892 dedic\u00e1ralle un artigo a C\u00e9zanne, estivo traballando con el durante todo un mes en 1904. Ese mesmo ano, o Sal\u00f3n de Outono adicoulle toda unha sala, con 30 cadros e dous debuxos. En 1905 Vollard presentou as acuarelas de C\u00e9zanne. Era xa un pintor de prestixio. Suced\u00edanse exposici\u00f3ns retrospectivas. Moitos pintores xoves viaxaron ata Aix-en-Provence para velo traballar e pedirlle consello durante os derradeiros anos da s\u00faa vida. Por\u00e9n, tanto o seu estilo como as s\u00faas teor\u00edas contin\u00faan sendo misteriosas e cr\u00edpticas; para uns era un pintor primitivo inxenuo e para outros un complicado mestre nos procedementos t\u00e9cnicos.\nPer\u00edodos.\nDescrib\u00edronse varios per\u00edodos na vida e obra de C\u00e9zanne.\nO per\u00edodo escuro, Par\u00eds, 1861-1870.\nTr\u00e1tase dun per\u00edodo caracterizado por cores escuras e un intenso eprego do negro, con pigmentos espesos, moi empastado. A s\u00faa obra difiere grandemente das s\u00faas anteriores acuarelas e bosquexos da \"\u00c9cole Sp\u00e9ciale de dessin\" de Aix-en-Provence en 1859, ou das s\u00faas obras posteriores. A mi\u00fado \u00fasanse para estas obras os termos antisocial ou violento, ou tam\u00e9n er\u00f3ticas ou macabras. A s\u00faa tem\u00e1tica \u00e9 a figura na paisaxe e comprende moitas pinturas de grupos de figuras grandes e pesadas na paisaxe, pintadas imaxinativamente. A este per\u00edodo pertencen: \nPer\u00edodo impresionista, Provenza e Par\u00eds, 1870-1878.\nCando C\u00e9zanne marchou a L'Estaque en 1870, mudou os seus temas para adicarse principalmente ao paisaxe. Ao instalarse en 1872, en Auvers (Val-d'Oise), comezou a s\u00faa estreita relaci\u00f3n de traballo con Pissarro, quen viv\u00eda na pr\u00f3xima Pontoise. Xunto con Claude Monet, Pierre-Auguste Renoir e uns poucos pintores m\u00e1is, Pissarro desenvolvera un estilo para traballar ao aire libre (\"en plein air\") de forma r\u00e1pida e a escala reducida, que consist\u00eda en empregar pequenos toques de cores puras, sen recorrer a bosquexos preliminares nin a debuxos. Pretend\u00edan atrapar dese xeito os efectos lum\u00ednicos fugaces as\u00ed como a s\u00faa interpretaci\u00f3n visual, tam\u00e9n ef\u00e9mera, da natureza. Baixo a influencia de Pissarro, C\u00e9zanne comezou a abandonar as normas acad\u00e9micas e a paleta sombr\u00eda e fortemente empastada que lle caracterizaba. Os seus lenzos fix\u00e9ronse moito m\u00e1is brillantes, con cores claras, elixindo as cores primarias e as s\u00faas complementarias, ademais de forzarlle a observar atentamente a realidade..\nPer\u00edodo de madurez, Provenza, 1878-1890.\nCando C\u00e9zanne fixou a s\u00faa residencia definitivamente en Provenza, a comezos da d\u00e9cada de 1880, independizouse dos impresionistas, centrados en Par\u00eds, e demostrou a s\u00faa preferencia polo sur, o seu pa\u00eds natal e a s\u00faa paisaxe. O illamento e a concentraci\u00f3n, as\u00ed como a singularidade da s\u00faa procura, poder\u00edan sinalarse como os responsables da incrible evoluci\u00f3n que sufriu o seu estilo durante as d\u00e9cadas de 1880 e 1890. O irm\u00e1n de Hortense ti\u00f1a unha casa dende a que se v\u00eda a monta\u00f1a Sainte-Victoire en Estaque. Unha serie de pinturas desta monta\u00f1a de 1880-1883 e outras de Gardanne de 1885-1888, \u00e1s veces son co\u00f1ecidas como o \u00abPer\u00edodo construtivo\u00bb. De 1888 a 1890 interesouse pola figura humana, pintando unha serie de cadros con personaxes da Comedia da arte, pasando, a partir de 1890, a outra serie sobre \"Xogadores de cartas\", posiblemente inspirado pola obra sobre o mesmo tema de Louis Le Nain. \nPer\u00edodo final, Provenza, 1890-1905.\n \nEn 1895 fixo unha visita xerminal \u00e1s canteiras de Bib\u00e9mus e ascendeu a monta\u00f1a Sainte-Victoire. A paisaxe labir\u00edntica das canteiras deberon impresionarlle particularmente, pois alugou unha cabana al\u00ed en 1897. Crese que estas formas inspiraron o estilo cubista en embri\u00f3n. C\u00e9zanne concentrouse nuns poucos x\u00e9neros, nos que era h\u00e1bil por igual: os bodeg\u00f3ns, retratos (e autorretratos), paisaxes e estudos de ba\u00f1istas (espidos na paisaxe). Respecto ao \u00faltimo, C\u00e9zanne viuse obrigado a debuxar a partir da s\u00faa imaxinaci\u00f3n, debido \u00e1 falta de modelos espidos dispo\u00f1ibles. Como as s\u00faas paisaxes, os seus retratos pint\u00e1banse a partir do que era familiar, de maneira que non s\u00f3 a s\u00faa dona e fillo, sen\u00f3n tam\u00e9n campesi\u00f1os locais, p\u00edcaros, e o seu marchante, serviron de modelos.\nC\u00e9zanne continuou pintando directamente do natural con cores rachamantes de tipo impresionista, pero foi simplificando de modo gradual a aplicaci\u00f3n da pintura ata o punto de que parec\u00eda lograr expresar o volume con s\u00f3 unhas cantas pinceladas de cor xuxtapostas. M\u00e1is adiante os expertos chegar\u00edan a afirmar que C\u00e9zanne descubrira un modo de representar tanto a luz como as formas da natureza simplemente mediante a cor. Parec\u00eda reintroducir unha estrutura formal que os impresionistas abandonaran, sen sacrificar por iso a sensaci\u00f3n e vivacidade lum\u00ednica lograda por eles. O propio C\u00e9zanne falaba de modular a cor no canto de modelar o clarescuro da pintura tradicional. Con iso refer\u00edase a que suplantaba as convenci\u00f3ns artificiais de representaci\u00f3n (modelar) por un sistema m\u00e1is expresivo (modular) que se achaba a\u00ednda m\u00e1is pr\u00f3ximo \u00e1 natureza ou, como dic\u00eda o propio artista, \"paralelo \u00e1 natureza\". Para C\u00e9zanne a soluci\u00f3n a todos os problemas t\u00e9cnicos do impresionismo radicaba en empregar a cor dun xeito m\u00e1is ordenado e expresivo que o dos seus compa\u00f1eiros impresionistas.\nC\u00e9zanne consideraba que nunca chegaba a acadar plenamente o seu obxectivo, polo que deixou a maior parte das s\u00faas obras sen acabar e destru\u00edu moitas outras. Lai\u00e1base do seu fracaso \u00e1 hora de representar a figura humana e, efectivamente, as grandes obras con figuras humanas dos seus \u00faltimos anos revelan unhas distorsi\u00f3ns curiosas que parecen ditadas polo rigor do sistema de modulaci\u00f3n crom\u00e1tica que el mesmo impuxo sobre as s\u00faas propias representaci\u00f3ns. Exemplo diso son toda a serie de pinturas adicadas ao tema dos e as ba\u00f1istas. "}
{"id": "39757", "revid": "408", "url": "https://gl.wikipedia.org/wiki?curid=39757", "title": "Paul Cezanne", "text": ""}
{"id": "39759", "revid": "98629", "url": "https://gl.wikipedia.org/wiki?curid=39759", "title": "Paul Gauguin", "text": "Paul Eug\u00e9ne-Henri Gauguin, nado en Par\u00eds o 7 de xu\u00f1o de 1848 e finado en Atuona o 9 de maio de 1903, foi un pintor postimpresionista franc\u00e9s, que contribu\u00edu a dar forma \u00e1 arte moderna coas s\u00faas cores exuberantes, formas bidimensionais planas e tem\u00e1tica e foi ademais precursor do Fauvismo.\nTraxectoria.\nNaceu no seo dunha familia liberal de clase media. O seu pai era xornalista e a s\u00faa nai era filla da precursora feminista peruana Flora Trist\u00e1n; tralo golpe de estado de Napole\u00f3n III (1851) fuxiu cos seus pais a Lima. Cando era a\u00ednda un adolescente sa\u00edu ao mar; en 1871 regresou a Par\u00eds e entrou a traballar nunha empresa financeira, transform\u00e1ndose nun importante axente bolsista, casou coa danesa Mette-Sophie Gad coa cal tivo cinco fillos.\nEn 1874 co\u00f1eceu a obra de Camille Pissarro e observou a primeira exposici\u00f3n dos impresionistas, \u00e9 nesa \u00e9poca que comezou a desenvolver un forte interese pola arte que o conduciu a tomar clases de pintura e a reunir unha impresionante colecci\u00f3n de obras impresionistas que comprend\u00eda traballos de Edouard Manet, C\u00e9zanne, Claude Monet e Camille Pissarro. En 1875 trabou co\u00f1ecemento persoal con este \u00faltimo e empezou a traballar con el; resultado de tan fecunda colaboraci\u00f3n foi a invitaci\u00f3n a participar na quinta Exhibici\u00f3n Impresionista de 1880, que ser\u00eda reiterada nos dous anos seguintes.\nEn 1883, o seu crecente interese pola pintura uniuse \u00f3 derrubo da Bolsa parisiense para lle conducir a toma-la decisi\u00f3n de se dedicar integramente \u00e1 actividade art\u00edstica. \u00d3 ano seguinte trasladouse a Copenhaguen, residencia familiar do pai da s\u00faa esposa, en procura de apoio econ\u00f3mico, pero o seu empe\u00f1o fracasou rotundamente e pouco despois abandonar\u00eda a esposa e fillos. A partir dese momento viviu na penuria, rexeitado por unha sociedade que con anterioridade lle abrira os brazos e que en breve \u00eda aborrecer. En 1884 trasladouse a Ru\u00e1n cidade de Normand\u00eda na cal viv\u00eda Pissarro, dese momento \u00e9 o \"Home na estrada\", pintura basicamente paisaxista a\u00ednda encadrable dentro do impresionismo. En 1887 e 1888 realiza unha viaxe \u00e1 Martinica e ao Panam\u00e1, \u00e9 durante esta traves\u00eda caribe\u00f1a que \"descobre\" os coloridos e as luminosidades intensas que serven para acentua-la sensualidade na pintura, tam\u00e9n \u00e9 nesta viaxe que percibe unha relaci\u00f3n m\u00e1is estreita entre os seres humanos e a natureza \"primitiva\".\nEntre 1886 e 1888 a s\u00faa obra experimentou un xiro radical, cuxa orixe cabe procurar en d\u00faas experiencias vitais de grande importancia: o seu encontro con Van Gogh e a xa mencionada primeira viaxe \u00e1 Martinica. Gauguin co\u00f1eceu o pintor holand\u00e9s en Par\u00eds e quedou fortemente impresionado polo modo en que este consegu\u00eda plasmar as s\u00faas inquedanzas vitais nuns lenzos rebordantes de expresividade. En 1888 incluso se desprazou a Arles coa intenci\u00f3n de traballar conxuntamente, pero as incompatibilidades de car\u00e1cter arruinaron o proxecto \u00f3 cabo s\u00f3 de poucas semanas. Pouco antes, Gauguin se trasladara durante un tempo \u00e1 colonia francesa da Martinica, onde entrou en contacto cunha paisaxe repleta de sensual colorido e unha sociedade, a ind\u00edxena, en estreita convivencia coa natureza. Ambos factores un\u00edronse para espertar no artista unha aguda nostalxia polo primitivo, vieiro no que \u00eda achar unha v\u00eda id\u00f3nea para expresar unha emotividade non contaminada polo naturalismo propio da arte refinada.\nTrala s\u00faa desastrosa experiencia en Arles, Gauguin regresou a Par\u00eds, onde o seu interese polas formas da arte popular acrecentouse por v\u00eda da s\u00faa amizade co artista novo \u00c9mile Bernard. De resultas das s\u00faas propias experiencias na Martinica e da achega te\u00f3rica de Bernard \u00eda xurdilo sintetismo, estilo persoal caracterizado pola representaci\u00f3n non imitativa e a separaci\u00f3n da imaxe pict\u00f3rica en zonas de cor fortemente contrastadas e a mi\u00fado delineadas en negro (\"cloisonne\" inspirado nos vitrais das igrexas). Dito estilo, co seu rexeito frontal \u00f3 uso de trucos formais para recrea-la percepci\u00f3n visual, significou unha ruptura absoluta, dende o punto de vista conceptual, co impresionismo que outrora abrazara, polo que \u00e9 categorizado pola moderna historiograf\u00eda da arte como postimpresionista (xunto con Van Gogh e C\u00e9zanne). Entre 1888 e 1891 viviu principalmente na Breta\u00f1a, onde foi o referente principal da chamada Escola de Pont-Aven (nome dunha pequena localidade bretoa). Al\u00ed tivo como disc\u00edpulos \u00f3 mencionado Bernard xunto S\u00e9rusier, Seguin, Chamaillard que constituir\u00edan o simbolismo), \u00e9 nese tempo que adopta un debuxo sinxelo compensado por unha coloratura intensa disposta en planos masivos (tal cal se pode observar n\u00b4\"O Cristo amarelo\").\nEn 1891 enfermo e tratando de eludir os seus endebedamentos marchou \u00e1 Polinesia, deste modo entre 1891 e 1903 efectuou longas estancias en Tahit\u00ed e as illas Marquesas alternadas con visitas a Francia entre 1893 e 1895, para tales anos o seu primitivismo foise temperando \u00f3 se abrir \u00e1 influencia de neocl\u00e1sicos como Ingres ou contempor\u00e1neos como o \"nabi\" Puvis de Chavannes. Este proceso correu da man dun crecente refinamento tonal e da presenza na s\u00faa produci\u00f3n dunha aura on\u00edrico-po\u00e9tica que de ning\u00fan modo asemella reflecti-la enfermidade e os conflitos persoais -particularmente os seus enfrontamentos coas autoridades locais na defensa das comunidades ind\u00edxenas- que marcaron os \u00faltimos anos da s\u00faa vida. Durante o per\u00edodo final da s\u00faa obra n\u00f3tase un rexeitamento \u00e1 perspectiva e o uso de formas amplas e planas, intensificando a expresividade crom\u00e1tica. Na Polinesia anticipa a arte abstracta: simplifica a\u00ednda m\u00e1is as composici\u00f3ns dando preponderancia \u00e1 cor e \u00e1 idea que a cor pode suxerir. Cara os \u00faltimos anos da s\u00faa vida formou parella e tivo fillos cunha moza das illas Marquesas, pero tam\u00e9n contraeu lepra, a s\u00faa pintura ent\u00f3n \u00ednzase de inquedanzas metaf\u00edsicas (\"O esp\u00edrito dos mortos obs\u00e9rvanos\"; \"De onde vi\u00f1emos?, que somos?, onde imos?\"; \"O ouro e o corpo\"; \"Nevermore\".), en 1897 tenta suicidarse, logo sobrevive practicamente na miseria cunha pequena pensi\u00f3n que dende Par\u00eds lle enviaba un marchante, en 1901 xa establecido definitivamente nas Illas Marquesas dedicouse a realizar esculturas \"primitivas\" (principalmente tallas e baixorrelevos en madeira). Faleceu na aldea de Atuona o 9 de maio de 1903."}
{"id": "39762", "revid": "1093", "url": "https://gl.wikipedia.org/wiki?curid=39762", "title": "Mbian\u00e9", "text": ""}
{"id": "39763", "revid": "119", "url": "https://gl.wikipedia.org/wiki?curid=39763", "title": "C\u00e9zanne", "text": ""}
{"id": "39764", "revid": "23204", "url": "https://gl.wikipedia.org/wiki?curid=39764", "title": "Dereito internacional privado", "text": "O Dereito Internacional Privado \u00e9 aquela rama do Dereito que ten como finalidade dirimir conflitos de xurisdici\u00f3n internacionais; conflitos lei aplicable e os conflitos de execuci\u00f3n e determina-la condici\u00f3n xur\u00eddica dos estranxeiros.\nEsta rama do Dereito analiza casos privados que te\u00f1an alg\u00fan tipo de conexi\u00f3n con dous ou m\u00e1is Estados, co fin de determinar cal \u00e9 o que pode co\u00f1ecer sobre o tema.\nNalg\u00fans pa\u00edses esta rama do dereito co\u00f1\u00e9cese como Dereito Civil Internacional.\nCabe recalcar que o Dereito internacional privado \"non\" soluciona os conflitos, simplemente determina a norma ou lei de que pa\u00eds se debe utilizar na soluci\u00f3n de conflitos internacionais, as\u00ed como o xu\u00edz que resolver\u00e1 esta controversia."}
{"id": "39765", "revid": "98629", "url": "https://gl.wikipedia.org/wiki?curid=39765", "title": "Simon e Simon", "text": "Simon e Simon (\"Simon &amp; Simon\") era o nome dunha serie de detectives norteamericana protagonizada por Gerald McRaney e Jameson Parker. No 1978 f\u00edxose o episodio piloto en Florida baixo o t\u00edtulo de \"Pirate's Key\", pero inmediatamente a CBS levar\u00eda a rodaxe a San Diego (California) onde permanecer\u00eda durante os sete anos que estivo no aire na CBS.\nSinopse.\nA serie xira arredor de dous irm\u00e1ns completamente opostos: Rick (McRaney) e A.J. (por \"Andrew Jackson\") Simon (Parker). Rick era un veterano da guerra de Vietnam, polo que ti\u00f1a moita m\u00e1is rodaxe nas r\u00faas ca seu irm\u00e1n, A.J., que foi \u00e1 escola de dereito e ti\u00f1a unha aparencia m\u00e1is intelectual. Rick prefer\u00eda cousas que eran vistas polo seu irm\u00e1n como de baixo nivel, como a s\u00faa vella camioneta, mentres A.J. coidaba o seu di\u00f1eiro para a s\u00faa maior paix\u00f3n, un Chevrolet Bel Air convertible do 1957, e m\u00e1is tarde un Chevrolet Camaro Z28). Rick viv\u00eda nun barco. A.J. prefer\u00eda intentar facer primeiro as cousas segundo as normas, mentres Rick era m\u00e1is de esp\u00edrito libre, facendo a xustiza pola s\u00faa conta. As\u00ed a todo, os dous comezaron unha aventura xuntos montando unha axencia de detectives.\nA piques estivo de ser suspendida a rodaxe en 1982, xa que ti\u00f1an en mente a nova serie \"Magnum\", pero os \u00e9xitos de audiencia fixeron posible a convivencia das d\u00faas emisi\u00f3ns durante anos, e mesmo cruzaron as series nun episodio de cada unha.\n\"Simon &amp; Simon: In Trouble Again\" (1995).\nEsta secuela estreouse o 23 de febreiro de 1995. Pasan alg\u00fans anos e A.J., agora casado, traballa en Seattle como avogado. Rick vis\u00edtao facendo un alto na s\u00faa ruta cara \u00e1 entrega dun luxoso iate. O problema v\u00e9n cando o iate \u00e9 secuestrado, con mam\u00e1 Cecilia a bordo.\nDVD.\nA primeira tempada existe en formato DVD desde outubro do 2006."}
{"id": "39766", "revid": "5863", "url": "https://gl.wikipedia.org/wiki?curid=39766", "title": "Filloa Express", "text": "Filloa Express \u00e9 un colectivo musical coru\u00f1\u00e9s con diversas formaci\u00f3ns e integrantes dedicado ao jazz de diferentes estilos pero entendido nun senso moderno (nunha das \u00faltimas formaci\u00f3ns son un d\u00fao de saxof\u00f3ns con caixa de ritmos).\nFoi fundado polos saxofonistas Antonio Ferreiro e Fito Ares, do bar Filloa Jazz e tiveron o seu bautismo no primeiro festival de Jazz da Coru\u00f1a, sendo abreconcertos de Tete Montoliu. Te\u00f1en feito parte de Filloa Express desde Nani Garc\u00eda e Alberto Conde a Jos\u00e9 Luis Evangelista ou Kin Garc\u00eda."}
{"id": "39767", "revid": "1410", "url": "https://gl.wikipedia.org/wiki?curid=39767", "title": "Imre Schlosser", "text": "Imre Schlosser-Lakatos (24 de xaneiro de 1889 - 19 de xullo de 1959) foi un futbolista h\u00fangaro. \u00c9 o m\u00e1ximo anotador da historia da liga h\u00fangara.\nTraxectoria.\nSchlosser debutou coa camisola nacional o 7 de outubro de 1906, cando s\u00f3 ti\u00f1a 17 anos e 256 d\u00edas, nun encontro contra Bohemia, que rematou cun 4-4. Este foi o comezo dunha carreira na selecci\u00f3n que durar\u00eda m\u00e1is de vinte anos. Neste tempo xogou 68 encontros con Hungr\u00eda, anotando 59 goles.\nEn canto aos clubs nos que xogou, foron o Ferencv\u00e1rosi TC e o MTK Hung\u00e1ria, nos que anotou un total de 417 goles en liga, o que o fai o sexto mellor goleador de t\u00f3dolos tempos (enlace en ingl\u00e9s).\nFoi catro veces m\u00e1ximo anotador europeo, o que m\u00e1is tarde se deu en chamar Bota de Ouro, entre as tempadas 1910-11 e 1913-14."}
{"id": "39768", "revid": "23204", "url": "https://gl.wikipedia.org/wiki?curid=39768", "title": "G\u00e1bor Kir\u00e1ly", "text": "G\u00e1bor Ferenc Kir\u00e1ly, nado o 1 de abril de 1976 en Szombathely, \u00e9 un futbolista profesional h\u00fangaro que xoga no Szombathely da OTP Bank Liga. A s\u00faa posici\u00f3n \u00e9 a de porteiro.\nTraxectoria.\nKir\u00e1ly naceu en Szombathely e comezou a s\u00faa carreira nun equipo local, o Halad\u00e1s Szombathely. En 1997 o club xermano Hertha Berl\u00edn f\u00edxose cos seus servizos, e al\u00ed ficar\u00eda ata o ano 2004 coma titular indiscutible. A s\u00faa marcha ese ano supuxo unha decepci\u00f3n para moitos afeccionados do Hertha, mais segundo el mesmo declarou, quer\u00eda probar sorte na liga inglesa e o Crystal Palace f\u00edxolle unha boa oferta.\nAs\u00ed, no ver\u00e1n do 2004 ficha polo equipo ingl\u00e9s por tres anos, ata xullo do 2007. Tras comezar no banco dos suplentes a tempada pronto pasou a ser titular e a pesar das s\u00faas boas actuaci\u00f3ns o equipo descendeu \u00e1 2\u00aa divisi\u00f3n inglesa, chamada Championship. Houbo rumores todo o ver\u00e1n do 2005 acerca do seu posible traspaso a clubs como o Arsenal e o Newcastle United mais todo quedou en nada. Arestora segue como porteiro titular do Palace, que tenta volver \u00e1 divisi\u00f3n de honra do f\u00fatbol ingl\u00e9s.\nG\u00e1bor leva 104 encontros coa Hungr\u00eda. Participou na Eurocopa 2016 e converteuse na persoa de maior idade en xogar unha Eurocopa.\nXoga cun pantal\u00f3n de ch\u00e1ndal gris, peza de roupa que o fai caracter\u00edstico."}
{"id": "39769", "revid": "15490", "url": "https://gl.wikipedia.org/wiki?curid=39769", "title": "An\u00edbal", "text": "An\u00edbal Barca, nado en Cartago no 247 a.C. e finado no Reino de Bitinia no 183 a.C., foi un xeneral cartaxin\u00e9s, que destacou polas s\u00faas campa\u00f1as contra os romanos.\nInfancia.\nEn 237 a.C., trala fin da primeira guerra p\u00fanica, o seu pai Am\u00edlcar foi enviado polo consello cartaxin\u00e9s a Iberia, acompa\u00f1ado polo seu xenro Asdr\u00fabal o Belo. A lenda conta que Am\u00edlcar non era partidario de levarse ao seu fillo, de tan s\u00f3 nove anos, \u00e1 ardua empresa da conquista de Iberia, a\u00ednda que consentiu finalmente en levar ao seu fillo a condici\u00f3n de que xurase inimizade eterna cara a Roma.\nO obxectivo de Am\u00edlcar era someter as antigas factor\u00edas fenicias da costa, asegurando a s\u00faa lealdade a Cartago, e asentar o dominio p\u00fanico nas terras do interior, terras dominadas polas tribos ib\u00e9ricas. Esta empresa ti\u00f1a como finalidade garantir tanto a explotaci\u00f3n directa das ricas minas de Serra Morena para o pago da indemnizaci\u00f3n de guerra, como a posesi\u00f3n directa dun territorio que pod\u00eda fornecer a Cartago importantes recursos, tanto materiais como humanos, en vistas a unha nova confrontaci\u00f3n con Roma.\nAscensi\u00f3n a xeneral e campa\u00f1as en Iberia.\n\u00c1 morte de Am\u00edlcar en 228 a.C., Asdr\u00fabal o Belo quedou ao mando do ex\u00e9rcito cartaxin\u00e9s en Iberia e, asasinado este en 221 a.C., o ex\u00e9rcito elixiu a An\u00edbal como estratego. Con todo, como sucedera con Asdr\u00fabal, en Cartago o nomeamento foi mal recibido entre os arist\u00f3cratas, denominados \"Os Vellos\", defensores do nomeamento de Hann\u00f3n, xa que consideraban que era perigoso converter o mando do ex\u00e9rcito nun cargo hereditario e m\u00e1is cando o ostentaban membros dunha familia dem\u00f3crata, como era o caso dos Barca. Malia iso, o Consello p\u00fanico confirmou o nomeamento feito pola tropa.\nVistas as dificultades finalmente superadas do seu nomeamento, An\u00edbal decidiu lanzarse a realizar conquistas que demostrasen a s\u00faa pericia no mando e saciasen a sede de ouro dos avariciosos arist\u00f3cratas que tanto desconfiaran da oportunidade do seu mando. Percorreu o interior da Pen\u00ednsula Ib\u00e9rica durante dous anos atinxindo coa s\u00faa campa\u00f1a renome militar, a confianza dos seus soldados e tesouros inmensos para Cartago, chegando deste xeito a unha situaci\u00f3n na que si poder\u00eda enfrontarse aos romanos. Para evitar unha inminente confrontaci\u00f3n entre Roma e Cartago, Asdr\u00fabal, xenro de Am\u00edlcar Barca e xeneral dos ex\u00e9rcitos cartaxineses \u00e1 morte deste, estableceu un tratado polo cal non se pode estender a influencia cartaxinesa m\u00e1is al\u00f3 do norte do r\u00edo Ebro. A alianza entre Roma e Sagunt, asinada posteriormente ao tratado, vulneraba este tratado debido a estar a cidade na \u00f3rbita de influencia cartaxinesa. Esa \u00e9 a raz\u00f3n pola que An\u00edbal atacou Sagunt no ano 219 a.C., provocando o estalido da contenda.\nA oportunidade presentouse \u00e1s portas de Sagunt, naquel momento aliada de Roma, a mesma cidade que case vinte anos antes o seu pai respectara ao considerar que Cartago non se atopaba a\u00ednda preparada para a guerra. Enfrascada nun preito sobre os l\u00edmites territoriales con T\u00farbula (a actual Teruel) atacaron territorios pertencentes a Cartago e An\u00edbal, coa autorizaci\u00f3n do Consello cartaxin\u00e9s, respondeu \u00e1s agresi\u00f3ns destru\u00edndo por completo \u00e1 cidade no ano 219 a.C., tras un sitio que se prolongou durante oito meses.\nAproveitando este feito como escusa, unha embaixada de Roma declarou a guerra contra Cartago, unha guerra que estaba formulada fac\u00eda moito tempo, pero que fora postergada polo escaso apoio popular romano. Anibal confioulle a defensa de Iberia ao seu irm\u00e1n Asdr\u00fabal e partiu na primavera do 218 a.C. con 100.000 infantes, 12.000 cabalos e 50 elefantes \u00e1 conquista de Roma. O seu ex\u00e9rcito estaba formado por libios (africanos) e mercenarios iberos que se foron unindo ao ex\u00e9rcito cartaxin\u00e9s a medida que, primeiro o seu pai, logo Asdr\u00fabal, e finalmente o propio An\u00edbal, conquistasen o territorio. Desta forma, An\u00edbal pretend\u00eda desviar o golpe mortal que recaer\u00eda sobre a metr\u00f3pole cartaxinesa mediante un ataque desesperado directo ao coraz\u00f3n da Rep\u00fablica Romana.\nDirix\u00edndose cara ao norte, chegou a vadear o Ebro, fronteira co territorio romano, sen achar resistencia entre os pobos que atopou ao seu paso. Neste punto confiou a Hann\u00f3n 11.000 homes para manter as comunicaci\u00f3ns entre o Ebro e os Pireneos, lugar ata o que continuou, atraves\u00e1ndoo e avanzando logo ata o r\u00edo R\u00f3dano. Malia soster alg\u00fans combates cos galos que atopou ao seu paso, conseguiu asinar pactos con alg\u00fans deles, ofrec\u00e9ndolles as riquezas que atopasen m\u00e1is al\u00f3 das monta\u00f1as.\nCara a Roma.\nA medida que avanzaban cara a Roma, a infanter\u00eda de An\u00edbal reduciuse \u00e1 metade, maioritariamente pola deserci\u00f3n dalgunhas tropas novatas ib\u00e9ricas que se uniron a \u00faltimo momento motivadas pola fama adquirida polo estratego logo das s\u00faas vitorias. Cando An\u00edbal estaba preparando \u00e1s s\u00faas tropas para cruzar o R\u00f3dano, un gran continxente de volcos, que habitaban nas proximidades do r\u00edo, situouse na outra beira coa intenci\u00f3n de evitar que os cartaxineses cruzasen o r\u00edo. Consciente de que pola forza non poder\u00eda cruzar o r\u00edo, An\u00edbal enviou a Hann\u00f3n cun destacamento de mercenarios iberos r\u00edo arriba, co fin de que cruzasen o r\u00edo sen ser vistos e sorprendesen pola retagarda aos volcos.\nAs\u00ed, remontaron o r\u00edo ata un lugar onde era menos profundo e ao d\u00eda seguinte, estas tropas baixaron ata o campamento inimigo, caendo sobre el e facendo fuxir os celtas, \u00e1 vez que An\u00edbal cruzaba o R\u00f3dano.\nA finais de outubro An\u00edbal chegou ao nacemento do r\u00edo Is\u00e8re, ao p\u00e9 dos Alpes, emprendendo sen demora a ascensi\u00f3n aos altos e nevados cumes. Desde un deles (quizabes o monte Xenebra, o Col de Argenti\u00e8re ou seica o monte Cenis) o xeneral mostrou aos seus a chaira do Po e as campi\u00f1as romanas; ningu\u00e9n ata o de ent\u00f3n cruzara por tales lugares cun ex\u00e9rcito. Vinte s\u00e9culos despois, Napole\u00f3n conseguir\u00eda repetir tal faza\u00f1a.\nMalia a oposici\u00f3n dos nativos (galos cisalpinos) e da dureza do descenso, logrou cruzar os Alpes pisando por fin chan romano, dando ao traste cos intentos dos romanos de manter o seu territorio \u00e1 marxe da guerra. Pero as baixas foran terribles; non qued\u00e1ndolle m\u00e1is que 20.000 infantes, 6.000 cabalos e 37 elefantes para facer fronte a un pobo que pod\u00eda opo\u00f1erlle un ex\u00e9rcito de 800.000 soldados.\nTras un pequeno descanso para reparar o seu exhausto ex\u00e9rcito, enfrontouse aos taurinos (de Taurini, a actual Tur\u00edn), derrot\u00e1ndoos e proseguindo o seu avance ao longo do r\u00edo Po obrigando aos romanos a evacuar a Lombard\u00eda pola superioridade da s\u00faa cabaler\u00eda. A maior parte dos galos cisalpinos (celtas), que conservaban a xenreira da recente derrota sufrida a mans dos romanos, incorpor\u00e1ronse ao ex\u00e9rcito de An\u00edbal, sobre todo trala s\u00faa vitoria na batalla do Trebia, r\u00edo afluente do Po, en decembro de 219 a.C. nas proximidades de Piacenza, primeira batalla formal entre An\u00edbal e os romanos da Segunda guerra p\u00fanica.\nTrala vitoria e asegurada a s\u00faa posici\u00f3n, An\u00edbal decidiu acuartelar as s\u00faas tropas para invernar, pero sospeitando a deserci\u00f3n dos galos, determinou atravesar os Apeninos buscando ao sur unha base de operaci\u00f3ns m\u00e1is segura. Marchou na primavera de 217 a.C. sobre Arezzo, axi\u00f1a que como llo permitiu a estaci\u00f3n, seguindo os cami\u00f1os pantanosos ao longo dos r\u00edos Arno e Clani que se atopaban naquela \u00e9poca do ano case intransitables. A causa do fr\u00edo e da falta de descanso perdeu un ollo e durante un tempo foi levado en padiola.\nAtravesados os Apeninos e logo de derrotar no lago Trasimeno ao c\u00f3nsul Flaminio, que pereceu na batalla, avanzou cara Roma, onde Quinto Fabio M\u00e1ximo fora nomeado ditador. No seu avance derrotou a Marco Minucio Rufo e logo, na Cannas, en agosto de 216 a.C., derrotou aos c\u00f3nsuis Caio Terencio Varr\u00f3n e Paulo Emilio recentemente nomeados e ao seu poderoso ex\u00e9rcito de 80.000 lexionarios, cun ex\u00e9rcito de tan s\u00f3 30.000. Ese mesmo ano, tras un longo sitio conquistou Capua, a segunda cidade m\u00e1is grande da pen\u00ednsula it\u00e1lica, convert\u00e9ndoa na s\u00faa nova base.\nMalia as s\u00faas vitorias non puido a\u00ednda marchar sobre Roma, que pod\u00eda resistir un longo sitio grazas \u00e1s s\u00faas murallas e o seu constante aprovisionamento por mar. Tampouco era viable o asedio da cidade, porque An\u00edbal carec\u00eda de material de asedio e homes suficientes. De modo que enviou ao seu irm\u00e1n Mag\u00f3n a solicitar reforzos a Cartago. A resposta, por boca de Hann\u00f3n o Grande, non puido ser m\u00e1is desalentadora: Se An\u00edbal \u00e9 vencedor, non os necesita; se \u00e9 vencido, non \u00e9 digno deles. Sen axuda exterior, a s\u00faa posici\u00f3n no sur de Italia foise dificultando, \u00e1 vez que o seu obxectivo de conquistar Roma se tornou cada vez m\u00e1is remoto. Por outra banda, result\u00e1balle cada vez m\u00e1is dif\u00edcil defender os pobos que estiveran baixo o xugo romano e que agora se aliaban con An\u00edbal porque v\u00edan nel ao seu libertador dada a falta de efectivos. Nos anos seguintes ocupou as cidades de Tarentum en 211 a.C. e Samnium en 210 a.C., a\u00ednda que tam\u00e9n sufriu alg\u00fans reveses, como a perda de Capua.\nRegreso a Cartago.\nCoa perda de Tarentum en 209 a.C. e a gradual reconquista romana, a s\u00faa posici\u00f3n no sur de Italia estaba perdida. En 207 a.C., An\u00edbal volveu sobre Apulia, onde quer\u00eda concentrar as s\u00faas forzas en espera da chegada do seu irm\u00e1n Asdr\u00fabal para lanzarse sobre Roma. Pero o seu irm\u00e1n, a\u00ednda que logrou entrar en Italia, foi derrotado, falecendo no combate. Decatado, An\u00edbal repregouse nas monta\u00f1as a esperar reforzos; con todo, o resultado da guerra, estendida xa por Espa\u00f1a e Sicilia, foise tornando favorable aos romanos. O novo c\u00f3nsul Publio Cornelio Escipi\u00f3n, que conseguiu someter Sicilia e posteriormente Hispania, decidiu trasladar a guerra a \u00c1frica para afastar aos cartaxineses de Roma. Cartago, v\u00e9ndose en perigo chamou a An\u00edbal que acudiu, non sen antes saquear polo cami\u00f1o o tesouro p\u00fablico de moitas cidades, dando as\u00ed renda solta \u00e1 s\u00faa ira por ter que abandonar a loita que durante 16 anos mantivera en terra allea sen lograr o seu prop\u00f3sito.\nUnha vez en Cartago, consciente do perigo que axexaba a cidade, refugou do enfrontamento malia as cr\u00edticas do Consello e reuniuse co xeneral Escipi\u00f3n na cidade de Zama, 160\u00a0km ao sur de Cartago, para negociar a paz, pero ante a falta de acordo, os xenerais retir\u00e1ronse aos seus campamentos. Pouco despois, no campo de batalla pr\u00f3ximo \u00e1 citada cidade, o ex\u00e9rcito cartaxin\u00e9s caeu derrotado pola gran superioridade da cabaler\u00eda romana no 202 a.C.. Trala derrota, o Consello, por iniciativa de An\u00edbal, enviou embaixadores para que aceptasen o convenio de paz ofrecido por Roma, co que finalizaba a Segunda guerra p\u00fanica.\nDe regreso a Cartago, An\u00edbal f\u00edxose nomear sufete, equivalente ao c\u00f3nsul romano, cargo desde o cal mostrou os seus dotes de estadista levando a cabo algunhas reformas polo ben da rep\u00fablica, por exemplo, po\u00f1er coto aos abusivos tributos esixidos por Roma para a sinatura da paz, de forma que puidesen satisfacerse a prazos sen necesidade de impo\u00f1er ao pobo impostos adicionais extraordinarios. Sete anos logo da derrota de Zama, os romanos, receosos da nova prosperidade de Cartago, enviaron embaixadores \u00e1 cidade; intu\u00edndo An\u00edbal que pretend\u00edan que se lles entregase a s\u00faa persoa, embarcou en segredo para refuxiarse na corte de Ant\u00edoco III, en Siria.\nCaptado o afecto do rei, pensou en coligalo con Filipo V de Macedonia e os cartaxineses para invadir Italia por segunda vez. Co prop\u00f3sito de informar aos seus amigos do plan, enviou un home a Cartago. Con todo, o plan foi descuberto e o seu emisario obrigado a fuxir mentres a Rep\u00fablica renovou as s\u00faas promesas de lealdade a Roma. Cornelio Nepote acredita que tres anos logo da s\u00faa fuxida de Cartago, An\u00edbal achegouse con cinco barcos \u00e1s costas de Cirene para inducir aos cartaxineses \u00e1 guerra contra Roma, pero que fracasado o seu proxecto, volveu a Siria. En 190 a.C., Ant\u00edoco foi derrotado nunha batalla da desembocadura do r\u00edo Eurymedon.\nTrala derrota de Ant\u00edoco en Sipilo, Roma impuxo a entrega de An\u00edbal como condici\u00f3n para a firma da paz. Avisado por Ant\u00edoco, An\u00edbal fuxiu a Bitinia para po\u00f1erse baixo a protecci\u00f3n de Prusias. Con todo, Roma conseguiu descubrir o destino do seu mortal inimigo, enviando unha embaixada da que formou parte Tito Quinctio Flaminino, para solicitar de Prusias a entrega de An\u00edbal.\nMedorento da reacci\u00f3n que puidese causar en Roma unha negativa, pero sen querer faltar ao deber da hospitalidade, Prusias accedeu pero dic\u00edndolles aos embaixadores que procedesen eles mesmos \u00e1 s\u00faa captura, xa que non lles ser\u00eda dif\u00edcil atopar a s\u00faa morada. Atop\u00e1rona e rodearon con soldados todas as sa\u00eddas do castelo. An\u00edbal, decat\u00e1ndose de que non hab\u00eda escapatoria, tomou un veleno que sempre levaba no seu anel e pronunciou, en Libysa (Bitania), as s\u00faas derradeiras e soadas palabras que cita Tito Livio: \"Libremos a Roma dunha gran preocupaci\u00f3n, pois cre ter esperado demasiado tempo en consumar a morte dun anci\u00e1n\". Ese mesmo ano, 186 a.C en Italia falecer\u00eda tam\u00e9n Escipi\u00f3n.\n(1)O nome p\u00fanico de cidade nova, non se sabe se foi en recordo da antiga cidade ib\u00e9rica: Mastia ou de Carthago, co mesmo nome e id\u00e9ntico significado; os gregos traduc\u00edrono en Kaine Polis, tam\u00e9n Karthagedon (Karchedon), \u00e1s veces Karthagedon Nea; os romanos o romanizaron en Carthago Nova; o nome de Cartaxena v\u00e9n a trav\u00e9s do acusativo Chartaginem."}
{"id": "39770", "revid": "8354", "url": "https://gl.wikipedia.org/wiki?curid=39770", "title": "Am\u00edlcar Barca", "text": "Am\u00edlcar Barca, nado en c. -275 e finado en -228, foi un xeneral cartaxin\u00e9s e pai de An\u00edbal.\nTraxectoria.\nAm\u00edlcar foi comandante naval na primeira guerra p\u00fanica atacando a costa de Bruttio. En Sicilia estivo resistindo nun posto avanzado cerca de Palermo, mentres que os romanos intentaron expulsalo.\nDirixiu as incursi\u00f3ns na costa sudoccidental de Italia, conquistou o monte Erice, e abandonou o seu mando \u00f3 final da guerra despois de negociar un tratado de paz, e produc\u00edronse revoltas nas tropas mercenarias do ex\u00e9rcito cartaxin\u00e9s, na que despois Am\u00edlcar foi destinado para acabar con elas, pero a loita custou moitas vidas.\n\u00d3 final Am\u00edlcar colaborou con Hann\u00f3n para conquistar \u00datica. M\u00e1is tarde foi enviado a Hispania acompa\u00f1ado dos seus tres fillos.\nAm\u00edlcar casou unha das s\u00faas fillas con Asdr\u00fabal, instalou a s\u00faa base en C\u00e1diz e estendeuse polo sur de Hispania, fundando a cidade de Alacant.\nAm\u00edlcar afogou mentres marchaba de H\u00e9like."}
{"id": "39771", "revid": "232244", "url": "https://gl.wikipedia.org/wiki?curid=39771", "title": "Quevedo", "text": ""}
{"id": "39772", "revid": "98629", "url": "https://gl.wikipedia.org/wiki?curid=39772", "title": "Lebo Mathosa", "text": "Lebo ou Lebo Mathosa, nada en 1977 e morta en accidente de coche o 23 de outubro de 2006, foi unha cantante pop surafricana. O seu estilo era o kwaito, un x\u00e9nero propio de Xohanesburgo que mestura house con m\u00fasica vocal. Cantaba tanto en ingl\u00e9s como nas linguas nacionais de Sur\u00e1frica, coma o sotho, o zul\u00fa ou o xosa.\nTraxectoria.\nMathosa comezou a s\u00faa carreira coa popular banda surafricana Boom Shaka en 1994, co que xa soubo o que era ga\u00f1ar discos de platino, antes de cantar en solitario a partir de 1999. O seu \u00e1lbum \"Dream\" (2000) acadou o cumio no seu pa\u00eds durante catro semanas logo do seu lanzamento. Ao ano seguinte, nos Premios da M\u00fasica Surafricana, Mathosa ga\u00f1ou o de mellor \u00e1lbum de baile, o de mellor \"single\" de baile polo seu tema de debut \"Intro\", e o de mellor cantante feminina. Volveu apa\u00f1ar o premio ao mellor \u00e1lbum de baile polo seu segundo traballo, \"Drama Queen\".\nNo ano 2001 Lebo Mathosa tocou no North Sea Jazz Festival en Cidade do Cabo, no concerto de \"Celebrate South Africa\" na londiniense praza de Trafalgar e fixo \"turn\u00e9s\" por Malaisia e Singapur chegando a cantar para a ra\u00ed\u00f1a malaia. Tam\u00e9n tocou no 85\u00ba aniversario de Nelson Mandela, diante dunhas 16.000 persoas, e nunha xira a prol dos enfermos da sida en Botswana e Eswatini.\nVolveu subir ao m\u00e1is alto da m\u00fasica do seu pa\u00eds en 2004, e en 2006 foi nomeada aos brit\u00e1nicos Premios MOBO. Tam\u00e9n ga\u00f1ou en 2001 o premio \u00e1 muller mellor vestida do ano e foi nomeada pola revista \"FHM Magazine\" como unha das mulleres m\u00e1is sexys de \u00c1frica."}
{"id": "39774", "revid": "59564", "url": "https://gl.wikipedia.org/wiki?curid=39774", "title": "Sabela Silva", "text": "Mar\u00eda Isabel Silva Granja, nada na Granxa (Boqueix\u00f3n) o 10 de novembro de 1959, \u00e9 unha cantante galega de m\u00fasica lixeira, co\u00f1ecida como Sabela. Nas s\u00faas canci\u00f3ns emprega tanto o galego coma o castel\u00e1n.\nTraxectoria.\nAprendeu solfexo da man do seu t\u00edo, o crego p\u00e1rroco de Sergude, e despois seguiu estudando m\u00fasica na escola. Xa de rapaza tomou contacto coa canci\u00f3n lixeira como vocalista do grupo Sirius. Nese momento o compositor e produtor Manuel Mu\u00f1iz fixouse nela ao saber que a rapaza cantaba alg\u00fans temas del popularizados por Ana Kiro e prop\u00faxolle iniciar carreira en solitario.\nO 25 de decembro de 1980 debutaba co nome art\u00edstico de Sabela na sala de festas Ordes 2000, de Ordes. Cinco anos despois gravou o seu primeiro \u00e1lbum, \"Homenaxe a Rosal\u00eda\", que foi o primeiro dunha longa cadea de t\u00edtulos que a sit\u00faan como unha das artistas galegas m\u00e1is editadas. Da man de Manuel Mu\u00f1iz e tras a creaci\u00f3n en 1985 da Compa\u00f1\u00eda de Radio e Televisi\u00f3n de Galicia, na segunda metade dos anos oitenta realizou gravaci\u00f3ns, concertos, xiras internacionais polas comunidades galegas do exterior (Venezuela, Arxentina, Su\u00edza, Inglaterra). Entre os seus temas m\u00e1is co\u00f1ecidos at\u00f3panse \"Lonxe de eiqu\u00ed\", \"Mi\u00f1a Galicia\", \"Galego mix\", \"Praia de Sanxenxo\" ou \"En galego moito mellor\".\nEstivo en Barcelona onde gravou emas con Alejandro Abad ou Josep Llobell, con quen compuxo unha canci\u00f3n de referencia para ela \"Galicia Contigo.\"\nNa d\u00e9cada de 1990 iniciou unha etapa na que se internou de cheo no pop con discos en castel\u00e1n, sen deixar de cantar tam\u00e9n en galego. Tivo unha gran presenza en programas musicais da Televisi\u00f3n de Galicia (Luar, Bamboleo) as\u00ed como noutros espazos desta cadea. Seguiu por ent\u00f3n con actuaci\u00f3ns \u00e1 fronte de orquestras. En 2010 acompa\u00f1ou a orquestra asturiana Banda Sonora, pois por ent\u00f3n residiu en Navia, e froito desa colaboraci\u00f3n gravou o disco \"La Capitana\" con temas como \"Asturias Mix\", no que recolle canci\u00f3ns tradicionais asturianas adapt\u00e1ndoas \u00f3 pop.\nSabela \u00e9 a vocalista galega que achegou os \"Galego Mix\" \u00e1 m\u00fasica galega, adaptaci\u00f3ns \u00f3 pop de temas tradicionais galegos, dos cales levou a cabo varios temas desde a d\u00e9cada de 1990. Tam\u00e9n \u00e9 reco\u00f1ecida por canci\u00f3ns \u00e1 s\u00faa terra como \"Mi\u00f1a Galicia\", \"Galicia Contigo\" e \"Hola Galicia\"."}
{"id": "39775", "revid": "1093", "url": "https://gl.wikipedia.org/wiki?curid=39775", "title": "Am\u00edlcar barca", "text": ""}
{"id": "39777", "revid": "5863", "url": "https://gl.wikipedia.org/wiki?curid=39777", "title": "CSS", "text": "CSS (acr\u00f3nimo do ingl\u00e9s \"Cascading Style Sheets\" - as follas de estilo) \u00e9 unha linguaxe usada para definir a presentaci\u00f3n de documentos escritos nunha linguaxe de marcaci\u00f3n, como \u00e9 o caso de HTML ou XML. Co uso das CSS, o que se pretende \u00e9 separar a estrutura do documento do que ser\u00eda a s\u00faa presentaci\u00f3n. Por exemplo, o elemento de HTML codice_1 indica que un bloque de texto \u00e9 un cabezallo e que \u00e9 m\u00e1is importante que outro bloque etiquetado con codice_2. Versi\u00f3ns anteriores do HTML tam\u00e9n permit\u00edan definir o tama\u00f1o ou cor do texto, pero a ausencia dun est\u00e1ndar levaba a que en moitos navegadores as p\u00e1xinas non se visualizasen correctamente.\nUtilizando CSS, a presenza da etiqueta codice_1 non proporciona informaci\u00f3n sobre a visualizaci\u00f3n (iso vai xa na folla de estilo), sen\u00f3n que indica cal \u00e9 a estrutura do documento, dicindo que unha parte do documento \u00e9 m\u00e1is relevante que a outra (codice_1 prima sobre codice_2, e esta \u00e1 s\u00faa vez sobre codice_6). Esta observaci\u00f3n \u00e9 importante, por exemplo, no caso de o usuario acceder cun navegador textual, xa que as\u00ed os bloques de texto apareceranlle nesta orde e non desubicados.\nDesta forma, ao contrario da pr\u00e1ctica habitual, que consiste en colocar as etiquetas de formataci\u00f3n dentro do propio documento, o programador crea unha ligaz\u00f3n para un \u00fanico ficheiro (coa extensi\u00f3n \".CSS\") que cont\u00e9n os estilos. A grande vantaxe do sistema \u00e9 que se se quixer modificar o estilo de todo un sitio, abonda con incidir nun \u00fanico ficheiro (ou nun conxunto reducido) para os cambios se estenderen ao resto de documentos.\nExemplos.\n /* este \u00e9 un comentario en css */\n body {\n font-family: Arial, Verdana, sans-serif;\n background-color: #FFF;\n margin: 5px 10px;\nO c\u00f3digo representado no espazo superior define que o documento se visualizar\u00e1 cunha fonte por defecto Arial. No caso de non estar dispo\u00f1\u00edbel, substituiraa por Verdana. Igualmente, define as marxes de separaci\u00f3n que deixar\u00e1 o corpo do documento, as\u00ed como a cor de fondo (en formato hexadecimal).\nA necesidade de utilizar follas de estilo CSS veu do progresivo uso do HMTL para dar formato, e non s\u00f3 para crear contido nos documentos. Isto daba lugar a un aumento do peso dos ficheiros, ao mesmo tempo que, polas limitaci\u00f3ns da propia linguaxe, exist\u00eda unha grande incompatibilidade entre navegadores\" pola falta de est\u00e1ndares.\nAs especificaci\u00f3ns CSS p\u00f3dense consultar na web do W3C (\"Word Wide Web Consortium\"), que \u00e9 a entidade que define os est\u00e1ndares de Internet. As \u00faltimas modificaci\u00f3ns no est\u00e1ndar inciden sobre todo na usabilidade e na s\u00faa adaptaci\u00f3n aos internautas con alg\u00fan tipo de discapacidade. As\u00ed, por exemplo, se un usuario utiliza un navegador que converte texto a voz, nas CSS p\u00f3dese definir o idioma (galego, ingl\u00e9s, franc\u00e9s...), o rexistro do texto (linguaxe xur\u00eddica, xornal\u00edstica, cient\u00edfica, coloquial...), o volume, o ritmo de lectura e outros par\u00e1metros."}
{"id": "39778", "revid": "1131", "url": "https://gl.wikipedia.org/wiki?curid=39778", "title": "Extensi\u00f3n", "text": "En inform\u00e1tica, a \"extensi\u00f3n do nome dun ficheiro\" apareceu no sistema operativo MS-DOS para diferenciar os diferentes tipos de documentos segundo o seu contido. Naquela altura, os nomes de ficheiro pod\u00edan ter como m\u00e1ximo oito caracteres para \"o nome mesmo\", e outros tres para a extensi\u00f3n (separada do resto por un punto, como por exemplo autoxec.bat).\nTipos.\nAlgunhas das extensi\u00f3ns m\u00e1is co\u00f1ecidas daquela eran:\nInnumerables tipos foron aparecendo:\nA estrutura interna dos documentos debe corresponder coa s\u00faa extensi\u00f3n para que non se produzan problemas.\nO xeito de escribir as extensi\u00f3ns \u00e9 con mai\u00fascula ou min\u00fascula, precedida ou non de punto:"}
{"id": "39779", "revid": "5863", "url": "https://gl.wikipedia.org/wiki?curid=39779", "title": "Lista de extensi\u00f3ns de ficheiros", "text": "Alg\u00fans formatos ou extensi\u00f3ns de ficheiros son os que est\u00e1n listados a continuaci\u00f3n:"}
{"id": "39782", "revid": "56817", "url": "https://gl.wikipedia.org/wiki?curid=39782", "title": "NGC 1492", "text": "NGC 1492 \u00e9 unha galaxia na constelaci\u00f3n de Eridanus. Ten unha magnitude aparente de 13.4, unha ascensi\u00f3n recta de 03h 58m 13,1s e unha declinaci\u00f3n de -35\u00b0 26' 45\". Foi descuberta o 28 de novembro de 1837 por John Herschel."}
{"id": "39786", "revid": "75439", "url": "https://gl.wikipedia.org/wiki?curid=39786", "title": "Xogos Ol\u00edmpicos de 1968", "text": "Os Xogos Ol\u00edmpicos de 1968 foron realizados en Cidade de M\u00e9xico entre o 12 e o 27 de outubro de 1968. Por primeira vez os Xogos celebr\u00e1ronse en Am\u00e9rica Latina e a altitude de 2.300m por riba do nivel do mar da capital mexicana xerou controversias sobre os danos que o aire menos denso poder\u00eda causar no desempe\u00f1o dos atletas. Realmente, a altitude prexudicou o desempe\u00f1o dos atletas nas probas de resistencia e de longa distancia, como o ciclismo, a nataci\u00f3n e o marat\u00f3n, mais en compensaci\u00f3n axudou a provocar un torrente de marcas mundiais e ol\u00edmpicas nos eventos m\u00e1is curtos e de esforzo mais r\u00e1pido como as carreiras de menos de 800m, halterofilia, lanzamento de xavelina e outros.\nO ano de 1968 foi un ano bastante confuso e violento, coa guerra de Vietnam, a Revoluci\u00f3n Cultural na China, a invasi\u00f3n sovi\u00e9tica de Checoslovaquia acabando coa chamada Primavera de Praga , revoltas estudant\u00eds, marchas polos dereitos civ\u00eds e enfrontamentos raciais por todo o planeta. M\u00e9xico tam\u00e9n deu a s\u00faa contribuci\u00f3n \u00f3 clima que marcaba esta \u00e9poca, cando tropas federais do goberno reprimiron sanguinariamente a centenares de estudantes durante manifestaci\u00f3ns na \"Praza das Tres Culturas\", dez d\u00edas antes da cerimonia de apertura dos Xogos, no que ficou co\u00f1ecido como o Masacre de Tlatelolco, manchando irremediablemente o esp\u00edrito ol\u00edmpico pregado polo COI e polo seu fundador, o Bar\u00f3n de Coubertin, provocando case o cancelamento do evento.\nPor primeira vez o n\u00famero de estados participantes pasaba de cen, nunha demostraci\u00f3n de prestixio, interese e popularidade inegables conquistados polos Xogos Ol\u00edmpicos, que atraeron o comparecemento de 112 pa\u00edses, nun total de 5.516 atletas, sendo 781 mulleres."}
{"id": "39791", "revid": "98629", "url": "https://gl.wikipedia.org/wiki?curid=39791", "title": "Trecento", "text": "O Trecento corresp\u00f3ndese co s\u00e9culo XIV en Italia, un per\u00edodo considerado o comezo do Renacemento na historia da arte. Pintores como Giotto, o primeiro en usar a perspectiva na arte, tam\u00e9n destacaron Andrea da Firenze, Simone Martini, Ambrogio Lorenzetti e Duccio di Buoninsegna.\nO Trecento foi tam\u00e9n famoso como tempo de importante actividade literaria, os escritores usan a s\u00faa lingua vern\u00e1cula no canto do lat\u00edn: Dante, Petrarca ou Boccaccio son os principais escritores desta \u00e9poca.\nTam\u00e9n musicalmente o Trecento mudou respecto \u00f3 per\u00edodo anterior, agora ponse m\u00e1is \u00e9nfase na m\u00fasica secular, especialmente en canci\u00f3ns amorosas, boa parte da m\u00fasica que se conserva \u00e9 polif\u00f3nica, cunha forte influencia dos trobadores occitanos."}
{"id": "39796", "revid": "43327", "url": "https://gl.wikipedia.org/wiki?curid=39796", "title": "Hans Holbein", "text": "Na historia da arte hai dous Hans Holbein:"}
{"id": "39806", "revid": "6080416", "url": "https://gl.wikipedia.org/wiki?curid=39806", "title": "Caravaggio", "text": "Michelangelo Merisi da Caravaggio, nado en Mil\u00e1n o 28 de setembro de 1571 e finado o 18 de xullo de 1610, foi un pintor italiano activo en Roma, N\u00e1poles, Malta e Sicilia entre 1593 e 1610, foi o primeiro gran representante da escola barroca. \u00c9 co\u00f1ecido como Caravaggio, que \u00e9 o nome do pobo lombardo onde naceu.\nTraxectoria.\n\u00c1 s\u00faa tr\u00e1xica vida (matou un home nunha liorta en Roma en 1606 e pasou o resto da s\u00faa vida fuxindo) corresp\u00f3ndese cunha pintura de extrema tensi\u00f3n moral e relixiosa. As s\u00faas representaci\u00f3ns relixiosas non son historia nin alegor\u00eda sen\u00f3n feitos coti\u00e1ns xa que Caravaggio buscaba a verdade na arte. O seu estilo caracter\u00edzase polas s\u00faas composici\u00f3ns unitarias, contrastes brutais de luz e sombra, atmosferas e personaxes reais que atraen o espectador e fai que quede impresionado polo drama vivido en cada escena. O seu realismo exac\u00e9rbase nas s\u00faas \u00faltimas obras, agrupando as figuras nunha zona do lenzo, batidas polos efectos da luz, creando un ambiente de desolaci\u00f3n e traxedia.\nA s\u00faa evoluci\u00f3n estil\u00edstica pode dividirse en d\u00faas etapas: experimental (1590-1610), e etapa de madurez (1598-1610). Na primeira etapa plasma os fondos m\u00e1is claros e luminosos, mentres que na segunda c\u00e9ntrase no tenebrismo potenciando a teatralidade nas escenas."}
{"id": "39809", "revid": "65337", "url": "https://gl.wikipedia.org/wiki?curid=39809", "title": "Carracci", "text": "Hai varios persoeiros que levan o apelido Carracci:"}
{"id": "39872", "revid": "736", "url": "https://gl.wikipedia.org/wiki?curid=39872", "title": "Xuche", "text": ""}
{"id": "39876", "revid": "12452", "url": "https://gl.wikipedia.org/wiki?curid=39876", "title": "Lucasarts", "text": ""}
{"id": "39877", "revid": "98629", "url": "https://gl.wikipedia.org/wiki?curid=39877", "title": "Dor", "text": "\"Para o artigo sobre a aldea, v\u00e9xase Dor, A Ponte do Porto, Camari\u00f1as\"\nA dor \u00e9 unha sensaci\u00f3n desagrad\u00e1bel, que var\u00eda dende a incomodidade leve ata o m\u00e1is torturante, que vai asociada a un proceso destrutivo actual ou potencial dos tecidos, e que se expresa a trav\u00e9s dunha reacci\u00f3n org\u00e1nica e emocional.\nIniciaci\u00f3n da dor.\nA dor \u00e9 unha resposta resultante da integraci\u00f3n central de impulsos dos nervios perif\u00e9ricos, activados por est\u00edmulos locais.\nHai basicamente tres tipos de est\u00edmulos que poden levar \u00e1 xeraci\u00f3n dos potenciais de acci\u00f3n nos axonios deses nervios.\nV\u00edas nerviosas perif\u00e9ricas da dor.\nHai d\u00faas v\u00edas neuronais ascendentes para a dor: a lenta e a r\u00e1pida.\nA v\u00eda r\u00e1pida ou do tracto neoespinotal\u00e1mico \u00e9 a m\u00e1is recente dende o punto de vista da evoluci\u00f3n. In\u00edciana principalmente est\u00edmulos mec\u00e1nicos ou t\u00e9rmicos. Utiliza neuronios de axonios r\u00e1pidos (isto \u00e9, de gran di\u00e1metro): as fibras A-\u2202 (12-30 metros por segundo). Esta \u00e9 a v\u00eda que produce a sensaci\u00f3n da dor aguda e ben localizada.\nO seu neuronio ocupa a l\u00e1mina I da medula espi\u00f1al e cruza imediatamente para o lado contrario. A\u00ed ascende na substancia branca na rexi\u00f3n anterolateral ata facer sinapse principalmente no t\u00e1lamo (n\u00facleos posterolateralventrais), pero tam\u00e9n na formaci\u00f3n reticular.\nA v\u00eda lenta ou do tracto paleoespinotal\u00e1mico \u00e9 a m\u00e1is primitiva en termos evolutivos. Desencad\u00e9ana factores qu\u00edmicos. Utiliza axonios lentos de di\u00e1metro reducido e velocidades de conduci\u00f3n de s\u00f3 0,5 a 2\u00a0m/s. Esta v\u00eda produce dor mal localizada polo individuo, pero continua.\nO seu neuronio ocupa a l\u00e1mina V da medula e ascende despois de cruzar para o lado oposto no tracto anterolateral. Fan sinapse na formaci\u00f3n reticular, no col\u00edculo superior e na substancia cincenta periacuedutal.\nSe un individuo recibe un golpe, a sensaci\u00f3n de dor imediata \u00e9 a r\u00e1pida, debido \u00e1s forzas mec\u00e1nicas que estiran o tecido conxuntivo onde se localizan receptores de dor. Esta dor dura un tempo moi limitado. Pero conforme o tecido vai morrendo e extravasa o contido celular con diversas substancias, e chegan \u00e1 rexi\u00f3n damnificada as c\u00e9lulas inflamatorias, a dor que permanece \u00e9 a dor lenta.\nA dor e as s\u00faas v\u00edas no enc\u00e9falo.\nA dor mais significativa dende o punto de vista terap\u00e9utico \u00e9 case sempre acuela que se produce pola v\u00eda lenta. A v\u00eda r\u00e1pida produce s\u00f3 sensaci\u00f3ns de dor localizadas e de duraci\u00f3n relativamente curta que lle permiten ao organismo afastarse do axente nociceptivo, pero xeralmente non son causa de s\u00edndromes onde a dor sexa a principal preocupaci\u00f3n terap\u00e9utica.\nA dor cr\u00f3nica ten orixe cando os impulsos recibidos pola v\u00eda lenta se integran na formaci\u00f3n reticular do tronco cerebral e no t\u00e1lamo. A este nivel existe unha percepci\u00f3n consciente vaga da dor, como se demostrou en animais aos que se lle retirara o c\u00f3rtex.\nO t\u00e1lamo env\u00edalles os impulsos ao c\u00f3rtex somatosensor e ao xiro cingulado. No c\u00f3rtex cingulado proc\u00e9sase a cualidade emocional ou afectiva da dor (sistema l\u00edmbico), enviando impulsos de volta para o c\u00f3rtex somatosensor. \u00c9 a\u00ed onde se orixinan cualidades m\u00e1is precisas, coma o tipo de dor, a localizaci\u00f3n e a ansiedade emocional.\nA dor ten un efecto de estimulaci\u00f3n da maior\u00eda dos circu\u00edtos neuronais. Estes efectos d\u00e9bense \u00e1 activaci\u00f3n de circu\u00edtos a nivel dos n\u00facleos intral\u00e1minares do t\u00e1lamo e das formaci\u00f3ns reticulares polos axonios de tipo C (lentos) que a\u00ed rematan. A activaci\u00f3n por estas fibras das formaci\u00f3ns reticulares leva \u00e1 activaci\u00f3n en spray do cort\u00e9x cerebral, e principalmente do l\u00f3bulo precentral, xa que a formaci\u00f3n reticular tam\u00e9n \u00e9 respons\u00e1bel da regulaci\u00f3n do estado de vixilia. Esta estimulaci\u00f3n trad\u00facese nun maior estado de alerta e excitabilidade do paciente que sente dor, principalmente se esta \u00e9 aguda.\nSistemas analx\u00e9sicos.\nA intensidade con que persoas diferentes senten e reaccionan en situaci\u00f3ns de dor semellantes \u00e9 bastante variada. Esta variaci\u00f3n d\u00e9bese non tanto a unha activaci\u00f3n diferente das v\u00edas da dor sen\u00f3n a unha facilidade dos individuos diferente \u00e1 hora de activar as v\u00edas analx\u00e9sicas naturais. A v\u00eda analx\u00e9sica principal no ser humano ten 4 compo\u00f1entes de modulaci\u00f3n para a percepci\u00f3n da dor: \nA analxesia producida por esta v\u00eda, que \u00e9 total, dura dalg\u00fans minutos a horas. A inhibici\u00f3n do sinal dase principalmente a nivel do segmento do espi\u00f1o correspondente \u00e1 orixe da dor, pero tam\u00e9n a outros niveis como nos propios n\u00facleos reticulares e tal\u00e1micos.\nCrese que este sistema permite unha regulaci\u00f3n en retroalimentaci\u00f3n do nivel da dor. A excitaci\u00f3n excesiva da v\u00eda da dor induce un aumento dos sinais analx\u00e9sicos a nivel tal\u00e1mico minguando a intensidade percibida da dor.\nOutras \u00e1reas do cerebro, como as do sistema l\u00edmbico, que exerce o control emocional, tam\u00e9n se ven implicadas na estimulaci\u00f3n ou inhibici\u00f3n das v\u00edas analx\u00e9sicas naturais. Os n\u00facleos paraventriculares do hipot\u00e1lamo estimulan as \u00e1reas periacueductais mediante a liberaci\u00f3n de \u03b2-endorfinas (opiodes naturais).\nAs\u00ed unha mesma lesi\u00f3n tecidular pode causar moita m\u00e1is dor se fose de causa desco\u00f1ecida ou considerada polo individuo como significativa, do que se fose de causa co\u00f1ecida ou tida por pouco perigosa.\nAl\u00e9n desta v\u00eda espec\u00edfica para determinados segmentos espi\u00f1ais, a hip\u00f3fise produce tam\u00e9n beta-endorfinas, que se soltan no sangue e no cerebro, e poden ter importancia na diminuici\u00f3n das sensaci\u00f3ns dolorosas en individuos con s\u00edndromes sist\u00e9micos.\nSistema de control de acceso.\n\u00c9 outro mecanismo analx\u00e9sico de importancia local. A estimulaci\u00f3n de gran n\u00famero de fibras aferentes A\u03b2 tras est\u00edmulos t\u00e1ctiles no mesmo segmento activa interneuronios produtores de encefalinas, que iniben as fibras C da dor. Todos co\u00f1ecemos e empregamos o control de acceso da dor, mesmo de xeito inconsciente, cando por exemplo fregamos unha zona onde, despois dun golpe, sentimos dor. A masaxe estimula as fibras aferentes A\u03b2, que analxesizan a zona dorida.\nSubxectividade e tolerancia \u00e1 dor.\nA dor \u00e9 sempre subxectiva. Aprendemos a referirnos a ela a trav\u00e9s de experiencias relacionadas con lesi\u00f3ns nos primeiros anos de vida. Os bi\u00f3logos saben que os est\u00edmulos que causan a dor est\u00e1n relacionados con lesi\u00f3ns nos tecidos. Como calquera sensaci\u00f3n desagrad\u00e1bel representa unha experiencia emocional e co tempo aprendemos a diferenciar da dor experiencias que se semellan a ela, como as picadas de mosquitos.\nMoitas persoas ademais senten dor incluso sen ter unha lesi\u00f3n nos tecidos nin ningunha outra causa fisiopatol\u00f3xica prob\u00e1bel: xeralmente isto acontece por motivos psicol\u00f3xicos e \u00e9 impos\u00edbel distinguir a s\u00faa experiencia da que ten raz\u00f3ns lesivas se partimos do relato subxectivo. A perspectiva que se ten da dor na actualidade \u00e9 de que \u00e9 un fen\u00f3meno \u2018biopsicosocial\u2019 que resulta dunha combinaci\u00f3n de factores biol\u00f3xicos, psicol\u00f3xicos, comportamentais, sociais e culturais e non unha entidade dicot\u00f3mica.\nO limiar fisiol\u00f3xico da dor, com\u00fan a todos os individuos, pode definirse coma o punto en que un est\u00edmulo concreto \u00e9 reco\u00f1ecido como doloroso. Cando se usa a calor como factor de estimulaci\u00f3n, o limiar doloroso sit\u00faase en torno aos 44\u00b0, non s\u00f3 para o ser humano sen\u00f3n tam\u00e9n para diferentes mam\u00edferos (simios, ratos). O limiar de tolerancia \u00e9 o punto en que o est\u00edmulo acada tal intensidade que non pode ser aceptabelmente tolerado: so mesmo exemplo da calor, estariamos a falar dunha cantidade pr\u00f3xima aos 48\u00b0, pero que var\u00eda conforme o individuo, segundo sexa a s\u00faa experiencia e os seus factores culturais e psicol\u00f3xicos.\nA resistencia \u00e1 dor ser\u00eda a diferenza existente entre os dous limiares. Expresa a amplitude dunha estimulaci\u00f3n dolorosa \u00e1 que o individuo pode aceptabelmente resistir. Est\u00e1 tam\u00e9n modificada por trazos culturais e emocionais, e ao sistema l\u00edmbico corresp\u00f3ndelle a modulaci\u00f3n da resposta comportamental \u00e1 dor.\nTipos de dor.\nCon respecto ao uso m\u00e9dico, a dor div\u00eddese en d\u00faas categor\u00edas:\nA dor tam\u00e9n pode clasificarse atendendo ao tipo de nociceptores (as neuronas que detecatan a dor) relacionadas:\nSignificado evolutivo.\nA dor \u00e9 unha cualidade sensorial fundamental que alerta os individuos de lesi\u00f3ns nos tecidos, permitindo adoptar mecanismos de defensa ou fuga. A\u00ednda que poida parecer estra\u00f1o, a dor \u00e9 un efecto extremamente necesario. \u00c9 o sinal de alarma de que alg\u00fan dano ou lesi\u00f3n est\u00e1 ocorrendo. En determinadas doenzas como a hanseiase poden producirse lesi\u00f3ns nas terminaci\u00f3ns nerviosas que impiden a percepci\u00f3n da dor, o que resulta particularmente perigoso.\nHistoria.\nArist\u00f3teles foi quen estabeleceua relaci\u00f3n da dor co sistema nervioso central. Xa no s\u00e9culo XX os fisi\u00f3logos canadenses Ronald Melzack e Patrick Wall describiron a teor\u00eda das portas e limiares da dor.\nAvaliaci\u00f3n da dor.\nA dor cuantif\u00edcase para un mellor tratamento, para o que existen varios instrumentos de avaliaci\u00f3n:\nHoxe en d\u00eda e cada vez m\u00e1is nos centros hospitalarios existen unidades de dor que traballan para reducir a dor dos pacientes, especialmente en enfermidades de forte dor cr\u00f3nica, coma o cancro."}
{"id": "39878", "revid": "1093", "url": "https://gl.wikipedia.org/wiki?curid=39878", "title": "Dolor", "text": ""}
{"id": "39880", "revid": "85894", "url": "https://gl.wikipedia.org/wiki?curid=39880", "title": "Sistema de clasificaci\u00f3n de expresi\u00f3ns de dor", "text": "O sistema de clasificaci\u00f3n de expresi\u00f3ns de dor, ou COPE, polas s\u00faas siglas en ingl\u00e9s (\"Classification of painful expressions\"), \u00e9 un sistema de avaliaci\u00f3n do grao de dor desenvolvido polo equipo da doutora Sheryl Brahnam, da Universidade Estatal de Missouri e baseado nos rostros. \u00c9 un sistema que ten como obxectivo calibrar a intensidade da dor en beb\u00e9s, que non poden articular verbalmente as sensaci\u00f3ns e transmitir como de forte \u00e9 e onde se produce a dor.\nAs\u00ed, pois, a partir do limitado repertorio de expresi\u00f3ns faciais dos nenos tr\u00e1tase de determinar a intensidade e localizaci\u00f3n da dor. Anal\u00edzanse na escala a forza coa que se pechan os ollos, os \u00e1ngulos da boca ou as engurras da testa. O sistema depende dun algoritmo que procesa unha base de datos con 204 imaxes fotogr\u00e1ficas de 26 nenos distintos. Delas, 60 amosan nenos con dor. As imaxes de nenos con dor tom\u00e1ronse logo de que se lles picase o calca\u00f1ar cunha agulla, un procedemento de extracci\u00f3n de sangue a neonatos que \u00e9 co\u00f1ecido pola s\u00faa dolorosidade. As demais fotos tir\u00e1ronselles cando reproduc\u00edan xestos que pod\u00edan semellar dor, pero que non o eran.\nOs testes de efectividade demostran que este sistema de clasificaci\u00f3n de expresi\u00f3ns de dor tgarante un acerto do 90%. O procedemento, con todo, a\u00ednda non se desenvolveu con car\u00e1cter cl\u00ednico.\nV\u00e9xase tam\u00e9n.\nLigaz\u00f3ns externas.\nWeb da doutora Sheryl Brahnam"}
{"id": "39882", "revid": "1131", "url": "https://gl.wikipedia.org/wiki?curid=39882", "title": "Cope", "text": "Cope pode facer referencia a:"}
{"id": "39884", "revid": "85894", "url": "https://gl.wikipedia.org/wiki?curid=39884", "title": "Plano", "text": "Un plano \u00e9 a representaci\u00f3n en d\u00faas dimensi\u00f3ns dunha realidade m\u00e9trica plana, na que non se ten en conta a curvatura da terra. A ciencia da elaboraci\u00f3n de planos \u00e9 a planimetr\u00eda.\nDiferenza entre plano e mapa.\n\u00c9s un erro com\u00fan o confundir o termo plano co de mapa, pensando que a diferenza entre estes dous \u00e9 a diferenza da escala, utilizando a palabra plano para referirse \u00e1 representaci\u00f3n de espazos pequenos (cidades, barrios, edificios, pisos). Por\u00e9n, a diferenza entre \"plano\" e mapa \u00e9 fundamentalmente que no segundo tense en conta ao representar a deformaci\u00f3n producida pola curvatura da terra. A ciencia que se ocupa de elaborar os mapas \u00e9 a cartograf\u00eda.\nUso dos planos.\nTecnicamente, son documentos que definen as formas e medidas de obxectos, coa finalidade de poder constru\u00edlos ou informar a quen cumpra as caracter\u00edsticas que te\u00f1en. Os planos deb\u00faxanse sempre a escala, xa que se pretende dar unha imaxe fiel e proporcionada do obxecto que representan.\nO sistema m\u00e1is empregado na realizaci\u00f3n de planos \u00e9 o da vista ortogonal, tam\u00e9n co\u00f1ecido como sistema di\u00e9drico. Consiste en proxectar o obxecto sobre planos que forman un diedro: son tres planos cun posicionamento entre si de 90\u00ba.\nDesta forma, a vista que corresponde \u00e1 proxecci\u00f3n do obxecto sobre un plano vertical ch\u00e1mase alzado. Por\u00e9n, a que se corresponde cunha proxecci\u00f3n sobre plano horizontal denom\u00ednase planta. Por \u00faltimo, a vista que se proxecta sobre o plano vertical lateral recibe o nome de perfil.\nEstas tres vistas \"cl\u00e1sicas\" complem\u00e9ntanse con:"}
{"id": "39886", "revid": "127505", "url": "https://gl.wikipedia.org/wiki?curid=39886", "title": "Publio Cornelio Escipi\u00f3n", "text": "Publio Cornelio Escipi\u00f3n, finado en 212 a.C., foi un militar e pol\u00edtico romano, irm\u00e1n de Cneo Cornelio Escipi\u00f3n e pai de Publio Cornelio Escipi\u00f3n o Africano.\nTraxectoria.\nNomeado c\u00f3nsul romano no ano 218 a.C., combateu a An\u00edbal en Italia e posteriormente viaxou a Hispania durante a segunda guerra p\u00fanica, xunto ao seu irm\u00e1n Cneo, para combater a Am\u00edlcar Barca, ao que derrotaron en Dertosa. Publio e o seu irm\u00e1n faleceron nas proximidades de C\u00e1stulo nunha batalla contra Asdr\u00fabal.\nProc\u00f3nsul de Hispania dende o 217 at\u00e9 o 211 a.C. Tras unha exitosa campa\u00f1a, morreu na batalla de Castulo (212 a.C.)."}
{"id": "39887", "revid": "56817", "url": "https://gl.wikipedia.org/wiki?curid=39887", "title": "Asdr\u00fabal", "text": "Co nome de Asdr\u00fabal co\u00f1\u00e9cense varios personaxes importantes da Antig\u00fcidade, pertencentes todos a Historia de Cartago:"}
{"id": "39888", "revid": "25871", "url": "https://gl.wikipedia.org/wiki?curid=39888", "title": "Asdr\u00fabal Barca", "text": "Asdr\u00fabal Barca, fillo de Am\u00edlcar Barca e irm\u00e1n de An\u00edbal. Foi levado polo seu pai a Hispania no 237 a.C. e converteuse no xefe do ex\u00e9rcito cartaxin\u00e9s en Hispania no 218 a.C. Cando An\u00edbal invadiu Italia, Asdr\u00fabal permaneceu \u00f3 fronte da Pen\u00ednsula Ib\u00e9rica, combatendo entre os anos 218 a.C. e 208 a.C. contra o ex\u00e9rcito de Publio Cornelio Escipi\u00f3n. Neste ano marchou a Italia para relevar a An\u00edbal, pero foi interceptado polo ex\u00e9rcito romano no Metauro sendo derrotado e morto no 207 a.C."}
{"id": "39889", "revid": "127505", "url": "https://gl.wikipedia.org/wiki?curid=39889", "title": "Cneo Cornelio Escipi\u00f3n", "text": "Cneo Cornelio Escipi\u00f3n, finado en -214, foi irm\u00e1n de Publio Cornelio Escipi\u00f3n e t\u00edo de Publio Cornelio Escipi\u00f3n o Africano. Foi alcumado \"Calvo\".\nTraxectoria.\nDespois de ser c\u00f3nsul romano no 218 a.C. loitou con An\u00edbal en Italia. Obtivo varias vitorias en Hispania. No 217 a.C. ga\u00f1ou nunha batalla decisiva contra a frota cartaxinesa na desembocadura do Ebro. Derrotou no -215 a Asdr\u00fabal xunto \u00f3 seu irm\u00e1n impedindo as\u00ed a chegada de reforzos para An\u00edbal. Foron derrotados e asasinados no ano seguinte durante un ataque masivo cartaxin\u00e9s cerca de Cartago Nova."}
{"id": "39890", "revid": "15490", "url": "https://gl.wikipedia.org/wiki?curid=39890", "title": "Lucio Cornelio Sila", "text": "Lucio Cornelio Sila, c. 138 a. C \u2013 78 a. C., foi un pol\u00edtico e xeneral romano, membro dunha antiga familia patricia romana de modesta fortuna.\nTraxectoria.\nRecibiu unha boa educaci\u00f3n e era un apaixonado da literatura e das artes. Sila dilapidou os seus primeiros anos nunha vida de pracer, pero comezou a s\u00faa carreira pol\u00edtica tras herdar unha fortuna de grande envergadura de parte da s\u00faa madrasta.\nLoitou co ex\u00e9rcito de Mario na guerra contra Iugurta, no 107, e grazas \u00e1s s\u00faas habilidades diplom\u00e1ticas conseguiu que Bocco lle entregase a Iugurta. Sila permaneceu ao mando de Mario durante a guerra entre os cimbros e os teut\u00f3ns ata o 102 a.C. Daquela abandonou a Mario para servir co Quinto C\u00e1tulo, conseguiu a vitoria de Campi Raudii en 101 a. C. Sila fracasou en ser elixido pretor para o 98 pero grazas a unha serie de cuantiosos subornos foi elixido no 99 a.C.\nSila iniciou a s\u00faa carreira (107 a.C) servindo como cuestor durante a guerra contra o rei de Numidia, Iugurta, baixo as ordes de Caio Mario. O rei n\u00famida levaba anos acosando os romanos con grande \u00e9xito, e a pesar do avance logrado por Mario, o duro conflito prolong\u00e1base. Sila foi enviado na calidade de embaixador a parlamentar co sogro do esquivo monarca n\u00famida, o tam\u00e9n rei Bocco de Mauritania, co cal trabou amizade e logrou convencer para que traizoase a Iugurta, apres\u00e1ndoo para os romanos (105 a.C). O evento proporcionou a Sila un gran prestixio militar e unha considerable popularidade tanto co c\u00f3nsul coma cos soldados, atribu\u00edndoselle a fin da guerra. Plutarco afirma que esta circunstancia foi o comezo da fricic\u00f3n ente Mario e Sila, posto que aquel se volveu envexoso do \u00e9xito do seu subordinado e este non fac\u00eda sen\u00f3n atizar o lume cunha actitude fachendosa que atopou eco entre algunhas persoas, inimigos pol\u00edticos de Mario.\nA situaci\u00f3n de extremo perigo creada pola invasi\u00f3n de cimbros e teut\u00f3ns adiou as posibles diferenzas entre xeneral e subordinado, e Sila permaneceu baixo as ordes de Mario nas sucesivas campa\u00f1as dos anos 104 a.C e 103 a.C. Dirixiu con \u00e9xito unha expedici\u00f3n contra os tectosagos, matando o seu caudillo Cepilo, e pouco despois, como tribuno militar, destacar\u00eda tam\u00e9n ao negociar un tratado cos marsos e dirixir extraoficialmente o ex\u00e9rcito do c\u00f3nsul Lutacio Catulo -un dos protexidos de Mario- contra os cimbros, que ameazaban o norte de Italia. Derrotounos en Vercellae no ano 101 a.C., dando mostras ao mesmo tempo da s\u00faa capacidade para o combate e a organizaci\u00f3n.\nFinalmente, a disputa con Mario manifestouse en toda a s\u00faa amplitude trala vitoria sobre os cimbros: Catulo e Sila parecen reclamar m\u00e1is cr\u00e9dito pola s\u00faa actuaci\u00f3n en Vercellae do que Mario estaba disposto a conceder. En circunstancias tan nimias e puer\u00eds -expresa Plutarco- fundamentouse o odio de ambos, que m\u00e1is tarde conduciu aos desmandos da Guerra Civil e despois \u00e1 tiran\u00eda e \u00e1 perversi\u00f3n de todo o Estado. Por\u00e9n, o conflito entre Mario e Sila desenvolveuse m\u00e1is lentamente do que Plutarco e outros autores parecen admitir, e non adquiriu o car\u00e1cter de aberta hostilidade ata moito m\u00e1is tarde.\nDespois de moitas loitas, de modificar as leis do Senado, de cu\u00f1ar moeda co seu nome e de crear moitos aliados e inimigos, retirouse da pol\u00edtica; influ\u00edu na s\u00faa decisi\u00f3n unha profec\u00eda que escoitara hab\u00eda xa moito tempo en Cilicia, segundo a cal morrer\u00eda no cumio do poder. Viviu unha vida tranquila, a\u00ednda que extravagante, dedicada ao estudo e ao pracer, en Campania, escribindo as s\u00faas memorias en vinte e dous libros que foron editados por L\u00faculo. No 78 casou de novo e morreu."}
{"id": "39891", "revid": "89787", "url": "https://gl.wikipedia.org/wiki?curid=39891", "title": "Asdr\u00fabal o Belo", "text": "Asdr\u00fabal, (en p\u00fanico: \ud802\udd0f\ud802\udd06\ud802\udd13\u202c\u202c\ud802\udd01\u202c\ud802\udd0f\ud802\udd0b\u202c, \"\u02bfAzruba\u02bfal)\" co\u00f1ecido como Asdr\u00fabal o Belo, ou Asdr\u00fabal o Vello, nado sobre o -270 e finado no -221, foi un pol\u00edtico e xeneral cartaxin\u00e9s, xenro de Am\u00edlcar Barca e, trala morte deste, gobernador de Iberia. En colaboraci\u00f3n con An\u00edbal, estendeu o imperio cartaxin\u00e9s na pen\u00ednsula fundando Qart Hadash, Cidade Nova, como a s\u00faa hom\u00f3loga africana, a Carthago Nova romana, actual Cartaxena.\nFoi asasinado no -221 e sucedeuno no mando An\u00edbal.\nTraxectoria.\nMocidade.\nDende moi novo, foi un dos xefes do partido popular ou democr\u00e1tico e tivo actividade pol\u00edtica durante as d\u00faas primeiras guerras p\u00fanicas. Casou coa filla de Am\u00edlcar Barca e acompa\u00f1ou a este a Iberia no 238 a.C., despois da Primeira guerra p\u00fanica, desembarcando en Gadir (a Gades romana, actual C\u00e1diz) Despois, retornou a Cartago para toma-lo mando na guerrra contra os N\u00famidas que se sublevaran contra Cartago e aos que derrotou polo que Numidia pasou a estar controlada polos Barca.\nPresenza en Iberia.\nA\u00ednda que non se sabe cando regresou a Iberia, posiblemente durante o 231-230 a. C, estaba presente no 229 a.C. na morte de Am\u00edlcar durante o asedio de Helik\u00e9. Tras este suceso, reuniu as s\u00faas forzas en Akra Leuk\u00e9 e, como os fillos de Am\u00edlcar eran moi novos (An\u00edbal, o m\u00e1is vello, a\u00ednda non ti\u00f1a dezanove anos), Cartago, outorgoulle o mando do ex\u00e9rcito e deulle o t\u00edtulo de gobernador de Iberia. Asdr\u00fabal prefiriu empregar a diplomacia antes que as armas para pacifica-las tribos iberas e, como se acostumaba na \u00e9poca, esixiu a entrega de ref\u00e9ns por parte dos pobos iberos que estaban sometidos como sistema para asegura-la paz e tam\u00e9n fomentou os casamentos mixtos; mesmo el casou cunha princesa ibera e animou a An\u00edbal a casar con Imilce, outra princesa ibera.\nAspiraci\u00f3n mon\u00e1rquica.\nFundaci\u00f3n de Qart Hadasht.\nNo 227 a. C., preto da antiga poboaci\u00f3n ib\u00e9rica de Mastia, fundou a importante cidade e base naval de Qart Hadasht, que os romanos chamar\u00edan posteriormente Carthago Nova, a actual Cartaxena. O lugar era un excelente porto natural situado preto das minas de prata e m\u00e1is preto de Cartago que Gadir; a s\u00faa situaci\u00f3n permitiu un mellor control dos movementos dos romanos, de xeito que o centro do poder cartaxin\u00e9s na pen\u00ednsula foi trasladado de Gadir a Qart Hadash, onde constru\u00edu un palacio.\nHai autores que afirman que aspiraba a se converter nun monarca de tipo helen\u00edstico o que se xustificar\u00eda pola emisi\u00f3n de moedas nas que aparece retratado son s\u00edmbolos reais. Tam\u00e9n, que o propio feito da fundaci\u00f3n da cidade, Qart-Hada\u0161t, ser\u00eda equiparable a un acto case divino e, finalmente, que para dar m\u00e1is relevancia ao seu poder, constu\u00edu un magn\u00edfico palacio na nova cidade, no que se asentou a xeito de palacio nunha capital, no que viviu segundo o protocolo helen\u00edstico; feitos inauditos nos costumes e tradici\u00f3ns propiamente p\u00fanicas. \nTratado do Ebro.\nTam\u00e9n, unha idea que reforzar\u00eda a aspiraci\u00f3n mon\u00e1rquica era que o seu goberno en Iberia foi bastante independente de Cartago o que se xustifica no Tratado do Ebro ou Tratado de Asdr\u00fabal que foi asinado no seu nome e non no de Cartago no que as d\u00faas potencias delimitan as \u00e1reas de control.\nNo 226 a. C. ante a continua expansi\u00f3n do poder\u00edo p\u00fanico en Iberia, d\u00faas importantes cidades baixo a influencia grega, Emp\u00faries (\"Emporium\") e Sagunto, acudiron a Roma. Esta tratou de delimitar a \u00e1rea de influencia p\u00fanica para limita-la s\u00faa expansi\u00f3n. O acordo, co\u00f1ecido como o Tratado do Ebro ou Tratado de Asdr\u00fabal, acotaba a zona de influencia cartaxinesa no sur do r\u00edo \"Iber\" (\"Iberus\" para os romanos), hoxe Ebro. Asdr\u00fabal aceptou o acordo, quizais porque o dominio p\u00fanico a\u00ednda non estaba totalmente consolidado e non pretend\u00eda un conflito contra Roma. Por outra banda, Roma tampouco quer\u00eda que os cartaxineses apoiasen aos galos do norte de Italia cos que estaban en guerra. \nMorte.\nCando a\u00ednda non pasaran sete anos dende a morte de Am\u00edlcar, Asdr\u00fabal o Belo, foi asasinado no 221 a. C., a mans dun escravo ou dun mercenario do rei celta Tagus, que vingou, deste xeito, a morte previa do seu se\u00f1or. O sucesor de Asdr\u00fabal o Belo, foi o seu cu\u00f1ado, e fillo de Am\u00edlcar, An\u00edbal Barca."}
{"id": "39892", "revid": "98629", "url": "https://gl.wikipedia.org/wiki?curid=39892", "title": "Marco Antonio", "text": "Marco Antonio, en lat\u00edn Marcus Antonius, foi un militar e pol\u00edtico romano da \u00e9poca final da Rep\u00fablica (Roma, circa 83 a.C. - Alexandr\u00eda, 30 a.C.). Foi un importante colaborador de Xulio C\u00e9sar, como comandante militar e administrador. Tralo asasinato de C\u00e9sar, coligouse con Octavio e L\u00e9pido para formar o Segundo Triunvirato (43 - 33 a.C.). O triunvirato disolveuse no ano 33 a.C. e, apartado L\u00e9pido da escena, as disensi\u00f3ns entre Octaviano e Marco Antonio mudaron en aberta guerra civil no ano 31 a.C.; Marco Antonio, aliado coa ra\u00ed\u00f1a Cleopatra VII de Exipto, foi finalmente derrotado na batalla de Accio no ano 30 a.C., trala cal, ao seu regreso a Alexandr\u00eda, suicidouse.\nMocidade.\nPertencente \u00e1 familia de orixe plebea dos Antonios (gens Antonia), Marco Antonio naceu en Roma en torno ao ano 83 a.C. O seu pai foi o seu hom\u00f3nimo Marco Antonio Cr\u00e9tico (Marcus Antonius Creticus), fillo \u00e1 s\u00faa vez do orador Marco Antonio o Orador (Marcus Antonius Orator), quen foi executado polos partidarios de Caio Mario no 87 a.C.\nMarco Antonio era sobri\u00f1o afastado de Xulio C\u00e9sar por parte da s\u00faa nai, Iulia Caesaris. O seu pai morreu a unha idade temper\u00e1, deixando a Marco Antonio, xunto cos seus irm\u00e1ns Lucio e Caio, ao coidado da s\u00faa nai. Xulia Antonia (mencionada as\u00ed nas fontes polo seu nome de casada, para distinguila doutras hom\u00f3nimas da familia) casou despois con Publio Cornelio L\u00e9ntulo Sura, un pol\u00edtico involucrado na conspiraci\u00f3n de Catilina (63 a.C.), e executado por iso.\nA xuventude de Marco Antonio caracterizouse pola falta dunha adecuada orientaci\u00f3n paterna. De acordo con historiadores como Plutarco, pasou os seus anos de adolescencia vagando por Roma cos seus irm\u00e1ns e amigos. Xuntos embarc\u00e1ronse nunha clase de vida rebelde e despreocupada, frecuentando casas de apostas, d\u00e1ndose \u00e1 bebida e v\u00e9ndose involucrados en esc\u00e1ndalos amorosos. Plutarco menciona o rumor de que antes de cumprir os vinte anos de idade Antonio xa estaba endebedado, debendo uns 250 talentos (o equivalente de varios mill\u00f3ns de euros).\nLogo deste per\u00edodo de imprudencias, Antonio fuxiu a Grecia para escapar dos seus acredores e estudar ret\u00f3rica. Tras un breve per\u00edodo investido en asistir \u00e1s clases dos fil\u00f3sofos en Atenas foi convocado por Aulo Gabinio, proc\u00f3nsul de Siria, para participar na campa\u00f1a contra Arist\u00f3bulo de Xudea, apoiando a Tolomeo Auletes de Exipto. Nesta campa\u00f1a Antonio demostrou o seu talento como comandante da cabaler\u00eda, destacando pola s\u00faa valent\u00eda e coraxe. Foi nesta campa\u00f1a cando visitou Exipto e Alexandr\u00eda por primeira vez.\nColaborador de Xulio C\u00e9sar.\nNo ano 54 a.C. Marco Antonio entrou a formar parte do mando do ex\u00e9rcito de Xulio C\u00e9sar nas Galias, probando de novo o seu competente liderado militar na guerra das Galias, a\u00ednda que a s\u00faa personalidade provocaba conflitos continuamente, onde queira que fose; C\u00e9sar mesmo chegou a dicir que a s\u00faa conduta fac\u00edao irritar frecuentemente.\nAs\u00ed a todo, ascendido pola influencia de C\u00e9sar aos cargos de cuestor, augur e tribuno da plebe (50 a.C.), sempre apoiou a causa do seu protector con grande enerx\u00eda. Cando os dous mandatos proconsulares de C\u00e9sar expiraron (ao cabo de 10 anos), o xeneral quixo retornar a Roma para as elecci\u00f3ns consulares. Pero a facci\u00f3n conservadora do Senado romano, liderada por Pompeio, esixiu a C\u00e9sar que renunciase previamente ao seu proconsulado e \u00e1 direcci\u00f3n do seu ex\u00e9rcito antes de obter o permiso para solicitar o s\u00faa reelecci\u00f3n no consulado. C\u00e9sar non pod\u00eda permitir isto, xa que pretend\u00eda continuar as acci\u00f3ns que iniciara no seu mandato de proc\u00f3nsul; ademais, nese caso, pasar\u00eda a ser (entre o final do seu proconsulado e o seu segundo consulado) un cidad\u00e1n privado, o cal poder\u00eda deixarlle a merc\u00e9 das tropas de Pompeio.\nAntonio suxeriu ent\u00f3n que todos os comandantes que compart\u00edan o mesmo imperium entregasen o mando, pero a idea foi rexeitada, e cando Antonio recorreu \u00e1s ameazas e a sementar o descontento, polo que foi finalmente expulsado do Senado. Desta forma, Antonio abandonou Roma, un\u00edndose a C\u00e9sar, que deixara o seu ex\u00e9rcito acampado a beiras do Rubic\u00f3n, o regato que marcaba o l\u00edmite meridional da s\u00faa autoridade proconsular. Con todas as esperanzas de achar unha soluci\u00f3n pac\u00edfica esvaecidas trala sa\u00edda de Antonio do Senado, C\u00e9sar ordenou o cruzamento do r\u00edo e a marcha do seu ex\u00e9rcito cara a Roma, comezando as\u00ed a guerra civil. Durante esta guerra civil, Antonio foi o segundo ao mando de C\u00e9sar; en todas as batallas contra os pompeianos Antonio dirixiu \u00e1 esquerda do ex\u00e9rcito, proba evidente da confianza de C\u00e9sar nel.\nA ditadura de C\u00e9sar.\nCon C\u00e9sar como ditador, Antonio foi nomeado magister equitum, sendo a man dereita do ditador e permanecendo como administrador de Italia (47 a.C.), mentres C\u00e9sar loitaba contra os \u00faltimos pompeianos, que se refuxiaran en \u00c1frica. Pero as habilidades de Antonio como administrador foron un pobre reflexo das que posu\u00eda como xeral, aferr\u00e1ndose \u00e1 oportunidade de satisfacer os seus m\u00e1is extravagantes excesos, que quedaron reflectidos por Cicer\u00f3n nas s\u00faas Fil\u00edpicas. No ano 46 a.C. Antonio ofendeuse cando C\u00e9sar lle insistiu en que pagase as propiedades de Pompeio que Antonio simulara mercar, pero que na realidade simplemente se apropiara delas. Os problemas axi\u00f1a xurdiron e, como noutras ocasi\u00f3ns anteriores, Antonio recorreu de novo \u00e1 violencia: centos de cidad\u00e1ns foron asasinados, mentres a cidade de Roma ca\u00eda nun estado de anarqu\u00eda. C\u00e9sar mostrou o seu gran desgusto por todo este asunto, e relevou a Antonio de todas as s\u00faas responsabilidades pol\u00edticas. Ambos deixaron de verse durante dous anos, a\u00ednda que o distanciamento non durou moito, Antonio reuniuse co ditador en Narbona en 45 a.C., rexeitando a proposta de Trebonio para que se unise \u00e1 conspiraci\u00f3n que xa estaba en marcha. A reconciliaci\u00f3n definitiva chegou no 44 a.C., cando Antonio foi elixido colega de C\u00e9sar durante o quinto consulado do ditador.\nOs \u00faltimos d\u00edas de C\u00e9sar.\nCalquera que fosen os problemas xurdidos entre eles, Antonio permaneceu fiel a C\u00e9sar en todo momento. En febreiro do 44 a.C., durante as festas lupercais (15 de febreiro), Antonio ofreceu publicamente un diadema a C\u00e9sar. Este feito posu\u00eda un significado preciso: o diadema era un s\u00edmbolo propio dun rei, e C\u00e9sar, ao rexeitala, demostraba que non estaba interesado en asumir o trono de Roma.\nNos idos de marzo (15 de marzo) dese mesmo ano, C\u00e9sar foi asasinado por un grupo de senadores, liderados por Caio Casio Longino e Marco Xunio Bruto, mentres Antonio era entretido na habitaci\u00f3n contigua. No conseguinte alboroto que espertou este crime en Roma, Antonio escapou da cidade vestido como un escravo, temendo que o asasinato do ditador fose o inicio dun ba\u00f1o de sangue contra os seus partidarios. Cando comprobou que isto non suced\u00eda, regresou a Roma, concertando unha tregua coa facci\u00f3n dos asasinos. Nese momento, Antonio, como c\u00f3nsul restante nomeado para ese ano, simulou perseguir a paz e o final da tensi\u00f3n pol\u00edtica. Tras un discurso de Cicer\u00f3n pronunciado no Senado, foi concedida unha amnist\u00eda a todos os conxurados, \u00e1 vez que se aprobaba un funeral en honor do ditador.\nCando chegou o d\u00eda do funeral de C\u00e9sar, Antonio, como o seu fiel segundo no mando, compa\u00f1eiro, colega consular e parente, foi o l\u00f3xico elixido para recitar a elix\u00eda do funeral. Durante o seu discurso comezou a verter as s\u00faas acusaci\u00f3ns respecto ao asasinato de C\u00e9sar, afirmando as\u00ed o seu distanciamento cos conxurados. Mostrando un gran talento para a ret\u00f3rica e a interpretaci\u00f3n dram\u00e1tica, Antonio asiu a toga do corpo de C\u00e9sar para mostrar ao xent\u00edo as marcas das s\u00faas feridas. Desta forma, esa mesma noite o pobo romano atacou as casas dos conxurados, obrig\u00e1ndoos a fuxir para salvar as s\u00faas vidas.\nA posici\u00f3n de Antonio viuse fortalec\u00eda ata tal punto que Calpurnia, a vi\u00fava de C\u00e9sar, chegou a facerlle entrega dos documentos persoais do ditador e a confiarlle custodia dos seus bens, valorados en 4.000 talentos. Tam\u00e9n conseguiu o apoio dos veteranos de C\u00e9sar tras viaxar a Campania, onde foran asentados en premio \u00e1 s\u00faa lealdade tralas campa\u00f1as cesarianas, e animalos a defender a obra de C\u00e9sar fronte aos seus inimigos. Rodeado as\u00ed dunha garda de veteranos, Antonio obrigou ao Senado a entregarlle a provincia da Galia Cisalpina, que era nese momento administrada por D\u00e9cimo Xu\u00f1o Bruto Albino, un dos conspiradores. Pretend\u00eda desta forma trasladar as lexi\u00f3ns al\u00ed establecidas cara a Macedonia, para preparar un ataque contra o Imperio parto. Bruto refusou entregar a provincia, polo que Antonio disp\u00faxose a atacarlle en outubro do 44 a.C.\nO Segundo Triunvirato.\nOctavio e a guerra de M\u00f3dena.\nA morte de C\u00e9sar deixara un gran baleiro na vida pol\u00edtica de Roma. A Rep\u00fablica estaba agonizando, e de novo outra guerra civil comezara. Foi ent\u00f3n cando Caio Octavio Turino, sobri\u00f1o-neto e \u00e1 vez fillo adoptivo de C\u00e9sar, chegou en marzo a Brundisium desde Iliria, reclamando a herdanza do seu pai adoptivo, que consist\u00eda en tres cuartas partes dos bens do C\u00e9sar, segundo estipulaba no seu testamento. Tras rexeitar os consellos da s\u00faa nai e o seu padrasto Marcio Filipo para que rexeitase a adopci\u00f3n e a herdanza, Octavio obtivo o apoio do Senado romano e de Cicer\u00f3n, \u00e1 vez que as tropas veteranas do ditador reun\u00edronse en torno \u00e1 s\u00faa bandeira. Octavio mostr\u00e1base as\u00ed moi disposto a loitar polo poder cos outros principais aspirantes: L\u00e9pido e o propio Antonio.\nTras un primeiro encontro amigable con Antonio a finais de abril do 44 a.C. en Roma, no cal Octavio reprochoulle non perseguir aos conxurados, as desavinzas xurdiron axi\u00f1a cando Octavio tratou de atraer aos veteranos campanienses. Antonio, quen se achaba en Brundisium desde outubro para facerse cargo das lexi\u00f3ns procedentes de Macedonia necesarias para atacar a Galia Cisalpina, comprendeu o interese do seu rival por desacreditalo ante as tropas, e regresou a Roma cunha lexi\u00f3n gala, s\u00f3 para comprobar que Octavio se lle adiantara marchando cara \u00e1 Cisalpina con d\u00faas lexi\u00f3ns. En Mutina Antonio cercou a D\u00e9cimo Bruto, a\u00ednda que Octavio, en calidade de propretor, chegou en axuda dos cercados derrotando en abril do 43 a.C. a Antonio coa axuda dos c\u00f3nsules Aulo Hirtio e Caio Vibio Pansa. Entre tanto, a morte de ambos c\u00f3nsules na batalla aumentou o receo do Senado cara a Octavio, quen, irritado ante a negativa do Senado para concederlle un triunfo e co compromiso con D\u00e9cimo Bruto para que mandase as tropas por encima del, entrou en Roma con oito lexi\u00f3ns baixo o seu mando, obrigando ao Senado a outorgarlle o consulado (19 de agosto). Conseguiu a promulgaci\u00f3n dunha lex curiata que confirmou a adopci\u00f3n que fixese C\u00e9sar, pasando Octavio a chamarse Caio Xulio C\u00e9sar, mentres que os seus rivais co\u00f1ec\u00e9rono desde ese momento polo ferinte diminutivo de Octaviano. Entre tanto, D\u00e9cimo Bruto fuxiu en pos de Marco Bruto cara a Macedonia ao comprender que non figuraba nos plans de Octaviano, sendo asasinado durante a viaxe. Pola s\u00faa banda, Antonio escapou \u00e1 Galia Cisalpina, realizando un intercambio con L\u00e9pido e marchando cara a Roma cunha gran forza de infanter\u00eda e cabaler\u00eda.\nO xurdimento do Segundo Triunvirato.\nAnte o avance do ex\u00e9rcito de Antonio, Octaviano traizoou finalmente ao partido senatorial, chegando a un acordo con Antonio e L\u00e9pido. Os tres l\u00edderes atop\u00e1ronse en Bononia, adoptando o t\u00edtulo de Triumviri reipublicae constituendae como gobernantes aliados. A Galia Cisalpina foi adxudicada a Antonio, Hispania e a Galia Narbonense a L\u00e9pido, e \u00c1frica, Sarde\u00f1a e Sicilia, a Octaviano.\nOs Triunviros para a organizaci\u00f3n do pobo obtiveron reco\u00f1ecemento oficial mediante a Lex Titia, aprobada pola Asemblea o 11 de novembro do 43 a.C., a cal outorgaba virtualmente todos os poderes aos triunviros durante un per\u00edodo de cinco anos. Para fortalecer a alianza, Octaviano casou con Clodia, a fillastra de Antonio. Necesitados de fondos para sufragar a guerra contra os conxurados, os triunviros comezaron ent\u00f3n a perseguir \u00e1 facci\u00f3n dos asasinos de C\u00e9sar, que fuxiran cara ao Leste, as\u00ed como a executar aos partidarios de conxura que a\u00ednda permanec\u00edan en Roma, desencadeando unha onda de terror na cidade o 1 de xaneiro do ano 42 a.C.: proscrici\u00f3ns, confiscaci\u00f3ns e execuci\u00f3ns convert\u00e9ronse na norma xeral daqueles d\u00edas, sendo asasinados ata alg\u00fans dos m\u00e1is nobres cidad\u00e1ns. Uns 2.000 cabaleiros e 160 senadores foron executados, sendo Cicer\u00f3n a v\u00edtima m\u00e1is destacada neste v\u00f3rtice, pese ao apoio brindado a Octaviano, quen consentiu a s\u00faa execuci\u00f3n tras ser capturado ao tratar de escapar. Antonio e a s\u00faa esposa Fulvia non perdoaron as acusaci\u00f3ns pasadas de Cicer\u00f3n, ving\u00e1ndose co seu corpo: as s\u00faas mans e cabeza foron enviadas \u00e1 Rostra, coa s\u00faa lingua atravesada polas forquillas douradas de Fulvia. Finalmente, trala dobre batalla de Filipos (libradas o 3 e o 23 de outubro do 42 a.C.) e o suicidio de Casio e Bruto, os partidos senatorial e republicano foron aniquilados: ningu\u00e9n m\u00e1is deb\u00eda desafiar o poder do Triunvirato.\nA repartici\u00f3n do mundo romano e a guerra de Perugia.\nCo panorama militar e pol\u00edtico aclarado, os triunviros dividiron o mundo romano entre eles. L\u00e9pido tomou o control das provincias occidentais, mentres Octaviano permaneceu en Italia coa responsabilidade de asentar aos veteranos de guerra e proporcionarlles terras, unha tarefa fundamental xa que a lealdade das lexi\u00f3ns pasaba por cumprir este compromiso. Marco Antonio dirixiuse \u00e1s provincias orientais, para pacificar outra revolta acaecida en Xudea, e coa idea de atacar ao imperio parto, un plan ideado previamente por C\u00e9sar. Durante a s\u00faa viaxe a Oriente, atopouse coa ra\u00ed\u00f1a Cleopatra VII de Exipto en Tarsos (41 a.C.), tras o cal ambos se converteron en amantes. Antonio pasou o inverno dese ano na s\u00faa compa\u00f1\u00eda, en Alexandr\u00eda.\nMentres tanto, en Italia a situaci\u00f3n non estaba resolta de todo. A administraci\u00f3n de Octaviano non era satisfactoria, co risco que exist\u00eda de producirse unha revolta. Doutra banda, Octaviano divorciouse de Clodia, a fillastra de Antonio, d\u00e1ndolle a curiosa escusa de que lle resultaba molesta. A l\u00edder da revolta en cernes foi Fulvia, a esposa de Antonio, unha muller que figura na Historia como de tempestuoso car\u00e1cter e de grande ambici\u00f3n pol\u00edtica. Temendo pola posici\u00f3n pol\u00edtica do seu marido e desgustada polo tratamento recibido pola s\u00faa filla, foi axudada polo seu cu\u00f1ado Lucio Antonio para recrutar oito lexi\u00f3ns co seu propio patrimonio. O seu ex\u00e9rcito invadiu Roma, chegando a ser un verdadeiro problema para Octaviano. As\u00ed a todo, no inverno do 41-40 a.C., Fulvia foi asediada en Perusia, sendo obrigada a renderse por fame. Foi ent\u00f3n exiliada a Sici\u00f3n, onde morreu agardando a volta de Antonio.\nA morte de Fulvia foi providencial, xa que a nova reconciliaci\u00f3n entre os triunviros foi en gran parte cimentada no matrimonio de Antonio con Octavia, a irm\u00e1 de Octaviano, en outubro do 40 a.C. O mundo romano foi novamente dividido, asignando esta vez \u00c1frica a L\u00e9pido, as provincias occidentais a Octaviano, e o Oriente a Antonio. Este pacto, co\u00f1ecido como o Tratado de Brundisium, reforzou o triunvirato, e permitiu a Antonio empezar a preparar a s\u00faa tan ansiada campa\u00f1a contra os partos.\nO tratado de Taranto e a campa\u00f1a parta.\nCon este obxectivo militar en mente, Antonio navegou cara a Grecia coa s\u00faa nova esposa, onde al\u00ed se comportou do xeito m\u00e1is extravagante, asumindo os atributos do deus Dioniso (39 a.C.). Pero a rebeli\u00f3n en Sicilia de Sexto Pompeio, fillo de Pompeio e \u00faltimo defensor da causa do seu pai, fixo que o ex\u00e9rcito prometido a Antonio na s\u00faa campa\u00f1a oriental tivese que permanecer en Italia. Cos seus plans de novo frustrados, Antonio e Octaviano distanci\u00e1ronse de novo. Esta vez foi necesaria a axuda de Octavia para asinar un novo tratado en Tarentum (38 a.C.), polo cal o triunvirato foi renovado de novo por un per\u00edodo de cinco anos (finalizando as\u00ed no 33 a.C.), volvendo prometer Octaviano o env\u00edo de novas lexi\u00f3ns a Oriente.\nPero Antonio era esc\u00e9ptico en canto ao apoio de Octaviano na s\u00faa campa\u00f1a parta, de maneira que, deixando a Octavia en Roma, embarazada da s\u00faa segunda filla (Antonia Menor), navegou cara a Alexandr\u00eda. Al\u00ed reuniuse coa s\u00faa antiga amante Cleopatra, nai dos seus dous fillos xemelgos, quen lle prestou o di\u00f1eiro necesario para reunir un ex\u00e9rcito co que emprender a campa\u00f1a parta.\nTras reunir un importante ex\u00e9rcito, estimado nuns 120.000 combatentes, Marco Antonio levou a cabo o plan de ataque, que consist\u00eda en invadir o territorio parto, non directamente a trav\u00e9s de Mesopotamia, sen\u00f3n intern\u00e1ndose en Armenia seguindo o \u00c9ufrates e pasando por Arzen, para sometela e contar as\u00ed coa obrigada axuda do rei armenio Artavasdes. As\u00ed a todo, Antonio cometeu o erro de non deixar guarnici\u00f3ns no territorio armenio, ante o cal Artavasdes cambiou de bando cando Antonio dirixiuse \u00e1 capital da Media Atropatene, Fraaspa (a actual Takht-i-Suleiman). Os xinetes partos atacaron as li\u00f1as de abastecemento de Antonio, deix\u00e1ndoo sen subministraci\u00f3ns e medios de asalto para as fortalezas que hab\u00eda de conquistar. Ante esta situaci\u00f3n, Antonio decidiu regresar a Siria seguindo o r\u00edo Aras a trav\u00e9s de Armenia en pleno inverno, retirada que foi honrosamente cuberta polos fondeiros e os veteranos do seu ex\u00e9rcito, e que sufriron moitas baixas por iso. En total Antonio perdeu uns 30.000 homes, a cuarta parte de todo o seu ex\u00e9rcito, moitos deles veteranos dif\u00edciles de substitu\u00edr.\nO cisma entre os triunviros.\nMentres tanto, en Roma, o triunvirato estaba a piques de chegar ao seu fin. L\u00e9pido foi obrigado a renunciar ao cargo tras unha manobra pol\u00edtica desafortunada, e Octaviano, s\u00f3 agora no poder en Roma, ocupouse de po\u00f1er \u00e1 tradicional aristocracia romana da s\u00faa parte, contraendo matrimonio con Livia.\nAnte a petici\u00f3n de Antonio (recorrendo ao tratado de Taranto) para que lle fornecese veteranos das lexi\u00f3ns establecidas na Galia tralas importantes baixas sufridas na campa\u00f1a parta, Octaviano viu por fin a oportunidade de deixar ao seu rival pol\u00edtico nunha dif\u00edcil situaci\u00f3n: accedeu a devolverlle a metade da frota que precisara para vencer aos piratas de Sexto Pompeio (unha frota in\u00fatil para a campa\u00f1a parta), e envioulle tan s\u00f3 2.000 veteranos, xunto con Octavia. Ao ver o escaso continxente enviado por Octaviano, Antonio comprendeu que as s\u00faas intenci\u00f3ns pasaban por iniciar un novo conflito civil, polo que aceptou as escasas tropas recibidas e repudiou \u00e1 s\u00faa esposa, envi\u00e1ndoa de volta a Roma.\nDesta forma, Octaviano obtivo a escusa que buscaba e que provocara, e empezou a acusar a Antonio para as\u00ed afastalo cada vez m\u00e1is do poder pol\u00edtico, argumentando que Antonio era un home de moral baixa, e que abandonara \u00e1 s\u00faa fiel esposa e \u00f3 seu fillo para estar coa promiscua ra\u00ed\u00f1a de Exipto. Entre todas estas acusaci\u00f3ns, quizabes a m\u00e1is grave aos ollos do pobo fose a de que Antonio afast\u00e1base dos costumes romanos e inclin\u00e1base cara aos gustos orientais, un grave crime para o orgulloso pobo romano.\nA campa\u00f1a armenia e as doaz\u00f3ns de Alexandr\u00eda.\nEn Oriente, e de novo con di\u00f1eiro exipcio, Antonio invadiu Armenia en represalia pola deslealdade de Artavasdes, sendo esta vez unha campa\u00f1a vitoriosa ao capturar ao rei armenio e anexionarse parte do seu reino. Ao seu regreso a Alexandr\u00eda, realizou unha parodia de triunfo polas r\u00faas alexandrinas, sendo considerada como unha burla da m\u00e1is importante celebraci\u00f3n militar romana. Ao final deste evento, a poboaci\u00f3n enteira da cidade foi convocada para escoitar unha importante declaraci\u00f3n pol\u00edtica: rodeado por Cleopatra e os seus fillos, Antonio proclamou que declaraba disolta a s\u00faa alianza con Octaviano, \u00e1 vez que distribu\u00eda varios territorios entre os seus fillos. Alexandre Helios foi nomeado rei de Armenia e de Partia (a\u00ednda por conquistar), a s\u00faa xemelga Cleopatra Selene obtivo Cirenaica e Libia, e ao mozo Tolomeo Filadelfo adxudic\u00f3uselle Siria e Cilicia. En canto a Cleopatra, foi nomeada Ra\u00ed\u00f1a de Reis e Ra\u00ed\u00f1a de Exipto e Chipre, gobernando xunto a Cesari\u00f3n (C\u00e9sar]], fillo de Cleopatra e de C\u00e9sar) como correxente e subordinado \u00e1 s\u00faa nai, e que foi tam\u00e9n nomeado Rei de Reis e Rei de Exipto, \u00e1 vez que se lle anunciaba como o fillo e herdeiro lex\u00edtimo de C\u00e9sar. Estas proclamaci\u00f3ns foron co\u00f1ecidas como as doaz\u00f3ns de Alexandr\u00eda, e foron a causa da ruptura definitiva nas relaci\u00f3ns de Antonio con Roma.\nPara Octaviano, o feito de que Antonio distribu\u00edse territorios entre os seus propios descendentes (a\u00ednda que fosen insignificantes ou non conquistados a\u00ednda) non fora unha manobra que puidese considerar precisamente como pac\u00edfica, pero o que m\u00e1is lle inquietaba era o feito de que Cesari\u00f3n fose anunciado como o fillo lex\u00edtimo de C\u00e9sar e o seu herdeiro. O poder de Octaviano descansaba fundamentalmente no feito de ser considerado o herdeiro de C\u00e9sar por adopci\u00f3n, o cal lle garant\u00eda o necesario apoio do pobo romano e a lealdade das lexi\u00f3ns. O feito de que a s\u00faa vantaxosa posici\u00f3n \u00e1 fronte de Roma fose posta en perigo por un simple neno procreado pola muller m\u00e1is rica do mundo era algo que Octaviano non pod\u00eda permitir. Desta forma, cando o triunvirato expirou o \u00faltimo d\u00eda do ano 33 a.C., non foi renovado. Outra guerra civil estaba a piques de producirse.\nO enfrontamento definitivo.\nEntre o 33 ao 32 a.C. desatouse unha aut\u00e9ntica guerra propagand\u00edstica na \u00e1rea pol\u00edtica de Roma, con acusaci\u00f3ns lanzadas entrambos bandos. Desde Exipto, Antonio anunciou o seu divorcio de Octavia, acusando ao seu irm\u00e1n de adventicio, de usurpador do poder pol\u00edtico e de falsificar os documentos de adopci\u00f3n de Xulio C\u00e9sar. Octaviano replicou con cargos de traiz\u00f3n contra Antonio: controlar ilegalmente provincias que deber\u00edan ser asignadas a outros cargos como ditaba a tradici\u00f3n romana, e iniciar guerras contra outras naci\u00f3ns (Partia e Armenia) sen o permiso do Senado. Antonio foi tam\u00e9n sinalado como responsable da execuci\u00f3n de Sexto Pompeio, que fora capturado o ano 35 a.C. en Mileto, na zona de influencia de Antonio, e executado sen xu\u00edzo pese a ser cidad\u00e1n romano. Finalmente, Octaviano logrou facerse co testamento de Antonio, gardado polas vestais, no cal ratific\u00e1banse os temores de Octaviano tal como os presentou ante o pobo, facendo ver que Antonio quer\u00eda reinar xunto con Cleopatra nos territorios orientais romanos custase o que custase, constitu\u00edndo unha grave ameaza para o estado romano. Desta forma, no ano 32 a.C. o Senado desposu\u00edu a Antonio dos seus poderes e declarou a guerra a Cleopatra.\nA guerra deu comezo finalmente no 31 a.C. O h\u00e1bil Marco Vipsanio Agripa, leal comandante \u00e1s ordes de Octaviano, conseguiu tomar a importante cidade e porto grego de Methone, fiel a Antonio, asegur\u00e1ndose as\u00ed un importante porto no Peloponeso que ameazara as intenci\u00f3ns de Antonio por controlar a importante V\u00eda Egnatia. A gran popularidade de Octaviano e as s\u00faas lexi\u00f3ns causou a defecci\u00f3n de Cirenaica e Grecia cara ao seu bando. Finalmente, tras unha serie de operaci\u00f3ns terrestres, Octaviano bloqueou a Antonio e obrigouno a trabar combate no mar. O 2 de setembro librouse a batalla naval de Accio, na cal a frota de Antonio e Cleopatra foi vencida pola de Octaviano, retir\u00e1ndose ambos cos seus nav\u00edos restantes de volta a Alexandr\u00eda.\nOctaviano, agora xa pr\u00f3ximo a obter o poder absoluto, non ti\u00f1a intenci\u00f3n de deixarlle un momento de paz, e a finais de xullo do ano 30 a.C., asistido por Agripa, invadiu Exipto. Sen outro lugar onde poder refuxiarse, Antonio tratou inutilmente de facer fronte \u00e1 invasi\u00f3n coas s\u00faas once lexi\u00f3ns, que desertaron o d\u00eda 1 de agosto tras tan s\u00f3 un d\u00eda de resistencia. Obrigado polas circunstancias, e na crenza de que Cleopatra suicidouse previamente, Antonio optou polo suicidio, guind\u00e1ndose sobre a s\u00faa propia espada, a\u00ednda que ser\u00eda levado a\u00ednda con vida \u00e1 s\u00faa amante, morrendo nos seus brazos. Poucos d\u00edas m\u00e1is tarde, ante a deshonra de desfilar encadeada no triunfo de Octaviano, Cleopatra suicidouse mediante a morte ritual por mordedura de \u00e1spide.\nConsecuencias e legado.\nCoa morte de Antonio, Octaviano converteuse no gobernante incuestionable de Roma, e ningu\u00e9n m\u00e1is se atreveu a alzarse na s\u00faa contra. Nos anos seguintes Octaviano, co\u00f1ecido como Caesar Augustus desde o ano 27 a.C., procedeu a acumular na s\u00faa persoa todos os cargos administrativos, pol\u00edticos e militares. Cando Augusto morreu no ano 14, todos os seus poderes pol\u00edticos pasaron ao seu fillo adoptivo, Tiberio, comezando as\u00ed o Principado romano.\nO ascenso de C\u00e9sar e a subseguinte guerra civil entre os seus dous partidarios m\u00e1is poderosos acabou eficazmente coa credibilidade na oligarqu\u00eda romana como forma de goberno, e afirmou o feito de que t\u00f3dalas futuras disputas polo poder centrar\u00edanse m\u00e1is sobre dous (ou poucos m\u00e1is) individuos que lograr\u00edan o control supremo do goberno, que sobre un individuo en conflito co Senado. Deste xeito, Antonio, como partidario clave de C\u00e9sar e como un dos dous homes sobre os cales o poder recaeu tralo asasinato de C\u00e9sar, foi un dos tres homes directamente responsables do final da Rep\u00fablica romana.\nMatrimonios e descendentes.\n1. Matrimonio con Fadia.\n2. Matrimonio con Antonia H\u00edbrida (prima carnal). De acordo con Plutarco, Antonio expulsou a s\u00faa curm\u00e1 f\u00f3ra da s\u00faa casa por ser a amante do seu amigo, o tribuno Dolabella. Con todo, non \u00e9 co\u00f1ecido se se divorciaron ou ela morreu, antes do seguinte matrimonio de Antonio con Fulvia.\n3. Matrimonio con Fulvia: Marco Antonio Antillo, executado por Octaviano (32 a.C.). Xulio Antonio, casado con Claudia Marcela Maior, filla de Octavia.\n4. Matrimonio con Octavia: Antonia Maior, casada con Lucio Domicio Ahenobarbo. Antonia Menor, casada con Druso, fillo de Livia.\n5. Fillos con Cleopatra: Os xemelgos Alexandro Helios (o Sol) e Cleopatra Selene (a L\u00faa), casada con Xuba II de Numidia. Tolomeo Filadelfo.\nNotas.\n1.- Marcus Antonius Marci Filius Marci Nepos, \"Marco Antonio, fillo de Marco, neto de Marco\" segundo o sistema de filiaci\u00f3n (praenomen, nomen e patronimicus) da nomen"}
{"id": "39893", "revid": "233167", "url": "https://gl.wikipedia.org/wiki?curid=39893", "title": "Am\u00edlcar", "text": ""}
{"id": "39896", "revid": "23204", "url": "https://gl.wikipedia.org/wiki?curid=39896", "title": "Nacho Novo", "text": "Ignacio Javier G\u00f3mez Novo, m\u00e1is co\u00f1ecido por Nacho Novo, nado en Ferrol o 26 de marzo de 1979, \u00e9 un exfutbolista galego, que xogaba de dianteiro.\nFillo do futbolista Richard G\u00f3mez, formouse na canteira do Racing de Ferrol, club no que tam\u00e9n xogara seu pai, e tras pasar polo Somozas e o Huesca, emigrou para probar sorte no f\u00fatbol escoc\u00e9s, xogando primeiro no Raith Rovers e no Dundee FC, e finalmente nun dos dous equipos m\u00e1is importantes da liga escocesa, o Rangers. Os seus 255 partidos e 73 goles co equipo de Glasgow convert\u00e9rono nunha lenda do club, co que ga\u00f1ou 8 t\u00edtulos, entre eles tres ligas, e co que tivo varias participaci\u00f3ns na Liga de Campi\u00f3ns e na Copa da UEFA. Despois de seis tempadas en Ibrox fichou polo Sporting de Gij\u00f3n, co que debutou na Primeira divisi\u00f3n espa\u00f1ola. Nos seguintes anos xogou tam\u00e9n en clubs de Polonia, Irlanda do Norte, Inglaterra e os Estados Unidos.\n\u00c9 irm\u00e1n da ex xogadora de baloncesto Arantxa Novo, que militou entre outros no Ensino e no IDK Gipuzkoa.\nTraxectoria.\nComezos.\nNaceu en Ferrol o 26 de marzo de 1979, sendo fillo do futbolista Richard G\u00f3mez e da xogadora de balonm\u00e1n Isabel Novo. Ao pouco de nacer trasladouse coa s\u00faa familia a Sevilla, onde viviu un tempo, despois de que seu pai fose traspasado do Racing de Ferrol ao Betis.\nRacing de Ferrol e Somozas.\nDe regreso en Ferrol, formouse nas categor\u00edas inferiores do Racing, e o 29 de marzo de 1998, sendo a\u00ednda xuvenil, debutou co primeiro equipo na Segunda Divisi\u00f3n B, disputando os instantes finais dun partido contra o Fuenlabrada na Malata, onde substitu\u00edu a Javi Prendes. Foi a s\u00faa \u00fanica actuaci\u00f3n co equipo verde, pasando a seguinte tempada no Somozas, que naquel ent\u00f3n era filial racinguista. \nHuesca (1\u00aa etapa).\nEn 1999 fichou pola SD Huesca, da Terceira Divisi\u00f3n, onde militou d\u00faas tempadas, xogando d\u00faas fases de ascenso a Segunda B e logrando o ascenso na 2000/01. \nRaith Rovers.\nNo ano 2001 emigrou a Escocia, onde fichou nun principio polo Raith Rovers de Kirkcaldy, en Fife, equipo da First Division, a segunda categor\u00eda do f\u00fatbol escoc\u00e9s. Debutou nun partido ante o Airdrieonians o 4 de agosto e tres d\u00edas despois marcou os seus primeiros dous goles, nun encontro fronte ao East Fife correspondente \u00e1 Challenge Cup, no que marcou o primeiro e o terceiro gol do Raith, culminando a remontada do seu equipo despois de ir perdendo por 2-0. A pesar do descenso do equipo, Novo foi un dos m\u00e1ximos goleadores da liga e rematou o seu primeiro ano no f\u00fatbol escoc\u00e9s cun total de 22 goles en 38 partidos.\nDundee.\nAs s\u00faas boas cifras goleadoras atraeron a atenci\u00f3n do Dundee, da Scottish Premier League, que o fichou en xullo de 2002. Disputou o seu primeiro partido na m\u00e1xima categor\u00eda escocesa o 3 de agosto dese ano, nun empate a dous goles ante o Heart of Midlothian. D\u00faas semanas despois anotou dous goles contra o Dunfermline Athletic, antes de ser expulsado nos minutos finais. Marcou sete tantos m\u00e1is durante a tempada, rematando cun total de nove.\nNa tempada 2003/04 incrementou a s\u00faa conta goleadora, convertendo un total de 25 goles, 19 deles na liga, competici\u00f3n da que foi o segundo m\u00e1ximo anotador s\u00f3 por detr\u00e1s do sueco Henrik Larsson. Ademais marcou os seus primeiros catro goles na Copa da UEFA, ante o Vllaznia kosovar e o Perugia italiano.\nRangers.\nTempada 2004/05.\nO seu rendemento no Dundee fixo que se interesasen por el varios equipos, entre eles os dous principais clubs de Escocia, o Celtic e o Rangers, sendo este \u00faltimo o que conseguiu finalmente a s\u00faa fichaxe. Asinou contrato o 6 de xullo de 2004 e recibiu o dorsal n\u00famero 10, que acababa de deixar libre Michael Mols. Debutou nun partido de liga ante o Aberdeen, o 7 de agosto, e marcou o seu primeiro tanto no seguinte encontro, no seu debut na Liga de Campi\u00f3ns fronte ao CSKA de Moscova no estadio Lokomotiv. Tras este gol inicial, non conseguiu ver porta nos seguintes oito partidos, e acabou por perder a titularidade. Con todo, regresou aos onces iniciais despois de marcar dous goles en dous minutos contra o seu exequipo, o Dundee, na xornada 11. \nA continuaci\u00f3n, formou unha efectiva dupla goleadora con Dado Pr\u0161o, e completou a tempada como o terceiro m\u00e1ximo goleador da liga, con 19 tantos. Entre eles marcou o \u00fanico gol na vitoria por 1-0 sobre o Hibernian de Edimburgo, co que o Rangers conseguiu o t\u00edtulo de liga. Ga\u00f1ou ademais a Copa da Liga, marcando dous tantos na goleada por 7-1 das semifinais contra o Dundee United e un m\u00e1is na final ante o Motherwell (5-1). Completou a tempada cun total de 25 goles entre t\u00f3dalas competici\u00f3ns.\nTempada 2005/06.\nComezou como titular a tempada 2005/06 ata que rompeu o quinto metatarsiano do seu p\u00e9 esquerdo, polo que permaneceu de baixa durante varios meses. Ao seu regreso aos terreos de xogo, non foi quen de ver porta nos 20 partidos que disputou, sendo utilizado m\u00e1is como extremo que como dianteiro, debido ao bo estado de forma de Kris Boyd. \nTempada 2006/07.\nCoa marcha do adestrador Alex McLeish e a chegada do franc\u00e9s Paul Le Guen, o futuro do futbolista parec\u00eda lonxe de Ibrox, pero permaneceu no equipo ao fracasar no \u00faltimo d\u00eda de mercado as negociaci\u00f3ns co Coventry City ingl\u00e9s. A\u00ednda que dispuxo de poucos minutos na parte inicial da tempada, acabou cun bo rendemento e con nove goles, catro deles na Copa da UEFA, competici\u00f3n na que o seu equipo chegou ata os oitavos de final, caendo ante Osasuna.\nTempada 2007/08.\nA contrataci\u00f3n de novos dianteiros na tempada 2007/08 aumentou a competencia no equipo por un posto no ataque, polo que Novo comezou a maior\u00eda de encontros dende o banco. O 20 de outubro de 2007, no primeiro derbi do Old Firm da tempada, marcou dous dos tres goles do seu equipo, que derrotou por 3-0 ao Celtic. Nas semifinais da Copa de Escocia ante o St. Johnstone, marcou na pr\u00f3rroga o gol co que o Rangers forzou a quenda de penaltis. Ademais anotou o seu lanzamento dende os once metros, contribu\u00edndo \u00e1 clasificaci\u00f3n para a final. Con todo, d\u00faas expulsi\u00f3ns en dous partidos de liga imped\u00edronlle disputar tanto esa final como a da Copa da Liga, das que o seu equipo se proclamou campi\u00f3n. Ademais, na Copa da UEFA marcou o gol que meteu o seu equipo nos oitavos de final, e tam\u00e9n o lanzamento decisivo na quenda de penaltis das semifinais contra a Fiorentina, clasificando ao Rangers para a final por primeira vez na s\u00faa historia. Disputou a final no City of Manchester Stadium contra o Zenit, entrando no minuto 77 por Sa\u0161a Papac, pero non puido levantar o t\u00edtulo, que foi para o equipo ruso por 2-0.\nTempada 2008/09.\nNa seguinte campa\u00f1a disputou a final da Copa de Escocia contra o Falkirk, saltando \u00e1 herba de Hampden Park na segunda parte como substituto de Kris Boyd e marcando o gol da vitoria s\u00f3 28 segundos despois (1-0). Con este gol, o Rangers culminou unha tempada con dous t\u00edtulos, despois de ga\u00f1ar a liga por diante do Celtic, con 5 goles de Novo.\nTempada 2009/10.\nA tempada 2009/10 foi a \u00faltima do futbolista galego no Rangers. Despois de disputar como titular a final da Copa da Liga, ga\u00f1ando o t\u00edtulo ante o St. Mirren, xogou o seu \u00faltimo encontro co equipo o 9 de maio de 2010, un empate 3-3 contra o Motherwell no que levantou o seu terceiro t\u00edtulo de liga.\nSporting de Gij\u00f3n.\nEn maio de 2010 confirmouse a s\u00faa fichaxe polo Sporting de Gij\u00f3n. Co equipo de Manuel Preciado debutou na Primeira Divisi\u00f3n na primeira xornada da tempada 2010/11, entrando como substituto de Carmelo nunha derrota por 4-0 ante o Atl\u00e9tico de Madrid no Vicente Calder\u00f3n. Marcou o seu primeiro gol contra o Almer\u00eda, e rematou a s\u00faa primeira tempada con 30 partidos (15 deles como titular) e 4 tantos. Disputou 11 partidos na seguinte campa\u00f1a, nos que marcou 3 goles, e en febreiro deixou o equipo po\u00f1endo rumbo a Polonia, onde fichou polo Legia Warszawa. A s\u00faa marcha provocou un enfrontamento co adestrador Javier Clemente, e \u00e1mbolos dous realizaron acusaci\u00f3ns cruzadas nos seguintes d\u00edas.\nLegia Warszawa.\nCo equipo de Varsovia disputou 11 partidos da Ekstraklasa, rematando terceiro por detr\u00e1s do \u015al\u0105sk Wroc\u0142aw e do Ruch Chorz\u00f3w. Ademais xogou catro partidos m\u00e1is na Copa de Polonia, e marcou un gol nas semifinais contra o Arka Gdynia, contribu\u00edndo \u00e1 clasificaci\u00f3n do equipo para a final. Unha sanci\u00f3n deixouno outra vez sen poder disputar unha final na que o seu equipo se proclamou campi\u00f3n.\nHuesca (2\u00aa etapa).\nS\u00f3 militou no equipo polaco un ano, para volver \u00e1 Liga espa\u00f1ola e fichar en xullo de 2012 de novo polo Huesca, 11 anos despois da s\u00faa marcha, e co equipo desta vez na Segunda Divisi\u00f3n. Disputou 34 partidos co club, 22 deles como titular, e marcou 6 goles. O conxunto aragon\u00e9s acabou descendendo despois dunha mala campa\u00f1a que iniciou o adestrador Antonio Calder\u00f3n, ata que foi despedido e substitu\u00eddo por Jorge D'Alessandro, que tampouco conseguiu endereitar o rumbo do equipo.\nGreenock Morton.\nTralo descenso do Huesca, regresou a Escocia, onde fichou en outubro de 2013 polo Greenock Morton, equipo do Campionato de Escocia, nova segunda categor\u00eda do f\u00fatbol do pa\u00eds. Disputou un total de 10 partidos co club de Greenock e marcou un gol ante o Raith Rovers, o seu antigo equipo. Co equipo na \u00faltima posici\u00f3n da t\u00e1boa, o seu contrato foi rescindido en decembro, s\u00f3 dous meses e medio despois da s\u00faa chegada.\nCarlisle United.\nEn febreiro de 2014 fichou polo Carlisle United de Cumbria ata final de tempada. Con este equipo debutou no f\u00fatbol ingl\u00e9s, concretamente no Football League Championship, terceira categor\u00eda, nunha derrota por 1-2 ante o Rotherham United. Disputou un total de seis partidos co equipo, s\u00f3 un deles como titular, e acabou descendendo.\nCarolina RailHawks.\nNo ver\u00e1n de 2014 marchou aos Estados Unidos, onde fichou polos Carolina RailHawks, da segunda categor\u00eda do f\u00fatbol estadounidense, a North American Soccer League. Debutou nun partido do Campionato de Outono fronte ao New York Cosmos e rematou dito campionato con 3 goles en 6 partidos. Xa na tempada 2015, foi o m\u00e1ximo goleador do equipo tanto no Campionato de Primavera como no de Outono, e rematou a tempada como o terceiro m\u00e1ximo goleador da liga, s\u00f3 por detr\u00e1s do brasileiro Stefano Pinho e do estadounidense Christian Ramirez.\nGlentoran.\nNo ver\u00e1n de 2016 instalouse en Irlanda do Norte para xogar no Glentoran FC de Belfast, co que disputou a tempada 2016/17 da NIFL Premiership. Debutou nun partido ante o Dungannon Swifts e marcou o seu primeiro gol contra o Cliftonville. Na parte final da competici\u00f3n recibiu unha sanci\u00f3n de seis partidos por lle dar unha cabezada a Declan Cadell, xogador do Crusaders. Rematou a tempada con 4 goles en 28 partidos e a continuaci\u00f3n colgou as botas.\nSelecci\u00f3n galega.\nEn 2005, co regreso da selecci\u00f3n galega despois de d\u00e9cadas de inactividade, foi convocado para a disputa do partido inaugural contra o Uruguai, pero non puido acudir por problemas de calendario coa competici\u00f3n escocesa. Esta circunstancia repetiuse nos dous anos seguintes, nos partidos que enfrontaron a Galicia contra Ecuador e o Camer\u00fan. No ano 2008 debutou en Riazor coa camisola da selecci\u00f3n nacional fronte a Ir\u00e1n, marcando dous dos tres goles galegos (3-2). S\u00f3 unhas horas antes xogara co Rangers o derbi do Old Firm fronte ao Celtic, collendo a continuaci\u00f3n un voo ch\u00e1rter para poder disputar o partido na Coru\u00f1a.\nEn outubro de 2008, a prensa brit\u00e1nica comezou a falar da posibilidade de que o xogador puidese ser convocado pola selecci\u00f3n escocesa se se nacionalizase escoc\u00e9s, dado que xa cumpr\u00eda os requisitos. Isto abriu un debate no f\u00fatbol escoc\u00e9s, respecto a se era ou non desexable que vestise a camiseta do pa\u00eds un futbolista sen ascendencia escocesa. Con todo, a Asociaci\u00f3n Escocesa de F\u00fatbol puxo fin ao debate ao confirmar que os catro pa\u00edses do Reino Unido continuar\u00edan seleccionando s\u00f3 xogadores con ascendencia do propio pa\u00eds.\nTrala retirada.\nTrala s\u00faa retirada abriu un bar en Glasgow chamado NN10. En xaneiro de 2018, tras xogar un partido co equipo de lendas do Rangers nun torneo amigable en Berl\u00edn, sufriu un infarto, sendo intervido nun hospital. Dous anos e medio despois, anunciouse que regresaba aos terreos de xogo, fichando polo Biggleswade United, da Spartan South Midlands League, novena divisi\u00f3n do f\u00fatbol ingl\u00e9s. Con todo, disputou s\u00f3 un partido co equipo de Biggleswade, nunha vitoria sobre o Woodbridge Town correspondente \u00e1 FA Cup, que se decidiu na quenda de penaltis.\nReco\u00f1ecementos.\nEn 2014 foi inclu\u00eddo no Sal\u00f3n da Fama do Rangers.\nVida persoal.\nNacido nunha familia de deportistas, seu pai \u00e9 o exfutbolista Richard G\u00f3mez, que xogou entre outros no Racing de Ferrol e no Betis, e s\u00faa nai era a xogadora de balonm\u00e1n Isabel Novo. Tralo falecemento de s\u00faa nai, Nacho acostumaba a celebrar os goles cunha dedicatoria para ela sinalando unha tatuaxe no seu brazo, o que lle supuxo un cart\u00f3n vermello nun partido co Huesca, ao entender o \u00e1rbitro que estaba insultando \u00e1 afecci\u00f3n rival. A irm\u00e1 de Nacho, Arantxa, foi xogadora profesional de baloncesto e militou entre outros no Ensino e no IDK Gipuzkoa, ademais de ga\u00f1ar unha medalla de bronce nos Xogos Europeos de 2015 en Bak\u00fa, na modalidade de 3x3.\nEn 2004, mentres xogaba en Escocia, co\u00f1eceu \u00e1 escocesa Donna Clark, coa que tivo un fillo, Javier, e coa que casou en 2015, nunha voda na que actuou como pastor o seu excompa\u00f1eiro no Rangers, Marvin Andrews."}
{"id": "39898", "revid": "85894", "url": "https://gl.wikipedia.org/wiki?curid=39898", "title": "Siagrio", "text": "Siagrio (430-486) foi un xeneral romano que reinou na Galia do norte como \"Rei de romanos\".\nEra fillo de Exidio, o magister militum da Galia, que se volvera independente do poder imperial na Galia do norte e que morreu no 464.\nTras a morte de Paulo, Siagrio herdou do seu pai unha parte da Galia (entre o R\u00edo Somme e o Loira: o dominio galo-romano), f\u00f3ra do control do reino visigodo e dos reinos francos en clara expansi\u00f3n sobre as s\u00faas terras. O seu t\u00edtulo de \"Rei de romanos\" foi reco\u00f1ecido polos seus iguais, os reis dos francos, reis dos burgundios, e reis dos visigodos. Segundo a an\u00e1lise de L\u00e9on Fleuriot, o seu reino exist\u00eda en partenariado con Ambrosio Aureliano, l\u00edder aut\u00f3nomo dos bret\u00f3ns establecidos daquela un pouco por todas partes na Galia do norte. A capital do seu estado foi Soissons.\nA reduci\u00f3n do territorio que controla non leva m\u00e1is que ao reducido do dominio real de Soissons.\nO final do seu reinado estivo marcado polo conflito cos francos. O rei franco, Clodoveo I, venceu a Siagrio na batalla de Soissons en 486. Buscou refuxio onda Alarico II, quen o prendeu e o enviou ao rei franco o ano seguinte. Este f\u00edxoo asasinar: segundo Gregorio de Tours, Siagrio foi degolado en segredo.\nSiagrio \u00e9 o \u00faltimo representante do poder galo-romano na Galia do norte, daquela asolada polos pobos xerm\u00e1nicos no marco das Grandes invasi\u00f3ns despois de 406."}
{"id": "39899", "revid": "85894", "url": "https://gl.wikipedia.org/wiki?curid=39899", "title": "\u00c1ngel 'Cholo' Armada", "text": "\u00c1ngel Armada, m\u00e1is co\u00f1ecido por Cholo Armada, nado en Vigo en 1929 e finado na mesma cidade o 22 de outubro de 2006, foi un dos maiores regatistas da vela galega.\nNado nunha familia de empresarios do sector n\u00e1utico (o seu pai, \u00c1ngel Armada Armada, fundara Astilleros Armada en 1924), desempe\u00f1ou toda a s\u00faa carreira profesional e deportiva vencellada ao mundo da vela. Laboralmente dirixindo o estaleiro da familia, e deportivamente sendo un pioneiro como deportista en Galiza e unha referencia indispensable tam\u00e9n na parte administrativa.\nTraxectoria deportiva.\nEmpezou a navegar relativamente tarde, \u00e1 idade de 23 anos, e despois de ensaiar con distintos tama\u00f1os decantouse axi\u00f1a pola clase \"snipe\", embarcaci\u00f3ns tradicionais de madeira para dous tripulantes, con dez metros cadrados de superficie v\u00e9lica. Con ela practicaba e tomaba notas de navegaci\u00f3n, ata que a finais dos anos cincuenta comeza a competir.\nNos anos seguintes, e a bordo do seu barco m\u00e1is popular, o \"Chuvias\", percorreu todo o mundo participando en distintos campionatos estatais e internacionais. Vencedor de 618 competici\u00f3ns, conseguiu ser campi\u00f3n de Espa\u00f1a en cinco ocasi\u00f3ns, pero o seu \u00e9xito deportivo m\u00e1is importante foi acadar o subcampionato de Europa en clase \"snipe\" celebrado en Estocolmo, o 17 de agosto de 1960. O seu tripulante era o tam\u00e9n vigu\u00e9s Xulio Rib\u00f3. Uns meses despois, nos campionatos do mundo celebrados nas Palmas de Gran Canaria en 1961, obtiveron a cuarta posici\u00f3n.\nO \u00e9xito de Armada e Rib\u00f3 marcou un fito na historia deste deporte, tanto en Espa\u00f1a como en Galiza, e en particular na clase \"snipe\". Cholo Armada seguiu competindo, e chegou a participar en 44 campionatos estatais, de distintas categor\u00edas, e nun campionato de Europa na categor\u00eda de cruceiro, na embarcaci\u00f3n que capitaneaba Xo\u00e1n de Borb\u00f3n, conde de Barcelona.\nFoi presidente da Federaci\u00f3n Galega de Vela dende 1978 ata 1990 e socio de honra do Club N\u00e1utico de Vigo e do Club N\u00e1utico de Panx\u00f3n."}
{"id": "39900", "revid": "23204", "url": "https://gl.wikipedia.org/wiki?curid=39900", "title": "Snipe", "text": "O snipe \u00e9 unha embarcaci\u00f3n a vela dese\u00f1ada por William Crosby en 1931 e unha clase competitiva do deporte da vela. Na actualidade non \u00e9 unha clase ol\u00edmpica.\nHistoria.\nNunha asemblea da \"Florida West Coast Racing Association\" celebrada en Sarasota (Florida), en marzo de 1931, xurdiu a idea de crear unha pequena embarcaci\u00f3n de regatas que puidese transportarse facilmente nun remolque. William Crosby, enxe\u00f1eiro naval e director da revista \"Rudder\", que asist\u00eda \u00e1 asemblea, comprometeuse a realizar o proxecto e a publicar os planos do barco na s\u00faa revista, para darlle a maior promoci\u00f3n posible. O nome de \"snipe\" (becacina cabra en galego), elixiuse seguindo o costume de Crosby de darlle nomes de aves acu\u00e1ticas a todos os seus dese\u00f1os. O resultado foi un \u00e9xito. No ano 1932 xa se fabricaran 150 unidades, e formouse a \"Snipe Class International Racing Association\" (SCIRA), convert\u00e9ndose en xullo de 1936 na clase co maior n\u00famero de embarcaci\u00f3ns do mundo.\nO primeiro Campionato Mundial da Clase, que se denomina \"'Trofeo Hub E. Isaacks'\", disputouse en Long Island Sound (Nova York) en 1934, organizado polo New Rochelle Yacht Club. Pero cando se converteu realmente nun verdadeiro Campionato do Mundo con categor\u00eda internacional foi en 1946, na edici\u00f3n celebrada no Lago Chautauqua, tam\u00e9n en (Nova York) . En 1947 celebrouse por primeira vez f\u00f3ra dos Estados Unidos, no Lago Leman de Xenebra, en Su\u00edza.\nNa actualidade \u00e9 unha das embarcaci\u00f3ns de vela lixeira m\u00e1is populares que existen, con preto de 900 frotas en 26 pa\u00edses, e converteuse na columna vertebral da vela de competici\u00f3n. O deportista galego m\u00e1is destacado nesta categor\u00eda foi Cholo Armada, que en 1960 quedou subcampi\u00f3n de Europa e en 1961 cuarto do mundo nunha tripulaci\u00f3n co tam\u00e9n vigu\u00e9s Xulio Rib\u00f3.\nCampionatos do mundo - Trofeo Hub E. Isaacks.\nO Trofeo Hub E. Isaacks, doaz\u00f3n do primeiro comodoro da SCIRA, e propiedade da SCIRA, conc\u00e9deselle \u00e1 frota do patr\u00f3n ga\u00f1ador, que se responsabiliza de custodialo e conservalo, as\u00ed como de enviarllo debidamente embalado ao lugar designado para o seguinte campionato. O nome do patr\u00f3n ga\u00f1ador, o ano, o nome da s\u00faa frota e o do seu pa\u00eds de orixe gravaranse de forma uniforme sobre o trofeo. Desde 1949 desp\u00fatase cada dous anos, no canto de anualmente. Durante 1943 e 1944 non se disputou, debido \u00e1 segunda guerra mundial."}
{"id": "39901", "revid": "1093", "url": "https://gl.wikipedia.org/wiki?curid=39901", "title": "Cholo Armada", "text": ""}
{"id": "39902", "revid": "624", "url": "https://gl.wikipedia.org/wiki?curid=39902", "title": "Francos salios", "text": ""}
{"id": "39904", "revid": "12452", "url": "https://gl.wikipedia.org/wiki?curid=39904", "title": "Carolinxio", "text": ""}
{"id": "39905", "revid": "54336", "url": "https://gl.wikipedia.org/wiki?curid=39905", "title": "Gregorio de Tours", "text": "Gregorio de Tours - \"Georgius Florentius Gregorius\", nado no 538 en Riom, preto de Clermont e morto no 594 en Tours, foi bispo de Tours, historiador da igrexa, dos francos e de Auvernia. Gregorio pasou toda a s\u00faa vida na Galia, servindo aos reis merovinxios de Austrasia.\nTraxectoria.\nGregorio pertenc\u00eda a unha prestixiosa e influente familia galorromana de rango senatorial cuxos membros serviran anteriormente aos emperadores romanos e serv\u00edan agora aos reis francos. Desde o s\u00e9culo V estaban ao cargo de varias sedes episcopais, especialmente as de Li\u00f3n, Tours e Arles, mentres que a s\u00faa familia materna rexentaba a de Langres.\nO seu pai morreu sendo el moi novo, polo que creceu coa s\u00faa nai preto de Cavaillon. Logo trasladouse a Clermont, onde a s\u00faa formaci\u00f3n estivo a cargo do seu t\u00edo Gall, bispo de Clermont (morto en 551) e do arquidi\u00e1cono Avito. En 563 foi enviado a Li\u00f3n, para acabar os seus estudos co seu t\u00edo Nizier, bispo de Li\u00f3n.\nPouco despois, foi ordenado di\u00e1cono e establ\u00e9cese na bas\u00edlica de Saint-Julien de Brioude, onde permaneceu ata o ano 573.\nEn 573, tendo 34 anos de idade, foi designado para suceder ao seu curm\u00e1n materno Eufronio como bispo de Tours grazas \u00e1 boa vontade do rei Sixeberto I de Austrasia (561-575) e da ra\u00ed\u00f1a Brunequilda. Esta cidade estaba baixo autoridade austrasiana e era unha das m\u00e1is importantes sedes episcopais da Galia.\nA partir de ent\u00f3n exerceu o seu episcopado no marco das loitas civ\u00eds que esgazan o reino franco durante a segunda metade do s\u00e9culo VI. Viaxou con moita frecuencia para asistir a concilios ou tratar asuntos pol\u00edticos.\nPolas s\u00faas orixes e a s\u00faa gran cultura, Gregorio \u00e9 un herdeiro da Antig\u00fcidade, lector de Virxilio, Sidonio Apolinar e Marciano Capela.\nObras.\nA \"Historia dos francos\".\nA obra maior de Gregorio de Tours conservouse en varios manuscritos da Idade Media en versi\u00f3ns m\u00e1is ou menos alteradas con respecto ao orixinal. Normalmente \u00e9 denominada \"Historia dos francos\" [\"H.F.\"]. En realidade, tr\u00e1tase dunha \u00abHistoria eclesi\u00e1stica\u00bb, orixinalmente titulada \"Dez Libros de Historia\", traduci\u00f3n correcta do t\u00edtulo latino, que ten como vocaci\u00f3n trazar a historia da Igrexa universal nunha perspectiva cristi\u00e1, escatol\u00f3xica, desde a x\u00e9nese do mundo at\u00e9 ao reinado dos reis francos, en 572. Eng\u00e1dese unha escolma de historias de vidas de santos galos, reunidos so o nome de \"Libro(s) dos milagres\" e compostos despois de 570.\nEvidentemente a historia tomada en conxunto pos\u00fae un car\u00e1cter edificante. C\u00e9ntrase moito na Galia merovinxia que Gregorio ben co\u00f1ece: cinco dos dez libro se o \"Libro dos milagres\" concirnen o tempo do autor. Este debuxa un retrato m\u00e1is ben sombr\u00edo, po\u00f1endo o acento sobre as consecuencias desastrosas do comportamento de certos reis por oposici\u00f3n ao comportamento dos seus devanceiros cristi\u00e1ns, comezando por Clodoveo.\nTam\u00e9n, en raz\u00f3n do seu tema central, a obra puido ser rebautizada tardiamente \"Historia dos francos\" (\"Historia Francorum\") ou \"Xesta dos francos\" (\"Gesta Francorum\") ou mesmo, m\u00e1is simplemente \"Cr\u00f3nicas\" (\"Chronicae\"). En todo caso fai de Gregorio o pai dunha \u00abhistoria nacional\u00bb dos francos, o principal historiador dos merovinxios e a fonte maior da que dispo\u00f1emos sobre os reinados destes \u00faltimos.\nAdemais, a \"Historia dos francos\" puido servir de inspiraci\u00f3n, especialmente, a Beda o Vener\u00e1bel que foio autor a principios do s\u00e9culo VIII dunha \"Historia eclesi\u00e1stica do pobo ingl\u00e9s\" (\"Historia ecclesiastica gentis Anglorum\"). A obra de Beda \u2013 unha das m\u00e1is populares en Europa durante a Idade Media \u2013 puido valerlle \u00e1 s\u00faa vez a denominaci\u00f3n de \"Historia eclesi\u00e1stica dos francos\" (\"Historia ecclesiastica Francorum\") ao texto de Gregorio de Tours.\nA \"Historia dos francos\" foi continuada por mans an\u00f3nimas durante os s\u00e9culos seguintes: estas co\u00f1\u00e9cense so os nomes de Fredegario e Pseudo-Fredegario. A primeira impresi\u00f3n do libro, realizada en Par\u00eds, data de 1561.\nNesta obra at\u00f3panse algunhas das primeiras referencias ao Reino de Galiza\nOutras obras.\nVelaqu\u00ed a lista das restantes obras atribu\u00eddas a Gregorio de Tours, segundo alista proposta polo acad\u00e9mico franc\u00e9s Fran\u00e7ois Guizot (1787-1874), que foio autor dunha traduci\u00f3n da \"Historia dos francos\" e dunha \"Noticia sobre Gregorio de Tours\" :\nAs seguinte sobras perd\u00e9ronse:"}
{"id": "39908", "revid": "98629", "url": "https://gl.wikipedia.org/wiki?curid=39908", "title": "Jos\u00e9 L\u00f3pez Dom\u00ednguez", "text": "Jos\u00e9 L\u00f3pez Dom\u00ednguez, nado en Marbella (M\u00e1laga) o 29 de novembro de 1829 e finado en Madrid o 17 de outubro de 1911, foi un militar e pol\u00edtico espa\u00f1ol. Ocupou a presidencia do goberno dende o 6 de xullo de 1906 \u00f3 30 de novembro de 1906.\nTraxectoria.\nComo tenente de artiller\u00eda tomou parte no pronunciamento de Leopoldo O'Donnell en 1854. Pertenceu \u00e1 comisi\u00f3n militar espa\u00f1ola que acudiu \u00e1 guerra de Crimea e participou nunha misi\u00f3n en Italia durante a guerra con Austria de 1859. Loitou na guerra que Espa\u00f1a sostivo contra Marrocos en 1859-1860, acadando o grao de coronel.\nAfiliado \u00f3 partido moderado da Uni\u00f3n Liberal, foi elixido deputado a Cortes en varias lexislaturas. Parente do xeneral Serrano, participou con el na Revoluci\u00f3n Gloriosa de setembro de 1868. Acompa\u00f1ouno na batalla de Alcolea, na que os lealistas de Pav\u00eda foron derrotados e grazas \u00e1 cal ascendeu \u00f3 xeneralato.\nFoi deputado nas Cortes Constitu\u00edntes de 1869. Constitu\u00eddo o goberno provisorio con Serrano como rexente e Prim como presidente do goberno, foi nomeado subsecretario da presidencia, e logo secretario da rexencia.\nEn 1871 ascendeu a mariscal de campo e Amadeu I nomeouno o seu axudante militar. Elixido xefe do ex\u00e9rcito do Norte, loitou contra os carlistas en 1873. Ese mesmo ano Emilio Castelar chamouno para que sitiara Cartagena, sublevada polos cantonalistas. Unha vez rendido o cant\u00f3n polas disensi\u00f3ns internas dos seus xefes regresou \u00f3 norte e liberou Bilbao, sitiado polos carlistas.\nEn 1874, tras o golpe de estado de Pav\u00eda, e sendo de novo Serrano xefe do poder executivo, foi capit\u00e1n xeneral de Catalu\u00f1a.\nCoa restauraci\u00f3n borb\u00f3nica entrar\u00eda no Partido Liberal Fusionista de Sagasta, separ\u00e1ndose del cando Serrano fundou o partido Izquierda Din\u00e1stica. Ocupou a carteira do Ministerio da Guerra en 1883 con Posada Herrera.\nEn 1888 iniciou unha nova aproximaci\u00f3n a Sagasta, sendo de novo ministro da guerra con el de 1892 a 1895. A chamada guerra de Melilla beneficiouno cun ascenso a capit\u00e1n xeneral.\nMembro do Senado por M\u00e1laga e por dereito propio ocupou a presidencia desta c\u00e1mara ata. En xullo de 1906 foi finalmente nomeado presidente do goberno nun gabinete apadri\u00f1ado por Canalejas e os sectores m\u00e1is esquerdistas dos liberais. No comezo do seu mandato ocupouse inicialmente da carteira do Ministerio da Guerra ata que se fixo cargo dela Agustin de Luque y Coca. Combatido duramente por membros do seu propio partido, cando apenas levaba catro meses no desempe\u00f1o do cargo, foi derrubado por unha manobra pouco honesta de Segismundo Moret.\nTras a s\u00faa dimisi\u00f3n viviu apartado da pol\u00edtica. Finou en 1911."}
{"id": "39909", "revid": "91243", "url": "https://gl.wikipedia.org/wiki?curid=39909", "title": "Premio Chave de Cristal", "text": "O Premio Chave de Cristal, que recibe o seu nome da novela de Dashiell Hammett \"A Chave de Cristal\", \u00e9 un premio literario anual que concede a a Skandinavisk Kriminalselskab a unha novela negra dun autor dinamarqu\u00e9s, finland\u00e9s, island\u00e9s, noruegu\u00e9s ou sueco. O premio consiste nunha chave de cristal."}
{"id": "39910", "revid": "98629", "url": "https://gl.wikipedia.org/wiki?curid=39910", "title": "Joaqu\u00edn Francisco Pacheco", "text": "Joaqu\u00edn Francisco Pacheco y Guti\u00e9rrez Calder\u00f3n, nado en \u00c9cija (Sevilla) en 1808 e finado en Madrid en 1865, foi un pol\u00edtico, xurista e escritor espa\u00f1ol.\nEstudou Dereito na Universidade de Sevilla e chegou a ser Ministro de Fomento. Foi Presidente do Consello de Ministros en 1847 e Deputado por C\u00f3rdoba (1837). Embaixador en Par\u00eds, colaborou en varios peri\u00f3dicos como \"El Artista\", \"La Abeja\" e \"El Espa\u00f1ol\". Deixou alg\u00fans traballos de Dereito. Coleccionou os seus artigos xornal\u00edsticos baixo o t\u00edtulo de \"Literatura, historia y pol\u00edtica\" (1864), e as s\u00faas impresi\u00f3ns da s\u00faa viaxe a Italia (1857). Tam\u00e9n publicou poemas como \"Meditaci\u00f3n\" e \"A la amnist\u00eda\"."}
{"id": "39911", "revid": "98629", "url": "https://gl.wikipedia.org/wiki?curid=39911", "title": "Hospital de la Santa Creu de Barcelona", "text": "O Hospital de la Santa Creu (en galego: \"Hospital da Santa Cruz\") \u00e9 un edificio g\u00f3tico do s\u00e9culo XV, situado na cidade de Barcelona, que se creou coa finalidade de axuntar nun s\u00f3 edificio os diferentes hospitais que hab\u00eda na cidade.\nHistoria e caracter\u00edsticas.\nA primeira pedra do Hospital p\u00faxose o 1401 coa presenza do rei Marti\u00f1o I. O edificio, obra de Guillem d'Abriell, planificouse dunha maneira grandiosa en catro \u00e1s de construci\u00f3n con d\u00faas plantas que rodeaban un patio porticado, segundo o co\u00f1ecido modelo oriental.\nEn 1414 a obra estaba rematada na s\u00faa maior parte, un s\u00e9culo despois remprendeuse o que faltaba, utilizando unha t\u00e9cnica construtiva m\u00e1is depurada. Durante o s\u00e9culo XVI, nunha das diversas reformas que sufriu, derrubouse unha das \u00e1s e constru\u00eduse un outro patio porticado unido \u00f3 primeiro, onde actualmente se conserva a grande escaleira monumental que da acceso \u00e1 sala de lectura da Biblioteca de Catalu\u00f1a.\nO conxunto de edificios incl\u00fae unha pequena igrexa g\u00f3tica que da \u00e1 r\u00faa Hospital e unha casa do s\u00e9culo XV (antigo arquivo do Hospital) con p\u00f3rtico flam\u00edxero.\nEn 1703 Antoni Viladomat i Manalt, un dos pintores barrocos catal\u00e1ns m\u00e1is importantes, pintou a capela de San Pau.\nNo remate do s\u00e9culo XIX o hospital quedou obsoleto polo crecemento da cidade e os novos avances da medicina e a hixiene e decidiuse trasladalo a unha nova localizaci\u00f3n, o Hospital de Sant Pau, que foi constru\u00eddo entre 1902 e 1930.\nEn 1926 o concello mercou o edificio e iniciou a reconstruci\u00f3n. Actualmente o conxunto incl\u00fae a sede da Biblioteca de Catalu\u00f1a (desde 1939), do Institut d'Estudis Catalans (dende 1931), da Escola Massana (dende 1935) e d\u00faas bibliotecas p\u00fablicas da Deputaci\u00f3n de Barcelona (as de San Pau e Santa Creu).\nO 3 de xu\u00f1o de 1931 foi declarado Monumento Hist\u00f3rico Art\u00edstico de Interese Nacional."}
{"id": "39912", "revid": "98629", "url": "https://gl.wikipedia.org/wiki?curid=39912", "title": "Peter Paul Rubens", "text": "Peter Paul Rubens, nado o 28 de xu\u00f1o de 1577 en Siegen, Sacro Imperio Romano Xerm\u00e1nico, actual Alema\u00f1a e finado o 30 de maio de 1640 en Antuerpen, Flandres (Pa\u00edses Baixos espa\u00f1ois), actual B\u00e9lxica, foi o m\u00e1is popular e prol\u00edfico dos pintores flamengos e europeos do s\u00e9culo XVII; as s\u00faas obras zumegan un estilo barroco exuberante que enfatiza o movemento, a cor e a sensualidade. As s\u00faas principais influencias proced\u00edan da arte da Antiga Grecia, a Antiga Roma e a pintura renacentista, en especial Leonardo da Vinci, Tiziano e Miguel Anxo, do que admiraba a s\u00faa representaci\u00f3n da anatom\u00eda. Tratou unha ampla variedade de temas pict\u00f3ricos: relixiosos, hist\u00f3ricos, de mitolox\u00eda cl\u00e1sica, escenas de caza, paisaxes, retratos, as\u00ed como debuxos, ilustraci\u00f3ns para libros e dese\u00f1os para tapices. Cons\u00e9rvanse arredor de mil cincocentos cadros seus. Unha produci\u00f3n tan elevada foi posible grazas, en parte, \u00f3s membros do seu taller que, \u00f3 parecer, traballaban en cadea. Foron disc\u00edpulos ou axudantes seus, entre outros, Jacob Jordaens, Gaspar de Crayer, Theodor van Thulden, Erasmus Quellinus o Novo, Cornelis de Vos e Anton van Dyck, que traballaron completando varios encargos para a Corte Espa\u00f1ola en Madrid. Por outra banda, cons\u00e9rvanse case nove mil debuxos da s\u00faa propia man.\nFoi o pintor favorito do rei Filipe IV de Espa\u00f1a, o seu principal cliente, que lle encargou ducias de obras para decorar os seus palacios madrile\u00f1os e foi o maior comprador na almoeda dos bens do artista que se realizou tralo seu pasamento. O \"Rei Planeta\" \u00e9 por iso a principal causa de que a maior colecci\u00f3n das s\u00faas pinturas que existe hoxe en d\u00eda sexa a do Museo do Prado, cuns noventa cadros (a cifra concreta var\u00eda segundo as fontes posto que a autor\u00eda dalgunhas das obras est\u00e1n en discusi\u00f3n), a gran maior\u00eda procedentes da Colecci\u00f3n Real. Tam\u00e9n te\u00f1en unha importante representaci\u00f3n da s\u00faa arte o Museo Real de Belas Artes de Antuerpen (Koninklijk Museum voor Schone Kunsten Antwerpen), a National Gallery de Londres, a Alte Pinakothek (Pinacoteca Antiga) de M\u00fanic e o Kunsthistorisches Museum (Museo de Historia da Arte) de Viena.\nPosu\u00eda unha ampla formaci\u00f3n humanista e tivo sempre un fondo interese pola Antig\u00fcidade cl\u00e1sica. \"Estou certo de que para acadar a maior perfecci\u00f3n na pintura \u00e9 preciso comprender os antigos\", afirmaba. Dominaba diversas linguas, inclu\u00eddo o lat\u00edn, e chegou a exercer como diplom\u00e1tico entre distintas cortes europeas. Foi ademais ennobrecido tanto por Filipe IV de Espa\u00f1a como por Carlos I de Inglaterra. O tam\u00e9n pintor Eug\u00e8ne Delacroix, grande admirador seu, calificouno como o \"Homero da pintura\", alcume co que \u00e9 citado en ocasi\u00f3ns.\nContexto hist\u00f3rico.\nNo s\u00e9culo XVI, Antuerpen, a capital de Flandres, era un gran centro de negocios grazas \u00f3 seu importante porto, a onde chegaban mercanc\u00edas de diversos pa\u00edses e no que operaban comerciantes xenoveses, venecianos, portugueses e espa\u00f1ois, entre outros. \nA pintura en Antuerpen seguiu as novas tendencias do Renacemento grazas \u00e1s achegas chegadas de Italia, que se estenderon por t\u00f3dolos Pa\u00edses Baixos. Durero, na s\u00faa viaxe por estas terras no ano 1520, co\u00f1eceu \u00f3 pintor Quentin Metsys, a Joachim Patinir e \u00f3 gravador Lucas van Leyden. A arte flamenga deixouse influ\u00edr polo manierismo e logo polo naturalismo, que se fusionaron coa s\u00faa propia tradici\u00f3n. Coa chegada de Pieter Brueghel o Vello, a arte flamenga tomou un rumbo m\u00e1is forte, referencia dende a que Rubens constru\u00edu unha expresi\u00f3n pict\u00f3rica totalmente innovadora, que conducir\u00eda \u00e1 xenialidade do barroco.\nOs Pa\u00edses Baixos estaban baixo o dominio espa\u00f1ol, polo matrimonio de Filipe o Fermoso con Xoana I de Castela e m\u00e1is tarde polos seus herdeiros, Carlos V e, despois da s\u00faa abdicaci\u00f3n en 1555, por Filipe II. Nin o pobo nin parte da aristocracia con Guillerme de Orange \u00e1 fronte, soportaban a ditadura de Filipe II, feito que levou a que o 15 de abril de 1566 presentaran \u00e1 gobernadora xeral Margarida de Parma, media irm\u00e1 de Filipe II, unha petici\u00f3n co\u00f1ecida como o \"Compromiso de Breda ou \"Compromiso dos Nobres\", cuxo obxectivo era a supresi\u00f3n da Inquisici\u00f3n e a restauraci\u00f3n de liberdades. Os calvinistas, en particular, destru\u00edron igrexas, profanaron imaxes (\"Beeldenstorm\") e incendiaron vilas. Margarida de Parma pediu axuda \u00f3 Rei Filipe II de Espa\u00f1a, que enviou \u00f3 III duque de Alba, Fernando \u00c1lvarez de Toledo e Pimentel, que tras unhas batallas e represi\u00f3ns feroces, fixo volver a paz, e os calvinistas fuxiron a Alema\u00f1a.\nDez das Dezasete Provincias dos Pa\u00edses Baixos permaneceron baixo o dominio do Rei de Espa\u00f1a, ata que en 1714, polo Tratado de Utrecht, foron cedidas a Austria. A causa do enfoque art\u00edstico non iconoclasta dos cat\u00f3licos, os seus artistas traballaron e atoparon \u00f3s seus mecenas entre a monarqu\u00eda e a realeza espa\u00f1ola, que influ\u00edron nas obras que realizaron especialmente de temas relixiosos e de batallas, as\u00ed como retratos. A escola flamenga de pintura adquiriu unha forte consolidaci\u00f3n: no sur dos Pa\u00edses Baixos, a Igrexa cat\u00f3lica potenciou as maiores representaci\u00f3ns do seu triunfo como relixi\u00f3n e este triunfo tivo \u00f3 seu maior int\u00e9rprete en Rubens, que foi un arraigado crente cat\u00f3lico.\nTraxectoria.\nPrimeiros anos.\nPeter Paul Rubens naceu en Siegen, Westfalia, (Alema\u00f1a), no seo dunha familia calvinista flamenga que en 1568 fuxira de Antuerpen a Colonia (Renania do Norte-Westfalia) por mor das revoltas e persecuci\u00f3ns relixiosas. O seu pai, avogado, foi Jan Rubens, mentres que a s\u00faa nai foi Maria Pypelincks. Nesta cidade, o ex-maxistrado Jan Rubens foi nomeado asesor xur\u00eddico da segunda esposa de Guillerme de Orange, Ana de Saxonia, da que se converteu tam\u00e9n en amante.\nDespois de dous ou tres anos o marido descubriu o adulterio e Jan Rubens foi encarcerado no castelo de Dillenburg, sendo posto en liberdade tras dous anos de cativerio, co pago dunha fianza e a imposici\u00f3n de residir en Siegen, unha pequena poboaci\u00f3n a oitenta quil\u00f3metros de Colonia. Foi al\u00ed onde, tras ser perdoado pola s\u00faa esposa, tiveron \u00f3 seu sexto fillo, Peter Paul. En 1578, trala morte da princesa Ana de Saxonia, permit\u00eduselle volver residir en Colonia, onde posiblemente, Peter Paul Rubens iniciou a s\u00faa formaci\u00f3n art\u00edstica.\nEn 1584, o Pr\u00edncipe Guillerme, l\u00edder da revolta contra a Administraci\u00f3n Hispana, no que se chamou Guerra dos oitenta anos, foi asasinado. Sucedeuno nas altas instancias flamengas un pr\u00edncipe cat\u00f3lico, fillo dun primeiro matrimonio de Guillerme, Filipe Guillerme de Orange-Nassau, (1554 - 1618), pr\u00edncipe de Orange, quen fora retido en Espa\u00f1a durante moitos anos como unha especie de ref\u00e9n e formado na Universidade de Alcal\u00e1 de Henares.\nEn 1589, dous anos despois da morte de Jan, a nai de Rubens, que se convertera \u00f3 catolicismo, regresou co seu fillo a Antuerpen, onde el proseguiu coa s\u00faa formaci\u00f3n. Estudou lat\u00edn, alem\u00e1n, castel\u00e1n e franc\u00e9s con Rombaut Verdonck, pero as penurias econ\u00f3micas da familia obrig\u00e1rono a abandonar os estudos e entrou como paxe \u00f3 servizo da condesa Margaretha de Ligne-Arenberg, vi\u00fava de Filipe II de Lalaing, en Oudenaarde. Non se sabe exactamente en que datas, pero crese que tivo dous mestres de pintura, Adam van Noort e Otto van Veen (Otto Vaenius), a\u00ednda que non parece que deixasen unha influencia art\u00edstica relevante no seu alumno.\nNon se sabe gran cousa sobre as primeiras obras do pintor realizadas en Antuerpen, a\u00ednda que hai constancia de que fixo copias de pinturas de Hans Holbein, de Alberto Durero e de Tobias Stimmer. O testamento da s\u00faa nai, Mar\u00eda Pypelincks, dic\u00eda que legaba os seus retratos \u00f3s seus fillos pero que \"todos os demais cadros, que son bonitos, pertencen a Peter, que os pintou\". Das s\u00faas obras de mocidade, existe unha dun home de medio corpo que ten na man dereita unha escuadra e un comp\u00e1s, e na man esquerda, suxeitado por unha cadea, outro instrumento sen identificar; co\u00f1\u00e9ceselle con varios t\u00edtulos: \"Retrato dun mozo sabio\", \"O reloxeiro\" e \"O home de vinte e seis anos\". \u00c9 unha pintura \u00f3 \u00f3leo sobre un ferro de cobre de pequeno formato e que se atopa nunha colecci\u00f3n particular de Nova York; no seu dorso leva a inscrici\u00f3n \"Petrus Paulus Rubens\", e na parte dianteira est\u00e1 a data: \"MDLXXXXVII\", e a idade do modelo: \"Aetatis XXVI\".\nRubens obtivo o grao de mestre na \"guilda\" de San Lucas. Ademais, existe un certificado de \"bos costumes e de boa sa\u00fade\" que data do 8 de maio de 1600, que o artista pediu para poder realizar unha viaxe a Italia.\nItalia (1600-1608).\nA s\u00faa estad\u00eda en Italia entre 1600 e 1608 serviulle para co\u00f1ecer a escultura antiga e a obra dalg\u00fans dos m\u00e1is importantes pintores do s\u00e9culo XVI. A pintura de Rubens representa os ideais contrarreformistas e est\u00e1 \u00f3 servizo da pol\u00edtica dos Habsburgo. As s\u00faas composici\u00f3ns caracter\u00edzanse pola s\u00faa complexidade, polo cromatismo c\u00e1lido e vibrante, as potentes anatom\u00edas, o dinamismo e enerx\u00eda que chega mesmo \u00f3 violento. A partir de 1617 un obradoiro con numerosos empregados perm\u00edtelle cumprir os encargos de amplas series. Os seus \u00faltimos anos, aproximadamente a partir de 1635, def\u00ednense pola s\u00faa t\u00e9cnica descontinua, pola unificaci\u00f3n tonal e o debuxo dilu\u00eddo, \u00e1 vez que pola s\u00faa sensibilidade pola vida do campo, a alegr\u00eda vital dos espidos mitol\u00f3xicos e a emoci\u00f3n das s\u00faas obras relixiosas."}
{"id": "39915", "revid": "98629", "url": "https://gl.wikipedia.org/wiki?curid=39915", "title": "Rembrandt", "text": "Rembrandt Harmenszoon van Rijn, nado en Leiden o 15 de xullo de 1606 e finado en \u00c1msterdam o 4 de outubro de 1669, foi un pintor e gravador neerland\u00e9s, considerado un dos grandes pintores europeos da historia da arte e o m\u00e1is importante do seu pa\u00eds. As s\u00faas contribuci\u00f3ns \u00e1 arte produc\u00edronse nun per\u00edodo que os historiadores denominaron s\u00e9culo de ouro holand\u00e9s no cal a influencia pol\u00edtica, a ciencia, o comercio e a cultura holandesas chegaron \u00f3 seu cumio.\nHabendo alcanzado o \u00e9xito na mocidade, os seus \u00faltimos anos estiveron marcados pola traxedia persoal e a ru\u00edna econ\u00f3mica. Os seus debuxos e pinturas foron sempre moi populares, gozando tam\u00e9n de gran predicamento entre os artistas, e durante vinte anos converteuse no mestre de practicamente todos os pintores neerlandeses. Entre os maiores logros creativos de Rembrandt est\u00e1n os maxistrais retratos que realizou para os seus contempor\u00e1neos, os seus autorretratos e as s\u00faas ilustraci\u00f3ns de escenas b\u00edblicas. Nos seus autorretratos, especialmente, atopamos sempre a mirada humilde e sincera dun artista que trazou neles a s\u00faa propia biograf\u00eda.\nNas primeiras composici\u00f3ns de Rembrandt est\u00e1 presente a influencia de Caravaggio, pero xa dende pronto afirma a s\u00faa linguaxe persoal, onde a atmosfera dourada e os efectos luminosos con figuras que emerxen das sombras caracterizan a s\u00faa pintura ata presentar a realidade desfigurada. A s\u00faa percepci\u00f3n psicol\u00f3xica humaniza tanto os protagonistas dos seus abondosos retratos como os personaxes de escenas b\u00edblicas. A espiritualidade das s\u00faas pinturas, con formas cada volta m\u00e1is desfiguradas, faise compatible coa realidade material.\nRembrandt ti\u00f1a un profundo co\u00f1ecemento da iconograf\u00eda cl\u00e1sica, e nas s\u00faas pinturas e gravados adoitaba interpretala libremente para axustala \u00e1 s\u00faa propia experiencia. As\u00ed, na representaci\u00f3n dunha escena b\u00edblica Rembrandt adoitaba combinar o seu propio co\u00f1ecemento do texto co seu particular concepto da composici\u00f3n cl\u00e1sica e algunhas observaci\u00f3ns anecd\u00f3ticas da poboaci\u00f3n xud\u00eda de \u00c1msterdam. Pola empat\u00eda con que retratou a condici\u00f3n humana, Rembrandt foi considerado \"un dos grandes profetas da civilizaci\u00f3n\".\nAs d\u00faas etapas da vida de Rembrandt (a pr\u00f3spera e a adversa) refl\u00edctense nas s\u00faas obras, e moi especialmente nos autorretratos. Mentres que os primeiros son alegres e brillantes, os dos \u00faltimos anos te\u00f1en un car\u00e1cter moito m\u00e1is sereno e escuro, cunha profundidade superior. Todas as s\u00faas obras son plenamente barrocas, e est\u00e1n dominadas pola acci\u00f3n, o dramatismo e un realismo derivado da observaci\u00f3n do mundo que o rodeaba.\nTraxectoria.\nPrimeiros anos.\nRembrandt Harmenszoon van Rijn foi o noveno fillo do matrimonio formado por Harmen Gerritszoon van Rijn e Neeltgen Willemsdochter van Zuytbrouck. De familia acomodada -o seu pai era mui\u00f1eiro e a s\u00faa nai a filla dun panadeiro, profesi\u00f3ns ent\u00f3n moi lucrativas-, Rembrandt recibiu a s\u00faa educaci\u00f3n b\u00e1sica en lat\u00edn, e posteriormente asistiu \u00e1 Universidade de Leiden. Segundo os seus coet\u00e1neos, o mozo xa manifestaba unha marcada afecci\u00f3n \u00e1 pintura, que lle levou a converterse en aprendiz dun pintor hist\u00f3rico de Leiden chamado Jacob van Swanenburgh, con quen estudar\u00eda durante tres anos. Tras un breve pero intenso aprendizaxe de seis meses co soado Pieter Lastman, en \u00c1msterdam, Rembrandt inaugurou o seu propio estudo en Leiden en 1624 ou 1625 -as datas difiren segundo cada fonte-, que compartir\u00eda co seu amigo e colega Jan Lievens. Pieter Lastman \u00e9 o que m\u00e1is lle influ\u00edu e o que lle transmitiu as tendencias italianas m\u00e1is de moda; proba diso \u00e9 que as s\u00faas primeiras obras, como\" Lapidaci\u00f3n de San Estebo\", est\u00e1n moi influenciadas polo seu estilo. Al\u00ed o seu estilo foi evolucionando desde uns inicios de cor brillantes e xestos esaxerados ata chegar a ter un gran dominio do clarescuro; esta t\u00e9cnica tan t\u00edpica do Barroco \u00e9 a m\u00e1is caracter\u00edstica da s\u00faa obra, e a que lle d\u00e1 m\u00e1is forza e personalidade. En 1627, Rembrandt empezou a impartir clases de pintura, e entre os seus numerosos alumnos destacou Gerrit Dou.\nEn 1629 Rembrandt foi descuberto polo estadista Constantijn Huygens -pai do soado matem\u00e1tico e f\u00edsico Christiaan Huygens-, quen lle facilitar\u00eda importantes encargos da corte da Haia. Como resultado desta relaci\u00f3n, o mesmo pr\u00edncipe Frederik Hendrik foi adquirindo obras de Rembrandt ata 1646.\nA vida con Saskia.\nA finais do 1631, como consecuencia da morte do seu pai, Rembrandt trasladouse a \u00c1msterdam, a nova capital das empresas dos Pa\u00edses Baixos que viv\u00eda un crecemento econ\u00f3mico importante. En \u00c1msterdam Rembrandt comezou a exercer como retratista profesional por primeira vez, e f\u00edxoo cun grande \u00e9xito. Asociou co marchante Hendrick van Uylenburgh, a trav\u00e9s de quen co\u00f1eceu a Saskia van Uylenburgh, que era filla do seu curm\u00e1n Rombertus van Uylenburgh, con quen casou o 22 de xu\u00f1o de 1634. \nSaskia era unha moza de boa familia: o seu pai fora avogado e burgomaestre de Leeuwarden. Cando Saskia quedou orfa, sendo a irm\u00e1 m\u00e1is nova, tivo que irse vivir coa s\u00faa irm\u00e1 en Het Bildt. O matrimonio, celebrado na igrexa local de St. Annaparochie, non contou coa asistencia dos parentes de Rembrandt. Ese mesmo ano Rembrandt converteuse nun membro m\u00e1is da burgues\u00eda de \u00c1msterdam, as\u00ed como da sociedade local de pintores. Entre os seus novos alumnos figuraban Ferdinand Bol e Govert Flinck.\nEn 1635 o novo matrimonio mudouse \u00e1 s\u00faa nova casa, situada no elegante barrio de Nieuwe Doelenstraat. En 1639, o matrimonio volveuse a mudar a unha casa, m\u00e1is cara (o edificio \u00e9 actualmente a sede da casa-museo Rembrandt), situada ao sur da r\u00faa Sint Antoniesbreestraa, tramo que m\u00e1is tarde pasar\u00eda a chamarse \"Jodenbreestraat\" (\"R\u00faa Maior Xud\u00eda\"), xa que esta zona de \u00c1msterdam est\u00e1base convertendo no barrio xudeu, a hipoteca para financiar a compra foi de 13.000 flor\u00edns; esta ser\u00eda unha das causas principais para as s\u00faas posteriores dificultades financeiras. En realidade, Rembrandt pod\u00eda haber pago sobradamente o piso, pero ao parecer o seu nivel de gastos sempre se mantivo equilibrado co seu nivel de ingresos, e tam\u00e9n puido realizar alg\u00fans investimentos pouco afortunados. Foi al\u00ed onde Rembrandt tratou a mi\u00fado cos seus veci\u00f1os xudeus, que ser\u00edan modelo para as s\u00faas escenas do Antigo Testamento. Pese \u00e1 inicial bonanza econ\u00f3mica, co paso do tempo a parella atravesou numerosos reveses: as\u00ed, o seu fillo Rumbartus morreu aos dous meses do seu nacemento, en 1635, e a s\u00faa filla Cornelia morreu \u00e1s tres semanas de idade, en 1638. En 1640 o matrimonio tivo unha segunda filla, \u00e1 que tam\u00e9n chamaron Cornelia, e que faleceu ao cabo dun mes. S\u00f3 o seu cuarto fillo, Titus van Rijn (nacido en 1641) chegou a alcanzar a madurez. Saskia faleceu en 1642, ao pouco do parto de Titus, probablemente por tuberculose. Os debuxos de Rembrandt do leito de morte da s\u00faa esposa son imaxes profundamente conmovedoras.\nOutras relaci\u00f3ns sentimentais.\nDurante a enfermidade de Saskia contrataron a Geertje Dircx como neneira de Titus, e probablemente pasou a ser tam\u00e9n a amante de Rembrandt. Posteriormente acusar\u00eda a Rembrandt de perxurio e obter\u00eda unha indemnizaci\u00f3n de 200 flor\u00edns ao ano. Decatado de que Geertje empe\u00f1ara varias xoias que Rembrandt regaloulle a Saskia, o pintor fixo o posible para mantela durante 12 anos nun hospicio para pobres en Gouda.\nA finais de 1640 Rembrandt comezou unha relaci\u00f3n coa moza Hendrickje Stoffels, a quen contratara inicialmente como asistenta dom\u00e9stica. Desta relaci\u00f3n nace en 1654 a s\u00faa filla Cornelia, feito que motivou o env\u00edo dunha carta acusatoria por parte da igrexa reformada a Hendrickje na que se lle incriminaba \"cometer os actos dunha prostituta con Rembrandt o pintor\". Hab\u00e9ndoo esta admitido publicamente, foi excomungada. Rembrandt, en cambio, non tivo que enfrontar ning\u00fan cargo, posto que non era membro de devandita igrexa. A\u00ednda que o matrimonio seria v\u00e1lido a efectos legais, Rembrandt non casou con Henrickje para non facer perigar a herdanza de Titus, fillo do seu anterior matrimonio.\nCreba econ\u00f3mica e \u00faltimos anos.\nRembrandt sempre viviu por encima das s\u00faas posibilidades, investindo en arte -\u00e1s veces poxando polas s\u00faas propias pinturas-, gravados -que adoitaba utilizar nas s\u00faas pinturas- e todo tipo de curiosidades. En 1656 xa se tomaron certas medidas nos xulgados para impedir a s\u00faa declaraci\u00f3n de bancarrota, e o artista tivo que vender a maior\u00eda das s\u00faas pinturas e boa parte da s\u00faa colecci\u00f3n de antig\u00fcidades. A lista de obxectos poxados conservouse, e d\u00e1 unha idea das posesi\u00f3ns materiais do pintor: debuxos e pinturas dos vellos mestres flamengos, bustos de emperadores romanos, fragmentos de armaduras xaponesas, curiosidades tra\u00eddas do Extremo Oriente, e colecci\u00f3ns de Historia natural e minerales. Os beneficios destas vendas, realizadas entre 1657 e 1658, resultaron decepcionantes, de modo que en 1660 non tivo m\u00e1is remedio que vender a s\u00faa casa e o seu taller de gravado e mudarse a un apartamento m\u00e1is modesto en Rozengracht. Rembrandt a\u00ednda gozaba de certo prestixio, e tanto as autoridades como os seus acredores adoitaban mostrarse bastante tolerantes. Paradoxalmente, a sociedade de pintores de \u00c1msterdan considerouno un esc\u00e1ndalo, e adaptou os seus regulamentos para que ningu\u00e9n que estivese nunha situaci\u00f3n econ\u00f3mica como a de Rembrandt puidese comerciar como pintor. Para evitar esta medida, Hendrickje e o propio Titus abriron o seu propio negocio de arte en 1660, no que Rembrandt traballaba como \"empregado.\"\nAs\u00ed, en 1661, esta \"axencia art\u00edstica\" recibiu o encargo de realizar unha pintura para o recentemente constru\u00eddo concello, pero s\u00f3 despois de que Govert Flinck, o artista que recibira inicialmente o encargo falecese sen dar unha soa pincelada. Desgraciadamente, a obra resultante -\"A conspiraci\u00f3n de Claudius Civilis\"- foi rexeitada e devolta ao pintor; o \u00fanico fragmento conservado \u00e9 s\u00f3 parte da obra realizada. Foi por ent\u00f3n cando Rembrandt, gravemente afectado pola idade e a pobreza, admitiu a Aert de Gelder como o seu \u00faltimo alumno. Cara a 1662 a\u00ednda recib\u00eda encargos importantes de retratos das personalidades da s\u00faa contorna. O mesmo Cosme III de M\u00e9dici, Gran Duque de Toscana visitou a Rembrandt no seu domicilio, cando chegou a \u00c1msterdam en 1667.\nRembrandt sobreviviu tanto a Hendrickje -falecida en 1663- como ao seu fillo Titus, que morreu o 7 de setembro de 1668, deix\u00e1ndolle unha neta. Rembrandt morreu un ano despois do falecemento do seu fillo, o 4 de outubro de 1669, e foi enterrado nunha tumba sen nome no Westerkerk de \u00c1msterdam.\nObra.\nA arte de Rembrandt.\nNunha carta a Huygens, Rembrandt ofrece o \u00fanico testemu\u00f1o conservado sobre as s\u00faas aspiraci\u00f3ns como artista:\" \"(alcanzar) o movemento m\u00e1is grande e m\u00e1is natural\",\" se con isto refer\u00edase aos seus obxectivos materiais ou doutro tipo \u00e9 algo suxeito \u00e1 especulaci\u00f3n, de calquera modo Rembrandt representa a fusi\u00f3n entre o corp\u00f3reo e o espiritual como poucos pintores na arte occidental.\nA principios do s\u00e9culo XX, alg\u00fans estudosos estimaron a obra de Rembrandt nunhas 600 pinturas, case 400 gravados e preto de 2.000 debuxos. \nInvestigaci\u00f3ns realizadas desde 1960 ata hoxe en d\u00eda -lideradas polo Proxecto de Investigaci\u00f3n Rembrandt, coordinado por varios expertos holandeses sobre o pintor- reduciron esta cifra nunhas 300 pinturas, a\u00ednda que non sen xerar certa pol\u00e9mica. \nRespecto dos gravados, xeralmente realizados mediante punta seca ou a augaforte, a cifra estimada \u00e9 m\u00e1is estable, e aprox\u00edmase \u00e1s 300 pezas. \u00c9 probable que Rembrandt realizase m\u00e1is dos 2.000 debuxos que se lle atrib\u00faen, pero incluso esa cifra \u00e9 posiblemente demasiado elevada segundo estudos contempor\u00e1neos.\nEn certo momento cont\u00e1banse ata 90 aut\u00f3grafos distintos de Rembrandt, a\u00ednda que hoxe en d\u00eda s\u00e1bese que moitos dos seus alumnos deb\u00edan copiar as s\u00faas pinturas como parte da s\u00faa aprendizaxe. Investigaci\u00f3ns m\u00e1is recentes reduciron esta cifra ata as 40 pinturas, suprimindo alg\u00fans debuxos e 31 gravados, entre os cales c\u00f3ntanse algunhas das imaxes m\u00e1is representativas do grupo. Moitos dos seus autorretratos m\u00f3stranlle con roupaxes anacr\u00f3nicos, ou fac\u00e9ndose mocas a si mesmo. Os seus autorretratos mostran a evoluci\u00f3n desde o atribulado mozo con talento, e o pintor exitoso da d\u00e9cada de 1630 ata os sombr\u00edos retratos da s\u00faa vellez, de enorme profundidade psicol\u00f3xica. Xuntos compo\u00f1en a imaxe dun home que atravesou todos os estados da vida, e cuxa expresi\u00f3n reflicte as fortes sacudidas que sufriu o seu esp\u00edrito ao longo da s\u00faa vida.\nEntre as caracter\u00edsticas m\u00e1is notables da s\u00faa obra dest\u00e1canse o seu uso do claroscuro, o manexo escenogr\u00e1fico da luz e a sombra -fortemente influ\u00eddo por Caravaggio, ou, m\u00e1is posiblemente, pola escola dos \"Caravaggisti\" de Utrecht- adaptados aos seus propios fins. Igualmente destacables son a s\u00faa visi\u00f3n dram\u00e1tica e emotiva de temas que tradicionalmente foran tratados dunha forma impersonal: Rembrandt caracter\u00edzase polo sentimento de empat\u00eda que desprende a s\u00faa visi\u00f3n da humanidade, independentemente da riqueza ou a idade do retratado. A s\u00faa propia contorna familiar -a s\u00faa muller Saskia, o seu fillo Titus, a s\u00faa amante Hendrickje- adoitan aparecer de forma visible nas s\u00faas pinturas, en ocasi\u00f3ns representando temas b\u00edblicos, hist\u00f3ricos ou mitol\u00f3xicos.\nPer\u00edodos, temas e estilo.\nAo longo da s\u00faa carreira, Rembrandt far\u00eda seus os x\u00e9neros do retrato, o paisaxe e a pintura narrativa. Por esta \u00faltima ser\u00eda especialmente enxalzado polos seus contempor\u00e1neos, que o consideraron un mestre na interpretaci\u00f3n de pasaxes b\u00edblicos pola s\u00faa profundidade emocional e o seu coidado dos detalles. Estilisticamente, a s\u00faa pintura evolucionou da suavidade dos seus principios -caracterizada por unha excelente t\u00e9cnica de representaci\u00f3n ilusionista de formas- a un tratamento posterior, m\u00e1is \"\u00e1spero\", que invocaba as calidades do obxecto mediante a calidade t\u00e1ctil con que figuraba na pintura.\nEn canto ao gravado, poder\u00eda falarse dun desenvolvemento similar. Nos gravados da s\u00faa madurez, sobre todo desde finais da d\u00e9cada de 1640 en diante, quedan reflectidas a liberdade e a amplitude que tam\u00e9n est\u00e1n presentes nos seus debuxos e pinturas. Nestas obras comb\u00ednanse tema e t\u00e9cnica de tal modo que en ocasi\u00f3ns, unha gran superficie baleira pode suxerir un espazo, mentres que noutras unha complexa trama de li\u00f1as articula o volume de formas en penumbra.\nLeiden (1625-1631).\nFoi durante o per\u00edodo en Leiden (1625-1631) cando se pode falar dunha maior influencia de Lastman. \u00c9 probable falar tam\u00e9n de certo influxo de Lievens durante aquela primeira etapa de formaci\u00f3n. As pinturas desta \u00e9poca son bastante pequenas, pero ricas en detalles, especialmente en vestiduras e xoiar\u00eda. Os temas preferidos nesta etapa son obras relixiosas e aleg\u00f3ricas, do mesmo xeito que os \"tronie\", x\u00e9nero popularmente holand\u00e9s. En 1626 Rembrandt produciu os seus primeiros gravados, e a r\u00e1pida difusi\u00f3n caracter\u00edstica deste medio ga\u00f1\u00e1ronlle fama internacional. En 1629 pintou \"Xudas, devolvendo as moedas de prata\" e \"O artista no seu estudo\", obras que evidencian o seu progresivo interese no uso da luz e o enriquecemento dos seus rexistros mat\u00e9ricos; esta obra constit\u00fae o primeiro gran progreso da s\u00faa carreira e un punto clave no seu crecemento como pintor.\nPrimeiro per\u00edodo en \u00c1msterdam (1632-1636).\nDurante os seus primeiros anos en \u00c1msterdam, Rembrandt comezou a pintar escenas b\u00edblicas e mitol\u00f3xicas de car\u00e1cter m\u00e1is dram\u00e1tico, fortemente contrastadas e en grandes formatos. A esta \u00e9poca pertencen \"O cegamento de Sans\u00f3n\" (1636), \"A festa de Belshazzar\" (c. 1635) e a \"D\u00e1nae\" que emulaba o estilo barroco de Rubens. Coa axuda ocasional de asistentes no seu taller de Uylenburgh, Rembrandt satisfixo numerosos encargos de retratos, tanto pequenos (\"Jacob de Gheyn III\") como grandes (\"Retrato do armador Jan Rijcksen e a s\u00faa esposa\", (1633); \"Lecci\u00f3n de anatom\u00eda do Dr. Nicolaes Tulp\", datado en 1632).\nSegundo per\u00edodo en \u00c1msterdam (1636-1650).\nA finais da d\u00e9cada dos ano 30, Rembrandt producira apenas algunhas pinturas e uns poucos gravados de tema paisax\u00edstico. A mi\u00fado, estas pinturas adoitaban destacar o aspecto dram\u00e1tico da natureza, reflectida en \u00e1rbores desarraixados* e nubes ominosas (\"Casa de campo ante un ceo tormentoso\", 1641; \"As tres \u00e1rbores\", 1643). A partir de 1640, Rembrandt foi eliminando os trazos m\u00e1is pintorescos e o seu estilo volveuse m\u00e1is sombr\u00edo e comedido, quizais debido \u00e1s traxedias persoais que xa empezaran a sucederlle.\nDo mesmo xeito, as escenas b\u00edblicas que pintara desde a s\u00faa mocidade pasaron de centrarse no Antigo Testamento a representar pasaxes do Novo Testamento. En 1642 recibiu o encargo da \"rolda de noite\" -a s\u00faa maior obra e o encargo do retrato colectivo m\u00e1is importante que recibiu neste per\u00edodo- e no que tratou de atopar novas soluci\u00f3ns compositivas e narrativas a cuesti\u00f3ns xurdidas en obras anteriores.\nAo longo da d\u00e9cada dos 50, as pinturas de Rembrandt adoptaron diversidade de estilos, os cadros aumentaron de tama\u00f1o, as cores eran m\u00e1is ricas e as pinceladas m\u00e1is pronunciadas. Na s\u00faa evoluci\u00f3n t\u00e9cnica abandona a tendencia a crear efectos dram\u00e1ticos sobre todo co uso de fortes contrastes de luz e sombra (claroscuro), para dar paso ao uso de sistemas de iluminaci\u00f3n frontais m\u00e1is grandes, e con m\u00e1is zonas saturadas de cor. Simultaneamente, as figuras empezar\u00edan a dispo\u00f1erse paralelamente ao plano do cadro. Estes cambios poden ser vistos como un retorno \u00e1 composici\u00f3n m\u00e1is cl\u00e1sica e, considerando o maior traballo de pincelada, poden suxerir certa familiaridade co estilo veneciano. Desta \u00e9poca son obras como \"Susana e os vellos\", (1637-1647).\nAo mesmo tempo, d\u00e1se unha visible reduci\u00f3n de obras pintadas en favor de gravados e debuxos de paisaxes. Esta obra gr\u00e1fica incorpora o valor dram\u00e1tico a partir de pac\u00edficas escenas rurais holandesas.\n\"A rolda nocturna\".\nRembrandt pintou este cadro entre 1640 e 1642. A pintura foi chamada \"Nacht Wacht\" polos holandeses e \"Night Watch\" por Sir Joshua Reynolds porque no momento do seu descubrimento as cores ao \u00f3leo apag\u00e1ronse tanto que moitos detalles eran indistinguibles e parec\u00edase bastante a unha escena nocturna. Logo de sucesivas restauraci\u00f3ns, revelouse que a escena representada era unha escena di\u00farna: unha partida de mosqueteiros pasando dun sombr\u00edo patio \u00e1 cegadora luz do sol.\nA obra foi encargada para o novo concello dos \"Kloveniersdoelen\", nela aparece a milicia do capit\u00e1n Frans Banning Cocq no momento no que este d\u00e1 a orde de marchar ao alf\u00e9rez Willem van Ruytenburch. Rembrandt afastouse da representaci\u00f3n convencional destas agrupaci\u00f3ns -que xeralmente eran retratadas dun modo bastante est\u00e1tico e formal- para pintar unha escena que suxire a observaci\u00f3n directa da acci\u00f3n: A milicia abandona o acuartelamento, dispo\u00f1\u00e9ndose para sa\u00edr de misi\u00f3n. Malia toda a especulaci\u00f3n desatada, a obra foi reco\u00f1ecida como un \u00e9xito desde o momento da s\u00faa entrega. Seccion\u00e1ronse algunhas partes do cadro para axustalo \u00e1 parede en que estaba destinado a ser colgado cando se trasladou ao concello de \u00c1msterdam en 1715. De calquera modo, o Rijksmuseum conserva unha reproduci\u00f3n a menor escala na que se aprecia a idea orixinal da obra, coas catro figuras principais no centro da imaxe. Esta obra est\u00e1 exposta hoxe en d\u00eda no Rijksmuseum, onde ocupa toda a parede da maior sala da galer\u00eda\nPer\u00edodo tard\u00edo (1650-1669).\nCara a 1650, o estilo de Rembrandt volveu transformarse. Regresa aos grandes formatos, as cores v\u00f3lvense m\u00e1is intensas e as pinceladas m\u00e1is pronunciadas. Deste xeito, o pintor afast\u00e1base dos trazos distintivos da s\u00faa primeira \u00e9poca, cando tend\u00eda a traballar m\u00e1is os detalles. Alg\u00fans autores sinalaron que poida deberse a unha progresiva identificaci\u00f3n co traballo de artistas como Tiziano, inscribindo este per\u00edodo a s\u00faa toma de postura no debate ent\u00f3n vixente sobre a primac\u00eda do \"acabado\" ou a calidade material da pintura.\nExpertos na obra de Rembrandt sinalaron en ocasi\u00f3ns a \"imperfecci\u00f3n\" da pincelada do Rembrandt deste per\u00edodo, pero s\u00e1bese que o mesmo autor desaconsellaba aos seus visitantes que observasen as s\u00faas obras desde demasiado preto. De calquera modo, este \u00e9nfase nas calidades t\u00e1ctiles da obra pode remontarse \u00e1 pintura medieval, que adoitaba representar as calidades mat\u00e9ricas dos obxectos representados imitando a s\u00faa textura sobre o lenzo. O resultado deste tratamento \u00e9 un despregue de recursos pict\u00f3ricos que combina transparencias a mi\u00fado aparentemente azarosas, as cales suxiren profundidade e textura dun xeito ilusionista e \u00e1 vez moi persoal.\nNos \u00faltimos anos, as s\u00faas pinturas de tema b\u00edblico tenderon a unha maior personalizaci\u00f3n das figuras e as s\u00faas emoci\u00f3ns individuais. (\"\"Santiago Ap\u00f3stolo\",\" 1661). Rembrandt comezou en 1652 unha serie de autorretratos impregnados de reflexi\u00f3n, e ata o ano da s\u00faa morte realizar\u00eda 15 versi\u00f3ns deste tema; as\u00ed como numerosas e emotivas imaxes de homes e mulleres namorados, vivos e ante Deus (\"A noiva xud\u00eda,\" 1666). Alg\u00fans autores sinalaron respecto diso:\nE tam\u00e9n, sobre \"A noiva xud\u00eda\":\nRembrandt gravador.\nRembrandt realizou gravados durante boa parte da s\u00faa carreira (1626-1660), ata o momento en que dificultades econ\u00f3micas fix\u00e9ronlle vender o seu taller de estampaci\u00f3n e abandonar virtualmente o medio. Nese lapso de tempo, s\u00f3 durante o dif\u00edcil ano de 1649 non produciu ningunha obra. Adaptouse facilmente \u00f3 linguaxe gr\u00e1fico desta t\u00e9cnica, e a\u00ednda que dominaba o uso do buril e era un experimentado gravador, o valor fundamental da s\u00faa obra calcogr\u00e1fica \u00e9 a liberdade t\u00e9cnica.\nIgualmente, Rembrandt implicouse persoalmente con todo o proceso de estampaci\u00f3n, e debeu estampar persoalmente polo menos os primeiros estados de cada prancha. Ao principio utilizaba un estilo baseado no debuxo, pero pronto comezou a desenvolver unha est\u00e9tica m\u00e1is pr\u00f3xima \u00e1 da s\u00faa pintura, combinando masas de li\u00f1as e mordidas de acedo sucesivas para alcanzar distintos niveis de profundidade. Antes de 1640 reaccionou contra este estilo e recuperou unha t\u00e9cnica m\u00e1is sinxela e con menos mordidas. As\u00ed, o desenvolvemento de \"A estampa dos cen florins\", escalonado ao longo de toda a d\u00e9cada de 1640, resultou ser para el unha \"obra cr\u00edtica en metade da s\u00faa carreira\", da que xurdir\u00eda o seu estilo final de gravado. A\u00ednda que desta prancha s\u00f3 se conservaron d\u00faas estampaci\u00f3ns en estados iniciais (a primeira moi rara) a evidencia de numerosas rectificaci\u00f3ns baixo a imaxe final resultan moi esclarecedoras sobre o traballo de Rembrandt nesta peza.\nNas s\u00faas obras m\u00e1is maduras da d\u00e9cada de 1650, Rembrandt parece mostrarse m\u00e1is receptivo \u00e1 improvisaci\u00f3n sobre a prancha e conserv\u00e1ronse grandes series de estampaci\u00f3ns que en ocasi\u00f3ns chegan a 11 estados radicalmente distintos. Rembrandt empezou a utilizar reservas como medio de escurecer grandes \u00e1reas, que pod\u00edan cubrir gran parte da prancha. Experimentou igualmente con efectos de impresi\u00f3n sobre diferentes papeis ou papel vitela, pero chegouse \u00e1 conclusi\u00f3n de que s\u00f3 son aut\u00e9nticos os gravados impresos en papel xapon\u00e9s. Do mesmo xeito recorreu magistralmente ao \"entrapado\" como medio de obter un \"ton superficial\". Igualmente mostrouse especialmente h\u00e1bil no uso da punta seca, e realizou numerosas paisaxes nos que aproveita as posibilidades est\u00e9ticas que a li\u00f1a realizada con esta t\u00e9cnica ofrece nas primeiras estampaci\u00f3ns.\nOs seus gravados oc\u00fapanse de temas similares aos da s\u00faa pintura, a\u00ednda que mostraba certa predilecci\u00f3n polos autorretratos (cons\u00e9rvase unha suma total de 27 gravados) e os retratos oficiais escasean. Atrib\u00faenselle 46 paisaxes, xeralmente de pequeno formato, que se converteron na definici\u00f3n do tratamento gr\u00e1fico do tema ata ben entrado o s\u00e9culo XIX. Un terzo dos seus gravados tratan temas relixiosos, que van desde a llaneza ao monumental. Dest\u00e1canse igualmente algunhas imaxes er\u00f3ticas que rozan a obscenidade, e que non atopan equivalente na s\u00faa produci\u00f3n pict\u00f3rica. A\u00ednda que finalmente viuse obrigado a desfacerse dela con motivo das d\u00e9bedas, Rembrandt posu\u00edu unha magn\u00edfica colecci\u00f3n de estampas doutros artistas como Mantegna, Hercules Pieterszoon Seghers e Giovanni Benedetto Castiglione, quen puideron exercer certa influencia sobre a s\u00faa obra gr\u00e1fica, do mesmo xeito que Jos\u00e9 de Ribera, cuxos gravados co\u00f1eceu.\nNome e firma.\n\"Rembrandt\" \u00e9 unha modificaci\u00f3n da graf\u00eda orixinal do seu nome que o pintor introducir\u00eda na s\u00faa firma en 1633. Pode dicirse que anteriormente (cara a 1625) asinara as s\u00faas obras cunha simple inicial \"R\", ou o monograma \"RH\" (de Rembrant Harmenszoon; isto \u00e9 \"fillo de Harmen\"), ao que hab\u00eda posteriormente engadira unha L, presumiblemente por Leiden, a s\u00faa localidade natal (\"RHL\", 1629). En 1632 engadiu o seu patron\u00edmico a devandito monograma, pero as obras realizadas m\u00e1is tarde ese mesmo ano \u00edan asinadas simplemente co seu nome propio \"Rembrant\". En 1633 engadiu a \"d\", e apegouse a esta graf\u00eda durante o resto da s\u00faa vida, probando o significado que esta variaci\u00f3n, f\u00f3ra polo que f\u00f3ra, ti\u00f1a para el. Este cambio \u00e9 unicamente visual, posto que non altera a pronunciaci\u00f3n holandesa do seu nome. Curiosamente, pese ao enorme n\u00famero de obras asinadas con esta graf\u00eda, nos documentos oficiais relacionados coa s\u00faa actividade que se conservaron ata hoxe d\u00eda, o pintor aparece nomeado coa graf\u00eda orixinal \"Rembrant\". De calquera modo, esta cronolox\u00eda trazada rem\u00edtese principalmente \u00e1s s\u00faas pinturas, e en menor grado aos seus gravados; desde 1632, s\u00f3 existe un gravado coa sinatura \"RHL-v. Rijn\", a \"\"Resurecci\u00f3n de L\u00e1zaro\" B 73\", de gran formato. Esta pr\u00e1ctica de asinar o seu traballo co seu nome de pila, seguida s\u00e9culos m\u00e1is tarde por Vincent van Gogh, veulle probablemente inspirada por Rafael Sanzio, Leonardo da Vinci ou Michelangelo quen, como \u00e9 sabido, sempre se co\u00f1eceron polo seu nome.\nColecci\u00f3ns en museos.\nNos Pa\u00edses Baixos, a maior colecci\u00f3n de Rembrandt est\u00e1 reunida no Rijksmuseum de \u00c1msterdam, que conta con obras como \"De Nachtwacht\" (\"A rolda de noite\") ou \"De Joodse bruid\" (\"A noiva xud\u00eda\"). Varios dos seus autorretratos est\u00e1n expostos no Mauritshuis da Haia. No seu domicilio de \u00c1msterdam, convertido en casa-museo, exp\u00f3\u00f1ense exemplares de moitos dos seus gravados; hainos ademais repartidos polas principais colecci\u00f3ns de gravados de todo o mundo. F\u00f3ra do seu pa\u00eds, as maiores colecci\u00f3ns de pintura de Rembrandt local\u00edzanse no National Gallery de Londres, a Gem\u00e4ldegalerie de Berl\u00edn, o Ermitage de San Petersburgo, a Gem\u00e4ldegalerie Alte Meister de Dresde, o Louvre de Par\u00eds e outros museos en Nova York, Washington, e Kassel. Algunhas das pinturas de Rembrandt localiz\u00e1ronse en instituci\u00f3ns e colecci\u00f3ns privadas en California do sur.\nA presenza do artista en colecci\u00f3ns de Espa\u00f1a \u00e9 moi limitada: s\u00f3 dous cadros e gravados, a\u00ednda que incl\u00fae obras importantes. O Museo do Prado pos\u00fae o cadro b\u00edblico \"Judit\", antes identificado como \"Artemisa\". O Museo Thyssen-Bornemisza pos\u00fae un \"Autorretrato\", que tras d\u00fabidas de autor\u00eda confirmouse como orixinal. Queda pendente de comprobaci\u00f3n a t\u00e1boa \"Paisaxe con vila fortificada\" do Palacio de Liria (Colecci\u00f3n Casa de Alba). A Biblioteca Nacional de Espa\u00f1a pos\u00fae un nutrido conxunto de gravados, entre os que destaca un \"Autorretrato\" con retoques a lapis do propio artista.\nRembrandt na actualidade.\nProxectos de investigaci\u00f3n.\nEn 1968 o Rembrandt Research Project xurdiu como resultado do patronazgo da \"Asociaci\u00f3n Holandesa para o Avance da Investigaci\u00f3n Cient\u00edfica\"; estim\u00e1base que o proxecto tivese unha vida de 10 anos como m\u00e1ximo. Os grupos de investigaci\u00f3n, compostos de historiadores da arte asesorados por expertos noutras \u00e1reas ti\u00f1an como obxectivo analizar a autor\u00eda de Rembrandt, utilizando gran variedade de medios t\u00e9cnicos e sofisticado equipamiento cient\u00edfico. As investigaci\u00f3ns alteraron substancialmente o \"corpus\" rembrandtiano, atribu\u00edndolle obras que ata agora nunca se consideraron s\u00faas e eliminando outras que tradicionalmente consider\u00e1banse do mestre, e que agora se saben obra dos seus alumnos. Un exemplo destas valoraci\u00f3ns \u00e9 \"O xinete polaco\" da colecci\u00f3n Frick de Nova York. Esta obra, longamente disputada desde que Julius Held apuntou as sospeitas sobre a s\u00faa autor\u00eda, era considerado por moitos -ata Josua Bruyn, o director do Proxecto de Investigaci\u00f3n Rembrandt (PIR)- obra dalg\u00fan dos alumnos m\u00e1is pr\u00f3ximos e dotados de Rembrandt, chamado Willem Drost, do que non se sabe gran cousa. Os Frick aferr\u00e1banse a hip\u00f3tese da autor\u00eda rembrandtiana, e as\u00ed se catalogaba como \"Rembrandt\", e non como \"atribu\u00eddo a\" nin \"escola de\". As investigaci\u00f3ns m\u00e1is recentes deron a raz\u00f3n aos Frick, grazas \u00e1s investigaci\u00f3ns paralelas de Simon Schama -exposta no seu libro \"Rembrandt's Eyes,\" 1999)- e de Ernst von Wetering, un dos membros do PIR (Simposio de Melbourne, 1997). Outras teor\u00edas sinalan que a obra non se executou dunha vez, identificando varias autor\u00edas segundo as caracter\u00edsticas de cada parte do cadro.\nOutra pintura, \"Pilatos lav\u00e1ndose as mans\" -tam\u00e9n de autor\u00eda dubidosa- \u00e9 obxecto de pol\u00e9mica desde 1905, cando Wilhelm von Bode describiuno como \"un traballo algo anormal\" de Rembrandt. Os investigadores dataron desde ent\u00f3n a obra en 1660, e atrib\u00faeno a un alumno an\u00f3nimo, posiblemente Arent de Gelder. A composici\u00f3n resulta superficialmente similar \u00e1s obras de madurez do mestre, pero carece do seu tratamento caracter\u00edstico da iluminaci\u00f3n e a modelaxe.\nO \"corpus\" rembrandtiano, pois, est\u00e1 en constante cambio: En 2005 catro \u00f3leos anteriormente atribu\u00eddos a disc\u00edpulos de Rembrandt foron recatalogados como obras s\u00faas (tr\u00e1tase do \"Estudo de vello de perfil\" e o \"Estudo de vello con barba\" dunha colecci\u00f3n privada estadounidense, o \"Estudo de muller durmida\" posesi\u00f3n do Instituto das Artes de Detroit, e o \"Retrato dunha muller maior cun bonete branco\", pintado en 1640.\nO propio m\u00e9todo de ensino de Rembrandt engade dificultades \u00e1 definici\u00f3n de autor\u00eda das s\u00faas obras xa que, do mesmo xeito que moitos mestres antes que el, Rembrandt adoitaba pedir aos seus alumnos que copiasen os seus cadros, e algunhas veces retoc\u00e1baos persoalmente para vendelos como copias ou orixinais. Por outra banda, o seu estilo parece ser bastante accesible para os seus alumnos de m\u00e1is talento. A calidade do traballo do mesmo Rembrandt, para rematar, complica a identificaci\u00f3n das s\u00faas pinturas; a s\u00faa evoluci\u00f3n constante e o seu esp\u00edrito experimental engaden certa \"volatilidade\" ao seu estilo. Por outra banda, a s\u00faa obra foi imitada e copiada nos s\u00e9culos seguintes \u00e1 s\u00faa morte, e algunhas das restauraci\u00f3ns \u00e1s que se someteu a s\u00faa obra deixounas irreco\u00f1ecibles.Op. cit; van de Wetering. \u00c9 xa que logo moi posible que nunca se estableza un acordo sobre a obra dun xenio tan proteico como Rembrandt.\nHip\u00f3tese \u00f3ptica.\nNun artigo publicado recentemente, a profesora Margaret S. Livingstone, do departamento de neurobiolox\u00eda da Universidade Harvard, suxire que Rembrandt, cuxos ollos eran incapaces de ali\u00f1arse correctamente, padec\u00eda estrabismo. Esta conclusi\u00f3n, extra\u00edda tralo estudo de 36 autorretratos do pintor, apunta que a incapacidade de establecer unha imaxe normal mediante visi\u00f3n binocular causou que o seu cerebro \"reducise\" a imaxe a un s\u00f3 ollo. Esta \"incapacidade\" p\u00faidolle ser \u00fatil \u00e1 hora de \"aplanar\" as imaxes que v\u00eda e trasladalas a un soporte bidimensional como o lenzo. Segundo palabras de Livingstone, poder\u00eda haberse convertido nun gran don para un pintor como el, pois efectivamente \"\"os profesores de arte adoitan aconsellar aos seus estudantes que pechen un ollo para aplanar a imaxe que ven. Deste xeito, o estrabismo pode ser non tanto unha desvantaxe, como un beneficio para determinados artistas\".\" De calquera modo, un dos grandes m\u00e9ritos da pintura de Rembrandt \u00e9 a habilidade para crear volumes tridimensionales, unha percepci\u00f3n para a que, quizais, ser\u00eda necesaria unha visi\u00f3n estereosc\u00f3pica normal."}
{"id": "39916", "revid": "15490", "url": "https://gl.wikipedia.org/wiki?curid=39916", "title": "Gian Lorenzo Bernini", "text": "Gian Lorenzo Bernini, nado o 7 de decembro de 1598 en N\u00e1poles e finado o 28 de novembro de 1680 en Roma, foi un prominente escultor e arquitecto na Roma do s\u00e9culo XVII.\nTraxectoria.\nFoi un dos m\u00e1is fieis int\u00e9rpretes da arte contrarreformista e da renovaci\u00f3n cat\u00f3lica romana, a s\u00faa visi\u00f3n art\u00edstica \u00e9 escenogr\u00e1fica e teatral. Son fundamentais as s\u00faas achegas \u00f3 nacemento da arte barroca. Tras as s\u00faas primeiras esculturas para o cardeal Borghese, con m\u00faltiples puntos de vista e dinamismo pleno de realidade, comezou en 1624 o seu labor en San Pedro: o baldaquino, a c\u00e1tedra, as tumbas de Urbano VIII e Alexandre VII caracterizadas por invenci\u00f3ns variadas e sorprendentes, movemento e espectacularidade, integraci\u00f3n de artes, tipos e materiais e alegor\u00edas cristi\u00e1ns. A columnata exterior, tam\u00e9n obra s\u00faa, relaciona a igrexa co espazo exterior como sucede coas fachadas do palacio Barberini e das s\u00faas igrexas, na cal os valores pl\u00e1sticos superan \u00f3s espaciais.\nEntre as obras m\u00e1is co\u00f1ecidas de Bernini est\u00e1n as fontes de Roma, fontes pesadas caracterizadas como axentes da natureza, esculturas e rochas que forman coas fervenzas de auga un todo \u00fanico, que converte \u00e1 auga en escultura. Destacan a Fonte dos Catro R\u00edos e a Fonte do Trit\u00f3n."}
{"id": "39918", "revid": "23204", "url": "https://gl.wikipedia.org/wiki?curid=39918", "title": "Psophia", "text": "O Psophia \u00e9 un x\u00e9nero que comprende varias especies, a m\u00e1is co\u00f1ecida \u00e9 a denominada polos zo\u00f3logos \"Psophia crepitans\". \u00c1s veces \u00e9 domesticada polos ind\u00edxenas de Venezuela e das G\u00fcianas e \u00e9 coidada coas outras aves de curral. Reciben ese nome polo seu berro enxordecedor. \u00c9 unha ave grande con pico longo e forte.\nComportamento.\n\u00c9 o \u00fanico paxaro que fai o servizo de pegureiro pois \u00fasase para coidar das gali\u00f1as, parrulos, do gando ovino ou similar. Os \"Psophia\" son verdadeiros paxaros pastores. Levan os raba\u00f1os \u00f3s pastos, g\u00e1rdanos contra calquera ataque doutros animais, mant\u00e9\u00f1enos xuntos e \u00f3 ser\u00e1n cond\u00facenos de novo \u00e1 casa polo cami\u00f1o m\u00e1is recto.\n\u00d3 parecer esta ave \u00e9 tan garimosa como fiel. Cando ve \u00f3 seu amo ponse content\u00edsima, facendo evoluci\u00f3ns raras \u00f3 seu redor."}
{"id": "39920", "revid": "65337", "url": "https://gl.wikipedia.org/wiki?curid=39920", "title": "Francesco Borromini", "text": "Francesco Borromini, alcume de Francesco Castelli, nado o 25 de setembro de 1599 e finado o 3 de agosto de 1667, foi un arquitecto barroco italiano.\nTraxectoria.\nNaceu no cant\u00f3n do Tesino (Su\u00edza), fillo do canteiro Giovanni Domenico Castelli e de Anastasia Garovo.\nIniciou a s\u00faa carreira axudando na canteira ao seu pai, pero pronto se trasladou a Mil\u00e1n para estudar e perfeccionarse. Al\u00ed empezoulselle a chamar co sobrenome de \"Bessone\", en alusi\u00f3n ao seu pobo natal, situado preto de Lugano, na rexi\u00f3n de lingua italiana de Su\u00edza. Francesco traballou nas obras do \"duomo\" da catedral de Mil\u00e1n.\nEn 1619 chega a Roma, onde cambia o seu apelido de Castelli a Borromini, e comeza a traballar para o seu parente afastado, Carlo Maderno nas obras da Bas\u00edlica de San Pedro. \u00c1 morte de Maderno en 1629 \u00fanese ao equipo de Gian Lorenzo Bernini nos traballos de ampliaci\u00f3n e refacci\u00f3n da fachada do palazzo Barberini.\nBorromini traballa al\u00ed como asistente de Bernini, pero logo duns poucos anos prod\u00facese entre ambos unha inimizade que durar\u00eda toda a vida.\nDurante o pontificado de Inocencio X (1644-1633) , ga\u00f1a a confianza do Papa, o que lle permite desprazar ao seu eterno rival no posto de arquitecto principal de Roma. Con todo, co seguinte Papa, Alexandre VII (1655-1657) novamente renace a estrela de Bernini, acrecentando o enfrontamento entre ambos os arquitectos. A partir de al\u00ed Borromini ded\u00edcase a completar os interiores da igrexa de Sant'Ivo alla Sapienza, da actual Universidade romana, e aos traballos en San Xo\u00e1n de Letr\u00e1n. Adicionalmente, completa o basamento da fachada da s\u00faa primeira obra independente, a igrexa de San Carlo alle Quattro Fontane no Quirinal. A galer\u00eda de Borromini no Palazzo Spada xoga coa perspectiva de tal maneira que se vai encollendo, o que a fai parecer m\u00e1is longa do que \u00e9.\nBorromini, afastado da alegor\u00eda, amosa a s\u00faa preocupaci\u00f3n polo dominio do espazo que se corresponde coa situaci\u00f3n do home no mundo e coa s\u00faa actividade, espiritual e materialmente sempre cambiante, o que confire \u00e1 s\u00faa arquitectura un car\u00e1cter dram\u00e1tico e revolucionario."}
{"id": "39922", "revid": "22570", "url": "https://gl.wikipedia.org/wiki?curid=39922", "title": "Camillo-Guarino Guarini", "text": "Camillo-Guarino Guarini (7 de xaneiro, 1624 - 1683) foi un sacerdote, matem\u00e1tico, escritor e arquitecto.\nNacido en M\u00f3dena, estudou matem\u00e1ticas, foi profesor de literatura e filosof\u00eda en Mesina e arquitecto do duque Filiberto de Savoia, escribiu libros de matem\u00e1ticas en lat\u00edn e italiano e o seu \"Euclides adauctus\" foi unha das primeiras obras de xeometr\u00eda descritiva.\nRealizou a s\u00faa actividade arquitect\u00f3nica en Tur\u00edn inspirada na obra de Francesco Borromini, de quen procede o sentido ondulante das estruturas e elemementos, o car\u00e1cter determinante do espazo, creando \u00e1mbitos con maior fantas\u00eda e variedade formal."}
{"id": "39923", "revid": "879", "url": "https://gl.wikipedia.org/wiki?curid=39923", "title": "Guarino Guarini", "text": ""}
{"id": "39925", "revid": "98629", "url": "https://gl.wikipedia.org/wiki?curid=39925", "title": "Escola de Frankfurt", "text": "A escola de Frankfurt foi unha corrente acad\u00e9mica de mediados do s\u00e9culo XX que abrangueu as investigaci\u00f3ns de varios soci\u00f3logos, psic\u00f3logos, economistas e fil\u00f3sofos neo-marxistas asociados ao Instituto de Investigaci\u00f3ns Sociais da Universidade de Frankfurt.\nO proxecto do Instituto consist\u00eda en renovar a teor\u00eda marxista da \u00e9poca, incidindo sobre todo no desenvolvemento interdisciplinario e na reflexi\u00f3n filos\u00f3fica sobre a pr\u00e1ctica cient\u00edfica. Para esta tarefa conseguiu concitar os esforzos de estudosos de diferentes \u00e1mbitos. A escola foi a primeira instituci\u00f3n acad\u00e9mica alem\u00e1 que abrazou abertamente o marxismo. Transladouse ao exilio americano durante o r\u00e9xime nazi, para regresar a Frankfurt ap\u00f3s a vitoria aliada.\nMalia a que o Instituto continuou activo so a direcci\u00f3n de Axel Honneth, adoito consid\u00e9rase J\u00fcrgen Habermas o \u00faltimo membro da escola de Frankfurt como tal."}
{"id": "39926", "revid": "98629", "url": "https://gl.wikipedia.org/wiki?curid=39926", "title": "J\u00fcrgen Habermas", "text": "J\u00fcrgen Habermas, nado en D\u00fcsseldorf o 18 de xu\u00f1o de 1929, \u00e9 un pensador e fil\u00f3sofo alem\u00e1n. Naceu e medrou na Alema\u00f1a durante o r\u00e9xime nazi. Comprender, tralos xu\u00edzos de Nuremberg 1945-1946 que \"viviramos baixo un sistema criminal\" tivo un efecto duradeiro sobre a s\u00faa filosof\u00eda.\nTraxectoria.\nEstudou filosof\u00eda, psicolox\u00eda, literatura alem\u00e1 e econom\u00eda na Universidade de Gotinga, en Z\u00faric e en Bonn. Nesta \u00faltima universidade, ao completar o seu doutoramento en 1954 estudou con membros da Instituto de Sociolox\u00eda de Frankfurt do Main. A s\u00faa tese versou sobre Friedrich Schelling. De 1956 a 1959 foi axudante e colaborador de Theodor Adorno.\nNas d\u00e9cadas de 1960 e 1970 impartiu clases nas universidades de Bonn e Gottingen. No ano 1961 defendeu a s\u00faa habilitaci\u00f3n, centrada no concepto do p\u00fablico (\"\u00f6ffentlichkeit\"). De 1964 a 1971 exerceu como profesor na Universidade de Frankfurt, e converteuse nun dos principais representantes da Teor\u00eda Cr\u00edtica. Entre 1971 e 1983 pasou a ser director do Instituto Max Planck para a \"investigaci\u00f3n das condici\u00f3ns de vida do mundo t\u00e9cnico-cient\u00edfico\".\nNo 1982 converteuse no catedr\u00e1tico da filosof\u00eda da universidade de Frankfurt, onde ensinou ata a s\u00faa xubilaci\u00f3n no 1993.\nXa no 2001 obtivo o Premio da Paz que conceden os libreiros alem\u00e1ns, e no 2003 recibiu o Premio Pr\u00edncipe de Asturias de Ciencias Sociais. No ano 2013 foi galardoado co Premio Erasmus.\nM\u00e1is recentemente, Habermas asumiu un papel activo na esfera p\u00fablica, participando en debates sobre a negaci\u00f3n do Holocausto e o terrorismo global.\nPensamento.\nSegundo a crenza deste fil\u00f3sofo alem\u00e1n, a sociedade moderna depende non s\u00f3 dos avances tecnol\u00f3xicos, sen\u00f3n tam\u00e9n da nosa capacidade de criticar e razoar colectivamente acerca das nosas propias tradici\u00f3ns. Habermas sost\u00e9n que a raz\u00f3n enc\u00f3ntrase no n\u00facleo das nosas comunicaci\u00f3ns coti\u00e1s. Algu\u00e9n di ou fai algo e preguntamos \"por que o fixeches?\". Continuamente pedimos explicaci\u00f3ns, polo cal Habermas fala da \"raz\u00f3n comunicativa\". Para el, a raz\u00f3n non consiste en descubrir verdades abstractas, sen\u00f3n na necesidade que temos de xustificarnos ante os demais.\nSe ben a s\u00faa obra e pensamento se basean na Teor\u00eda Cr\u00edtica da Escola de Frankfurt, Habermas evidencia profundas diverxencias cos seus mestres e predecesores. O seu traballo enf\u00f3case nas bases da teor\u00eda social e da epistemolox\u00eda, na an\u00e1lise da sociedade industrial e capitalista. Outros temas importantes nas s\u00faas an\u00e1lises son a democracia e a primac\u00eda da lei nun contexto cr\u00edtico social evolutivo arredado da pol\u00edtica contempor\u00e1nea, especialmente na Alema\u00f1a actual.\nNa s\u00faa tese \"Historia e cr\u00edtica da opini\u00f3n p\u00fablica\" (tam\u00e9n co\u00f1ecido como Transformaci\u00f3n Estrutural da Publicidade) d\u00e1lle solidez ao concepto \"opini\u00f3n p\u00fablica\" e recupera a visi\u00f3n eminentemente democr\u00e1tica do mesmo coa s\u00faa distinci\u00f3n entre opini\u00f3n p\u00fablica manipulada e opini\u00f3n p\u00fablica cr\u00edtica.\nO Antipositivismo.\nCaracter\u00edstico da obra de Habermas dos anos sesenta foi o antipositivismo. En particular, rexeitou o positivismo dos \u00faltimos escritos de Karl Marx mentres se afanaba por converter os seus propios traballos iniciais nunha plataforma m\u00e1is eficaz para unha cr\u00edtica interna da sociedade capitalista subli\u00f1ando o aspecto hermen\u00e9utico de Marx. Esta cr\u00edtica posu\u00eda os seguintes trazos. Para empezar, Habermas sosti\u00f1a que a ciencia, e incluso alg\u00fans aspectos da filosof\u00eda, deixaran de representar un papel cr\u00edtico na determinaci\u00f3n do valor dos fins a procurar, para converterse no cambio das presas da racionalidade \"instrumental\" ou \"intencionada\". Deste xeito, a ciencia contribu\u00eda a unha racionalidade t\u00e9cnica que facilitaba ao capitalismo o desenvolvemento dunhas formas cada vez m\u00e1is diversas e complexas de mercador\u00edas en paralelo cun armamento suavemente sofisticado, mentres que por outra parte mostr\u00e1base incapaz de ofrecer unha xustificaci\u00f3n aceptable do propio sistema capitalista. Dito en poucas palabras, a visi\u00f3n t\u00e9cnica da ciencia era positivista, e por tanto ideol\u00f3xica, posto que se negaba ao compo\u00f1ente hermen\u00e9utico da ciencia, tal e como esta era practicada. O resultado de todo aquilo foi que a ciencia e a racionalidade na era capitalista torn\u00e1rase para Habermas en axentes agresores dos seres humanos. O urxente era dese\u00f1ar unha teor\u00eda que loitase con esta forma negativa de ciencia positivista que a convertese nunha actividade emancipadora que abordase a necesaria reforma econ\u00f3mica, pol\u00edtica e social. En contraste coa versi\u00f3n pesimista da raz\u00f3n de Adorno e Horkheimer ofrecen na \"Did\u00e1ctica de la Ilustraci\u00f3n\", Habermas trata de rebater esta concepci\u00f3n negativa e af\u00e1nase por \"completar o proxecto da modernidade\" comezando pola Ilustraci\u00f3n. Pero novamente, este obxectivo precisa unha cr\u00edtica da concepci\u00f3n puramente \"instrumentalista\" da ciencia que era dominante no capitalismo de posguerra.\nO Estado e a cr\u00edtica.\nOs traballos iniciais de Habermas propo\u00f1\u00edanse demostrar de que outro modelo de Estado moderno era, a vez, produto e factor da supervivencia mesma do capitalismo. Na d\u00e9cada dos setenta houbo un momento no que Habermas chegou a afirmar que o Estado ver\u00edase impotente para protexer ao pobo dos peores excesos das crises da econom\u00eda capitalista, posto que a s\u00faa capacidade de recolecci\u00f3n das rendas precisas para soster os programas de benestar era limitada. Isto supu\u00f1a, segundo Habermas, que exist\u00eda un l\u00edmite para a lexitimidade do Estado. Porque canto m\u00e1is incapaz se mostrase para protexer aos cidad\u00e1ns das crises econ\u00f3micas, menos pod\u00eda garantir a s\u00faa propia lexitimidade. De acordo coa tradici\u00f3n do idealismo alem\u00e1n, Habermas s\u00e9rvese de Karl Marx para desenvolver unha estratexia cr\u00edtica que puidese ser \"esencialmente emancipadora\". As\u00ed, mentres que Marx subli\u00f1a o papel autoformativo do traballo pr\u00e1ctico, Habermas, facendo un sinal a Hegel, considera que o esforzo ser\u00e1 cr\u00edtico e estar\u00e1, sobre todo, dirixido contra o poder entorpecedor da 'raz\u00f3n instrumental.\nAo mostrar o que a tradici\u00f3n hermen\u00e9utica alem\u00e1 conseguiu nun sentido pr\u00e1ctico, deixou aberto o cami\u00f1o para unha \u00e9nfase maior sobre as formas simb\u00f3licas da interacci\u00f3n.\nTeor\u00eda da comunicaci\u00f3n.\nCon este mesmo esp\u00edrito formulou Habermas, nos comezos da d\u00e9cada dos setenta, os elementos iniciais dunha teor\u00eda da linguaxe, a comunicaci\u00f3n e a evoluci\u00f3n da sociedade orientada a subministrar a base dun marco normativo en cuxo interior puidera encontrar satisfacci\u00f3n do interese emancipador. Este traballo seu veu a luz nos volumes da \"Teor\u00eda da acci\u00f3n comunicativa\", publicada por vez primeira en Alema\u00f1a no 1981. A partir desta obra podemos observar que, a\u00ednda que Habermas non renunciou nunca ao af\u00e1n de emancipaci\u00f3n que se encontra en Marx, non se mostra disposto, por\u00e9n, a aceptar nin un instrumento revolucionario nin un positivista para logralo. Reco\u00f1ece, sen d\u00fabida que o capitalismo abre paso franco \u00e1 sociedade de clases, e que a racionalidade burocr\u00e1tica ou intencionada ten un poder cada vez maior sobre a vida do individuo, pero considera que \u00e9 importante non caer no erro de equiparar o \"sistema autorregulador cuxos imperativos predominan sobre a conciencia dos membros integrados nel\", co \"mundo da vida\": o mundo da conciencia e da acci\u00f3n comunicativa. A maior parte da posterior obra de Habermas c\u00e9ntrase en torno a exploraci\u00f3n das estruturas do mundo da vida. O mundo da vida fundam\u00e9ntase nun interese pola emancipaci\u00f3n; e \u00e9 s\u00f3 un uso distorsionado da raz\u00f3n e da linguaxe o que fai que iso sexa dif\u00edcil de apreciar. En efecto, a emancipaci\u00f3n \u00e9 a verdadeira base da vida social, e por tanto da humana. As\u00ed pois, a tarefa consiste en proporcionar unha teor\u00eda que garanta lucidez universal posible sobre este punto.\nMundo da vida e acci\u00f3n comunicativa.\nEn concreto, Habermas comeza a discusi\u00f3n sobre a noci\u00f3n do mundo da vida a comezos dos anos oitenta retornando a Durkheim e a sociolox\u00eda fenomenol\u00f3xica de Mead e Schutz. Para este \u00faltimo, o mundo da vida \u00e9 o mundo da vida coti\u00e1, a esfera total das experiencias dun individuo; \u00e9 a situaci\u00f3n biograficamente determinada na que ese individuo est\u00e1 inserto, qu\u00e9irao ou non. \u00c9 \"o mundo en tanto que dado por garantido\" no que os individuos tratan de realizar os seus obxectivos pragm\u00e1ticos. Para Habermas, o mundo da vida \u00e9 un horizonte de conciencia que incl\u00fae tanto a esfera p\u00fablica coma a privada. \u00c9 a esfera da formaci\u00f3n da identidade e da acci\u00f3n comunicativa. Con esta \u00faltima expresi\u00f3n ref\u00edrese Habermas a acci\u00f3n que \"se apoia nun proceso cooperativo de interpretaci\u00f3n no cal os participantes relaci\u00f3nanse simultaneamente con algunha que \u00e9 propia dos mundos obxectivo, social e subxectivo, incluso cando o individuo subli\u00f1a tematicamente s\u00f3 unha das tres compo\u00f1entes nas s\u00faas manifestaci\u00f3ns\". A comunicaci\u00f3n \u00e9 para Habermas o aspecto m\u00e1is importante de todas as actividades que te\u00f1en lugar no mundo da vida, pois \u00e9 aqu\u00ed onde, idealmente, os individuos poden obter o reco\u00f1ecemento da validez das s\u00faas expresi\u00f3ns, posto que igualmente \u00e9 aqu\u00ed onde as estruturas do mundo da vida en xeral admiten ser modificadas. Supostamente, estas modificaci\u00f3ns poden provocar a s\u00faa vez unha modificaci\u00f3n no sistema social global tendo en conta con el o crecemento da racionalidade instrumental.\nParalelamente, a s\u00faa investigaci\u00f3n do mundo da vida \u00e1 luz da teor\u00eda de Talcott Parson sobre a sociedade como sistema social, Habermas aborda a tarefa de elaborar simultaneamente unha teor\u00eda da evoluci\u00f3n da sociedade e do individuo dentro dela, en particular na medida na que unha e outra emerxen no seu de normas espec\u00edficas e formas simb\u00f3licas. Apoi\u00e1ndose no traballo de Kohlberg e Piaget para desenvolver unha teor\u00eda da competencia moral, e en Chomsky para elaborar unha teor\u00eda da competencia ling\u00fc\u00edstica, Habermas esf\u00f3rzase por mostrar a necesidade de que exista un elemento normativo dominante que goberne a interacci\u00f3n humana, como tam\u00e9n outro puramente instrumental que se ocupe da satisfacci\u00f3n das necesidades. Ao xu\u00edzo de Habermas, equiv\u00f3canse os que defenden con Weber a posibilidade da existencia dunha ciencia da acci\u00f3n t\u00e9cnica e intencional na que os problemas relativos \u00e1 moral, e incluso ao verdadeiro co\u00f1ecemento, foran cuesti\u00f3n de elecci\u00f3n persoal. As normas e os valores ser\u00e1n obxecto dunha reflexi\u00f3n cr\u00edtica e rigorosa, a\u00ednda que s\u00f3 fora polo feito de que a distinci\u00f3n mesma entre t\u00e9cnica e normativa depende dunha distinci\u00f3n anterior que \u00e9 de car\u00e1cter normativo. As\u00ed pois, nin sequera un interese decididamente t\u00e9cnico ou estrat\u00e9xico admite verse illado do interese por un conxunto de principios eticamente inspirados.\nDificultades co enfoque de Habermas.\nEn primeiro lugar, son poucos os que poden aceptar illadamente, como Habermas parece facelo, o efecto totalizador do sistema filos\u00f3fico de Hegel, ou a idea de que a modernidade empeza con Hegel m\u00e1is que con outros candidatos a tal honor, como poden ser Rousseau ou Descartes. De maneira similar as reivindicaci\u00f3ns de Karl Marx acerca do traballo e a revoluci\u00f3n illadamente, estase facendo d\u00eda a d\u00eda m\u00e1is redundantes.\nEn segundo lugar, Habermas pos\u00fae unha visi\u00f3n antiga da ciencia que lle impide ver que xa non se deixa reducir con facilidade a un interese puramente t\u00e9cnico que poida xustificarse en termos positivistas.\nEn terceiro lugar, a pesar dos seus esforzos por constitu\u00edr unha teor\u00eda xeral da competencia ling\u00fc\u00edstica e a comunicaci\u00f3n sen distorsi\u00f3ns a nivel da vida mundana, o seu enfoque da linguaxe bas\u00e9ase nunha serie de hip\u00f3teses que a ling\u00fc\u00edstica e a semi\u00f3tica puxeron exhaustivamente en cuesti\u00f3n.\nFinalmente, unha das maiores dificultades para aceptar unha boa parte do que Habermas escribiu da s\u00faa insistencia en asumir que pode existir un suxeito universal relativamente fixo e id\u00e9ntico a si mesmo. Dende unha perspectiva m\u00e1is directamente pol\u00edtica, a convocatoria de Habermas para unha reanimaci\u00f3n da esfera p\u00fablica res\u00e9ntese de estar baseada nun modelo de pol\u00edtica moi modernista e por tanto lixeiramente anticuada no entanto que infinita discusi\u00f3n de ideas."}
{"id": "39928", "revid": "98629", "url": "https://gl.wikipedia.org/wiki?curid=39928", "title": "Francisco de Zurbar\u00e1n", "text": "Francisco de Zurbar\u00e1n, nado en Fuente de Cantos (Estremadura) o 7 de novembro de 1598 e finado en Madrid o 27 de agosto de 1664, foi un pintor do S\u00e9culo de Ouro espa\u00f1ol. Foi un artista emblem\u00e1tico da Contrarreforma. Influ\u00eddo nos seus comezos por Caravaggio, o seu estilo foi evolucionando para se aproximar \u00f3s mestres manieristas italianos. As s\u00faas representaci\u00f3ns af\u00e1stanse do realismo de Vel\u00e1zquez e as s\u00faas composici\u00f3ns caracter\u00edzanse por un modelado claroscuro con tons m\u00e1is acedos.\nTraxectoria.\nMocidade.\nEra fillo de Luis de Zurbar\u00e1n, comerciante acomodado, e Isabel M\u00e1rquez. Probablemente se iniciase na arte pict\u00f3rica na escola de Juan de Roelas, na s\u00faa cidade natal, antes de ingresar, en 1614, no obradoiro do pintor Pedro D\u00edaz de Villanueva (1564-1654), en Sevilla, onde Alonso Cano trabou relaci\u00f3n con Francisco Pacheco e os seus alumnos, a m\u00e1is de ter certo influxo procedente de S\u00e1nchez Cot\u00e1n tal cal pode se observar na \"Natureza morta\" que pintase Zurbar\u00e1n cara 1633. A s\u00faa aprendizaxe rematouse en 1617, ano no que Zurbar\u00e1n casou con Mar\u00eda P\u00e1ez. O \u00fanico cadro que hoxe se co\u00f1ece e que corresponde \u00f3s comezos da s\u00faa carreira \u00e9 o dunha \"Inmaculada\" de 1616.\nEn 1617 estableceuse en Llerena (Estremadura), onde naceron os seus tres fillos: Mar\u00eda, Xo\u00e1n (Llerena 1620-Sevilla 1649), (que foi pintor, como o seu pai, e morreu durante a gran peste acontecida en 1649), e Isabel Paula. En 1622 era xa un pintor reco\u00f1ecido, polo que foi contratado para pintar un retablo para unha igrexa da s\u00faa cidade natal.\nEn 1626 e ante un notario, asinou un novo contrato coa comunidade de predicadores da orde dominica de San Paulo o Real, en Sevilla: ti\u00f1a que pintar 21 cadros en oito meses. Foi ent\u00f3n, en 1627, cando pintou o \"Cristo na Cruz\", obra que foi tan admirada polos seus contempor\u00e1neos que o Consello Municipal de Sevilla prop\u00faxolle oficialmente, en 1629, que fixase a s\u00faa residencia nesta cidade hispalense. Neste cadro a impresi\u00f3n de relevo \u00e9 sorprendente: Cristo est\u00e1 cravado nunha burda cruz de madeira. O lenzo branco, luminoso, que lle cinxe a cintura, cun h\u00e1bil drapeado, xa de estilo barroco, contrasta dramaticamente cos m\u00fasculos flexibles e ben formados do seu corpo. A s\u00faa faciana incl\u00ednase sobre o ombro dereito. O sufrimento, insoportable, d\u00e1 paso a un derradeiro desexo: a resurrecci\u00f3n, derradeiro pensamento cara a unha vida prometida na que o corpo, torturado ata a extenuaci\u00f3n pero xa glorioso, o demostra visualmente.\nIgual ca na \"Crucifixi\u00f3n\" de Vel\u00e1zquez (pintado cara a 1630, m\u00e1is r\u00edxido e sim\u00e9trico), os p\u00e9s est\u00e1n cravados por separado. Nesa \u00e9poca, as obras, en ocasi\u00f3ns monumentais, trataban de se recrear morbosamente na crucifixi\u00f3n; de a\u00ed o n\u00famero de cravos. Por exemplo, nas \"Revelaci\u00f3ns\" de Santa Br\u00edxida f\u00e1lase de catro cravos. Por outra parte, e tralos decretos tridentinos, o esp\u00edrito da Contrarreforma op\u00faxose \u00e1s grandes escenificaci\u00f3ns, orientando especialmente \u00f3s artistas cara as composici\u00f3ns en que se representase unicamente a Cristo. Moitos te\u00f3logos sosti\u00f1an que tanto o corpo de Xes\u00fas como o de Mar\u00eda ti\u00f1an que ser uns corpos perfectos. Zurbar\u00e1n aprendeu ben estas lecci\u00f3ns, afirm\u00e1ndose, \u00f3s vinte e nove anos, como un mestre incontestable.\nO mestre sevillano.\nConsiderado un pintor de imaxiner\u00eda (artista especializado en imaxes e estatuas) Zurbar\u00e1n asinou un novo contrato en 1628 co convento da nosa Se\u00f1ora da Merc\u00e9 Calzada, e instalouse, coa s\u00faa familia e os membros do seu obradoiro, en Sevilla. Pintou ent\u00f3n o cadro de \"San Serapio\", un dos m\u00e1rtires da Orde da Merc\u00e9, morto en 1240 tras ser torturado, probablemente polos piratas ingleses.\nOs relixiosos mercedarios (pertencentes \u00e1 Orde da Merc\u00e9), ademais dos votos tradicionais de castidade, pobreza e obediencia, pronunciaban un voto de \"redenci\u00f3n ou de sangue\" polo que se compromet\u00edan a entrega-la s\u00faa vida a cambio do rescate dos cativos en perigo de perde-la s\u00faa fe.\nZurbar\u00e1n quixo representa-lo horror sen que na composici\u00f3n aparecese nin unha pinga de sangue. Aqu\u00ed non se int\u00fae o divino que precede \u00e1 Resurrecci\u00f3n. A boca entreaberta non deixa escapar nin un berro de dor, demostra o abatemento parox\u00edstico, di nun sopro, simple e terriblemente, que xa \u00e9 demasiado para seguir vivindo.\nA gran capa branca ocupa a maior parte do cadro. Se se fai abstracci\u00f3n do rostro, a relaci\u00f3n entre a superficie total e a deste vasto espazo branco \u00e9 -exactamente- o n\u00famero \u00e1ureo.\nDenomin\u00e1ndose a si mesmo como \"mestre pintor da cidade de Sevilla\", Zurbar\u00e1n espertou os celos dalg\u00fans pintores como Alonso Cano, a quen Zurbar\u00e1n desde\u00f1ou. Negouse a pasa-los exames que lle dar\u00edan dereito a utilizar este t\u00edtulo, pois consideraba que a s\u00faa obra e o reco\u00f1ecemento dos grandes ti\u00f1an m\u00e1is valor co que ti\u00f1an alg\u00fans membros, m\u00e1is ou menos amargados, da corporaci\u00f3n dos pintores. Chov\u00edanlle os encargos das familias nobres e para os grandes conventos que os mecenas andaluces protex\u00edan, como os dos xesu\u00edtas.\nA gloria nacional.\nEn 1634 efectuou unha viaxe a Madrid. A s\u00faa estanza na capital resultou determinante para a s\u00faa evoluci\u00f3n pict\u00f3rica. Deu co seu amigo Diego Vel\u00e1zquez, co que analizou e meditou sobre as s\u00faas obras. Puido contempla-las obras dos pintores italianos que traballaban na corte de Espa\u00f1a, como as de Angelo Nardi e Guido Reni. Zurbar\u00e1n renunciou, dende ese momento, \u00f3 tenebrismo dos seus inicios, as\u00ed como \u00e1s veleidades caravagistas (das que se pode ver un exemplo no cadro: \"A Exposici\u00f3n do corpo de San Boaventura\", especialmente nas faces dos adolescentes situados na parte dereita do cadro). Os seus ceos fix\u00e9ronse m\u00e1is claros e os tons menos contrastados.\nDotado co t\u00edtulo de \"Pintor do Rei\", volveu a Llerena, onde pintou, gratuitamente, un cadro para a igrexa da nosa Se\u00f1ora da Engraiada debido \u00e1 devoci\u00f3n que sent\u00eda pola Virxe Mar\u00eda. Os encargos amore\u00e1banse: A nosa Se\u00f1ora da Defensi\u00f3n, a Cartuxa de Xerez da Frontera, a igrexa de San Rom\u00e1n en Sevilla...\nEsta \u00faltima cidade, na ribeira do Guadalquivir era un dos grandes portos europeos, que viv\u00eda do comercio coas Am\u00e9ricas. Os gale\u00f3ns chegaban cargados de ouro e levantaban \u00e1ncoras coas bodegas cheas de produtos espa\u00f1ois (entre outras cousas, obras de arte). Tense constancia de que, en 1638, Zurbar\u00e1n, reclamou o pago dunha suma que lle deb\u00eda Lima.\nEn 1639 morreu a s\u00faa segunda esposa, Beatriz, e, nese ano, Zurbar\u00e1n pintou: \"Cristo en Ema\u00fas\" (Museo das Belas Artes, M\u00e9xico) e \"San Francisco en \u00e9xtase\". En 1641 volveu casar, por terceira vez, con Mariana de Cadros (vi\u00fava de Xo\u00e1n) que morrer\u00eda pouco despois.\nEn xaneiro de 1643 o Conde-Duque de Olivares ata ese momento favorito de Filipe IV de Espa\u00f1a, foi exiliado. Olivares era un gran protector dos pintores andaluces. Esta crise pol\u00edtica uniuse a unha ralentizaci\u00f3n da actividade comercial de Sevilla, o que significou, as\u00ed mesmo, que diminu\u00edse o n\u00famero de encargos pict\u00f3ricos. Zurbar\u00e1n, altamente estimado, non se viu afectado por este contratempo. En 1644 casou con Leonor de Tordera, filla dun ourive. Ela ti\u00f1a vinte e oito anos e Zurbar\u00e1n corenta e seis. Tiveron seis fillos.\nContra 1636, Zurbar\u00e1n intensificou a exportaci\u00f3n a Am\u00e9rica do Sur. En 1647, un convento peruano encargoulle trinta e oito pinturas, vinte e catro das cales ti\u00f1an que ser de Virxes a tama\u00f1o natural. No mercado americano puxo en venda, as\u00ed mesmo, alg\u00fans cadros profanos, o que o compensou da diminuci\u00f3n da clientela andaluza\n- da que outro pintor sevillano Muradela ser\u00eda tam\u00e9n v\u00edtima, e o que explicar\u00eda, \u00e1 s\u00faa vez, a marcha de Alonso Cano a Madrid.\nOs encargos que ti\u00f1a Zurbar\u00e1n eran moitos, e deles d\u00e1 conta un contrato encontrado segundo o cal Zurbar\u00e1n vendeu a Buenos Aires quince virxes m\u00e1rtires, quince reis e homes c\u00e9lebres, vinte e catro santos e patriarcas (todos eles a tama\u00f1o natural) e tam\u00e9n, nove paisaxes neerlandeses. Zurbar\u00e1n pod\u00edase permitir manter un obradoiro importante con aprendices e asistentes. O seu fillo Xo\u00e1n, co\u00f1ecido por ser un bo pintor de bodeg\u00f3ns (escenas de coci\u00f1a, mercados e naturezas mortas), traballou probablemente para o seu pai. Unha fermosa natureza morta de Xo\u00e1n Zurbar\u00e1n enc\u00f3ntrase no museo de K\u00ediv.\nA principios dos anos 1650 Zurbar\u00e1n viaxou de novo a Madrid. Pintou, ent\u00f3n, en sfumato, o admirable rostro da Virxe na Anunciaci\u00f3n (1638), que se encuentra no Museo de Grenoble, e \"Cristo levando a Cruz\" de 1653 (catedral de Orle\u00e1ns). En 1658 os catro grandes pintores de Andaluc\u00eda -Zurbar\u00e1n, Vel\u00e1zquez, Alonso Cano e Muradela- se encontraban en Madrid. Zurbar\u00e1n testemu\u00f1ou durante a investigaci\u00f3n levada a cabo sobre Vel\u00e1zquez, o que lle permitiu ingresar na Orde de Santiago como el desexaba. Desa \u00e9poca datan: \"O lenzo da Ver\u00f3nica\" (Valladolid, Museo Nacional), \"O repouso durante a fuxida a Exipto\" (Museo de Budapest) e \"San Francisco axeonllado cunha caveira\" (Madrid, colecci\u00f3n de Pl\u00e1cido Domingo). O seu fiel amigo Vel\u00e1zquez morreu en 1660.\nO 27 de agosto de 1664 Francisco de Zurbar\u00e1n morreu en Madrid.\nContexto hist\u00f3rico, encargos e temas. O xenio na s\u00faa diversidade.\nA est\u00e9tica e a vida conventual en Sevilla a principios do s\u00e9culo XVII.\nEn 1600 exist\u00edan en Sevilla trinta e sete conventos. Durante os vinte e cinco anos seguintes fund\u00e1ronse outros quince. Os conventos foron os grandes mecenas dos pintores, moi esixentes en canto \u00e1 composici\u00f3n e calidade das obras: tanto \u00e9 as\u00ed que Zurbar\u00e1n, por medio dun contrato, comprometeuse a aceptar que lle fosen devolvidos todos aqueles cadros que non fosen do agrado dos relixiosos.\nOs relixiosos e relixiosas eran moi sensibles \u00e1 dimensi\u00f3n est\u00e9tica das representaci\u00f3ns, e estaban convencidos de que a beleza era m\u00e1is estimulante para a elevaci\u00f3n da alma c\u00e1 mediocridade. Estes abades e abadesas eran, normalmente, unhas persoas cultivadas, eruditas, refinadas, cun criterio moi seguro fronte \u00e1s obras de arte.\nNas igrexas sempre houbo un retablo no que se representaban as escenas da vida de Cristo. Ademais, durante o s\u00e9culo XVII, as sancrist\u00edas -lugar no que se cambian as vestiduras sacerdotais-, decor\u00e1banse cada vez m\u00e1is ricamente. As\u00ed mesmo se po\u00f1\u00edan cadros no claustro, no refectorio, nas celas (moitas destas obras medievais foron destru\u00eddas). Nas bibliotecas e salas capitulares, pod\u00edanse encontrar cadros do fundador da Orde e das personalidades m\u00e1is importantes da mesma.\nEstas esixencias eran propias de t\u00f3dolos conventos. As pinturas de segunda orde pod\u00edan estar feitas en serie, pero os mestres reco\u00f1ecidos renov\u00e1banse, afondaban na s\u00faa arte e recib\u00edan moitos m\u00e1is encargos.\nAs ordes relixiosas mecenas de Zurbar\u00e1n.\nA Orde da Merc\u00e9.\nA Orde da nosa Se\u00f1ora da Merc\u00e9 foi fundada por San Pedro Nolasco en 1218 durante a Reconquista. Nolasco foi canonizado en 1628. Para os mercedarios da Merc\u00e9 Calzada, Zurbar\u00e1n pintou \"Aparici\u00f3n do ap\u00f3stolo San Pedro a San Pedro Nolasco\". Pese ao seu desexo de ir a Roma, Pedro Nolasco non puido realizar esa viaxe. San Pedro, crucificado, apareceuse a Pedro Nolasco, e d\u00edxolle: \u00ab\"Vin a ti, xa que ti non puideches vir a min\"\u00bb.\nZurbar\u00e1n pintou, tam\u00e9n en Sevilla, para o convento da Merc\u00e9 Descalza.\nO colexio franciscano de San Boaventura.\nO convento dos franciscanos era un dos m\u00e1is importantes de Sevilla. O colexio era o centro espa\u00f1ol de estudos teol\u00f3xicos desta Orde. En 1629 Zurbar\u00e1n iniciou o ciclo de representaci\u00f3ns da vida de Boaventura de Fidanza -o doutor ser\u00e1fico-, xunto con Francisco Ferreira o Vello e \"A visita de Santo Tom\u00e9 de Aquino a San Boaventura\" (cadro destru\u00eddo en Berl\u00edn en 1945 (e \u00f3 que non hai que confundir co de \"San Boaventura recibindo a visita de Santo Tom\u00e9 de Aquino\" que se encontra na igrexa de San Francisco o Grande de Madrid).\nA Cartuxa de Xerez da Fronteira.\nA Cartuxa da nosa Se\u00f1ora da Defensi\u00f3n de Xerez, fundada en 1476 debe o seu nome a unha aparici\u00f3n da Virxe en 1370 en que Mar\u00eda desvelar\u00eda o lugar en que os espa\u00f1ois caer\u00edan nunha emboscada tendida polos \u00e1rabes, liber\u00e1ndoos, as\u00ed dunha morte e derrota seguras.\nZurbar\u00e1n pintou once cadros para o retablo do altar maior. Encargados en 1636, rematounos entre 1639 e 1640. Entre eles \"A Batalla de Xerez\" (Nova York, Metropolitan Museum of Art). Catro cadros enc\u00f3ntranse no Museo de Grenoble ' (1638), ', ', '.\nO tenebrismo dos primeiros anos desaparece para dar paso \u00e1 forza do claroscuro e o colorido v\u00f3lvese m\u00e1is rico. Nestas pinturas a arte de Zurbar\u00e1n aparece xa plenamente configurada; p\u00f3dese detectar na extrema atenci\u00f3n que Zurbar\u00e1n puxo nos obxectos da cesta recuberta cun pano branco que se encontra en primeiro termo, \u00e1 esquerda, que \u00e9 xa, de por si, unha verdadeira natureza morta. O veo transparente que rodea o colo de Mar\u00eda, constit\u00fae, por si mesmo, unha gran lecci\u00f3n de pintura.\nOs Xer\u00f3nimos de Guadalupe.\nFundada no s\u00e9culo XV esta Orde estivo moi ligada \u00f3 poder real, polo que as s\u00faas dotaci\u00f3ns foron, con frecuencia, moi abundantes. Segundo a lenda, unha estatua de Mar\u00eda foi encontrada por un xove pastor en 1320 no mesmo lugar en que os cristi\u00e1ns visigodos a agocharan para evita-la s\u00faa profanaci\u00f3n. Nese sitio edificouse un santuario por orde do rei de Castela Afonso XI de Castela, que se converteu, de seguida, nun lugar de peregrinaci\u00f3n. A Virxe de Guadalupe obrou milagrosamente conseguindo o \u00e9xito da cruzada contra os mouros."}
{"id": "39929", "revid": "85894", "url": "https://gl.wikipedia.org/wiki?curid=39929", "title": "Lamas, Leiro", "text": "Santa Mar\u00eda de Lamas \u00e9 unha parroquia do concello ourens\u00e1n de Leiro, na comarca do Ribeiro. Segundo o IGE en 2010 ti\u00f1a 193 habitantes (101 mulleres e 92 homes), distribu\u00eddos en 5 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 222 habitantes.\nToponimia.\nO or\u00f3nimo prov\u00e9n do lat\u00edn , e indica un lugar con lama ou lodo.\nXeograf\u00eda.\nMoi preto da igrexa rom\u00e1nica de Santa Mar\u00eda de Lamas, no lugar de Lamas, at\u00f3panse os fermosos montes de Pena Corneira, dende os que se ve case que media Galicia. E dende Pena Corneira vese tam\u00e9n moi ben e moi cerca o fermoso pobo de San Xo\u00e1n de Orega.\nPatrimonio hist\u00f3rico.\nA Igrexa de Santa Mar\u00eda de Lamas est\u00e1 situada a 6\u00a0km do cruzamento de Leiro e a trav\u00e9s dunha estrada local. \u00c9rguese nas proximidades do lugar que ocupou o castelo onde sufriu prisi\u00f3n Afonso VII. Tanto pola s\u00faa estrutura como polos seus motivos ornamentais, \u00e9 unha mostra do rom\u00e1nico rural galego. Ten unha nave e \u00e1bsida rectangulares, cuberta por b\u00f3veda de madeira. En cada un dos seus muros \u00e1brense sinxelas portas rom\u00e1nicas, sendo a m\u00e1is notable a de poente, con volutas, capiteis e t\u00edmpano de caracter\u00edsticas populares."}
{"id": "39931", "revid": "98629", "url": "https://gl.wikipedia.org/wiki?curid=39931", "title": "Torsten Frings", "text": "Torsten Frings, nado o 22 de novembro de 1976 en W\u00fcrselen, \u00e9 un ex-futbolista e actual adestrador xermano.\nCarreira.\nA s\u00faa carreira comeza na terceira divisi\u00f3n xermana, no Alemannia Aachen, e na tempada 1996-97 foi transferido ao Werder Bremen. Aqu\u00ed ficou ata o ano 2002 xogando m\u00e1is de 160 encontros de liga e anotando 15 goles.\nTras recibir varias ofertas optou polo Borussia Dortmund, co que foi titular habitualmente e amais xogou 12 encontros de Liga de Campi\u00f3ns.\nAo remate da tempada 2003-04 contr\u00e1tao o Bayern M\u00fanic, onde xogou bastantes encontros, mais f\u00f3ra da s\u00faa posici\u00f3n habitual, actuando de carrileiro na maior\u00eda dos encontros.\nEn xu\u00f1o do 2004 volta ao Werder Bremen, onde fica ata o d\u00eda de hoxe.\nEstilo de xogo.\nFrings foi un mediocampista vers\u00e1til considerado por moitos coma o mellor da selecci\u00f3n xermana xunta Michael Ballack e Miroslav Klose. Pod\u00eda xogar en calquera posto do medio a\u00ednda que el prefer\u00eda a posici\u00f3n de medio defensivo, con certa liberdade para incorporarse ao ataque cando a situaci\u00f3n o precisase.\nNo Mundial 2006.\nFrings anotou o cuarto gol de alema\u00f1a na vitoria 4-2 contra Costa Rica, un potente disparo dende m\u00e1is de 30 metros que rematou na escuadra esquerda do porteiro costaricense.\nNo encontro contra a Arxentina, que rematou con vitoria xermana nos penaltis, Frings veuse envolto na tangana que se formou \u00e1 finalizaci\u00f3n do partido. Isto acarreoulle dous encontros de sanci\u00f3n e non puido disputa-la semifinal contra a Italia. Alema\u00f1a perdeu 2-1 na pr\u00f3rroga."}
{"id": "39938", "revid": "89787", "url": "https://gl.wikipedia.org/wiki?curid=39938", "title": "Chatti", "text": "Os chatti ou catti eran un antigo pobo xerm\u00e1nico situado no Hesse central e setentrional e na Baixa Saxonia meridional, ao longo do curso superior do r\u00edo Weser e nos vales e monta\u00f1as das rexi\u00f3ns dos r\u00edos Eder, Fulda e Werra, un distrito aproximadamente correspondente a Hessen-Cassel, a\u00ednda que probablemente m\u00e1is amplo. De acordo con T\u00e1cito, entre eles estaban os \"batavi\", ata que unha pelexa intestina os fixo separarse e ocupar novas terras no esteiro do Rin.\nOs \"chatti\" resistiron con \u00e9xito a incorporaci\u00f3n ao Imperio romano, un\u00edndose \u00e1 coalici\u00f3n de tribos do l\u00edder guerreiro querusco Arminio que aniquilou as lexi\u00f3ns de Varo na Batalla do bosque de Teutoburgo no ano 9. Xerm\u00e1nico posteriormente, no 15, asolou as s\u00faas terras en vinganza, pero Roma respondeu \u00e1 belixerante defensa da s\u00faa independencia dos Chatti coa construci\u00f3n das fortificaci\u00f3ns fronteirizas do \"limes\" ao longo da fronteira sur dos seus territorios no Hesse central durante os primeiros anos do s\u00e9culo I. Atop\u00e1ronse restos dun refuxio moi ben fortificado nun outeiro preto da aldea de Metze (lat\u00edn: \"Mattium\") no medio do territorio dos \"chatti\" ao sur de Kassel.\nDe acordo con T\u00e1cito no seu libro Xermania (cap\u00edtulo 30), eran guerreiros disciplinados famosos pola s\u00faa infanter\u00eda. Os seus veci\u00f1os polo norte eran os \"usipi\" e tencteri.\nOs \"chatti\" co tempo convert\u00e9ronse nunha parte dos seus veci\u00f1os os francos e foron incorporados no reinado de Clodoveo I, probabelmente cos ripuarios, ao principio do s\u00e9culo VI. Aparecen mencionados no Beowulf (poema \u00e9pico anglosax\u00f3n) co nome de \"Hetwaras\".\nNo 723, o misioneiro anglosax\u00f3n Winfrid \u2013 despois chamado San Bonifacio, Ap\u00f3stolo dos Xermanos \u2013 predicando entre os \"chatti\", derrubou a s\u00faa \u00e1rbore sagrada, o Carballo de Thor, preto de Fritzlar, como parte dos seus esforzos para rematar a conversi\u00f3n ao cristianismo dos \"chatti\" e as outras tribos xerm\u00e1nicas setentrionais.\nA palabra \"chatti\" evolucionou finalmente ao actual \"Hesse\", tras toda unha serie de cambios fon\u00e9ticos.\n\"Chasuarii\".\nOs chasuarii eran unha tribo xerm\u00e1nica mencionada por T\u00e1cito na \"Xermania\". Segundo el, habitaban \"al\u00e9n dos \"chamavi\" e \"angrivarii\"\", que viv\u00edan na ribeira baixa do Rin. Moitos, por iso, cren que esta tribo habitaba a rexi\u00f3n moderna de Hannover. Alg\u00fans cren que o nome \"chasuarii\" significa \"habitantes do r\u00edo Hase\", un afluente do Ems. Claudio Tolomeo, xe\u00f3grafo do s\u00e9culo II di que os \"kasouarioi\" viv\u00edan ao leste dos montes Abnoba, pr\u00f3ximos a Hessen. Moitos historiadores son da opini\u00f3n de que os chasuarii eran os mesmos que o pobo dos chattuarii mencionados por alg\u00fans autores."}
{"id": "39943", "revid": "98629", "url": "https://gl.wikipedia.org/wiki?curid=39943", "title": "Florencio Garc\u00eda Goyena", "text": "Florencio Garc\u00eda Goyena, nado en Tafalla en 1783 e finado en 1855, foi un xurista e pol\u00edtico espa\u00f1ol.\nTraxectoria.\nCursou os seus estudos de Dereito nas Universidades de Madrid e Salamanca. En 1823 exiliouse a Francia, regresando \u00e1 morte de Fernando VII.\nOcupou os cargos de s\u00edndico-consultor das Cortes e Deputaci\u00f3n de Navarra; fiscal criminal en Burgos; corrixidor en Guip\u00fascoa; gobernador civil en Granada e Zaragoza; Rexente das audiencias de Valencia e Burgos; Maxistrado e presidente da Sala de Indias do Tribunal Supremo; Ministro de Xustiza con Joaqu\u00edn Pacheco e no gabinete de Joaqu\u00edn Mar\u00eda L\u00f3pez en 1843.\nIncorporado dende moi cedo \u00e1 Comisi\u00f3n Xeral de Codificaci\u00f3n. A partir de 1846 participou decisivamente na elaboraci\u00f3n do proxecto de C\u00f3digo Civil de Espa\u00f1a de 1851, tendo por base o C\u00f3digo Civil Franc\u00e9s, pasando a s\u00faa posteridade como o seu redactor.\nAdmirador, en materia penal, do xurista brit\u00e1nico Sir William Blackstone e da Escola Penal inglesa, salvo no referente \u00e1 instituci\u00f3n do xurado, e contrario \u00e1s ideas de Cesare Beccariano extremo de aplicaci\u00f3n da pena m\u00e1xima, puxo freo aos dereitos forais, e introduciu o \"habeas corpus\" na lexislaci\u00f3n espa\u00f1ola."}
{"id": "39944", "revid": "1131", "url": "https://gl.wikipedia.org/wiki?curid=39944", "title": "Teucro (heroe)", "text": "Teucro (en grego \u03a4\u03b5\u03cd\u03ba\u03c1\u03bf\u03c2) foi un heroe grego fillo de Telam\u00f3n e da s\u00faa segunda esposa Hes\u00edone (filla de Laomedonte). Era \u00e1 s\u00faa vez sobri\u00f1o do rei Pr\u00edamo de Troia, e por tanto curm\u00e1n de Heitor e Paris, contra os que loitou na guerra de Troia. Tivo fama de ser un h\u00e1bil arqueiro durante esa guerra, sempre \u00f3 lado do seu medio irm\u00e1n \u00c1iax.\nDe regreso \u00f3 fogar, Telam\u00f3n reproch\u00e1balle non ter vingado a morte de \u00c1iax. Se ben Teucro alegaba que seu irm\u00e1n se suicidara e non hab\u00eda en quen vingarse, o pai insistiu tanto que Teucro tivo que se embarcar ao mar en busca dunha nova patria.\nAparece como personaxe na traxedia \"Ayax\" de S\u00f3focles e en \"Helena\" de Eur\u00edpides.\nTeucro en Galicia.\nXustino (44, 3, 2-4) fala da viaxe de Teucro \u00e1 Gallaecia tras a guerra de Troia. O relato foi recollido por Isidoro de Sevilla nas s\u00faas \"Etymologiae\". Segundo a lenda posterior, Teucro arribou \u00e1s costas galegas, fundando unha colonia \u00e1 que chamou Helenes e que deu lugar \u00e1 actual Pontevedra.\nUnha placa na entrada da Casa do Concello recolle as\u00ed esta lenda:\nEsta inscrici\u00f3n recolle outra datada no s\u00e9culo XVI, colocada na \"Casa del Concejo\".\nA memoria do \"fundador\" da cidade, na Bas\u00edlica de Santa Mar\u00eda existe unha estatua de H\u00e9rcules que se interpreta como o propio Teucro. Na fonte que hai fronte \u00e1 igrexa da Peregrina colocouse en 1956 outra estatua que o representa.\nNun dos cetros da Confrar\u00eda de Mareantes de Pontevedra tam\u00e9n aparece esta imaxe de Teucro (ou H\u00e9rcules) co le\u00f3n."}
{"id": "39945", "revid": "98629", "url": "https://gl.wikipedia.org/wiki?curid=39945", "title": "Gorgona (mitolox\u00eda)", "text": "Na mitolox\u00eda grega, as gorgonas eran criaturas fant\u00e1sticas, espantosas que ti\u00f1an serpes na cabeza no canto de cabelos. Segundo Hes\u00edodo eran tres irm\u00e1s, novas, fillas de Forcis e Ceto, dous deuses mari\u00f1os de formas monstruosas e irm\u00e1ns entre si. As gorgonas viv\u00edan no Occidente, onda o pa\u00eds das Hesp\u00e9rides, onda o reino dos mortos. Homero desco\u00f1ece a gorgona como figura mitol\u00f3xica: na \"Odisea\" describe con ese nome unha cabeza fantasmal -sen corpo- que vive no Hades.\nCham\u00e1banse Esteno, Eur\u00edale e Medusa; esta \u00faltima era mortal en canto as outras d\u00faas eran inmortais. Medusa foi considerada a gorgona por antonomasia, ata o punto de resultar os dous termos case sin\u00f3nimos e eclipsar totalmente \u00e1s d\u00faas irm\u00e1s. A descrici\u00f3n que dan os mit\u00f3grafos coinciden coa que se ten de Medusa.\nCando Perseo foi mandado a matar a Medusa, achegouse \u00e1s gorgonas cando estas durm\u00edan. Axudado por Atenea e gui\u00e1ndose polo reflexo dun escudo (para evitar que o puidesen mirar directamente), conseguiu cortarlle a cabeza. Gardouna no zurr\u00f3n e fuxiu, oculto baixo o casco de invisibilidade de Hades, polo que as irm\u00e1s, cando acordaron, non puideron perseguilo .\nDiodoro escribiu unha nova versi\u00f3n, racionalizada, do mito das gorgonas. Dic\u00eda que eran un pobo belicoso, como as Amazonas, que viv\u00edan no pa\u00eds dos Atlantes. Estes pediron \u00e1s Amazonas que declarasen a guerra contra as gorgonas, e as\u00ed o fixeron, derrot\u00e1ndoas. A\u00ednda que se repuxeron, logo foron atacadas por Teseo, que matou a ra\u00ed\u00f1a, e finalmente exterminadas por Heracles."}
{"id": "39948", "revid": "6750", "url": "https://gl.wikipedia.org/wiki?curid=39948", "title": "Enschede", "text": "Enschede (en baixo sax\u00f3n Eanske) \u00e9 un concello do leste dos Pa\u00edses Baixos, na provincia de Overijssel, constitu\u00eddo pola cidade de Enschede e o antigo concello rural de Lonneker agregado en 1935. Un total de 153.640 habitantes (2005) viven nos 142.75\u00a0km\u00b2 do concello."}
{"id": "39951", "revid": "27155", "url": "https://gl.wikipedia.org/wiki?curid=39951", "title": "Cascuda", "text": "As cascudas, tam\u00e9n chamadas cascudos e carrouchas, son insectos de varias familias da orde Blattodea. O nome \" 'cascuda' \" tam\u00e9n se pode se referir a un tipo de maceira. \nEtimolox\u00eda.\nEtimoloxicamente, \"Blattodea\" deriva do \"lat\u00edn\" \"blatta\", adaptaci\u00f3n do grego \"blapto\". O nome cient\u00edfico procede da lingua grega pero latinizada do insecto (grego d\u00f3rico: \u03b2\u03bb\u03ac\u03c4\u03c4\u03b1, bl\u00e1tta; grego \u00e1tico: \u03b2\u03bb\u03ac\u03c4\u03c4\u03b7 , bl\u00e1tte).\nEspecies.\nExistindo desde hai m\u00e1is de 300 mill\u00f3ns de anos, as cascudas son agora entre unhas 3500 e 5000 especies no mundo, en 6 familias. O nome cascuda tam\u00e9n pode referirse aos cole\u00f3pteros de forma xen\u00e9rica\n\u00c9 un grupo cosmopolita, con algunhas especies (menos do 1%) consideradas como sinantr\u00f3picas. Entre as especies m\u00e1is co\u00f1ecidas at\u00f3panse a cascuda americana, \"Periplaneta americana\", que mide uns 30 mil\u00edmetros de lonxitude, a cascuda alem\u00e1, \"Blattella germanica, \"duns 15 mil\u00edmetros de lonxitude, a asi\u00e1tica\", Blattella asahinai, \"tam\u00e9n duns 15 mil\u00edmetros de lonxitude, e a oriental\", \"duns 25 mil\u00edmetros. As cascudas tropicais adoitan ser moito m\u00e1is grandes, e os parentes extintos das cascudas son os \"cascudoides\", como o \"Archmylacris\" do Carbon\u00edfero e o \"Apthoroblattina\" do Permiano, que non eran tan grandes como as especies modernas de maior tama\u00f1o\".\"\nDescrici\u00f3ns e h\u00e1bitat.\nSon insectos ov\u00edparos, hemimet\u00e1bolos e os seus corpos miden entre 3 e 65\u00a0mm. As cascudas viven en lugares quentes e h\u00famidos; hai non obstante algunhas especies semiacu\u00e1ticas e acu\u00e1ticas e mesmo algunhas outras que viven nos desertos e cavernas. Destacan pola s\u00faa gran resistencia: poden sobrevivir durante nove d\u00edas sen a cabeza e sobreviven \u00e1 radioactividade. O corpo das cascudas \u00e9 ovular e deprimido. O seu tama\u00f1o pode variar desde uns poucos mil\u00edmetros at\u00e9 case 10 cent\u00edmetros. A cabeza \u00e9 curta, subtriangular, con ollos compostos grandes e normalmente d\u00faas manchas oculares (ollos \u00fanicos). En xeral, son marr\u00f3ns ou negras, pero hai especies de cores. Nas zonas tropicais predomina o marr\u00f3n avermellado, ademais das cores verde e amarelo.\"\" \nA forma e o tama\u00f1o var\u00edan dependendo da especie, pero en x\u00e9nero podemos dicir que as femias son \u200b\u200bm\u00e1is grandes que os machos, pero os machos te\u00f1en as \u00e1s m\u00e1is desenvolvidas. A dieta \u00e9 variada.As cascudas son insectos omn\u00edvoros, \u00e9 dicir, comen calquera cousa, tendo a principal atracci\u00f3n polos doces, os alimentos graxos e de orixe animal. Unha curiosidade \u00e9 que poden vivir unha semana sen beber auga, at\u00e9 un mes sen comer e varias semanas sen a cabeza. Foron un dos poucos seres vivos que sobreviviron \u00e1s explosi\u00f3ns nucleares de Hiroshima e Nagasaki.\nVectores de pat\u00f3xenos.\nEntre os principais problemas que as cascudas poden causar aos humanos est\u00e1 o seu papel como vectores mec\u00e1nicos de diversos pat\u00f3xenos (bacterias, fungos, protozoos, vermes e virus). As cascudas dom\u00e9sticas son as encargadas de transmitir diversas enfermidades, a trav\u00e9s dos seus p\u00e9s e as feces polos lugares por onde pasan. Por iso son considerados perigosos para a sa\u00fade dos seres humanos.\"\""}
{"id": "39952", "revid": "56817", "url": "https://gl.wikipedia.org/wiki?curid=39952", "title": "Aerofaxia", "text": "A aerofaxia \u00e9 unha disfunci\u00f3n do aparello dixestivo que consiste na tendencia a deglutir aire que se acumula no est\u00f3mago. Provoca gases intestinais, eructos cr\u00f3nicos, somnolencia, cabeza pesada e pode ser causado por comidas pesadas ou abondosas, bebidas con gases ou ser un s\u00edntoma doutras afecci\u00f3ns corporais."}
{"id": "40004", "revid": "85894", "url": "https://gl.wikipedia.org/wiki?curid=40004", "title": "Miguel Fidalgo Areda", "text": "Miguel Fidalgo Areda, nado en Francelos (Ribadavia) o 10 de marzo de 1956, \u00e9 un pol\u00edtico socialista galego.\nTraxectoria.\nMestre de profesi\u00f3n, militante do PSdeG-PSOE, foi alcalde de Ribadavia entre 1987 e 1989 e de novo entre 1992 e 1995 e deputado no Parlamento de Galicia (1989-1992). Nas Elecci\u00f3ns xerais de 2008 resultou elixido senador pola provincia de Ourense, cargo que revalidou en 2011."}
{"id": "40006", "revid": "5312", "url": "https://gl.wikipedia.org/wiki?curid=40006", "title": "Moviment Socialista de Catalunya", "text": "O Moviment Socialista de Catalunya (MSC) foi un partido socialista catal\u00e1n, fundado no exilio en 1945.\nHistoria.\nA maior\u00eda dos seus militantes proced\u00edan do Partit Obrer d'Unificaci\u00f3 Marxista mentres outros vi\u00f1an do Partit Socialista Catal\u00e0, do Partit Socialista Unificat de Catalunya, de Esquerra Republicana de Catalunya e da Confederaci\u00f3n Nacional do Traballo. O seu \u00f3rgano de difusi\u00f3n era \"Endavant\". En 1968, despois dos sucesos de maio en Par\u00eds, o MSC esc\u00edndese en d\u00faas correntes, unha socialdem\u00f3crata encabezada por Josep Pallach e que dar\u00e1 lugar \u00f3 Reagrupament Socialista i Democr\u00e0tic de Catalunya a outra marxista dirixida por Joan Revent\u00f3s que dar\u00e1 lugar \u00e1 Converg\u00e8ncia Socialista de Catalunya. En 1975 o MSC deixou de actuar."}
{"id": "40009", "revid": "56817", "url": "https://gl.wikipedia.org/wiki?curid=40009", "title": "Victoria Kam\u0101malu", "text": " \nVictoria Kam\u0101malu Ka\u02bbahumanu IV, nada o 1 de novembro de 1838 e finada o 29 de maio de 1866, foi Kuhina Nui de Hawai, consideraci\u00f3n equivalente a un primeiro ministro, e princesa herdeira.\nTraxectoria.\nFilla \u00fanica da princesa K\u012bna\u02bbu e do seu terceiro marido, o pr\u00edncipe Kek\u016ban\u0101o\u02bba. Os seus dous irm\u00e1ns foron reis de Hawai cos nomes de Kamehameha IV e Kamehameha V. Kamamalu foi nomeada herdeira \u00f3 t\u00edtulo de Kuhina-Nui en 1850 e tivo o cargo entre o 16 de xaneiro de 1855 ata 1863, utilizando \u00e1s veces o nome de Kaahumanu IV, foi nomeada sucesora \u00f3 trono polo rei Kamehameha V en 1863.\nFoi unha grande afeccionada \u00e1 m\u00fasica, foi directora do coro da igrexa de Kawaiahao."}
{"id": "40010", "revid": "12452", "url": "https://gl.wikipedia.org/wiki?curid=40010", "title": "Victoria Kamalalu", "text": ""}
{"id": "40015", "revid": "72012", "url": "https://gl.wikipedia.org/wiki?curid=40015", "title": "Kapi\u02bbolani", "text": "Kapi\u02bbolani, nada o 31 de decembro de 1834 en Hilo e finada o 24 de xu\u00f1o de 1899 en Waikiki (Honolulu), casou co Rei Kal\u0101kaua e reinou como ra\u00ed\u00f1a consorte do Reino de Hawai. \nTraxectoria.\nCasou con Kal\u0101kaua en 1863 que ascendeu \u00f3 trono en 1874. En 1887 viaxou \u00f3 Reino Unido para asistir \u00f3 xubileu da ra\u00ed\u00f1a Vitoria do Reino Unido, na s\u00faa volta visitou os Estados Unidos e foi recibida polo presidente Grover Cleveland. Interesada pola sa\u00fade, promoveu a creaci\u00f3n dun hospital materno e un centro para rapazas leprosas."}
{"id": "40017", "revid": "72012", "url": "https://gl.wikipedia.org/wiki?curid=40017", "title": "Kek\u0101uluohi Likelike", "text": " \nMiriam Kapili Kek\u0101uluohi Likelike, nada o 13 de xaneiro de 1851 en Honolulu (Oahu) e finada o 2 de febreiro de 1887 en \u02bb\u0100inahau (Honolulu), foi unha princesa de Hawai, irm\u00e1 do rei Kal\u0101kaua. Foi a nai da princesa Ka\u02bbiulani, a \u00faltima herdeira \u00f3 trono de Hawai.\nTraxectoria.\nEn 1870 casou con Archibald Scott Cleghorn, pr\u00f3spero home de negocios escoc\u00e9s asentado en Honolulu que foi nomeado gobernador de Oahu. O matrimonio mantivo unha relaci\u00f3n de amizade con Robert Louis Stevenson que con frecuencia visitaba a s\u00faa residencia."}
{"id": "40018", "revid": "1131", "url": "https://gl.wikipedia.org/wiki?curid=40018", "title": "Historia de Santiago de Compostela", "text": "A historia de Santiago de Compostela rem\u00f3ntase a prehistoria, a cultura castrexa, a pegada dos romanos, e como punto de inflexi\u00f3n o achado do enterramento do Ap\u00f3stolo Santiago. A partir dese momento a cidade conformarase contorno ao centro de poder representado polo Arcebispo de Santiago e a s\u00faa representaci\u00f3n f\u00edsica, a Catedral. O Cami\u00f1o de Santiago marcou dende ent\u00f3n o devir da cidade.\nOrixes.\nNo territorio que actualmente ocupa a catedral de Santiago exist\u00eda un poboado romano, que se tende a identificar como a mansi\u00f3n romana de Aseconia que existiu entre a segunda metade do s\u00e9culo I e o s\u00e9culo V. O poboado desapareceu pero permaneceu unha necr\u00f3pole vencellada a explotaci\u00f3ns mineiras que tivo uso quizais ata al\u00e9n da \u00e9poca do Reino Suevo de Galicia, chegando ata o s\u00e9culo VII.\nO nacemento de Santiago como se co\u00f1ece agora est\u00e1 ligada \u00e1 descuberta (presumible) dos restos do Ap\u00f3stolo Santiago entre o 820 e o 835, a elevaci\u00f3n do rango relixioso dos restos, a Universidade e na actualidade \u00e1 capitalidade de Galiza.\nSegundo a tradici\u00f3n medieval, como aparece por primeira vez na Concordia de Antealtares (1077), o eremita Paio alertado por luces nocturnas que se produc\u00edan no bosque de Libred\u00f3n avisou o bispo de Iria Flavia, Teodomiro, quen descubriu os restos de Santiago o Maior e de dous dos seus disc\u00edpulos, no lugar que posteriormente se levantar\u00eda Compostela, top\u00f3nimo que poder\u00eda vir de \"Campus Stellae\", isto \u00e9 \"campo de estrelas\", ou m\u00e1is probabelmente de \"Composita Tella\", \"terras ben axeitadas\", eufemismo por cemiterio; ou mesmo \"[Ja]Com[e A]postol[u]\"). O nome tam\u00e9n se ten relacionado co hipocor\u00edstico \"Compostela\", correspondente ao antrop\u00f3nimo \"Composta\". A descuberta propiciou que Afonso II, necesitado de cohesi\u00f3n interna e apoio externo para o seu reino, fixera unha peregrinaci\u00f3n que anunciou no interior do seu reino e no exterior, a un novo lugar de peregrinaci\u00f3n da cristiandade nun momento no que a importancia de Roma decaera e Xerusal\u00e9n non era accesible por estar en poder dos musulm\u00e1ns.\nSantuario medieval.\nPouco a pouco foise desenvolvendo a cidade, primeiro estableceuse unha comunidade eclesi\u00e1stica permanente a car\u00f3n dos restos atopados formada polo bispo de Iria e os monxes de Antealtares, espontaneamente asentouse unha poboaci\u00f3n heterox\u00e9nea, a\u00ednda que fundamentalmente estaba formada por emigrantes procedentes das aldeas pr\u00f3ximas, que foi aumentando a medida que progresaba a peregrinaci\u00f3n por raz\u00f3ns relixiosas por todo o occidente peninsular, reforzado polo privilexio concedido por Ordo\u00f1o II no ano 915 polo que se establec\u00eda que calquera que permanecera corenta d\u00edas sen ser reclamado como servo pasaba a ser considerado como un home libre con dereito a residir en Compostela. O primeiro habitante co\u00f1ecido de Compostela \u00e9, de feito, un estranxeiro: Bretenaldo Franco, cuxa menci\u00f3n m\u00e1is antiga corresponde \u00f3 ano 955.\nO santuario foi adquirindo relevancia pol\u00edtica. Deste xeito nel foron coroados monarcas do Reino de Galicia e do Reino de Le\u00f3n como Sancho Ord\u00f3\u00f1ez; Ordo\u00f1o IV, Sancho I ou Bermudo II. Como consecuencia, a cidade foi destru\u00edda por Almanzor o 10 de agosto do ano 997, que tan s\u00f3 respectou o sartego do ap\u00f3stolo, tras a volta dos habitantes comezou a reconstruci\u00f3n, o bispo Cresconio a mediados do s\u00e9culo XI dotou \u00e1 cidade dun cinto de foxos e unha muralla como medida defensiva. Malia a ameaza de excomu\u00f1\u00f3n no concilio de Reims, reivindicou para ela a condici\u00f3n de S\u00e9 Apost\u00f3lica.\nNo ano 1075 o bispo Diego P\u00e1ez deu comezo \u00e1 construci\u00f3n da catedral rom\u00e1nica, o aumento da peregrinaci\u00f3n fai de Compostela un lugar de referencia relixiosa en Europa, aumentando a s\u00faa importancia, que se ve recompensada tam\u00e9n politicamente, acadando na \u00e9poca do Arcebispo Diego Xelm\u00edrez a categor\u00eda de metropolitana para a igrexa compostel\u00e1 (1120). A autoridade da Igrexa de Santiago estend\u00edase sobre a maior parte das dioceses do nacente reino de Portugal e sobre a maior\u00eda das do Le\u00f3n. Santiago era, asemade centro dun gran se\u00f1or\u00edo feudal gobernado polos bispos de Compostela que \u00eda dende o r\u00edo Iso ata o Atl\u00e1ntico. Dende Santiago organizouse a resistencia armada fronte \u00e1s invasi\u00f3ns normandas que co\u00f1ec\u00eda ao Reino de Galicia como \"Jakobsland\" (Pa\u00eds de Santiago).\nFito importante, dende o punto de vista pol\u00edtico, foi a coroaci\u00f3n por Diego Xelm\u00edrez de Afonso Raim\u00fandez, o futuro Afonso VII na catedral compostel\u00e1 como rei de Galicia. Dende o punto de vista relixioso, por\u00e9n, hai que salientar a concesi\u00f3n do privilexio do Ano Santo xubilar xacobeo, mediante a Bula \"Regis Aeterni\" polo papa Alexandre III en 1181. Dende o punto de vista social, debe mencionarse o prematuro levantamento burgu\u00e9s contra Diego Xelm\u00edrez e a ra\u00ed\u00f1a Urraca en 1117.\nNestes anos redactouse o C\u00f3dice Calixtino, un conxunto de textos reunidos nos anos finais do arcebispado de Diego Xelm\u00edrez e que se presentaba como da autor\u00eda do Papa Calisto II, fonte fundamental da Historia do peregrinaci\u00f3n a tumba do Ap\u00f3stolo.\nNo tempo no que acada o arcebispado Berenguel de Landoria Santiago de Compostela estaba levantada en armas, dende o ano 1318, encabezada polo nobre Afonso Su\u00e1rez de Deza. A soluci\u00f3n \u00f3 conflito produciuse no denominado d\u00eda da ira, o 16 de setembro de 1320, cando no castelo da Rocha Forte os l\u00edderes da revolta foron asasinados. Tralos acontecementos, o 27 de setembro, as\u00ednase a paz.\nEntre os s\u00e9culos XII e XIII foise artellando a rede de r\u00faas dentro do recinto amurallado. A chegada da Peste Negra a cidade supuxo unha forte recesi\u00f3n demogr\u00e1fica, a partir de 1380 recuperou poboaci\u00f3n e no s\u00e9culo XV ti\u00f1a entre 4 e 5.000 habitantes.\nIdade Moderna.\nA fundaci\u00f3n da Universidade no ano 1495 por Lopo G\u00f3mez de Marzoa e o labor do arcebispo Alonso III de Fonseca danlle un novo pulo a atracci\u00f3n de Santiago, en particular en Galiza, atracci\u00f3n que continuar\u00e1 tendo a\u00ednda a pesar do descenso relativo da importancia da cidade.\nPola s\u00faa parte o cabido compostel\u00e1n dirixido polo de\u00e1n Diego de Muros III promoveu outras obras de grande importancia e cun car\u00e1cter propio do humanismo, o Hospital Real e o Estudo Vello, xermolo da futura Universidade e outras acci\u00f3ns que conformaron o Santiago actual.\nFoi sede da Real Audiencia do Reino de Galicia dende 1508, pero a presi\u00f3n eclesi\u00e1stica, fixo que se trasladara a Coru\u00f1a en 1578.\nAs reformas do poder monacal da orde bieita marcaron o renacemento de San Marti\u00f1o Pinario e San Paio de Antealtares o que contribu\u00edu a dar azos a unha intensa actividade construtiva.\nOs azoutes da peste obrigaron ao arcebispo Francisco Blanco a fundar o hospital de San Roque, Santo baixo a cuxa protecci\u00f3n se puxo o pobo de Santiago.\nA principios do s\u00e9culo XVII prod\u00facese un per\u00edodo de decadencia na cidade. O italiano Cesare Baronnio, confesor do Papa Clemente VII, na s\u00faa obra \"Annuales Eclesi\u00e1sticos\" puxo en cuesti\u00f3n a peregrinaci\u00f3n do Ap\u00f3stolo a Hispania. Este dato foi recollido no \"Breviario Romano\" producindo un grave dano a cidade das peregrinaci\u00f3ns. O Cabido Compostel\u00e1n conseguiu pouco tempo despois que se modificase o Breviario, pero unha nova dificultade tivo que ser salvada; a Orde dos Carmelitas, nos anos 1617 e 1626, promoveron a Santa Tareixa como Copatroa de Espa\u00f1a, cas perdas econ\u00f3micas que significaba para Santiago. De novo o Cabido logrou, coa axuda de importantes persoeiros da sociedade do momento como Quevedo, devolverlle ao Ap\u00f3stolo \u00e1 situaci\u00f3n de \u00fanico Patr\u00f3n de Espa\u00f1a.\nA\u00ednda houbo un novo feito similar, no ano 1643 as Cortes propo\u00f1en un novo copatr\u00f3n de Espa\u00f1a, a San Miguel Arcanxo, pero esta proposta decaeu moi r\u00e1pido xa que nese mesmo ano Filipe IV estableceu a Santiago como \u00fanico patr\u00f3n de Espa\u00f1a e estableceu, todos os 25 de xullo, unha ofrenda rexia de 1.000 escudos de ouro ao arcebispado de Santiago, e unha gran pensi\u00f3n por 20 anos para sufragar a realizaci\u00f3n dun gran retablo na s\u00faa honra (que se comezou a constru\u00edr no ano 1658). Estes feitos produciron unha bonanza econ\u00f3mica que fixo posible custear novas construci\u00f3ns e reformas que se multiplicaron por toda a cidade, obras nas que se plasmou un estilo propio e ao mesmo tempo universal, o barroco compostel\u00e1n.\nEsplendor Barroco.\nA prosperidade do cabido catedralicio e dos mosteiros fixo de Santiago un centro art\u00edstico punteiro. Nun primeiro momento comezaron a traballar no taller da Catedral unha serie de mestres de obras e arquitectos for\u00e1neos, como Jos\u00e9 Vega y Verdugo (procedente de Madrid), o portugu\u00e9s Francisco de Antas, o salmantino Jos\u00e9 Pe\u00f1a de Toro, o c\u00e1ntabro Melchor de Velasco ou o Arquitecto Real Pedro de la Torre.\nNeste taller e no de San Marti\u00f1o Pinario form\u00e1ronse un grupo de arquitectos galegos que cara ao ano 1670 tomaron as rendas das obras que se estaban a desenvolver en toda a cidade. Figuras egrexias como o compostel\u00e1n Diego de Romay, Domingo de Andrade (torre do reloxo), Frei Tom\u00e1s Alonso, o leon\u00e9s Frei Gabriel de Casas, Pedro de Monteagudo, Sim\u00f3n Rodr\u00edguez (fachada do Convento de Santa Clara), Castro Canseco (retablo de San Paio de Antealtares, Clemente Fern\u00e1ndez Sarela (Casas do Cabido e do De\u00e1n) ou Fernando de Casas Novoa (fachada do Obradoiro) fixeron de Santiago un conxunto barroco de alto nivel a escala mundial. As magnificencia e as peculiaridades do estilo arquitect\u00f3nico destas personalidades fan que se fale de \"barroco compostel\u00e1n\". O arcebispo mecenas por excelencia foi Frei Antonio de Monroy.\nSantiago neste per\u00edodo conv\u00e9rtese en refuxio dos exiliados irlandeses que reclaman acollida e centros de formaci\u00f3n como o Colexio dos Irlandeses.\nSantiago ata a actualidade.\nMalia a forza da Igrexa, xurdiron iniciativas ilustradas como a Sociedad Econ\u00f3mica de Amigos del Pa\u00eds de Santiago. Pero trala ocupaci\u00f3n francesa e o fito do Batall\u00f3n Literario contra a ocupaci\u00f3n, Santiago transf\u00f3rmase nun baluarte carlista. A Igrexa de Santiago arela restaurar un Reino de Galicia tradicionalista dentro dunha monarqu\u00eda espa\u00f1ola consonte aos par\u00e1metros do Antigo R\u00e9xime.\nEn Santiago naceu en 1800 o primeiro xornal galego, \"El Cat\u00f3n Compostelano\". Avanzado o s\u00e9culo XIX existen f\u00e1bricas de tipo artesanal de curtidos, chocolate e gasosas. Pero a loita contra o inmobilismo verase freada polo atraso das v\u00edas f\u00e9rreas (non hai tren \u00e1 Coru\u00f1a ata 1943).\nNo s\u00e9culo XX Santiago ser\u00e1 testemu\u00f1a dun renacer galeguista co Seminario de Estudos Galegos e a Asemblea de municipios que no albor da Segunda Rep\u00fablica se amosou maioritariamente favorable \u00e1 redacci\u00f3n do estatuto de autonom\u00eda. A sublevaci\u00f3n militar de 1936 acabou con esa alborada. O alcalde galeguista \u00c1nxel Casal foi fusilado.\nA aprobaci\u00f3n do Estatuto de Autonom\u00eda de Galicia de 1981 nomeaba Santiago de Compostela como capital galega, obtendo como consecuencia un novo pulo na fin do s\u00e9culo XX que contrarrestou amplamente o decrecemento relativo da importancia como cidade universitaria \u00f3 cre\u00e1rense en 1989 a Universidade de Vigo e a Universidade da Coru\u00f1a."}
{"id": "40019", "revid": "23204", "url": "https://gl.wikipedia.org/wiki?curid=40019", "title": "Artemisa", "text": "\"Para a planta chamada artemisa v\u00e9xase o artigo:Herba de Nosa Se\u00f1ora.\"\nArtemisa \u00e9 na mitolox\u00eda grega unha deusa da caza e das bestas salvaxes.\nTraxectoria.\n\u00c9 a irm\u00e1 xemelga de Apolo e filla de Leto e Zeus. Posteriormente, chegouse a identificar con H\u00e9cate, a deusa dos mortos, que recibe como sacrificio humano a Ifixenia, filla de Agamen\u00f3n. Este, antes de partir a Troia, ten que ofrecer \u00e1 s\u00faa propia filla en sacrificio \u00e1 deusa para que os ventos que lle impiden sa\u00edr da cidade de Micenas cesen. Isto comportar\u00e1 o odio da s\u00faa esposa Clitemnestra que, \u00e1 volta da guerra, dar\u00e1 morte \u00f3 seu marido coa axuda do seu amante Existo. Do mesmo xeito, tam\u00e9n se asimilou a Selene, deusa da L\u00faa, que bica pola noite \u00f3 pastor Endimi\u00f3n, castigado por Xuno a durmir trinta anos. O templo m\u00e1is importante da deusa estaba na cidade xonia de \u00c9feso, considerado unha das sete marabillas da Antig\u00fcidade, foi constru\u00eddo no ano 356 a.C. cun impo\u00f1ente tama\u00f1o e unha profusa decoraci\u00f3n helen\u00edstica. Asemade, foi destru\u00eddo no ano 262 d.C. polos godos.\nLendas.\nAs lendas m\u00e1is importantes nas que participa de forma activa a deusa son as seguintes:\nO castigo de N\u00edobe. N\u00edobe era filla de T\u00e1ntalo e tivo seis fillos e seis fillas, mentres que Leto tivera tan s\u00f3 dous: Apolo e \u00c1rtemis. Ent\u00f3n a mortal comezouse a mofar da \"escasa\" fertilidade da deusa e, ante este ultraxe, os dous xemelgos responderon cunha cruel matanza, acabando Apolo cos seis fillos e \u00c1rtemis coas seis fillas, a\u00ednda que fontes m\u00e1is tard\u00edas aseguran que a deusa salvou a unha das rapazas de N\u00edobe convert\u00e9ndoa en sacerdotisa para o seu templo.\nO pr\u00edncipe Acte\u00f3n. Certo d\u00eda, a deusa \u00c1rtemis estaba a se ba\u00f1ar nun r\u00edo totalmente espida. Ent\u00f3n, Acte\u00f3n, que estaba cazando e se achegara \u00f3 escoitar uns ru\u00eddos, apartou as p\u00f3las que cubr\u00edan \u00e1 deusa, v\u00e9ndoa espida. Ela, moi anoxada, rociouno con auga e converteuno nun cervo que, de seguido, foi perseguido e morto polos seus propios cans de caza. Deste episodio, danos boa conta Ovidio nas \"Metamorfoses\".\nA deusa ad\u00f3itase representar armada con alxaba, arco e frechas, que comparte co seu irm\u00e1n Apolo. Consid\u00e9rase a fundadora e deusa principal para a lendaria tribo das Amazonas que, como a deusa, dedic\u00e1banse \u00e1 caza e \u00e1 loita.\nTam\u00e9n \u00e9 protectora da virxindade e castidade femininas, as cales protexeu contra o cazador Ori\u00f3n do que a deusa se namorou mand\u00e1ndolle un escorpi\u00f3n para que o matara unha vez que este a intentara violar. Como deusa, pode chamar a atenci\u00f3n a s\u00faa falta de piedade que, nun primeiro momento, salta \u00e1 vista. Pero esta falta de bondade ou piedade non \u00e9 tan evidente en realidade, pois tam\u00e9n proporcionaba unha doce morte \u00e1s mulleres no parto cando as cousas se complicaban.\nEn Roma, asimilouse a Diana, coa que compart\u00eda multitude de semellanzas e, unha vez inserida nesta civilizaci\u00f3n, tam\u00e9n se lle atrib\u00faen novos mitos, destacando a s\u00faa participaci\u00f3n na obra cumio de Virxilio, a \"Eneida\", onde en todo momento axuda e defende \u00e1 amazona Camila, a cal, unha vez morta por Arrunte, \u00e9 vingada pola deusa. En Roma, constru\u00eduselle un templo no Aventino e a s\u00faa festa celebr\u00e1base nos idos de agosto, isto \u00e9, o d\u00eda trece."}
{"id": "40020", "revid": "1410", "url": "https://gl.wikipedia.org/wiki?curid=40020", "title": "Parlamento escoc\u00e9s", "text": "O Parlamento escoc\u00e9s (en ingl\u00e9s, Scottish Parliament, en ga\u00e9lico escoc\u00e9s P\u00e0rlamaid na h-Alba e en escoc\u00e9s Scots Pairlament) \u00e9 o lexislativo unicameral de Escocia. At\u00f3pase situado na zona de Holyrood, na cidade de Edimburgo ao remate da Milla real, a principal arteria hist\u00f3rica da capital. Por iso ao parlamento escoc\u00e9s se lle co\u00f1ece informalmente por \"Holyrood\". Est\u00e1 composto por 129 deputados que se escollen democraticamente cada catro anos por un sistema mixto proporcional e directo, isto \u00e9, 73 deputados proceden da elecci\u00f3n de 73 circunscrici\u00f3ns e 56 rep\u00e1rtense proporcionalmente conforme oito rexi\u00f3ns distintas. \nO primeiro parlamento de Escocia, tam\u00e9n chamado os Estados de Escocia, foi a c\u00e1mara lexislativa do Reino de Escocia, e funcionou dende comezos do s\u00e9culo XIII ata que a monarqu\u00eda independente se fusionou co Reino de Inglaterra conforme a Lei da Uni\u00f3n de 1707, para formar o Reino de Gran Breta\u00f1a. Como consecuencia, tam\u00e9n o Parlamento de Escocia se fusionou co Parlamento de Inglaterra para formar o Parlamento de Gran Breta\u00f1a, que ten a s\u00faa sede en Westminster, en Londres.\nLogo do referendo escoc\u00e9s de 1997 onde os escoceses apoiaron amplamente a recuperaci\u00f3n da instituci\u00f3n lexislativa, o actual parlamento estableceuno a Lei de Escocia de 1998, que lle devolve algunhas capacidades a esta naci\u00f3n. Esta lei define tam\u00e9n as competencias da c\u00e1mara sinalando explicitamente aqueles asuntos que lle corresponden unicamente xestionalos a Westminster, entre os que se atopan a lei que rexe esta c\u00e1mara as\u00ed como a capacidade para aumentarlle ou reducirlle competencias. A primeira sesi\u00f3n do novo parlamento tivo lugar o 12 de maio de 1999.\nO seu presidente actual (en funci\u00f3ns) \u00e9 George Reid, que renunciou voluntariamente a s\u00faa militancia nacionalista para poder desempe\u00f1ar mellor o seu cargo de presidente.\nHistoria.\nAntes da Lei da Uni\u00f3n de 1707, Escocia era un reino independente cunha c\u00e1mara lexislativa propia chamada os Estados de Escocia. Nas conversas iniciais da \u00e9poca, os escoceses suxer\u00edronlles aos ingleses que o seu parlamento continuase existindo, pero non lles foi aceptado.\nDurante estes tres s\u00e9culos, o Parlamento escoc\u00e9s seguiu sendo un importante elemento da identidade nacional escocesa e produc\u00edronse en 1914 distintas petici\u00f3ns para que fose devolto, pero a primeira guerra mundial foi unha boa escusa para arquivalas. Un s\u00fapeto avance do nacionalismo escoc\u00e9s durante os \u00faltimos anos sesenta impulsou as demandas dalg\u00fans pola autodeterminaci\u00f3n e pola independencia, e levou o goberno laborista de Harold Wilson a crear a Comisi\u00f3n Kilbrandon para a reforma da constituci\u00f3n brit\u00e1nica en 1969. Un dos obxectivos da comisi\u00f3n era examinar as posibilidades de dotar a Escocia dun maior autogoberno dentro dun \u00fanico estado: o Reino Unido. Kilbrandon publicou o seu informe en 1973 recomendando o establecemento dun Parlamento escoc\u00e9s elixido directamente polo pobo e que puidese lexislar sobre a maior\u00eda dos asuntos internos de Escocia.\nNese tempo o descubrimento de pozos petrol\u00edferos no Mar do Norte e a conseguinte campa\u00f1a publicitaria do Partido Nacional Escoc\u00e9s (SNP) co slogan \"\u00c9 petr\u00f3leo escoc\u00e9s\", fixeron medraron a\u00ednda m\u00e1is os apoios tanto a prol da independencia como a prol do SNP. O argumento da formaci\u00f3n nacionalista era que a explotaci\u00f3n do petr\u00f3leo non estaba a beneficiar a Escocia tanto como deber\u00eda. A suma deses acontecementos levou ao primeiro ministro Wilson a iniciar medidas para a devoluci\u00f3n do lexislativo, se ben non foi ata 1978 cando as propostas chegaron ao Parlamento brit\u00e1nico. Nos termos da Lei de Escocia de 1978, deber\u00eda constitu\u00edrse un parlamento en Edimburgo se a maior\u00eda do electorado escoc\u00e9s votaba ao seu favor nun referendo. A consulta popular tivo lugar o 1 de marzo de 1979, pero non acadou o apoio abondo conforme sinalaba aquela lei. O 52% votou a favor, pero ese 52% s\u00f3 representaba un 40% do electorado, porque se producira unha abstenci\u00f3n pr\u00f3xima ao terzo dos votantes.\nDurante os anos oitenta e noventa, as petici\u00f3ns a prol dun Parlamento escoc\u00e9s seguiron medrando, en parte debido a que o goberno do Reino Unido estivo controlado polo Partido Conservador de Margaret Thatcher e John Major, formaci\u00f3n que ti\u00f1a moi poucos apoios en Escocia. Como consecuencia da derrota no referendo, os nacionalistas lideraron unha Convenci\u00f3n Constitucional Escocesa na que tomaron parte organizaci\u00f3ns, partidos e empresarios.\nA devoluci\u00f3n do Parlamento regresou ao plano electoral coa s\u00faa inclusi\u00f3n no programa do laborista Tony Blair, nado el mesmo en Edimburgo. O 11 de setembro de 1997 votouse en referendo a prol da creaci\u00f3n dunha nova asemblea lexislativa que tivese capacidade para variar as taxas impositivas. Como consecuencia desa decisi\u00f3n popular, o goberno promulgou a Lei de Escocia de 1998 e o 1 de xullo de 1999, logo das primeiras elecci\u00f3ns ao parlamento escoc\u00e9s, se constitu\u00eda a nova c\u00e1mara. A s\u00faa primeira sede, con car\u00e1cter provisional, ocupouna na Igrexa de Escocia da Milla real, en Edimburgo.\nO edificio.\nDende setembro de 2004 a sede oficial do Parlamento escoc\u00e9s \u00e9 o Edificio do Parlamento escoc\u00e9s, no barrio de Holyrood, en Edimburgo. Foi dese\u00f1ado polo arquitecto catal\u00e1n Enric Miralles, e componse dun conxunto de edificios con forma de folla, con cuberta herbosa, que queren mesturarse co parque adxacente e cos dep\u00f3sitos de pedras que proceden de construci\u00f3ns anteriores. Polo seu interior esp\u00e1llanse distintos motivos xeom\u00e9tricos baseados no cadro de Henry Raeburn do Reverendo patinando, unha aut\u00e9ntica icona da arte escocesa. Gabletes encadeados e o horizonte de barcas dadas a volta do Garden Lobby completan a s\u00faa arquitectura. A ra\u00ed\u00f1a Isabel II inaugurou o novo edificio o 9 de outubro de 2004.\nMentres a construci\u00f3n do edificio se prolongaba (e iso foi durante tres anos m\u00e1is do previsto) o Parlamento tivo a s\u00faa sede no Sala da Asemblea Xeral da Igrexa de Escocia, a uns centos de metros de Holyrood, tam\u00e9n en Edimburgo. As fotograf\u00edas oficiais e as entrevistas para a televisi\u00f3n a mi\u00fado te\u00f1en lugar nun patio anexo ao Parlamento, que lle pertence \u00e1 Universidade de Edimburgo. Ademais, e de maneira puntual, o Parlamento escoc\u00e9s reuniuse no Consello Rexional de Strathclyde, en Glasgow en maio de 2000 e na Universidade de Aberdeen, en maio de 2002.\nAdemais, en marzo de 2006, unha das trabes do teito esvarou do seu soporte e quedou bailando sobre as bancadas do conservadores. O debate na c\u00e1mara houbo de suspenderse e os traballos parlamentarios dirix\u00edronse ao Hub de Edimburgo durante unha semana, mentres se levaban a cabo as inspecci\u00f3ns correspondentes.\nCargos.\nDespois de cada elecci\u00f3n ao Parlamento escoc\u00e9s, e ao comezo dos tempos parlamentarios, os deputados elixen un de entre eles para que acceda ao cargo de Presidente do Parlamento escoc\u00e9s as\u00ed como dous secretarios. Ao presidente e aos dous secretarios esc\u00f3llenos os 129 deputados en votaci\u00f3n secreta, a \u00fanica que pode ter estas caracter\u00edsticas segundo o seu regulamento.\nO labor principal do presidente do Parlamento escoc\u00e9s \u00e9 o de ordenar os procedementos da c\u00e1mara, e nesa tarefa tanto el como os seus secretarios te\u00f1en que ser imparciais. Durante os debates estes tres cargos est\u00e1n axudados por un administrativo especialista en procedemento, as\u00ed como por un administrativo que ten como funci\u00f3n controlar o sistema de voto e os reloxos do parlamento. Ademais, a \u00e1rea da presidencia ten ao seu cargo un funcionario que asegura que todo funciona correctamente e que tanto o persoal como o inmoble e os recursos est\u00e1n listos para o seu emprego.\nO presidente tam\u00e9n ten como misi\u00f3n distribu\u00edr os tempos na c\u00e1mara, e representar institucionalmente o Parlamento, tanto f\u00f3ra como dentro de Escocia.\nNa actualidade.\nNa actualidade os cargos, que est\u00e1n en funci\u00f3ns ata a formaci\u00f3n dun novo parlamento, son estes:\nDentro do Goberno escoc\u00e9s existe unha carteira para Asuntos Parlamentarios, que se encarga de facer flu\u00eddas as relaci\u00f3ns entre o executivo e o lexislativo. A s\u00faa ministra, en funci\u00f3ns, \u00e9 Margaret Curran.\nComposici\u00f3n.\nO Parlamento escoc\u00e9s ten 129 deputados. As \u00faltimas elecci\u00f3ns celebr\u00e1ronse o 6 de maio de 2021\nVelaqu\u00ed a distribuci\u00f3n actual de escanos. En n\u00fameros en letras grosas escr\u00edbense os deputados conforme se atopen actualmente (agora, maio de 2021)."}
{"id": "40021", "revid": "23204", "url": "https://gl.wikipedia.org/wiki?curid=40021", "title": "Touki Bouki", "text": "Touki Bouki, que poder\u00eda traducirse ao galego como A viaxe da hiena, \u00e9 un filme senegal\u00e9s, de 1973, dirixido por Djibril Diop Mamb\u00e9ty, e que est\u00e1 considerado como un cl\u00e1sico do cinema africano.\nSinopse.\nO pastor marxinal Mory e mais a s\u00faa amante Anta, unha universitaria rebelde que viste de xeito masculino, queren marchar do Senegal deixando atr\u00e1s a s\u00faa vida tradicional. Para iso necesitan cartos que non te\u00f1en, e far\u00e1n todo tipo de argallas para conseguilos. Subidos nunha moto ao Easy Rider, que ademais leva no guieiro unha cornamenta de vaca, acabar\u00e1n por roubarlles roupa e di\u00f1eiro a uns se\u00f1oritos da burgues\u00eda de Dakar. Con eses cartos e vestidos estrafalariamente tentar\u00e1n subir a un transatl\u00e1ntico que os leve a Par\u00eds. Pero na escada de subir el arrep\u00edntese e volve para recuperar a moto esquecida. Finalmente, s\u00f3 ela marchar\u00e1 a Europa.\nRelevancia.\nO filme \"Touki Bouki\" representa un fito na historia do cinema africano. Ademais da consistencia da produci\u00f3n e do emprego da cor, pouco com\u00fan no tempo e na latitude, a obra explora cami\u00f1os moi distintos aos que daquela seguira o cinema africano. A s\u00faa forma de narrar simbolista, a s\u00faa mestura de comedia e drama, a presenza da homosexualidade , os movementos da c\u00e1mara, con longu\u00edsimos travellings ou os espidos femininos son sorprendentes para o contexto. P\u00f3dese considerar un filme do subx\u00e9nero de escapadas, pero tam\u00e9n unha ollada conservadora e anticolonial. Non se estreou en Europa ata 1986."}
{"id": "40022", "revid": "197", "url": "https://gl.wikipedia.org/wiki?curid=40022", "title": "Eduardo Dato", "text": "Eduardo Dato Iradier, nado na Coru\u00f1a o 12 de agosto de 1856 e finado en Madrid o 8 de marzo de 1921, foi un pol\u00edtico e xurista de orixe galega. Foi ministro en 1899, 1902 e 1918 e xefe de goberno entre 1913 e 1915 e entre 1917 e 1920. A nota fundamental da s\u00faa carreira pol\u00edtica foi a lealdade \u00f3 edificio pol\u00edtico da Restauraci\u00f3n borb\u00f3nica.\nTraxectoria.\nNado na Coru\u00f1a, trasladouse a Madrid de moi novo coa s\u00faa familia. Estudou Leis na Universidade Central de Madrid e en 1875, \u00f3s 19 anos remataba a s\u00faa licenciatura en Dereito Civil e Can\u00f3nico.\nViaxou polo estranxeiro, o que lle proporcionou unha ampla cultura e co\u00f1ecementos doutras linguas. Non tardar\u00eda en adquirir prestixio como avogado e en darse a co\u00f1ecer polos seus dotes oratorios, decidindo dedicarse \u00e1 pol\u00edtica.\nA reputaci\u00f3n profesional do seu bufete madrile\u00f1o de avogados para o que conseguiu renome internacional abriulle as portas da alta pol\u00edtica. Desde moi novo estivo afiliado \u00f3 Partido Liberal Conservador de C\u00e1novas sendo elixido membro das Cortes na \u00faltima lexislatura de Afonso XII. Chegar\u00eda a gozar ata a s\u00faa morte dunha longa carreira parlamentaria.\nSeguiu a Romero Robledo na s\u00faa cr\u00edtica a C\u00e1novas del Castillo, o fundador do partido, cando este lles cedeu o poder \u00f3s liberais, inaugurando o sistema de \u201cquendas\u201d.\nFoi subsecretario de Gobernaci\u00f3n en 1892. Pouco tempo despois, nunha inspecci\u00f3n do concello de Madrid, non dubidou en denunciar as irregularidades administrativas que detectou. Ser\u00eda a discusi\u00f3n deste asunto nas cortes o que ocasionar\u00eda a ruptura de C\u00e1novas con Francisco Silvela e a disidencia de Dato e dun importante sector do partido.\nMorto C\u00e1novas e liquidado o goberno de Sagasta que precedera o \u201cDesastre de 1898\u201d, Dato ocupouse da carteira de Gobernaci\u00f3n no gabinete \u201crexeneracionista\u201d dirixido por Silvela (1899, 1900). Desde o seu ministerio comezar\u00eda a dar forma \u00e1 primeira lexislaci\u00f3n laboral programada pola Restauraci\u00f3n.\nEn 1902 figurou como ministro de Graza e Xustiza no gabinete Silvela que levou \u00e1s Cortes a Lei de Bases da Administraci\u00f3n Local.\nCon Maura como l\u00edder do partido, durante o seu goberno de 1907-1909, Dato non ocupou carteiras ministeriais pero desempe\u00f1ou certos postos de relevancia coma a alcald\u00eda de Madrid e a presidencia das Cortes.\nTras o asasinato de Canalejas e esgotado o mandato liberal do Conde de Romanones (1912), Dato aceptou o encargo do Rei de formar goberno fronte a Maura que puxera condici\u00f3ns. Desde ent\u00f3n o partido dividiuse entre os \u201cid\u00f3neos\u201d (o grupo maioritario do partido) e os \u201cmauristas\u201d, m\u00e1is radicais nas s\u00faas formulaci\u00f3ns.\nDurante o seu mandato como presidente do goberno, Dato soubo manter Espa\u00f1a nunha posici\u00f3n de neutralidade durante os anos que durou a primeira guerra mundial a pesar da divisi\u00f3n que se formou no pa\u00eds entre os denominados xerman\u00f3filos e os partidarios dos aliados. En pol\u00edtica interior, aceptou o \u201cgoberno autonomista\u201d da Mancomunidade Catal\u00e1.\nDespois do bienio liberal de 1915 a 1917, volveu \u00f3 poder cando se comezaron a notar os primeiros signos de recesi\u00f3n tras a bonanza dos anos da guerra. Dato legalizou as Xuntas Militares que se formaron como reflexo do sindicalismo que estaba impregnando a sociedade da \u00e9poca e tivo que facer fronte \u00e1 grave axitaci\u00f3n pol\u00edtica e sindical da inmediata posguerra. En Barcelona \u00f3 tempo que se xuntaba a Asemblea de Parlamentarios convocada por Camb\u00f3 estalaba a folga xeral revolucionaria co apoio dos dous grandes sindicatos. Ante unha crise social desta magnitude, Dato non dubidou en utilizar o ex\u00e9rcito, que ti\u00f1a da s\u00faa man, para sufocar a folga.\nEn 1918, Datou volveu a desempe\u00f1ar a carteira de Estado co gabinete de concentraci\u00f3n nacional presidido por Maura. Nos anos a\u00ednda cr\u00edticos da posguerra, presidiu o goberno de 1921 cando o ambiente en Barcelona entre patronal e centrais sindicais se fac\u00eda m\u00e1is insoportable. O seu apoio \u00e1 represi\u00f3n da subversi\u00f3n social e \u00e1 Lei de Fugas convert\u00e9rono en branco do extremismo anarquista.\nFoi abatido por m\u00e1is de 20 disparos o 8 de marzo de 1921 nun atentado perpetrado por dous anarquistas catal\u00e1ns desde un sidecar en marcha na Praza da Independencia de Madrid. Era o segundo magnicidio dun presidente de goberno espa\u00f1ol en pouco m\u00e1is dunha d\u00e9cada. En 1912 fora asasinado Jos\u00e9 Canalejas.\nFamilia.\nCasou con Mar\u00eda del Carmen Barrenechea Montegui, 1.\u00aa duquesa de Dato, con quen tivo tres fillas:\nDistinci\u00f3ns.\nRecibiu as seguintes condecoraci\u00f3ns: o colar da Orde de Carlos III, que lle foi imposto polo rei Afonso XIII, e a medalla penitenciaira de ouro. En Portugal, recibiu a Cruz de San Gregorio Magno e a Cruz da Orde de Cristo. El-Rei concedeulle a t\u00edtulo p\u00f3stumo o Ducado de Dato \u00e1 s\u00faa filla e herdeira. \nNome\u00e1rono fillo adoptivo de Vitoria, onde se lle dedicou, tam\u00e9n, o nome da r\u00faa princioal. Tam\u00e9n ten adicadas r\u00faas na s\u00faa honra en Zaragoza, Calatayud, C\u00f3rdoba, Madrid, Palencia, Palma, Sevilla e Alacant.\nIdeolox\u00eda.\nEncadrado dentro do denominado rexenariocinismo conservador, Feliciano Montero destacou a s\u00faa posici\u00f3n \u00absocial-reformista\u00bb.\u200b Nun discurso de 1910, na Real Academia de Ciencias Morais e Pol\u00edticas, titulado \"Justicia Social\", criticou o solidarismo proveniente de Francia; por\u00e9n, opinaba que eran compatibles a caridade cristi\u00e1 e a xustiza social.\u200b\nComo xurisconsulto fora director da \"Revista General de Legislaci\u00f3n y Jurisprudencia\". Iniciador de reformas sociais, preocupouse polo traballo das mulleres e dos nenos. Foi o creador do Ministerio de Traballo lexislando sobre os accidentes no traballo e sobre o ascenso na maxistratura por antig\u00fcidade.\nDato pertenceu \u00e1 Real Academia de Ciencias Morais e Pol\u00edticas desde 1910 e, dende 1913, como representante de Espa\u00f1a, foi membro permanente do Tribunal Internacional da Haia, do que chegou a ser elixido vicepresidente."}
{"id": "40023", "revid": "234613", "url": "https://gl.wikipedia.org/wiki?curid=40023", "title": "Hesse", "text": ""}
{"id": "40027", "revid": "23204", "url": "https://gl.wikipedia.org/wiki?curid=40027", "title": "Josef Bican", "text": "Josef \"Pepi\" Bican, nado en Viena o 25 de setembro de 1913 e finado o 12 de decembro de 2001, foi un dos grandes futbolistas austr\u00edacos e checoslovacos de t\u00f3dolos tempos. Ga\u00f1ou cinco veces a Bota de Ouro.\nTraxectoria.\nXuventude.\nOs seus pais eran Ludmila, unha vienesa de orixe checa e Frantisek, que vi\u00f1a de Sedlice, na zona sur de Bohemia. O pai de Josef foi futbolista, e xogou para o Hertha Vienna. A\u00ednda que volveu ileso da primeira guerra mundial, morreu moi novo, aos 30 anos. A causa foi unha magoadura nos riles da que rexeitou operarse, por mor dun golpe nun encontro de f\u00fatbol.\nA s\u00faa nai traballaba na coci\u00f1a dun restaurante. O pouco que ga\u00f1aba non daba para comprar unhas botas, as\u00ed que Josef comezou a xogar ao f\u00fabol descalzo. Isto curiosamente fixo que logo desenvolvera moita habilidade no manexo do bal\u00f3n.\nBican asist\u00eda \u00e1 escola Jan Amos Komensky, unha escola checa de Viena. Aos 12 anos comeza a xogar para os xuven\u00eds do Hertha Viena. Cando chega \u00f3s 18 anos, \u00e9 fichado polo Rapid Viena, que nese ent\u00f3n era un dos grandes clubs da cidade.\nUnha das poucas veces que a s\u00faa nai foi ve-lo xogar co Rapid, anoxouse moito cunha falta que lle fixeran \u00f3 seu fillo, e, tras saltar dende a bancada paraugas en man, comezou a bater no opo\u00f1ente de Josef.\nEntre as s\u00faas virtudes destacou sobre todo a s\u00faa velocidade: era quen de correr os 100 metros en 10,8 segundos, que constituir\u00eda unha magn\u00edfica marca no atletismo da \u00e9poca.\nSelecci\u00f3ns.\nO 29 de novembro de 1933 con 20 anos e 64 d\u00edas fai o seu debut coa selecci\u00f3n austr\u00edaca, nun encontro contra a Escocia que rematou 2-2.\nAo ano seguinte, participou con Austria no Mundial de F\u00fatbol Italia 1934, chegando ata as semifinais. No encontro polo terceiro posto perderon coa Alema\u00f1a por 3-2.\nEn 1937 Josef Bican deixa a cidade de Viena para xogar co Slavia Praga. Al\u00ed converteuse en cidad\u00e1n checoslovaco.\nNon puido disputar o mundial de 1938 por un erro burocr\u00e1tico, mais si fixo diversas aparici\u00f3ns coa seleccion checoslovaca. Tam\u00e9n xogou varios encontros con Bohemia e Moravia. En total, 29 goles en 34 encontros internacionais. O seu derradeiro encontro de selecci\u00f3ns foi en 1949 con Checoslovaquia e contra Bulgaria. Perderon por 3-1.\nA Posguerra.\nDespois da segunda guerra mundial alg\u00fans dos mellores clubs de Europa andaban tentando facerse cos servizos de Bican. A Juventus ofreceulle unhas magn\u00edficas condici\u00f3ns mais el desestimounas por mor duns rumores que dic\u00edan que os comunistas estaban a piques de chegar \u00f3 poder en Italia. Decidiu ficar en Praga e, curiosamente, os comunistas chegaron ao poder al\u00ed en 1948. Bican rexeitou unirse ao Partido Comunista, tal coma rexeitara unirse ao Partido Nazi.\nBican tentou de mellorar as s\u00faas relaci\u00f3ns cos comunistas fichando polo Vitkovice Zelezarna. En 1951 foise para o Hradec Kr\u00e1lov\u00e9 pero o 1 de maio de 1953 o Partido Comunista obrigouno a abandonar o club e a cidade. Volver\u00eda ent\u00f3n ao Slavia Praga, onde ficou ata 1955, retir\u00e1ndose do f\u00fatbol con 42 anos.\nCando Pel\u00e9 estaba a piques de chegar aos 1000 goles moitos xornalistas andaban \u00e1 procura doutro xogador que tivera superado o millar. E as\u00ed apareceu o nome de Bican, que sosti\u00f1a ter anotado 5000 goles. Cando lle preguntaron por que non falaba nunca do asunto, Bican respondeulles: \"Quen me vai crer se digo que marquei cinco veces m\u00e1is goles que Pel\u00e9?\". Esta cifra semella excesiva e a \u00fanica fonte documentada son os goles que anotou en liga e coas selecci\u00f3ns (ver t\u00e1boa abaixo).\nJosef \"Pepi\" Bican pasou os seus derradeiros meses nun hospital, aqueixado de problemas de coraz\u00f3n. Morreu aos 88 anos de idade.\nEstat\u00edsticas.\nFoi 12 m\u00e1ximo anotador de liga na s\u00faa carreira e 5 veces Bota de Ouro."}
{"id": "40031", "revid": "43327", "url": "https://gl.wikipedia.org/wiki?curid=40031", "title": "George Reid", "text": "George Reid pode facer referencia a:"}
{"id": "40032", "revid": "85894", "url": "https://gl.wikipedia.org/wiki?curid=40032", "title": "Mieloma m\u00faltiple", "text": "O mieloma m\u00faltiple \u00e9 unha forma de cancro de medula \u00f3sea no que existe unha proliferaci\u00f3n anormal de c\u00e9lulas plasm\u00e1ticas, que son as c\u00e9lulas do sangue que producen os anticorpos (inmunoglobulinas), os encargados de defender o corpo ante infecci\u00f3ns e outras substancias estra\u00f1as (ant\u00edxenos). No mieloma, prod\u00facese de forma continua e inapropiada o mesmo anticorpo, e nunha cantidade maior \u00e1 habitual. Este anticorpo ch\u00e1mase paraprote\u00edna ou compo\u00f1ente monoclonal (prote\u00edna M) e p\u00f3dese detectar no soro e na urina do paciente con mieloma m\u00faltiple."}
{"id": "40033", "revid": "56817", "url": "https://gl.wikipedia.org/wiki?curid=40033", "title": "Motor", "text": "O termo motor pode referirse a:"}
{"id": "40035", "revid": "72012", "url": "https://gl.wikipedia.org/wiki?curid=40035", "title": "Motor (m\u00e1quina)", "text": "Un motor \u00e9 un tipo de m\u00e1quina que transforma calquera forma de enerx\u00eda en enerx\u00eda mec\u00e1nica (isto \u00e9, en movemento). Os motores clasif\u00edcanse segundo a fonte de enerx\u00eda que utilizan e est\u00fadanse na rama da ciencia correspondente a ese tipo de m\u00e1quinas:"}
{"id": "40037", "revid": "98629", "url": "https://gl.wikipedia.org/wiki?curid=40037", "title": "Holyrood", "text": "Holyrood (, ) \u00e9 unha \u00e1rea da cidade de Edimburgo, a capital de Escocia. O nome procede dunha anglizaci\u00f3n do termo escoc\u00e9s \"Haly Ruid\" (\"Santa Cruz\").\nLocalizaci\u00f3n.\nAt\u00f3pase xusto ao leste do centro da cidade, no fondo coa costa da Milla Real, a principal arteria hist\u00f3rica da cidade, que precisamente comunicaba o Castelo de Edimburgo co Palacio de Holyroodhouse, a residencia dos monarcas brit\u00e1nicos en Escocia.\nInterese.\nHolyrood foi nun tempo unha vila separada do Canongate, o centro hist\u00f3rico de Edimburgo , ata 1856. Na actualidade Holyrood acolle o Palacio de Holyroodhouse, a sede do Parlamento escoc\u00e9s, a abad\u00eda de Holyrood e un museo tem\u00e1tico cient\u00edfico, especializado en xeolox\u00eda, chamado \"Our Dynamic Earth\". Polo demais, a \u00e1rea est\u00e1 chea de vivendas residenciais e de edificios gobernamentais."}
{"id": "40039", "revid": "25871", "url": "https://gl.wikipedia.org/wiki?curid=40039", "title": "Holyrood (hom\u00f3nimos)", "text": "Holyrood \u00e9 unha barrio da cidade de Edimburgo. Grazas a iso, ademais do seu significado Holyrood como \u00e1rea urbana, ten outros:"}
{"id": "40040", "revid": "56817", "url": "https://gl.wikipedia.org/wiki?curid=40040", "title": "Pist\u00f3n", "text": "Un pist\u00f3n ou \u00e9mbolo \u00e9 unha peza m\u00f3bil dunha m\u00e1quina, con forma cil\u00edndrica e que se despraza ao longo dun cilindro.\nSe a m\u00e1quina \u00e9 un motor, o movemento do \u00e9mbolo transforma a presi\u00f3n que existe na c\u00e1mara (de combusti\u00f3n nun motor de combusti\u00f3n interna, de expansi\u00f3n nunha m\u00e1quina de vapor), en movemento alternativo, que xeralmente despois ser\u00e1 convertido polo mecanismo de biela-manivela en movemento rotativo na cambota. Se a m\u00e1quina \u00e9 un compresor, transforma o movemento rotativo en enerx\u00eda comunicada a un flu\u00eddo."}
{"id": "40043", "revid": "27249", "url": "https://gl.wikipedia.org/wiki?curid=40043", "title": "Veo de manivelas", "text": "O veo de manivelas ou cego\u00f1al \u00e9 a \u00e1rbore de transmisi\u00f3n dunha m\u00e1quina, que recolle o movemento transmitido polas bielas e c\u00e9deo a unha transmisi\u00f3n ou carga. Ten forma de eixo con c\u00f3bados e contrapesos que, aplicando o sistema do mecanismo biela-manivela, transforma o movemento rectil\u00edneo alternativo en rotatorio e viceversa.\nO veo de manivelas \u00e9 unha parte esencial nos motores alternativos, nos cales o movemento linear dos pist\u00f3ns dentro dos cilindros transm\u00edtese \u00e1s bielas e transf\u00f3rmase nun movemento rotatorio do eixo que, \u00e1 s\u00faa vez, transm\u00edtese \u00e1s rodas e outros elementos como un volante de inercia. O veo de manivelas \u00e9 un elemento estrutural do motor.\nNormalmente fabr\u00edcanse de aliaxes capaces de soportar os esforzos aos que se ven sometidos e poden ter perforaci\u00f3ns e condutos para o paso de lubricante.\nHai diferentes tipos de veos de manivelas; existen de tres apoios, de cinco apoios etc., dependendo do n\u00famero de cilindros que te\u00f1a o motor."}
{"id": "40044", "revid": "5863", "url": "https://gl.wikipedia.org/wiki?curid=40044", "title": "Djibril Diop Mamb\u00e9ty", "text": "Djibril Diop Mamb\u00e9ty era un actor e director de cine senegal\u00e9s nado o 23 de xaneiro de 1945 en Dakar (Senegal) e morto o 23 de xullo de 1998 en Par\u00eds.\nMontou o seu primeiro caf\u00e9-teatro en Dakar, que foi tam\u00e9n o primeiro da cidade. Logo de estudar teatro, comezou a s\u00faa carreira como actor, tanto en teatro como en cine en diversos filmes senegaleses e italianos. As s\u00faas primeiras produci\u00f3ns ser\u00e1n de pequena duraci\u00f3n, como \"Contras' city\" e \"Badou boy\". Pero a s\u00faa primeira longametraxe ser\u00e1 tam\u00e9n a que moitos consideran a s\u00faa obra mestra, o filme \"Touki Bouki\" (\"A viaxe da hiena\"), de 1972, onde explora distintos cami\u00f1os narrativos e un simbolismo desco\u00f1ecido ata daquela.\nO seu segundo filme volver\u00e1 a empregar a referencia \u00e1s hienas, pero sen que te\u00f1a que ver en absoluto co anterior. Vinte anos despois, e logo de que dirixise a curta \"Parlons grand-m\u00e8re\" (\"Falemos avoa\") sobre unha rodaxe de cinema africano, en 1992 presenta pois \"Hy\u00e8nes\", que trata da vinganza dunha vella humillada e que se basea na peza teatral de Friedrich D\u00fcrrenmatt \"A visita da vella dama\".\nEn 1995 decide comezar unha trilox\u00eda de mediometraxes que chama \"Histoires de petites gens\" (\"historias da xenti\u00f1a\"), pero s\u00f3 chega a filmar as d\u00faas primeiras: \"Le Franc\" (1995) e \"La Petite vendeuse de soleil\" (1998, o ano do seu falecemento). Unha c\u00e9ntrase nun m\u00fasico que lle acaba de tocar a loter\u00eda e a outra nunha moci\u00f1a que quere vender xornais na r\u00faa, e as d\u00faas inciden no mesmo tipo de personaxes, ao tempo c\u00f3micos e dram\u00e1ticos.\nA morte chegoulle como consecuencia dun cancro de pulm\u00f3n."}
{"id": "40045", "revid": "54334", "url": "https://gl.wikipedia.org/wiki?curid=40045", "title": "Bux\u00eda", "text": "Unha bux\u00eda \u00e9 un dispositivo que ao serlle aplicada unha grande diferenza de potencial (da orde dos 20 mil Volts) produce unha fa\u00edsca, que provoca a inflamaci\u00f3n dunha mestura combust\u00edbel nun motor a explosi\u00f3n.\nFuncionamento.\nAo circular corrente pola bobina de acendido (unha especie de autotransformador) prod\u00facese unha diferenza de potencial de varios miles de voltios entre os el\u00e9ctrodos, at\u00e9 que se chega ao punto en que se rompe a rixidez diel\u00e9ctrica dos gases na c\u00e1mara de combusti\u00f3n e se produce unha fa\u00edsca. Esta descarga el\u00e9ctrica acende os gases e d\u00e1 comezo \u00e1 combusti\u00f3n."}
{"id": "40047", "revid": "27249", "url": "https://gl.wikipedia.org/wiki?curid=40047", "title": "Diferenza de potencial", "text": ""}
{"id": "40049", "revid": "865", "url": "https://gl.wikipedia.org/wiki?curid=40049", "title": "A Twist in the Myth", "text": "A Twist in the Myth \u00e9 o oitavo \u00e1lbum de estudio da banda de Power Metal alem\u00e1 Blind Guardian."}
{"id": "40053", "revid": "27249", "url": "https://gl.wikipedia.org/wiki?curid=40053", "title": "Ferreiri\u00f1o negro", "text": "O ferreiri\u00f1o negro ou ferreiri\u00f1o com\u00fan (\"Periparus ater\", antes \"Parus ater\") \u00e9 unha ave paseriforme da familia Paridae, com\u00fan en Europa, Asia e o norte de \u00c1frica.\nO ferreiri\u00f1o \u00e9 pequeno, mide apenas 11\u00a0cm e 8 ou 10 gr de peso. A s\u00faa plumaxe \u00e9 ben caracter\u00edstica, coa cabeza negra cunha caracter\u00edsca mancha branca na caluga que destaca sobre o resto da plumaxe; o seu lombo \u00e9 cinsento.\nEn Galicia \u00e9 un paxaro com\u00fan e c\u00f3ntase entre as especies protexidas."}
{"id": "40055", "revid": "1822", "url": "https://gl.wikipedia.org/wiki?curid=40055", "title": "Aerofobia", "text": "Aerofobia \u00e9 o medo m\u00f3rbido de estar ao aire libre ou exposto a correntes de aire. Normalmente \u00fasase para designar especificamente o medo a voar en avi\u00f3n.\nComo en todas as fobias non hai unha raz\u00f3n obxectiva para temer voar, e de feito \u00e9 o medio de transporte colectivo m\u00e1is seguro: no ano 2003 houbo 162 accidentes de aviaci\u00f3n civil e 1204 mortos en todo o mundo."}
{"id": "40056", "revid": "5863", "url": "https://gl.wikipedia.org/wiki?curid=40056", "title": "Foca (hom\u00f3nimos)", "text": "Foca p\u00f3dese referir a:\nAmais, como top\u00f3nimo, Foca pode referirse a:"}
{"id": "40057", "revid": "85894", "url": "https://gl.wikipedia.org/wiki?curid=40057", "title": "Francisco Fraiz Armada", "text": "Francisco Fraiz Armada, nado en Forcarei o 21 de outubro de 1940, \u00e9 un pol\u00edtico ceut\u00ed de orixe galega.\nEnxe\u00f1eiro t\u00e9cnico, foi deputado no Congreso dos Deputados por Ceuta (1982-1986) e alcalde de Ceuta (1983-1985) polo PSOE e polo PFC de novo alcalde de Ceuta (1991-1994). Actualmente \u00e9 dirixente da Uni\u00f3n del Pueblo Ceut\u00ed."}
{"id": "40058", "revid": "5312", "url": "https://gl.wikipedia.org/wiki?curid=40058", "title": "Movimiento Cat\u00f3lico Espa\u00f1ol", "text": "O Movimiento Cat\u00f3lico Espa\u00f1ol (MCE) \u00e9 un partido franquista fundado en 1981 por Jos\u00e9 Luis Corral tras deixar Fuerza Nueva, onde era xefe local en Madrid de Fuerza Joven. Tivo nas elecci\u00f3ns xerais de 1982 un total de 996 votos. Convocou numerosas concentraci\u00f3ns contra o aborto, organiza misas e homenaxes \u00f3s excombatentes da Divisi\u00f3n Azul e dos ca\u00eddos por Espa\u00f1a. Estivo integrado na Alianza por la Unidad Nacional e no Frente Espa\u00f1ol.\nA organizaci\u00f3n xuvenil do MCE \u00e9 a Acci\u00f3n Juvenil Espa\u00f1ola (AJE)."}
{"id": "40061", "revid": "98629", "url": "https://gl.wikipedia.org/wiki?curid=40061", "title": "Referendo escoc\u00e9s de 1997", "text": "O Referendo escoc\u00e9s foi unha consulta popular que se lle fixo \u00e1 cidadan\u00eda escocesa o 11 de setembro de 1997 sobre o que se co\u00f1eceu como a devoluci\u00f3n do parlamento, isto \u00e9, a creaci\u00f3n dunha c\u00e1mara lexislativa propia. O resultado foi afirmativo.\nPreguntas.\nO referendo escoc\u00e9s de 1997 era un referendo prelexislativo que tivo lugar unicamente en Escocia. O referendo foi establecido polo goberno laborista de Tony Blair, que acababa de ga\u00f1ar as elecci\u00f3ns. Era a segunda consulta que se celebraba no territorio escoc\u00e9s sobre a cuesti\u00f3n da reinstauraci\u00f3n dun parlamento aut\u00f3nomo con sede en Edimburgo, despois da frustrada de 1979.\nAos escoceses e escocesas pregunt\u00f3uselle daquela por d\u00faas cuesti\u00f3ns: \nResultados.\nO resultado foi afirmativo para as d\u00faas preguntas.\nResposta do goberno.\nEstes resultados supu\u00f1an un claro apoio \u00e1 restauraci\u00f3n da c\u00e1mara lexislativa en Escocia. Ora ben, con estes mesmos resultados non se obter\u00eda tampouco o apoio que esix\u00eda a primeira das consultas, que necesitaba un 50% sobre o electorado, e non sobre o voto emitido. A\u00ednda as\u00ed, os resultados foron moito m\u00e1is amplos ca en 1979.\nComo consecuencia desta resposta popular, o parlamento brit\u00e1nico aprobou a Lei de Escocia de 1998, pola que se creaba un parlamento escoc\u00e9s e un goberno escoc\u00e9s."}
{"id": "40062", "revid": "23204", "url": "https://gl.wikipedia.org/wiki?curid=40062", "title": "Xogos Ol\u00edmpicos de 1972", "text": "Os Xogos Ol\u00edmpicos de 1972 foron realizados en M\u00fanic entre o 26 de agosto e o 10 de setembro de 1972 e at\u00e9 o comezo de setembro estaban a ser considerados os mellores, m\u00e1is pac\u00edficos e tecnicamente perfectos de todos os tempos, cando foron transformados no maior pesadelo ocorrido na historia das Olimp\u00edadas.\nCoa participaci\u00f3n r\u00e9cord de 121 estados e 7.134 atletas, foron organizados polos alem\u00e1ns para celebrar a paz e nos seus primeiros dez d\u00edas a competici\u00f3n deportiva de alto nivel al\u00ed realizada marabillaba \u00f3 mundo. Mais na madrugada do d\u00eda 5 de setembro, cinco palestinos do grupo terrorista Setembro Negro invadiron a Vila Ol\u00edmpica, mataron a dous membros do equipo de Israel e tomaron a nove ref\u00e9ns. O que se seguiu, coa paralizaci\u00f3n temporal dos Xogos e a morte de todos os ref\u00e9ns israel\u00eds, ficou co\u00f1ecido como o Masacre das Olimp\u00edadas de M\u00fanic.\nCon todas as bandeiras dos pa\u00edses participantes a media hasta e unha misa no estadio ol\u00edmpico en honra das v\u00edtimas, ap\u00f3s 34 horas de interrupci\u00f3n os Xogos volveron a reanudarse, despois da insistencia e a c\u00e9lebre frase do Presidente do COI, Avery Brundage: \"\u201cOs Xogos deben continuar!\u201d\"\nModalidades disputadas.\nO tiro con arco e o balonm\u00e1n foron reintroducidos no programa ol\u00edmpico."}
{"id": "40070", "revid": "197", "url": "https://gl.wikipedia.org/wiki?curid=40070", "title": "Galegoportugu\u00e9s", "text": ""}
{"id": "40071", "revid": "23204", "url": "https://gl.wikipedia.org/wiki?curid=40071", "title": "Partido Socialista", "text": "Partido Socialista \u00e9 o nome de moitos partidos do Mundo. Alg\u00fans deles incorporan o nome do pa\u00eds no seu nme, outros non, e outros te\u00f1en nomes m\u00e1is complexos:"}
{"id": "40073", "revid": "12452", "url": "https://gl.wikipedia.org/wiki?curid=40073", "title": "Rio de Janeiro (cidade)", "text": ""}
{"id": "40081", "revid": "27155", "url": "https://gl.wikipedia.org/wiki?curid=40081", "title": "Microscopio electr\u00f3nico", "text": "Un microscopio electr\u00f3nico \u00e9 un microscopio que utiliza electr\u00f3ns en vez de fot\u00f3ns ou luz visible para formar imaxes de obxectos diminutos. Os microscopios electr\u00f3nicos permiten atinxir unha capacidade de aumento moi superior \u00f3s microscopios convencionais (ata 500.000 aumentos comparados cos 1000 aumentos dos mellores microscopios \u00f3pticos) debido a que a lonxitude de onda dos electr\u00f3ns \u00e9 moito menor c\u00e1 dos fot\u00f3ns.\nO primeiro microscopio electr\u00f3nico foi dese\u00f1ado por Ernst Ruska e Max Knoll entre 1925 e 1930, investigadores que se basearon nos estudos de Louis-Victor de Broglie sobre das propiedades ondulatorias dos electr\u00f3ns.\nUn microscopio electr\u00f3nico funciona cun feixe de electr\u00f3ns acelerados por unha alta voltaxe e focalizados por medio de lentes magn\u00e9ticas. A amplificaci\u00f3n da imaxe prod\u00facese por un conxunto de lentes magn\u00e9ticas que forman unha imaxe sobre unha placa fotogr\u00e1fica ou sobre unha pantalla sensible \u00f3 impacto dos electr\u00f3ns que transfire a imaxe formada \u00e1 pantalla dun ordenador. os microscopios electr\u00f3nicos s\u00f3 se poden ver en branco e negro posto que non utilizan a luz, pero as imaxes poden ser coloreadas no ordenador."}
{"id": "40082", "revid": "98629", "url": "https://gl.wikipedia.org/wiki?curid=40082", "title": "Coccinella septempunctata", "text": "Coccinella septempunctata \u00e9 a maruxi\u00f1a de sete puntos, que \u00e9 a maruxi\u00f1a m\u00e1is com\u00fan en Europa e Galicia. En Galicia \u00e9 un insecto moi co\u00f1ecido e popular, o que explica que te\u00f1a tantos nomes com\u00fans, como principalmente maruxi\u00f1a, reirrei, xoani\u00f1a, barrosi\u00f1a, coccinela, papasol, papoia, voani\u00f1a, vo\u00ed\u00f1a ou xoana. Outros nomes que se lle dan son: adivi\u00f1\u00f3n, bichi\u00f1o de Deus, bixani\u00f1o, carrabouxi\u00f1o, cascarrubia, coco de Deus, costureiri\u00f1a, mexani\u00f1a, paxari\u00f1a, pepi\u00f1arrubia, pita de Deus, pitasol, roice\u00f1a, sabi\u00f1\u00f3n, teresi\u00f1a, vacarrubia ou velairi\u00f1a.\nOs seus \u00e9litros son de cor vermella escura e con tres puntos negros en cada un e outro punto m\u00e1is dividido pola uni\u00f3n entre os dous \u00e9litros, o que fai un total de sete puntos, de onde deriva o seu nome cient\u00edfico (\"septempunctata\", do lat\u00edn septem, 'sete' e punctus 'punto').\nBiolox\u00eda.\n\"C. septempunctata\" ten unha ampla distribuci\u00f3n ecol\u00f3xica; xeralmente vive de comer \u00e1fidos. Entre outros bi\u00f3topos at\u00f3pase en prados, campos, estepas da zona ponto-cauc\u00e1sica, parques, xard\u00edns, bosques de folla ancha do occidente eutropeo e bosques mixtos. Tanto os adultos como as larvas son predadores voraces de \u00e1fidos e, debido a isto, \"C. septempunctata\" foi repetidametne introducida noutras zonas, como en Am\u00e9rica do Norte, como axente para o control biol\u00f3xico de pragas para reducir o n\u00famero de \u00e1fidos, e agora xa est\u00e1 establecida en Am\u00e9rica do Norte, ata o punto que foi designada insecto oficial de sete estados (Delaware, Massachusetts, Nova Hampshire, Ohio e Tennessee). En Am\u00e9rica est\u00e1 superando na competencia a especies nativas doutras \"Coccinella\".\nA\u00ednda que \"C. septempunctata\" \u00e9 principalmente afid\u00f3faga tam\u00e9n come Thysanoptera, Aleyrodidae, larvas de Psyllidae e Cicadellidae, e come ovos dalg\u00fans escaravellos e bolboretas. Prod\u00facense unha ou d\u00faas xeraci\u00f3ns por ano. Os adultos pasan o inverno en beiras de bosques, parques con follas ca\u00eddas, xard\u00edns e baixo codias de \u00e1rbores e rochas.\nAnatom\u00eda e fisiolox\u00eda.\nOs adultos poden ter unha lonxitude corporal de 7,6 a 10,0\u00a0mm. Os seus puntos distintivos e atractivas cores parece que a fan pouco atractiva para os seus predadores. A especie pode segregar un flu\u00eddo polas articulaci\u00f3ns das patas que lle d\u00e1 mal sabor. Unha maruxi\u00f1a que se sente ameazada pode facerse a morta e segregar a substancia dedsagradable para protexerse. Sintetiza o alcaloide t\u00f3xico N-oxido coccinelina e a s\u00faa base libre precoccinelina. Parece ser que dependendo do sexo e a dieta, o tama\u00f1o dos seus puntos e coloraci\u00f3n poden proporcionar aos seus potenciais depredadores certa indicaci\u00f3n do nivel de toxicidade \u00e1 que chega o individuo.\nDistribuci\u00f3n.\nPode encontrarse en Europa, Norte de \u00c1frica, Australia, Chipre, Rusia europea, o C\u00e1ucaso, Siberia, o oriente distante ruso, Belorrusia, Ucra\u00edna, Moldavia, Transcaucasia, Casaquist\u00e1n, centro de Asia, Asia occidental, Oriente Pr\u00f3ximo, Afganist\u00e1n, Mongolia, China, as Coreas, Paquist\u00e1n, Nepal, norte da India, Xap\u00f3n e sueste de Asia. Actualmente pode encontrarse tam\u00e9n en Norteam\u00e9rica (como especie introducida, con poboaci\u00f3ns establecidas desde 1973) e en \u00c1frica tropical.\nPredadores.\nOs seus principais depredadores son pequenos roedores, paxaros e certas ara\u00f1as. Ademais, certos insectos como a barbantesa ou certos chinches como \"Rhynocoris iracundus\", devoran as maruxi\u00f1as en todas as etapas da s\u00faa vida.\nA coccinela asi\u00e1tica \"Harmonia axyridis\" \u00e9 unha especie invasora en pa\u00edses como Inglatera e Francia, que compite coa maruxi\u00f1a de sete puntos e pode tam\u00e9n depredala.\nSubespecies.\nReco\u00f1\u00e9cense como v\u00e1lidas as seguintes subespecies:"}
{"id": "40083", "revid": "85894", "url": "https://gl.wikipedia.org/wiki?curid=40083", "title": "Referendo escoc\u00e9s de 1979", "text": "O Referendo escoc\u00e9s de 1979 foi a primeira consulta popular para a reinstauraci\u00f3n da asemblea lexislativa en Escocia, logo da s\u00faa supresi\u00f3n en 1707. Celebrouse o 1 de marzo de 1979 e o seu resultado foi negativo malia venceren as papeletas que desexaban un si. Case vinte anos m\u00e1is tarde, en 1997, outro referendo emendaba este e recuperaba o Parlamento escoc\u00e9s.\nPreguntas.\nO referendo escoc\u00e9s de 1979 era unha consulta poslexislativa que tivo lugar unicamente en Escocia e onde se valoraban os contidos da Lei de Escocia de 1978. Nesta proposta de lei, recuper\u00e1base a existencia dunha c\u00e1mara lexislativa escocesa, pero neg\u00e1baselle a capacidade \u00e1s autoridades escocesas de xestionar a s\u00faa propia econom\u00eda establecendo distintos sistemas impositivos, que foi un tema que monopolizou a campa\u00f1a electoral\n\u00c1s escocesas e aos escoceses pregunt\u00f3uselles daquela por unha \u00fanica cuesti\u00f3n:\nPosicionamentos.\nA complexa estrutura do referendo levou a tam\u00e9n unha complexa campa\u00f1a, onde os apoios e os rexeitamentos non estaban claros. O Partido Laborista e o Partido Nacional Escoc\u00e9s apoiaban oficialmente a devoluci\u00f3n, pero no seu interior estaban divididos. Entre os laboristas, porque non todos cr\u00edan na devoluci\u00f3n e moitos prefer\u00edan que a capacidade lexislativa estivese toda concentrada en Westminster. E entre os nacionalistas, porque uns entend\u00edan que ese era un paso m\u00e1is cara \u00e1 independencia e outros pensaban que era unha manobra de distracci\u00f3n.\nAdemais, o feito de que o novo parlamento non tivese capacidade para xestionar os seus propios impostos rest\u00e1balle credibilidade e circulou amplamente a idea de que s\u00f3 supor\u00eda un gasto maior de burocracia.\nResultados.\nO resultado da pregunta foi afirmativo.\nResposta do goberno.\nA\u00ednda que a maior\u00eda dos escoceses votou a prol dese proxecto de Lei de Escocia, o goberno rexeitou o referendo porque non se cumpriu unha cl\u00e1usula sobre a participaci\u00f3n: os votos afirmativos deb\u00edan superar os negativos, e ademais deb\u00edan ser m\u00e1is do 40% do electorado. Cunha abstenci\u00f3n do 37,2% iso era practicamente imposible: deber\u00edan de acharse nunha proporci\u00f3n de 5 a 2. Seguidamente, o Parlamento brit\u00e1nico rexeitou a Lei de Escocia por 301 votos contra 206."}
{"id": "40085", "revid": "5863", "url": "https://gl.wikipedia.org/wiki?curid=40085", "title": "\u00c1lvaro de Figueroa Torres-Mendieta", "text": "\u00c1lvaro de Figueroa Torres Mendieta, Conde de Romanones, nado en Madrid o 9 de agosto de 1863 e finado na mesma cidade o 11 de outubro de 1950, foi un pol\u00edtico espa\u00f1ol. Foi 17 veces ministro e 3 veces presidente do goberno con Afonso XIII.\nTraxectoria.\nSegundo fillo de Joaqu\u00edn Ignacio Figueroa Mendieta e de Ana de Torres Romo, marqueses de Villamejor, naceu en Madrid no medio dunha nobre e rica familia con ra\u00edces e importantes posesi\u00f3ns en Guadalaxara e negocios mas minas de La Uni\u00f3n (Murcia).\nLicenciouse en Dereito en 1884 na Universidade Central de Madrid e trasladouse para doutorarse \u00e1 Universidade de Bolo\u00f1a en Italia coa idea de especializarse en dereito pol\u00edtico.\nNon exerceu a avogac\u00eda, dedic\u00e1ndose \u00e1 pol\u00edtica e \u00f3s negocios. Da man do seu sogro o pol\u00edtico e xurisconsulto Manuel Alonso Mart\u00ednez comezou a s\u00faa andaina pol\u00edtica nas primeiras Cortes da Rexencia de Mar\u00eda Cristina. Dende 1888 a 1936 mant\u00edvose como deputado sen interrupci\u00f3n no seu feudo caciquil de Guadalaxara. Foi elixido concelleiro do Concello de Madrid en 1890 e en 1894 alcalde da cidade. A s\u00faa carreira pol\u00edtica dende os seus inicios estivo sempre vencellada \u00f3 Partido Liberal fundado por Sagasta do que chegou a ser un dos seus principais l\u00edderes. En 1903 fundou o seu \u00f3rgano pol\u00edtico de car\u00e1cter personalista: o \"Diario Universal\".\nFoi ministro de Instruci\u00f3n P\u00fablica e Belas Artes con Sagasta (1901-1902), mandato no que incorporou o soldo dos mestres \u00f3s orzamentos estatais.\nNo mandato liberal de 1905 a 1906 formou parte do goberno de Montero R\u00edos desempe\u00f1ando a carteira de Fomento (Agricultura, Industria, Comercio e Obras P\u00fablicas) e logo do Consello de Ministros que lle adxudicou o de Graza e Xustiza.\nApoiou a ascensi\u00f3n de Jos\u00e9 Canalejas \u00e1 xefatura do Partido Liberal, e como recompensa foi nomeado Ministro de Instruci\u00f3n P\u00fablica (1909) e, m\u00e1is tarde, en 1912, promovido \u00e1 presidencia do Congreso.\nAsasinado Canalejas e convertido en xefe dunha das principais facci\u00f3ns do Partido Liberal conseguiu ser o encargado de formar goberno tras a interinidade de Manuel Garc\u00eda Prieto dende novembro de 1912 ata outubro de 1913. Negociou con Francia o tratado de soberan\u00eda sobre Marrocos movido tanto por simpat\u00edas ideol\u00f3xicas como por intereses econ\u00f3micos no Rif.\nA s\u00faa actitude franc\u00f3fila chocou coa declaraci\u00f3n de neutralidade do goberno de Eduardo Dato e os posicionamentos maioritariamente xerman\u00f3filos dos conservadores. En decembro de 1915 volveu a presidir o goberno, amos\u00e1ndose m\u00e1is favorable \u00f3s aliados na contenda mundial e denunciando a Alema\u00f1a a ra\u00edz do torpedeamento de buques espa\u00f1ois por submarinos alem\u00e1ns. Atacado pola prensa conservadora acabou por presentar a s\u00faa dimisi\u00f3n.\nVolveu a formar parte do goberno de concentraci\u00f3n nacional de Antonio Maura como ministro de Instruci\u00f3n e Xustiza e como ministro de Estado no goberno de Garc\u00eda Prieto que sucedeu a aquel.\nO Rei volveu encargalo do goberno en decembro de 1918 pero durou pouco ante a vaga de conflitos obreiros e a axitaci\u00f3n autonomista de Catalu\u00f1a. Foi relevado en abril de 1919 despois de asinar o 3 de abril de 1919 o chamado \"Decreto da xornada de oito horas\".\nSenador por Guadalaxara e ministro de Graza e Xustiza (1922-1923) no goberno de Garc\u00eda Prieto, pasou a ocupar a presidencia do Senado en 1923, cargo que ocupaba cando Primo de Rivera deu o golpe de Estado o 13 de setembro de 1923.\nDurante a ditadura mant\u00edvose a marxe a\u00ednda que conspirou na \"sanjuanada\" de 1926, polo que Primo de Rivera lle impuxo de multa 500.000 pesetas.\nFormado o goberno de Juan Bautista Aznar-Caba\u00f1as, tras a ca\u00edda da \"dictablanda\" de D\u00e1maso Berenguer, ocupou a carteira de Estado, pero as elecci\u00f3ns de abril de 1931 deixaron \u00e1 vista a inviabilidade pol\u00edtica da opci\u00f3n mon\u00e1rquica. Ante os resultados esmagadoramente favorables \u00e1 Rep\u00fablica, Romanones aconsellou \u00f3 rei Afonso XIII abandonar Espa\u00f1a.\nRomanones entrevistouse persoalmente con Niceto Alcal\u00e1 Zamora pactando o traspaso pac\u00edfico de poderes \u00f3 Goberno Provisorio da Rep\u00fablica sen intervenci\u00f3n militar a cambio de garantir a vida do rei e da s\u00faa familia. Conseguiu manter o seu escano por Guadalaxara nas Cortes republicanas, pero o seu peso pol\u00edtico foi pouco significativo. Foi deputado mon\u00e1rquico nas Cortes constitu\u00edntes da Rep\u00fablica defendendo a figura do rei Afonso XIII no exilio, e a s\u00faa propia xesti\u00f3n.\nNon participou no alzamento nacional de 1936. Fora elixido deputado nas elecci\u00f3ns democr\u00e1ticas dese ano e a guerra civil sorprendeuno en Donostia desde onde pasou a Francia coa axuda do embaixador franc\u00e9s. Regresou \u00e1 zona nacional en 1937 pero nunca m\u00e1is volver\u00eda \u00e1 arena pol\u00edtica. Foi vetado polos falanxistas, e no que lle restou de vida adicouse a completar as s\u00faas memorias e a dirixir a presidencia da Academia de Belas Artes de San Fernando.\nEstivo casado desde 1888 con Casilda, filla do pol\u00edtico Manuel Alonso Mart\u00ednez. Tivo tres fillos e unha \u00fanica filla Casilda de Figueroa, que foi Duquesa consorte de Pastrana \u00f3 contraer matrimonio con Rafael de Bustos. O seu fillo Jos\u00e9 morreu en combate en 1920 na guerra de \u00c1frica.\nObra e ideolox\u00eda.\nRomanones foi un avezado escritor. Escribiu as s\u00faas memorias durante a Rep\u00fablica. Obras s\u00faas foron \"Las Responsabilidades pol\u00edticas del Antiguo R\u00e9gimen\", \"Breviario de Pol\u00edtica Experimental\", \"Biolog\u00eda de los Partidos Pol\u00edticos\", \"El r\u00e9gimen parlamentario y los gobiernos de gabinete\", \"Observaciones y Recuerdos (1912-1921)\", \"Notas de mi vida (1929-1947)\", \"Los cuatro presidentes de la I Rep\u00fablica\", e varias biograf\u00edas, entre elas a de Espartero, a de Amadeu de Savoia e a de Mar\u00eda Cristina de Habsburgo-Lorena.\nFoi ademais de fundador do \"Diario Universal\", propietario de \"El Globo\" e colaborador de \"El Magisterio Espa\u00f1ol\" e de \"El Heraldo de Madrid\".\nA\u00ednda que cat\u00f3lico, Romanones consider\u00e1base inimigo da intransixencia relixiosa e da influencia do clero e foi moi contestado pola Igrexa e as s\u00faas altas autoridades (o Bispo de Tui, por exemplo), sobre todo trala promulgaci\u00f3n da Lei de Matrimonio Civil cando formaba parte do Gabinete de Montero R\u00edos de 1905. Retomou as relaci\u00f3ns co Vaticano pero continuou mant\u00e9ndose partidario da separaci\u00f3n das potestades civil e relixiosa e de que a influencia do clero non puidese interferir no desenvolvemento do poder civil (a trav\u00e9s da chamada \u201clei do cadeado\" de 1910).\nO conde de Romanones \u00e9 o prototipo do \u201cpol\u00edtico de palacio\u201d da Restauraci\u00f3n, titular e defensor de poderosos intereses econ\u00f3micos e posibilista e realista sen demasiados escr\u00fapulos nas s\u00faas manobras pol\u00edticas. Serv\u00edndose da s\u00faa gran fortuna, das s\u00faas influencias persoais e apoi\u00e1ndose no trato \u00edntimo co rei e a familia real, o seu cacicato estendeuse ininterrompidamente dende 1888 a 1936 na provincia de Guadalaxara. Romanones fixo part\u00edcipe dos beneficios deste control pol\u00edtico \u00f3s seus familiares m\u00e1is directos: \u00f3s seus irm\u00e1ns Rodrigo, Jos\u00e9 e Gonzalo (fundador do Banco Espa\u00f1ol de Cr\u00e9dito) e \u00f3s seus fillos Carlos e Alvaro de Figueroa Alonso-Mart\u00ednez.\nDistinci\u00f3ns.\nDoutor en dereito pola Universidade de Bolo\u00f1a, foi membro da Real Academia da Historia e da Real Academia das Ciencias Morais e Pol\u00edticas, presidente do Ateneo madrile\u00f1o e director da Real Academia de Belas Artes de San Fernando.\nObtivo o t\u00edtulo de Conde de Romanones en 1893 e foi grande de Espa\u00f1a dende 1911."}
{"id": "40086", "revid": "570", "url": "https://gl.wikipedia.org/wiki?curid=40086", "title": "Conde de Romanones", "text": ""}
{"id": "40087", "revid": "570", "url": "https://gl.wikipedia.org/wiki?curid=40087", "title": "\u00c1lvaro de Figueroa y Torres", "text": ""}
{"id": "40088", "revid": "570", "url": "https://gl.wikipedia.org/wiki?curid=40088", "title": "\u00c1lvaro de Figueroa Torres y Mendieta", "text": ""}
{"id": "40089", "revid": "570", "url": "https://gl.wikipedia.org/wiki?curid=40089", "title": "\u00c1lvaro de Figueroa", "text": ""}
{"id": "40090", "revid": "570", "url": "https://gl.wikipedia.org/wiki?curid=40090", "title": "\u00c1lvaro Figueroa y Torres Mendieta", "text": ""}
{"id": "40091", "revid": "23204", "url": "https://gl.wikipedia.org/wiki?curid=40091", "title": "Pterosauria", "text": "Os pterosauros (\"lagartos alados\") son un grupo de r\u00e9ptiles voadores que existiron durante a Era Mesozoica. \nAs s\u00faas \u00e1s estaban formadas por unha complexa membrana sostida polo cuarto dedo da man, que estaba hipertrofiado. O seu corpo estaba cuberto de pelo, preservado en f\u00f3siles de polo menos tres especies distintas.\nOs f\u00f3siles m\u00e1is antigos de pterosauros co\u00f1ecidos pertencen como m\u00ednimo \u00f3 Tri\u00e1sico tard\u00edo. O m\u00e1is antigo ch\u00e1mase \"Eudimorphodon\". \u00c9 de pequeno tama\u00f1o, cola con extremo en forma de rombo, e dentes puntiagudos en ambas as d\u00faas mand\u00edbulas.\nOs primeiros pterosauros, desenvolvidos entre o Tri\u00e1sico serodio e principios do Xur\u00e1sico, eran similares \u00f3 \"Eudimorphodon\"; de pequeno tama\u00f1o, rabo longo, e dentes (como o \"Rhamphorynchus\", que ti\u00f1a dentes que pechaban en forma de trampa).\nXa para o Cret\u00e1ceo se diversificaran en varias formas: alg\u00fans sen cola e sen dentes (como o \"Pteranodon\"), outros do tama\u00f1o dun avi\u00f3n da primeira guerra mundial (como \"Quetzalcoatlus\", a criatura voadora m\u00e1is grande co\u00f1ecida), numerosos con cristas (como \"Dsungaripterus\" e \"Dimorphodon\"), e outros con outras caracter\u00edsticas (como o \"Ctenochasma\", que asemellaba unha garza e filtraba plancto por medio dos seus finos dentes).\nAparentemente, os pterosauros perderon moita da s\u00faa diversidade antes de conclu\u00edr a Era Mesozoica. S\u00f3 se co\u00f1ece unha especie que existise no momento da grande extinci\u00f3n masiva do Cret\u00e1ceo: \"Quetzalcoatlus northropi\"."}
{"id": "40092", "revid": "23204", "url": "https://gl.wikipedia.org/wiki?curid=40092", "title": "Ornithischia", "text": "Ornithischia \u00e9 unha das d\u00faas grandes ordes taxon\u00f3micas en que se divide aos dinosauros (a outra grande orde \u00e9 Saurischia).\nOrnitischia significa \"cadeira de ave\", o cal reflicte a caracter\u00edstica que distingue \u00f3 grupo; os \u00f3sos da s\u00faa cadeira lembran moito aos dunha ave, a\u00ednda que de feito as propias aves non ser\u00edan ornitisquios sen\u00f3n saurisquios.\nOs ornitisquios est\u00e1n compostos por: \nXurdiron na historia natural despois que os Saurischios e eran todos herb\u00edvoros. Exemplos: Triceratops, Iguanodon, estegosauros, Euplocephalus."}
{"id": "40093", "revid": "23204", "url": "https://gl.wikipedia.org/wiki?curid=40093", "title": "Iguanodonte", "text": "O iguanodonte \u00e9 un dinosauro herb\u00edvoro do x\u00e9nero Iguanodon que viviu hai uns 120-110 mill\u00f3ns de anos, a comezos do Cret\u00e1ceo (a\u00ednda que unha especie desco\u00f1ecida era de finais do Xur\u00e1sico) en Europa, Asia, norte de \u00c1frica e Norteam\u00e9rica. Semella que prefer\u00eda as chairas f\u00e9rtiles, entrecruzadas por r\u00edos e correntes cunha flora composta de \u00e1rbores xigantes, folgueiras, con\u00edferas, equisetum e cicad\u00e1ceas que formaban parte da s\u00faa dieta.\n\u00c9timo.\nO iguanodonte foi o segundo dinosauro en ser nomeado (os tres primeiros foron o megalosaurus, o iguanodonte e o hylaeosaurus. Foi bautizado por Gideon Mantell. O seu nome significa \"dentes de iguana\".\nCaracter\u00edsticas.\nO iguanodonte ti\u00f1a un tama\u00f1o considerable: 10 metros de lonxitude e 5 de altura. O seu peso era tam\u00e9n moi grande por termo medio, ata 4,5 toneladas, o que o obrigaba a desprazarse normalmente a catro patas. Mov\u00edase con moita soltura a d\u00faas patas, pois a s\u00faa columna vertebral pod\u00eda sosterse horizontalmente, achegando os brazos \u00f3 chan. A cola tam\u00e9n estaba en posici\u00f3n horizontal afastada do corpo e por riba do chan. Os seus brazos eran longos e os seus dedos dobr\u00e1banse cara a atr\u00e1s para soster o corpo \u00f3 cami\u00f1ar en catro patas. A s\u00faa robusta cola axud\u00e1balle a manter o equilibrio cando se sosti\u00f1a sobre as patas traseiras.\nNormalmente optaba pola fuxida cando as mandas eran hostigadas por depredador, alcanzando velocidades pr\u00f3ximas aos 35 Km/h. Cando era necesario recorr\u00eda \u00f3 ataque, para o cal utilizaba un longo espor\u00f3n que ti\u00f1a no polgar das extremidades dianteiras, que med\u00eda 19 cent\u00edmetros. As s\u00faas defensas f\u00f3ronse desenvolvendo pouco a pouco. Ao principio, o polgar non pod\u00eda tocar os outros dedos da man e mant\u00ed\u00f1ase inclinado cara ao lado. Pero logo o extremo modificouse e converteuse nunha espi\u00f1a c\u00f3nica prolongada que utilizaba como arma.\nA alimentaci\u00f3n do iguanodonte era de talos e follas de plantas. Para esta alimentaci\u00f3n posu\u00eda fileiras de dentes nos extremos da s\u00faa mand\u00edbula para mastigar o alimento, e uns dedos longos e flexibles, para arrincalo das \u00e1rbores, pois non contaba con dentes que puidesen cortar a vexetaci\u00f3n. Despraz\u00e1base en mandas na procura de alimentos.\nDescubrimento.\nO iguanodonte foi dos primeiros dinosauros en ser descubertos, incluso antes de que se soubera da existencia destes seres prehist\u00f3ricos. En 1834 o cient\u00edfico Gideon Mantell recibiu un esqueleto deste animal, o cal estaba a\u00ednda pegado na rocha, xiscado de tal forma que Mantell tivo que utilizar o enxe\u00f1o para reconstru\u00edlo. O resultado da reconstruci\u00f3n foi incorrecto, pois reconstru\u00edu o esqueleto nun debuxo de tal forma que parece unha iguana xigante, colocando o espor\u00f3n do polgar no foci\u00f1o e cos \u00f3sos que \"sobraban\" fixo unha longu\u00edsima cola. Esta reconstruci\u00f3n levou aos cient\u00edficos a pensar que o iguanodonte era torpe, coma un rinoceronte, \u00f3 cami\u00f1ar en catro patas. Durante moito tempo esta reconstruci\u00f3n foi considerada a m\u00e1is aproximada \u00e1 realidade.\nPor\u00e9n, en 1878, nunha galer\u00eda dunha mina de carb\u00f3n da vila belga de Bernissart, uns mineiros, a unha profundidade de 322 metros, tropezaron cuns \u00f3sos. O \"Real Museo de Historia Natural de Bruxelas\" enviou a alg\u00fans paleont\u00f3logos \u00f3 lugar, os cales descubriron un total de 39 esqueletos de iguanodonte en moi boas condici\u00f3ns, gran parte deles completos, o cal permitiu co\u00f1ecer a verdadeira forma do dinosauro."}
{"id": "40094", "revid": "23204", "url": "https://gl.wikipedia.org/wiki?curid=40094", "title": "Etnograf\u00eda", "text": "A etnograf\u00eda (do grego \"ethnos\" \"(\u03ad\u03b8\u03bd\u03bf\u03c2)\" - \"tribo, pobo\", \"grapho\" \"(\u03b3\u03c1\u03ac\u03c6\u03b5\u03b9\u03bd)\" - \"eu escribo\"; literalmente \"descrici\u00f3n dos pobos\") \u00e9 un m\u00e9todo de investigaci\u00f3n da antropolox\u00eda. Consiste na compilaci\u00f3n de datos no terreo e tendo como informantes aos integrantes dunha comunidade dada. Os datos recolleitos consisten na descrici\u00f3n pormenorizada dos seus costumes, crenzas, mitos, xenealox\u00edas, historia etc. Dita informaci\u00f3n obtense maiormente por medio de longas entrevistas con membros da comunidade ou informantes claves delas.\nEvoluci\u00f3n da etnograf\u00eda.\nFoi Bronislaw Malinowski, no seu cl\u00e1sico estudo \"Os Argonautas do Pac\u00edfico Occidental\" (publicado en 1922), quen marcou a historia da antropolox\u00eda moderna ao propor unha nova forma de etnograf\u00eda, desenvolvendo detalladas e atentas observaci\u00f3ns \"in situ\". Tras a s\u00faa obra, vi\u00f1eron outras etnograf\u00edas cl\u00e1sicas, como \"Naven\" de Gregory Bateson, \"N\u00f3s, os Tikop\u00eda\" de Raymond Fyrth.\nPrincipalmente a partir da antropolox\u00eda interpretativa, autores como James Clifford, Clifford Geertz e George Marcus comezaron a discutir o papel pol\u00edtico, literario e ideol\u00f3xico da antropolox\u00eda e da s\u00faa escrita.\nExemplos famosos de Etnograf\u00edas contempor\u00e1neas son \"Xamanismo, Colonialismo e o Home Salvaxe\" de Michael Taussig, \"O negocio do Miche: A prostituci\u00f3n viril en Sao Paulo\" de N\u00e9stor Perlongher, e \"Os Arawet\u00e9: Os Deuses Can\u00edbais\" de Eduardo Viveiros de Castro."}
{"id": "40095", "revid": "1131", "url": "https://gl.wikipedia.org/wiki?curid=40095", "title": "Requeixo, Chantada", "text": "Santiago de Requeixo \u00e9 unha parroquia que se localiza no concello de Chantada. No ano 2020 ti\u00f1a unha poboaci\u00f3n de 128 habitantes (60 homes e 68 mulleres) segundo os datos do Instituto Nacional de Estad\u00edstica. Sup\u00f3n un descenso respecto ao ano 2011, cando contaba con 166 veci\u00f1os, e 2004, cando ti\u00f1a 192.\nToponimia.\nO nome da parroquia \u00e9 un or\u00f3nimo ben descritivo da s\u00faa xeograf\u00eda, pois se atopa nas abas orientais da serra do Faro que descenden \u00e1 conca do r\u00edo Mi\u00f1o.\nXeograf\u00eda.\nA parroquia de Requeixo, con 10,04\u00a0km\u00b2, \u00e9 a terceira en extensi\u00f3n despois das da Laxe e de Nogueira. Est\u00e1 a 14\u00a0km da vila de Chantada, na parte baixa do monte Faro, que acada 1187 metros. A zona habitada da parroquia sit\u00faase a unha altitude de entre 600 e 700 metros. \nDisp\u00f3n de abundantes mananciais e regatos. A monta\u00f1a do Faro e as s\u00faas ladeiras est\u00e1n poboadas de \u00e1rbores que supo\u00f1en unha fonte de riqueza para a zona. Destacan grandes exemplares de casti\u00f1eiros. Dende a monta\u00f1a antes citada p\u00f3dese gozar de amplas vistas panor\u00e1micas. En d\u00edas claros chega a se albiscar a central t\u00e9rmica de Meirama, na comarca coru\u00f1esa de Ordes. As\u00ed mesmo esta monta\u00f1a acubilla distintas especies de caza. Ultimamente p\u00f3dense encontrar exemplares de caza maior, como o gamo ou o xabaril, entre outros.\nHistoria.\nNo monte Faro at\u00f3pase a ermida dedicada \u00e1 Nosa Se\u00f1ora do Faro, onde se celebran romar\u00edas os d\u00edas 15 de agosto, e 7, 8 e 9 de setembro, xa descritas polo trobador Xo\u00e1n de Requeixo nas s\u00faas cantigas de amigo no s\u00e9culo XIII. O d\u00eda 7 de setembro s\u00f3bese a Virxe en romar\u00eda deica a ermida, que dista uns 4 quil\u00f3metros da igrexa parroquial de Requeixo, mentres que o d\u00eda 9 v\u00f3lvese baixar.\nA parroquia de Requeixo no momento de m\u00e1ximo esplendor chegou a ter preto de 1.000 habitantes. O val de Requeixo \u00e9 moi rico en gandar\u00eda polos seus amplos pasteiros.\nEconom\u00eda.\nRequeixo disp\u00f3n de medianos saltos de auga onde se produce enerx\u00eda el\u00e9ctrica e que outrora serv\u00edan para mover as aceas. En tempos recentes descubr\u00edronse minas moi abundantes en esta\u00f1o, as cales atraeron moitos for\u00e1neos para a s\u00faa explotaci\u00f3n.\nTradicionalmente moitas mulleres de Requeixo traballaron como tecel\u00e1s, entre as que se lembran especialmente as irm\u00e1s Elvira e Evangelina. Os seus traballos eran co\u00f1ecidos e apreciados en todo o pa\u00eds e mesmo tam\u00e9n noutras rexi\u00f3ns, como en Madrid. Tam\u00e9n destacaron artes\u00e1ns de ebanistar\u00eda.\nPatrimonio.\nEntre o seu patrimonio monumental, salienta a igrexa rom\u00e1nica de Santiago de Requeixo, do s\u00e9culo XII, situada no lugar de Fontela. Nela destaca o t\u00edmpano embutido nunha parede lateral, que pertenceu \u00e1 portada rom\u00e1nica actualmente desaparecida. Ten un repertorio variado de canzorros de gran calidade, e no interior, interesantes pinturas murais do s\u00e9culo XVI."}
{"id": "40097", "revid": "98629", "url": "https://gl.wikipedia.org/wiki?curid=40097", "title": "1810", "text": ""}
{"id": "40098", "revid": "7596", "url": "https://gl.wikipedia.org/wiki?curid=40098", "title": "Chamavi", "text": "Os Chamavi son unha tribo xerm\u00e1nica que, durante a maior parte da s\u00faa historia, estivo situada na ribeira norte do baixo Rin, na rexi\u00f3n hoxe chamada Hamaland (territorio dos Hamavi), na provincia neerlandesa de Overijssel. No s\u00e9culo I aparecen citados na \"Germania\" de T\u00e1cito.\nOrixe.\nT\u00e1cito di (35) que os Chamavi se desprazaran ao territorio dos Bructeri. En canto ao motivo destes xa non estaren al\u00ed, o texto latino est\u00e1 redactado de tal xeitto que non revela moitos detalles:\ncomo ese mesmos veci\u00f1os se converteron nos posteriores francos salios, o \"consensus\" mencionado \u00e9 o primeiro exemplo co\u00f1ecido de concertaci\u00f3n entre eles.\nEstas pasaxes de T\u00e1cito suscitan unha cuesti\u00f3n: se Hamaland \u00e9 o antigo territorio dos Bructeri, onde estaban os Chamavi con anterioridade? Unha resposta \u00e9 que ocupaban a chaira litoral no norte (os xermanos despraz\u00e1ronse case invariabelmente de norte a sur). Hai moitos lugares chamados Hamm, inclu\u00edndo probabelmente unha cidade moderna, Hamburg. O nome pode provir do equivalente xerm\u00e1nico de Chamavi.\nA mellor etimolox\u00eda deriva Ham- do Xerm\u00e1nico com\u00fan *haimaz, \"fogar\", do indoeuropeo *tkei-, \"asentar\", de onde o sufixo topon\u00edmico alto alem\u00e1n -heim. A forma ham-, \"asentamento\", parece provir do Xerm\u00e1nico do Mar do Norte, tal como o obtemos do neerland\u00e9s e franc\u00e9s. O -avi, unha terminaci\u00f3n de adxectivo, posteriormente evolucionou a -au noutros top\u00f3nimos, pero foi eliminado neste. Chamavi neste derivado poder\u00eda significar \"homes dos asentamentos\". Cando e en que sentido foron tal cousa \u00e9 algo que se perde na prehistoria.\nMovemento Rin arriba.\nOs Annales de T\u00e1cito contan unha historia aparentemente contraditoria (13.55). para manteren ocupados aos soldados romanos da baixa Xermania, os seus comandantes envi\u00e1ronnos ao Rin, a terras baleiras, para traballaren nunha canle. Debido a unha disputa cos comandantes romanos de Belgica, os soldados foron retirados, pero os frisios enviaron homes para ocupar o territorio. Os romanos expuls\u00e1ronnos. Os Ampsivarii apoiaron a s\u00faa causa. Reclamaron a terra que fora ocupada polos Chamavi, seguidos polos Tubantes e os Usipetes. Por qu\u00e9 estaba baleira a terra dos Chamavi? Sabemos que posteriormente estaban aqu\u00ed como francos.\nTolomeo d\u00e1nos a resposta indirectamente. Na s\u00faa obra Geographia (2.10), c\u00f3ntanos que os Kamauoi (latinizados como os Camavi) estaba pr\u00f3ximos aos Chaerusci, que en T\u00e1cito estaban na Baixa Saxonia preto de Hannover, ou quizais Turinxia e Anhalt. Aparentemente, alg\u00fans Chamavi abandonaron as s\u00faas terras para situ\u00e1rense r\u00edo arriba. Desco\u00f1ecemos as raz\u00f3ns. Os romanos mantiveron o control militar desas terras, pero os xermanos reclamaban os seus dereitos sobre elas.\nOutros dous pobos de Tolomeo portan un nome en *haimaz: os Chaemae e os Banochaemae. Non hai motivo para asumirmos que estes eran os Chamavi, a\u00ednda que a identificaci\u00f3n non pode ser exclu\u00edda. Tolomeo tr\u00e1taos como pobos distintos.\nCos francos salios.\nCando aparecen os Chamavi, a historia at\u00f3paos en relaci\u00f3n cos salios. Nalg\u00fan momento despois de Tolomeo as terras baixas pr\u00f3ximas e no que noutrora foi o Zuider Zee, nunha rexi\u00f3n agora ocupada polos neerlandeses (dos que quizais sexan os seus devanceiros), ficou ocupada por un pobo chamado os Salii (\"o pobo da auga salgada\"), sen d\u00fabida por medio dun simple cambio de nome. Probabelmente hab\u00eda elementos tanto dos frisios como dos Chamavi, xunto a un feixe de piratas b\u00e1tavos. Convert\u00e9ronse nunha entidade pol\u00edtica distinta e inmediatamente empezaron a perturbar a rexi\u00f3n, volv\u00e9ndose problem\u00e1ticos para os romanos. Case sempre os atopamos asociados cos Chamavi.\nO nome de francos asign\u00f3uselles aos salios xa desde a s\u00faa entrada na historia. Os Panegyrici Latini, unha serie de doce discursos pronunciados na honra dos emperadores romanos, describe os esforzo de Constancio I Cloro, pai de Constantino I o Grande, para pacificar os francos, que eran considerados distintos dos Chamavi. Estes\"Panegyrici\" atrib\u00faense normalmente a Eumenio, \"magister memoriae\" (secretario privado) de Constancio, con nome de compromiso de pseudo-Eumenio, para a autor\u00eda da dita obra.\nConflito cos \u00faltimos emperadores de Roma.\nA finais do s\u00e9culo III Constancio, tal e como nos contan os \"Panegyrici\", tivo que expulsar os francos de Belgica unha e outra vez, e mesmo pensou en soluci\u00f3ns de exterminio. Deixando estar no seu sitio aos francos pac\u00edficos, deportou aos soldados capturados e aos seus familiares aos que chamaron laeti, cara a terras baldeiras na Borgo\u00f1a, onde traballaron a terra e serviron ao ex\u00e9rcito romano. Sabemos que entre eles estaban os Chamavi porque co\u00f1ecemos un asentamento (Ch)amavorum. Estes francos ascenderon a cargos superiores, ata o punto de chegaren a dominar o ex\u00e9rcito romano no Rin.\nAlg\u00fans romanos chegaron a considerar francos aos Chamavi. Na Tabula Peutingeriana, que data nada menos que do s\u00e9culo IV, hai unha breve nota escrita no espazo ao norte do Rin,\nOs Chamavi tam\u00e9n constan no s\u00e9culo V na Notitia Dignitatum como unha unidade militar romana. Moito antes, con todo, xa o\u00edmos falar deles nunha carta aos atenienses de Flavio Claudio Xuliano (Xuliano o Ap\u00f3stata, pois volveu do cristianismo ao paganismo). Nela di que obrigou aos salios a pediren a paz e que tirou aos Chamavi da Galia.\nA historia completa c\u00f3ntanola Amiano Marcelino (17.8-9). As d\u00faas tribos sab\u00edan que estaban onde se supu\u00f1a que non estaban, pero aparentemente esperaban non entrar en combate. Cando Xuliano se aproximou coas s\u00faas forzas, enviaron emisarios pedindo a paz a cambio de regresaren a casa e de que lles permitisen permanecer al\u00ed. Xuliano despediunos con garant\u00edas pero sen unha resposta definida e daquela seguiu en segredo aos emisarios ata a localizaci\u00f3n dos seus ex\u00e9rcitos, que atacou contando co factor sorpresa. Alg\u00fans dos Chamavi resultaron mortos e outros foron encadeados; o resto fuxiu cara o seu pa\u00eds, para m\u00e1is tarde enviaren emisarios a Xuliano en posici\u00f3n submisa. Desta vez aceptouse a paz. Os Chamavi tiveron que pagar tributos en gran, pero probabelmente non se chegou a efectuar ning\u00fan debido aos problemas polos que despois pasaron os romanos.\nO seu esvaecemento na Historia.\nA vida continuou as\u00ed para os Chamavi. Temos indicios da s\u00faa lingua na Lex Salica, un corpus de leis redactado no s\u00e9culo V polos mesmos salios. Nun manuscrito hai escritas glosas en antigo sax\u00f3n. Gregorio de Tours tam\u00e9n fai menci\u00f3n dos o Chamavi como unha parte dos francos. O nome e a unidade probaron unha perdurabilidade f\u00f3ra do com\u00fan: a Lex Chamavorum Francorum \u00e9 co\u00f1ecida desde o s\u00e9culo IX, e foi oficial en tempos de Carlomagno. Despois disto desaparecen da s\u00faa provincia mestur\u00e1ndose coa nova poboaci\u00f3n de Holanda. A idade dos estados tribais estaba a rematar na Europa occidental."}
{"id": "40099", "revid": "624", "url": "https://gl.wikipedia.org/wiki?curid=40099", "title": "Flavio Claudio Xuliano", "text": ""}
{"id": "40100", "revid": "83328", "url": "https://gl.wikipedia.org/wiki?curid=40100", "title": "Estalactita", "text": "Unha estalactita (do grego \u03c3\u03c4\u03b1\u03bb\u03b1\u03ba\u03c4\u03af\u03c4\u03b7\u03c2 \"stalakt\u00edt\u0113s\", de \u03c3\u03c4\u03ac\u03bb\u03b1\u03b3\u03bc\u03b1 \"st\u00e1lagma\" \"gota\", de \u03c3\u03c4\u03b1\u03bb\u03ac\u03c3\u03c3\u03c9 \"stal\u00e1sso\", \"gotexar\"), \u00e9 un tipo de espeleotema (dep\u00f3sito de minerais que se forman por precipitaci\u00f3n qu\u00edmica) que se forma no teito dunha cova nunha zona calcaria debido \u00e1 decantaci\u00f3n de soluci\u00f3ns e a deposici\u00f3n de carbonato c\u00e1lcico. Por veces poden unirse coas estalagmitas do solo e formaren \"columnas\" ou \"piares\".\nAs tres formas principais de estalactitas son:\nIgual que as covas, poden ter orixes variadas, pero principalmente son a orixe dos materiais disoltos ou en suspensi\u00f3n son tres:\nAs estalactitas poden ser macizas ou ter unha canle interior que alimenta a auga. Debido \u00e1 s\u00faa beleza (normalmente o carbonato presenta iridisaci\u00f3ns ante a iluminaci\u00f3n exterior), \u00e1s veces c\u00f3rtanse vandalicamente para pretender desfrutalas na casa, pero \u00e9 unha alternativa va: a estrutura de cada estalactita \u00e9 estable unicamente nas condici\u00f3ns de humidade e temperatura nas que se formou."}
{"id": "40101", "revid": "23204", "url": "https://gl.wikipedia.org/wiki?curid=40101", "title": "Sophie Ellis-Bextor", "text": "Sophie Michelle Ellis-Bextor \u00e9 unha cantante inglesa de m\u00fasica pop-dance, no que destacou en 2001, polo seu mega-\u00e9xito \"Murder On The Dancefloor\".\nBiograf\u00eda.\nA s\u00faa m\u00fasica \u00e9 internacionalmente co\u00f1ecida en todo o mundo. Anteriormente a dedicarse \u00e1 m\u00fasica en solitario, en 1997 tivo un grupo de m\u00fasica Pop, Indie e Soft Rock, chamado Theaudience. O grupo sacou tan s\u00f3 un disco, titulado \"Theaudience\", debutando dentro do Top 40 do Reino Unido, sendo abalado pola cr\u00edtica musical. Un ano e medio despois, o grupo disolveuse, e Sophie adicouse durante alg\u00fan tempo ao mundo da moda, que, pouco tempo despois, abandonou, e decidiu compo\u00f1er m\u00fasica. O seu primeiro Hit en solitario foi \"Groovejet\" (2000) con o DJ italiano Spiller, no que chegou \u00f3 #1 en todo o mundo.\n\"Read My Lips\".\nDespois, co multimillonario contrato coa discogr\u00e1fica Polydor Records UK, gravou \"Read My Lips\", o seu \u00e1lbum debut publicado en 2001, que vendeu m\u00e1s de 2,000,000 de discos en todo o mundo, chegando \u00f3 #2 en UK e vendendo ao redor de 900,000 copias, sendo certificada con triplo disco de Platino. Os tres primeiros singles, \"Take Me Home\", \"Murder On The Dancefloor\" e \"Get Over You\" chegaron \u00f3 Top 3 no Reino Unido, pero \"Music Gets The Best Of Me\", o single \u00faltimo chegou \u00f3 #14 en UK. O disco-debut de Sophie conseguiu 3 Platinos en UK.\n\"Shoot From The Hip\".\nDespois chegou en 2003 \"Shoot From The Hip\" (Polydor Records UK) un \u00e1lbum Pop-Indie, que chegou \u00f3 N\u00famero 19 en UK, sendo considerado como un fracaso commercial. A\u00ednda as\u00ed, conseguiu un Disco de Ouro, vendendo 100,000 copias no Reino Unido. No resto do mundo, o disco pasou desapercibido.\nOs seus dous singles chegaron ao Top 10, \"Mixed Up World\" (#7 UK) e \"I Won't Change You\" (#9 UK). Exist\u00edan rumores acerca da publicaci\u00f3n dun terceiro single, que posiblemente ser\u00eda o tema \"Party in My Head\", pero como quedou embarazada e as vendas do disco non melloraban, decidiron cancelar a promocion do disco.\n\"Trip The Light Fantastic\".\nEn Maio de 2007 chegou o seu terceiro \u00e1lbum, \"Trip The Light Fantastic\" a trav\u00e9s do selo discogr\u00e1fico Polydor, tam\u00e9n, e \u00e9 un \u00e1lbum moi agardado pola cr\u00edtica musical do mundo e polos seus milleiros de fans do mundo enteiro. En febreiro dese mesmo ano saiu o seu primeiro single \"Catch You\", un tema Disco-Pop, co-escrito con Shelly Polle, creadora do Mega-Hit mundial de Kylie Minogue \"Can't Get You Out Of My Head\". O single chegou ao #8 no Reino Unido, e vendeu mais de 60,000 copias. No resto do mundo, o tema tivo bastante \u00e9xito, chegando ao #3 en Indonesia, e ao Top 40 de Rusia, Italia ou Irlanda.\nO disco saiu en maio en todo o mundo, chegando ao #7 no Reino Unido, e tivo unhas vendas aceptables en Europa, chegando ao Top 100 de \u00e1lbums de Francia, Alema\u00f1a ou Irlanda. \"Me and My Imagination\" foi o segundo single, pero que debido a un fallo en iTunes, o single entrou tarde nas listas, prexudicando a posici\u00f3n. Finalmente, debutou na #23 posici\u00f3n do Top 75 Singles do Reino Unido, sendo un fracaso. Despois disto, o terceiro single foi \"Today The Sun's On Us\", unha balada que non tivo aceptaci\u00f3n por parete do p\u00fablico pero s\u00ed da cr\u00edtica, alabando o tema. O single chegou a un p\u00e9simo #64 en Reino Unido, sendo o \u00faltimo single publicado de \"Trip the Light Fantastic\". Moita xente quer\u00eda que \"If You Go\" sa\u00edse como single, pero a discogr\u00e1fica non fixo caso das petici\u00f3ns, facendo que o disco fracasase, vendendo algo m\u00e1is de 30,000 copias no Reino Unido.\nO seu tour foi posposto, debido a que far\u00e1 un tour co grupo Take That, con motivo da publicaci\u00f3n do disco \"Beautiful World\".\n\"Greatest Hits\".\nEn Marzo de 2008, Polydor publicar\u00e1 o seu primeiro \"Greatest Hits\", que contar\u00e1 co single \"On and Off\", co-producido co DJ de moda en Inglaterra Calvin Harris."}
{"id": "40104", "revid": "5863", "url": "https://gl.wikipedia.org/wiki?curid=40104", "title": "Jenaro Marinhas del Valle", "text": "Jenaro Marinhas del Valle, nado na Coru\u00f1a o 25 de novembro de 1908 e finado na Coru\u00f1a o 23 de decembro de 1999, foi un novelista, poeta, ensa\u00edsta e dramaturgo galego.\nTraxectoria.\nSendo novo entrou en contacto coa intelectualidade galeguista da Coru\u00f1a por mediaci\u00f3n do seu pai, que estaba relacionado con integrantes da Cova C\u00e9ltica como Eladio Rodr\u00edguez Gonz\u00e1lez, Francisco Tettamancy, Ux\u00edo Carr\u00e9 Aldao ou Manuel Lugr\u00eds Freire. Ap\u00f3s finalizar os seus estudos de bacharelato, trasladouse a Compostela, onde cursou estudos de Filosof\u00eda e Letras. Por\u00e9n, non acabou a carreira, e matriculouse en Empresas. Dedicado xa a actividades mercant\u00eds, Marinhas del Valle frecuentou as Irmandades da Fala, creadas na s\u00faa cidade natal, A Coru\u00f1a. Onde estivo relacionado coa Escola de Insi\u00f1o da Irmandade e fundou a Mocedade Galeguista da Coru\u00f1a. Esta organizaci\u00f3n que colaborou, xunto ao Partido Galeguista ao que pertenc\u00eda, na campa\u00f1a a favor do Estatuto de autonom\u00eda de Galicia de 1936. Tam\u00e9n fundou o semanario \"La Draga\".\nCompartiu parladoiros e debates con outros destacados intelectuais galeguistas, como Ram\u00f3n Otero Pedrayo ou Castelao. Na mesma \u00e9poca escribiu a s\u00faa primeira peza de teatro, que lle entregou a V\u00edctor Casas para que a publicase \u00c1nxel Casal. Por\u00e9n, Casal foi asasinado polo falanxismo durante o golpe de Estado, co que se perdeu o orixinal.\nDurante a posguerra, Marinhas del Valle viaxou por toda Europa, mais non perdeu o contacto co galeguismo da \u00e9poca. De feito, froito dos seus contactos na clandestinidade con diferentes galeguistas, entre eles, Francisco Fern\u00e1ndez del Riego, logrouse a creaci\u00f3n da Editorial Galaxia e mais da revista Grial, onde publicou as s\u00faas primeiras obras literarias.\nDurante o franquismo e at\u00e9 os primeiros anos da co\u00f1ecida como transici\u00f3n espa\u00f1ola, o coru\u00f1\u00e9s ocupou un lugar destacado no panorama intelectual e literario de Galiza. En 1978, por proposta de Rafael Dieste, Leandro Carr\u00e9 Alvarellos e Francisco Vales Villamar\u00edn, Marinhas del Valhe ingresou na Real Academia Galega co discurso \"Importancia do p\u00fablico na revelaci\u00f3n teatral\". Por\u00e9n, a s\u00faa defensa da unidade ling\u00fc\u00edstica galego-portuguesa, desprazouno cada vez m\u00e1is \u00e1 periferia do sistema. Esta situaci\u00f3n f\u00edxose especialmente notoria tralo pasamento de Carvalho Calero en 1990, e logo de Marinhas del Valle renunciar ese mesmo ano ao seu posto na RAG.\nXa nos \u00faltimos anos da s\u00faa vida, Marinhas del Valle foi nomeado membro de honra da Associa\u00e7om Galega da L\u00edngua (AGAL). Tam\u00e9n recibiu homenaxes de colectivos como a Asociaci\u00f3n Socio-Pedag\u00f3xica Galega, a Agrupaci\u00f3n Cultural O Facho ou a Fundaci\u00f3n Alexandre B\u00f3veda, debido ao seu labor en favor do nacionalismo e pola defensa do galego no ensino.\nFinou en 1999 con 91 anos na s\u00faa cidade natal. A revista \"Ag\u00e1lia\", no seu n\u00famero 60, publicou de forma p\u00f3stuma a narraci\u00f3n \"A T\u00eda Solinha\". Igualmente, a revista \"Enclave\" publicou no seu n\u00famero 6 a peza teatral breve \"Pai Desconhecido\"."}
{"id": "40105", "revid": "23204", "url": "https://gl.wikipedia.org/wiki?curid=40105", "title": "Xogos Ol\u00edmpicos de 1976", "text": "Os Xogos Ol\u00edmpicos de 1976 foron realizados en Montreal, Canad\u00e1, entre o 17 de xullo e o 1 de agosto de 1976, coa participaci\u00f3n de 6.804 atletas de 92 estados competindo en 21 deportes, foron os primeiros marcados por un grande boicot de estados integrantes do movemento ol\u00edmpico.\nHistoria e caracter\u00edsticas.\nLideradas pola Rep\u00fablica do Congo, 26 estados africanos, Iraq e G\u00fciana recusaron participar nos Xogos, en protesta pola recusa do Comit\u00e9 Ol\u00edmpico Internacional en impedir a participaci\u00f3n neles de Nova Zelandia, que mandara a un famoso equipo de rugby local de excursi\u00f3n por Sur\u00e1frica, pa\u00eds apartado da comunidade deportiva internacional pola s\u00faa pol\u00edtica racial do Apartheid, facendo que o nivel de diversas probas do atletismo ficase abaixo do se poder\u00eda agardar, xa que os africanos dominaban esas probas.\nMontreal, conquistou o dereito de sediar os Xogos contra cidades importantes como Os \u00c1nxeles e Moscova.\nEconomicamente, os Xogos foron un fracaso, causando o maior prexu\u00edzo financeiro da historia da competici\u00f3n, m\u00e1is de 2 bill\u00f3ns de d\u00f3lares americanos, levando ao Canad\u00e1 a pasar d\u00e9cadas at\u00e9 conseguir eliminar a d\u00e9beda contra\u00edda para a organizaci\u00f3n do evento. No campo deportivo, unha nova decepci\u00f3n, por primeira e \u00fanica vez na historia, o pa\u00eds anfitri\u00f3n terminar\u00eda a competici\u00f3n sen conseguir conquistar unha \u00fanica medalla de ouro.\nNestes xogos introduc\u00edronse as modalidades femininas do baloncesto, balonm\u00e1n e remo."}
{"id": "40106", "revid": "98629", "url": "https://gl.wikipedia.org/wiki?curid=40106", "title": "Lista de pa\u00edses por c\u00f3digo do COI", "text": "Esta \u00e9 a lista dos c\u00f3digos de tres letras empregada polo Comit\u00e9 Ol\u00edmpico Internacional para designar as naci\u00f3ns representadas polos atletas que participan en eventos deportivos.\nA \u00a0 B \u00a0 C \u00a0 D \u00a0 E \u00a0 F \u00a0 G \u00a0 H \u00a0 I \u00a0 J \u00a0 K \u00a0 L \u00a0 M \u00a0 N \u00a0 O \u00a0 P \u00a0 Q \u00a0 R \u00a0 S \u00a0 T \u00a0 U \u00a0 V \u00a0 W \u00a0 X \u00a0 Y \u00a0 Z\nC\u00f3digos que xa non se empregan"}
{"id": "40107", "revid": "56817", "url": "https://gl.wikipedia.org/wiki?curid=40107", "title": "-86", "text": "Outros.\nHistoria ano a ano"}
{"id": "40108", "revid": "5312", "url": "https://gl.wikipedia.org/wiki?curid=40108", "title": "Aer\u00f3grafo", "text": "O aer\u00f3grafo \u00e9 un instrumento de precisi\u00f3n ideado polo ingl\u00e9s Charles Burdick en 1893 e que serve para dispersar por medio de aire a presi\u00f3n un pigmento en part\u00edculas moi finas. Empr\u00e9gano os dese\u00f1adores, fot\u00f3grafos e pintores para colorear copias, retocar positivos e negativos, ocultar as xuntas dos collages, engadir nubes ou outros elementos e eliminar defectos ou fondos innecesarios. O primeiro aer\u00f3grafo d\u00e9bese a Abner Peeler que o inventou en 1879."}
{"id": "40109", "revid": "96271", "url": "https://gl.wikipedia.org/wiki?curid=40109", "title": "Rinoceronte Editora", "text": "Rinoceronte Editora \u00e9 unha editorial galega creada en 2005 por iniciativa de Mois\u00e9s Barcia Rodr\u00edguez, o tradutor galego da trilox\u00eda \"O Se\u00f1or dos Aneis\", e Pen\u00e9lope Pedreira. Ten a s\u00faa sede en Cangas e est\u00e1 especializada na publicaci\u00f3n de obras traducidas ao galego. Ademais de Rinoceronte, a empresa tam\u00e9n conta con outros selos editoriais: Sushi Books (creado en 2013 cun cat\u00e1logo en galego, castel\u00e1n, catal\u00e1n e \u00e9uscaro), Morgante Edici\u00f3ns (selo de car\u00e1cter xeneralista de autores galegos e tam\u00e9n for\u00e1neos), Edici\u00f3ns Barbantesa (proxecto creado en maio de 2010 para acoller as novas voces po\u00e9ticas galegas), e Esplanadi (selo que recolle obras da literatura finesa). En 2011 presentou tam\u00e9n o selo Pulp Books, centrado na traduci\u00f3n de autores galegos ao castel\u00e1n e outras linguas (xapon\u00e9s, catal\u00e1n, italiano ou alem\u00e1n), pero xa non se encontra activo.\nEn 2020 Rinoceronte puxo a funcionar un dicionario de balde en li\u00f1a castel\u00e1n-galego dende a s\u00faa p\u00e1xina web. Nel tam\u00e9n se recollen sin\u00f3nimos, fraseolox\u00eda e top\u00f3nimos.\nTraxectoria.\nA editorial aposta no seu cat\u00e1logo pola traduci\u00f3n \u00f3 galego de obras de referencia da literatura universal dende as linguas orixinais en que foron escritas. No seu prop\u00f3sito de dar a co\u00f1ecer en Galicia a obra de novelistas actuais nutriuse fundamentalmente de textos recentes (\"bestsellers\" nalg\u00fans casos) versionados \u00f3 galego dende diversas linguas da periferia con respecto a Galicia (entre elas o h\u00fangaro, o fin\u00e9s, o island\u00e9s, o hebreo, o italiano, o ingl\u00e9s e o franc\u00e9s). As\u00ed mesmo, foi a primeira editorial en publicar unha traduci\u00f3n directa do xapon\u00e9s ao galego, coa obra \"A casa das belas adormentadas\", de Yasunari Kawabata, levada a cabo por Mona Imai.\nAdemais de seleccionar para os lectores galegos obras literarias de escritores estranxeiros, a idea que move o proxecto editorial \u00e9 a de producir libros a prezos competitivos no mercado. A iniciativa empresarial conta co apoio da Asociaci\u00f3n de Tradutores Galegos, que pretende buscar sa\u00edda \u00e1s novas promoci\u00f3ns de tradutores profesionais formados na Universidade de Vigo, e co aval temporal dos subscritores iniciais do proxecto.\nColecci\u00f3ns de Rinoceronte.\nO cat\u00e1logo actual abrangue oito colecci\u00f3ns:\nColecci\u00f3ns de Sushi Books.\nO cat\u00e1logo actual abrangue tres colecci\u00f3ns:\nColecci\u00f3ns de Morgante.\nO cat\u00e1logo actual abrangue cinco colecci\u00f3ns:\nFormatos.\nNun primeiro momento puxeron os seus libros para descargalos gratuitamente en formato PDF da s\u00faa p\u00e1xina, sendo o primeiro en estar dispo\u00f1ible desta forma o libro de contos \"O condutor de autob\u00fas que quer\u00eda ser Deus\", do autor israel\u00ed Etgar Keret. Posteriormente a editorial revogou esta medida alegando que esta minguaba as vendas, no canto de promocionalas."}
{"id": "40110", "revid": "85894", "url": "https://gl.wikipedia.org/wiki?curid=40110", "title": "Javier Gago L\u00f3pez", "text": "Javier Gago L\u00f3pez, nado o 1 de setembro de 1955 en Vilagarc\u00eda de Arousa, \u00e9 un pol\u00edtico galego que foi alcalde da s\u00faa vila natal durante dezaseis anos.\nTraxectoria.\nLicenciado en dereito, foi militante do PSdeG, e iniciou a s\u00faa carreira en 1983 como concelleiro en Vilagarc\u00eda de Arousa. En 1987 \u00e9 nomeado delegado provincial da Conseller\u00eda de Obras P\u00fablicas na provincia de Pontevedra polo daquela conselleiro Antol\u00edn S\u00e1nchez Presedo. Permanece nese cargo ata 1990, cando Manuel Fraga ga\u00f1a as elecci\u00f3ns, e en 1991 accede ao cargo de alcalde de Vilagarc\u00eda.\nNeste posto permanecer\u00e1 ata 2007, cando decide non presentarse \u00e1 reelecci\u00f3n. Ademais, foi deputado no Congreso dos Deputados de Espa\u00f1a entre os anos 1996 e 2000, cargo que simultaneou coa alcald\u00eda.\nTrala s\u00faa retirada da primeira li\u00f1a pol\u00edtica ocupou o cargo de presidente da Autoridade Portuaria de Vilagarc\u00eda, entre 2007 e 2009, nomeado por Emilio P\u00e9rez Touri\u00f1o. Co remate do goberno bipartito, accedeu ao posto de secretario municipal no concello de Catoira por uns meses, ata que en febreiro de 2010 foi nomeado presidente de Remolques Mar\u00edtimos, a empresa p\u00fablica estatal de remolcadores."}
{"id": "40112", "revid": "98629", "url": "https://gl.wikipedia.org/wiki?curid=40112", "title": "Movimiento Comunista", "text": "Movimiento Comunista (MC) foi un partido comunista de Espa\u00f1a fundado en 1972, a\u00ednda que as s\u00faas orixes est\u00e1n nunha escisi\u00f3n de ETA en 1967 co\u00f1ecida como ETA Berri e m\u00e1is tarde Euskadiko Mugimendu Komunista (EMK), partidario dunha pol\u00edtica m\u00e1is marxista e que procuraba a cooperaci\u00f3n con outros grupos dentro de Espa\u00f1a e as\u00ed fusionase coa Organizaci\u00f3n Comunista (Arag\u00f3n), Unificaci\u00f3 Comunista (Valencia), Grup de Formaci\u00f3 Marxista-Leninista de les Illes (Baleares) e un grupo de comunistas independentes asturianos para formar o Movimiento Comunista de Espa\u00f1a, chamado desde 1976 Movimiento Comunista, un partido federal con organizaci\u00f3ns federadas en case todo o territorio espa\u00f1ol. As organizaci\u00f3ns de Catalu\u00f1a, Valencia e Baleares formaban o Moviment Comunista del Pa\u00efsos Catalans, o EMK deixou o MC a mediados dos 80 a\u00ednda que mantivo a colaboraci\u00f3n co MC.\nA\u00ednda que inicialmente o MC foi mao\u00edsta evolucionou cara a un comunismo independente das grandes correntes internacionais, moi intelectualizado, cunha grande \u00e9nfase no feminismo e no reco\u00f1ecemento das realidades nacionais de Espa\u00f1a. Nas elecci\u00f3ns xerais impulsou varias plataformas electorais como a Candidatura de Unidad Popular en Madrid. En 1979 integrouse no MC a Organizaci\u00f3n de Izquierda Comunista\nTras a integraci\u00f3n de Espa\u00f1a na Uni\u00f3n Europea o MC xunto \u00e1 Liga Comunista Revolucionaria (LCR) apoiou a candidatura de Herri Batasuna \u00f3 Parlamento europeo en toda Espa\u00f1a. Tam\u00e9n tivo un papel destacado na creaci\u00f3n do Comit\u00e9 Anti-OTAN.\nEn 1991 unificouse coa LCR adoptando o nome de Izquierda Alternativa, que tivo unha curta vida xa que desapareceu en 1993 e a maior\u00eda dos antigos militantes do MC seguiron en pol\u00edtica co nome de Liberaci\u00f3n.\nEn Galicia o Movemento Comunista de Galicia era o referente do MC. A fusi\u00f3n coa LCR deu orixe ao partido de \u00e1mbito galego Inzar, que se integrou no BNG no ano 1993."}
{"id": "40113", "revid": "529", "url": "https://gl.wikipedia.org/wiki?curid=40113", "title": "Movimiento Comunista de Espa\u00f1a", "text": ""}
{"id": "40115", "revid": "25871", "url": "https://gl.wikipedia.org/wiki?curid=40115", "title": "Gabry Ponte", "text": "Gabry Ponte (Gabriele Ponte) \u00e9 un DJ italiano nado en Tur\u00edn o 20 de abril do 1973. F\u00edxose famoso despois de crear o single Geordie."}
{"id": "40116", "revid": "98629", "url": "https://gl.wikipedia.org/wiki?curid=40116", "title": "Benny Benassi", "text": "Marco Benassi, m\u00e1is co\u00f1ecido como Benny Benassi, naceu en Mil\u00e1n o 13 de xullo de 1967. A m\u00fasica deste DJ italiano poder\u00eda dicirse que \u00e9 unha mestura de euro house e electroclash.\nBenassi actualmente vive na cidade de Reggio Emilia, que est\u00e1 localizada a 100\u00a0km \u00f3 sur de Mil\u00e1n. Benny traballa co seu curm\u00e1n, Alle Benassi. Ambos producen canci\u00f3ns baixo o nome Benassi Bros. desde a d\u00e9cada de 1980. Os Benassi Bros. comezaron a s\u00faa carreira na s\u00faa vila natal e logo traslad\u00e1ronse \u00f3 estudio de produci\u00f3n de Larry Pignagnoli chamado Off Limits. Os Benassi Bros. tivieron a oportunidade de colaborar con artistas coma Whigfield, J.K. e Ally &amp; Jo.\nNo 2001 Benassi produciu a canci\u00f3n \"I Feel so Fine\" usando o pseud\u00f3nimo KMC e inclu\u00edu a vocalista Dhany. Grazas a este sinxelo, Benassi chegou \u00f3s primeiros postos nas listas musicais mundiais. Logo deste \u00e9xito os Benassi Bros. comezaron a traballar no seu pr\u00f3ximo proxecto: Benny Benassi presents The Biz. O dito proxecto produciu unha mestura de varios x\u00e9neros electr\u00f3nicos inclu\u00edndo electro, techno e house. O primeiro sinxelo que se lanzou baixo este nome foi \"Satisfaction\" (single que se engadiu o \u00e1lbum de Benassi titulado Hypnotica), o cal foi un \u00e9xito mundial durante o 2003 e parte do 2004. As canci\u00f3ns producidas por Benassi foron moi populares no Reino Unido e escoit\u00e1ronse en moitas discotecas arredor do mundo. Benassi tam\u00e9n fai remixes das canci\u00f3ns doutros artistas contempor\u00e1neos tales como DJ Tomcraft, Fischerspooner, Sonique e ata Outkast.\nRecentemente Benassi creou unha discogr\u00e1fica chamada Pump-kin Music coa meta de conseguir novos produtores que a\u00ednda non estean contratados por outras discogr\u00e1ficas. Benassi espera poder darlle fama a DJs e produtores que a\u00ednda non a te\u00f1an."}
{"id": "40117", "revid": "634", "url": "https://gl.wikipedia.org/wiki?curid=40117", "title": "Benni Benassi", "text": ""}
{"id": "40118", "revid": "634", "url": "https://gl.wikipedia.org/wiki?curid=40118", "title": "Marco Benassi", "text": ""}
{"id": "40119", "revid": "25871", "url": "https://gl.wikipedia.org/wiki?curid=40119", "title": "Ti\u00ebsto", "text": "Tijs Verwest, nado o 17 de xaneiro do 1969 en Breda, m\u00e1is co\u00f1ecido co nome de DJ Ti\u00ebsto, \u00e9 un DJ tranceiros m\u00e1is reco\u00f1ecidos no mundo."}
{"id": "40120", "revid": "634", "url": "https://gl.wikipedia.org/wiki?curid=40120", "title": "Tiesto", "text": ""}
{"id": "40121", "revid": "61897", "url": "https://gl.wikipedia.org/wiki?curid=40121", "title": "Dirt", "text": "Dirt \u00e9 o segundo \u00e1lbum de estudio da banda estadounidense de hard rock Alice in Chains. Foi editado o 29 de setembro de 1992 a trav\u00e9s do selo Columbia Records. \"Dirt\" acadou o n\u00famero 6 da lista \"Billboard 200\" e foi certificado catro veces platino pola RIAA, sendo o \u00e1lbum m\u00e1is vendido da banda ata a data.\nDo disco sac\u00e1ronse cinco sinxelos: \"Would?\", \"Them Bones\", \"Angry Chair\", \"Rooster\" e \"Down in a Hole\". As canci\u00f3ns do traballo c\u00e9ntranse na depresi\u00f3n, na ira, nos comportamentos antisociais, no uso das drogas, a guerra ou a morte."}
{"id": "40124", "revid": "72012", "url": "https://gl.wikipedia.org/wiki?curid=40124", "title": "I Samuel", "text": "I Samuel \u00e9 un dos libros do Antigo Testamento, xunto con II Samuel constit\u00fae o oitavo libro da Tanakh que os cristi\u00e1ns dividiron en dous. O libro est\u00e1 consagrado \u00e1 vida do profeta Samuel, consagrado a Deus pola s\u00faa nai Hannah. Cronoloxicamente cobre un per\u00edodo de cen anos correspondentes \u00e1 vida de Samuel e cont\u00e9n a historia de El\u00ed e da s\u00faa muller Ana (1-4), a historia de Samuel (5-12) e a historia de Xa\u00fal e de David no exilio(13-31)"}
{"id": "40125", "revid": "75439", "url": "https://gl.wikipedia.org/wiki?curid=40125", "title": "Alamosa East", "text": "Alamosa East \u00e9 un lugar do condado de Alamosa, Colorado, Estados Unidos de Am\u00e9rica. Cobre unha extensi\u00f3n de 9.3\u00a0km\u00b2 e conta con 1 528 habitantes (2000). A maior\u00eda da poboaci\u00f3n \u00e9 hispana (54,38%) a\u00ednda que a lingua m\u00e1is falada \u00e9 o ingl\u00e9s (62,2%), seguida do castel\u00e1n (34,6%) e o tagalo (1,5%)"}
{"id": "40126", "revid": "25871", "url": "https://gl.wikipedia.org/wiki?curid=40126", "title": "N\u00famero de Pell", "text": "En matem\u00e1ticas, os n\u00fameros de Pell e os n\u00fameros de Pell-Lucas son sucesi\u00f3ns matem\u00e1ticas de n\u00fameros enteiros.\nN\u00fameros de Pell.\nOs n\u00fameros de Pell ve\u00f1en definidos en recursividade por:\nNoutras palabras : com\u00e9zase por 0 e 1, e ent\u00f3n proc\u00farase o pr\u00f3ximo n\u00famero de Pell engadindo d\u00faas veces o n\u00famero precedente \u00f3 n\u00famero de Pell anterior. Os primeiros n\u00fameros na secuencia son 0, 1, 2, 5, 12, 29, 70, 169, 408, 985, 2378..."}
{"id": "40127", "revid": "85894", "url": "https://gl.wikipedia.org/wiki?curid=40127", "title": "Axis of Justice", "text": "Axis of Justice (Eixo de Xustiza) \u00e9 unha organizaci\u00f3n non lucrativa formada polos m\u00fasicos Tom Morello de Audioslave (e anteriormente de Rage Against the Machine) e Serj Tankian de System of a Down. O prop\u00f3sito dela \u00e9 unir \u00f3s m\u00fasicos e \u00f3s fans para loitar pola xustiza social. Unha tenda de Axis of Justice acostuma estar nos festivais onde Audioslave ou System of a Down tocan, como en Lollapalooza no 2003. Axis of Justice tam\u00e9n ten un show mensual que pode ouvirse pola emisora de radio KPFK nos \u00c1nxeles (California).\nNo 2004, eles lanzaron un \u00e1lbum en vivo titulado \"\". Cont\u00e9n performances por Flea de Red Hot Chili Peppers, Brad Wilk e Chris Cornell de Audioslave, Serj Tankian de System of a Down, Pete Yorn, Tim Walker, Maynard James Keenan de Tool, A Perfect Circle, Wayne Kramer e moitos outros.\nFoi gravado durante un show no club Avalon, en Hollywood. O show foi para recadar di\u00f1eiro para Axis of Justice."}
{"id": "40133", "revid": "98629", "url": "https://gl.wikipedia.org/wiki?curid=40133", "title": "Robert Mapplethorpe", "text": "Robert Mapplethorpe, nado en Nova York o 4 de novembro de 1946 e finado en Boston o 9 de marzo de 1989, foi un fot\u00f3grafo estadounidense famoso polos seus retratos a gran tama\u00f1o, as fotograf\u00edas de flores e as visi\u00f3ns do corpo humano en branco e negro con contido sexual moi expl\u00edcito. O seu car\u00e1cter transgresor e o feito de pertencer a unha xeraci\u00f3n de artistas vital na arte contempor\u00e1nea estadounidense fai que as s\u00faas fotograf\u00edas sexan moi cotizadas.\nTraxectoria.\nInicios.\nMapplethorpe naceu e medrou nunha familia cat\u00f3lica da parroquia da Nosa Se\u00f1ora das Neves en Floral Park, Long Island, Nova York, con devanceiros ingleses e irlandeses. Estudou Belas Artes no instituto Pratt, en Brooklyn (Nova York), onde comezou a producir as s\u00faas primeiras obras en soportes moi distintos. As primeiras fotograf\u00edas sacounas cunha c\u00e1mara Polaroid. A mediados dos anos setenta mercou unha c\u00e1mara de prensa de gran formato, e comezou a tirarlles retratos ao seu c\u00edrculo de amigos e co\u00f1ecidos, entre os que se inclu\u00edan artistas, compositores, actrices e actores porno e clientes de bares underground. E a\u00ed saltou ao primeiro plano como artista.\nObra.\nA maior parte das obras f\u00edxoas no seu estudio. Entre esas primeiras series de retratos figuran os de Andy Warhol, Deborah Harry, Richard Gere, Peter Gabriel, Grace Jones ou Patti Smith. O retrato m\u00e1is famoso de Patti Smith (feito en 1975), e que a cantante empregou para o seu \u00e1lbum \"Horses\", est\u00e1 inspirado nun autorretrato de 1500 do pintor alem\u00e1n D\u00fcrer. Tam\u00e9n son dese tempo a serie de imaxes homoer\u00f3ticas, con nus en posici\u00f3ns cl\u00e1sicas pero tam\u00e9n anovando en perspectivas, puntos de vista e acci\u00f3ns, incorporando escenas de sadomasoquismo ou de sexo expl\u00edcito, como unha co\u00f1ecida fotograf\u00eda dun \"fist-fucking\" ou un autorretrato de si mesmo cun l\u00e1tego introducido no ano. A sona de Mapplethorpe estendeuse como a p\u00f3lvora grazas a estas imaxes de contidos sexuais e homoer\u00f3ticos. Algunhas das s\u00faas fotograf\u00edas de nus de homes negros foron cualificados de racistas, a\u00ednda que o seu prop\u00f3sito era ben distinto.\nA obra de Mapplethorpe foi exhibida frecuentemente durante a s\u00faa vida, e a mi\u00fado con fondos de car\u00e1cter p\u00fablico. Iso provocou a oposici\u00f3n de grupos conservadores e cristi\u00e1ns, como a da Asociaci\u00f3n de Familias Americanas. A mostra p\u00f3stuma de Mapplethorpe \"The perfect moment\", onde se inclu\u00edan sete retratos sadomasoquistas, en Cincinnati en 1990, acabou nunha acusaci\u00f3n de \"promoci\u00f3n da obscenidade\" para o director do Centro de Arte Contempor\u00e1nea de Cincinnati, Dennis Barrie, finalmente absolto.\nDurante os \u00faltimos setenta e primeiros oitenta, por\u00e9n, sen abandonar estas v\u00edas ou incluso para profundizalas, as s\u00faas fotograf\u00edas avanzan cara a unha maior exploraci\u00f3n formal: xoga m\u00e1is coas sensaci\u00f3ns que transmiten os brancos e negros, coas sombras, e comeza a fotografar flores, especialmente orqu\u00eddeas. Estas imaxes seguen tendo unha alta carga homoer\u00f3tica, pero renuncian ao c\u00e1ustico. Inda as\u00ed, prosegue co car\u00e1cter provocador e consid\u00e9rase un activista da arte. As s\u00faas creaci\u00f3ns como artista buscan fotografar o home homosexual, traballar sobre a s\u00faa figura espida, levar \u00e1 arte as s\u00faas pr\u00e1cticas sexuais e falar en definitiva sobre a construci\u00f3n do x\u00e9nero e da sexualidade na sociedade occidental de finais do s\u00e9culo XX.\nEn 2003 sa\u00edu publicado en papel o libro \"Autoportrait\", unha colecci\u00f3n de polaroids en branco e negro de autorretratos de Mapplethorpe, realizados entre 1971 e 1973. En 2006, un retrato de Andy Warhol foi poxado en 643.200 d\u00f3lares, co que se converteu na quinta fotograf\u00eda m\u00e1is cara ata aquel momento.\nVida persoal.\nMapplethorpe morreu na ma\u00f1\u00e1 do 9 de marzo de 1989 como consecuencia das complicaci\u00f3ns xeradas pola sida. Ti\u00f1a 42 anos. Foi soterrado en Queens, Nova York, na cova da s\u00faa nai. O seu nome non foi escrito sobre a campa.\nCando se soubo que Mapplethorpe desenvolvera a enfermidade da sida, os prezos das s\u00faas fotograf\u00edas dispar\u00e1ronse. En decembro de 1988 pag\u00e1banse a uns 500.000 d\u00f3lares cada unha."}
{"id": "40137", "revid": "12452", "url": "https://gl.wikipedia.org/wiki?curid=40137", "title": "Pintor Laxeiro", "text": ""}
{"id": "40138", "revid": "1235", "url": "https://gl.wikipedia.org/wiki?curid=40138", "title": "Kimi Raikkonen", "text": ""}
{"id": "40139", "revid": "98629", "url": "https://gl.wikipedia.org/wiki?curid=40139", "title": "Dakota Fanning", "text": "Hannah Dakota Fanning, nada en Conyers (Xeorxia) o 23 de febreiro de 1994, \u00e9 unha actriz infantil norteamericana. A s\u00faa irm\u00e1 Elle Fanning tam\u00e9n \u00e9 actriz.\nTraxectoria.\nComezou a actuar \u00f3s cinco anos nun anuncio da loter\u00eda do estado de Xeorxia xunto a Ray Charles. O seu primeiro papel importante foi nun episodio de \"ER\", serie da NBC, deseguido participou en episodios \"\", \"Friends\", \"The Practice\", \"Spin City\" e \"Malcolm in the Middle\". No ano 2001 protagonizou xunto a Sean Penn e Michelle Pfeiffer o filme \"I am Sam\". Foi a protagonista da miniserie de ciencia ficci\u00f3n \"Taken\" (2002) producida por Steven Spielberg e participou tam\u00e9n en \"War of the Worlds\"."}
{"id": "40140", "revid": "85894", "url": "https://gl.wikipedia.org/wiki?curid=40140", "title": "O show dos Tonechos", "text": "O show dos Tonechos foi un programa da Televisi\u00f3n de Galicia protagonizado por Roberto Vilar e V\u00edctor F\u00e1bregas, d\u00fao humor\u00edstico co\u00f1ecido como Os Tonechos.\nHistoria.\nLogo de actuaci\u00f3ns en programas como \"Con perd\u00f3n\" e \"Luar\", o 18 de abril de 2005 emitiuse o programa piloto do seu propio espazo, cunha cota de pantalla do 25.8%. A partir de maio emitiuse con regularidade semanal en horario de m\u00e1xima audiencia.\nO programa deixou de emitirse en 2008, e en xaneiro de 2009 os dous actores anunciaron a disoluci\u00f3n do grupo.\nCaracter\u00edsticas.\nCada episodio ti\u00f1a unha duraci\u00f3n de 70 minutos, que se emit\u00eda en directo ag\u00e1s durante a segunda tempada. O d\u00eda de emisi\u00f3n era o xoves.\nTempadas.\nA primeira tempada est\u00e1 considerada a\u00ednda como a secci\u00f3n que ti\u00f1a o grupo dentro do programa \"Luar\".\nA segunda tempada comezou no ano 2005, pregravada e con novas secci\u00f3ns. Despois da segunda a\u00ednda vi\u00f1eron tres m\u00e1is, facendo un total de cinco.\nPersonaxes.\nPersonaxes principais.\nOs catro personaxes m\u00e1is importantes, e que participaron durante toda a serie, son:\nAudiencia.\n\"O show dos Tonechos\" foi o cuarto programa m\u00e1is visto da TVG na tempada 2006-07, con 193.000 espectadores de media e unha cota de pantalla do 19,8%"}
{"id": "40141", "revid": "85894", "url": "https://gl.wikipedia.org/wiki?curid=40141", "title": "C\u00e9sar Cambeiro", "text": "C\u00e9sar Cambeiro Quintela, nado en Caldebarcos, Carnota, o 4 de xaneiro de 1958, \u00e9 un actor e actor de dobraxe galego.\nTraxectoria.\nActuou no teatro en obras de Anton Chekhov, Roberto Blanco Torres, Samuel Beckett e Alfonso Daniel Rodr\u00edguez Castelao entre outros. Na televisi\u00f3n comezou as s\u00faas aparici\u00f3ns en \"Os outros feirantes\" (1989) e m\u00e1is tarde destacou polo seu papel en \"Terra de Miranda\".\nConta cunha ampla experiencia tanto en cine coma en televisi\u00f3n e teatro."}
{"id": "40145", "revid": "56817", "url": "https://gl.wikipedia.org/wiki?curid=40145", "title": "Salmonela", "text": "Salmonella \u00e9 un x\u00e9nero bacteriano formado por bacilos gramnegativos, anaerobios facultativos, con flaxelos per\u00edtricos que rodean \u00f3 microorganismo e non desenvolve esporas. Son bacterias m\u00f3biles que producen sulfuro de hidr\u00f3xeno. Non fermentan glicosa nin lactosa.\n\u00c9 un axente zoon\u00f3tico de distribuci\u00f3n universal. Transm\u00edtese por contacto directo ou contaminaci\u00f3n cruzada durante a manipulaci\u00f3n, no procesado de alimentos ou no fogar, tam\u00e9n por v\u00eda sexual.\nMicrobiolox\u00eda.\nSon bacterias gramnegativas. Crece con facilidade no medio de cultivo \u00e1gar sangue formando colonias de 2 a 3 mil\u00edmetros. En laboratorios de microbiolox\u00eda cl\u00ednica \u00edllase con medios selectivos, Selenito, Hektoen, SS ou XLD, para inhibir o crecemento doutras bacterias pat\u00f3xenas e da flora intestinal sapr\u00f3fita.\nA taxonom\u00eda de \"Salmonella\" \u00e9 complicada. Actualmente hai d\u00faas especies dentro do x\u00e9nero: \"Salmonella bongori\" (previamente subespecie V) e \"S. enterica\", que se divide \u00e1 s\u00faa vez en seis subespecies.\nCada subespecie \u00e1 s\u00faa vez, est\u00e1 conformada por diversos serotipos, e ata a actualidade foron identificados m\u00e1is de 2.500.\nPatoxenia.\nProduce gastroenterite, cun per\u00edodo de incubaci\u00f3n de entre 5 horas e 5 d\u00edas, diarrea e dor abdominal. A trav\u00e9s das feces do enfermo elim\u00ednanse gran cantidade de bacterias; e febre ent\u00e9rica, cun per\u00edodo de incubaci\u00f3n de 7 a 28 d\u00edas, causante da dor de cabeza, febre, dor abdominal e diarrea, erupci\u00f3n m\u00e1culo-papulosa en peito e lombo. Os enfermos presentan un per\u00edodo de convalecencia entre 1 e 8 semanas.\nAs persoas curadas eliminan \"Salmonella\" durante m\u00e1is dun ano."}
{"id": "40148", "revid": "22795", "url": "https://gl.wikipedia.org/wiki?curid=40148", "title": "Fitoxeograf\u00eda", "text": "A fitoxeograf\u00eda, ou xeobot\u00e1nica, \u00e9 a disciplina que estuda a distribuci\u00f3n xeogr\u00e1fica das plantas, constit\u00fae unha parte da bioxeograf\u00eda. Os primeiros traballos fitoxeogr\u00e1ficos tiveron a s\u00faa base nas noci\u00f3ns desenvolvidas por Charles Flahault e Henri Gaussen."}
{"id": "40149", "revid": "22570", "url": "https://gl.wikipedia.org/wiki?curid=40149", "title": "Aerograma", "text": "Un aerograma \u00e9 unha carta que se env\u00eda por correo a\u00e9reo sen necesidade de sobre. Os aerogramas te\u00f1en unha tarifa diferente da do resto dos env\u00edos postais."}
{"id": "40152", "revid": "15490", "url": "https://gl.wikipedia.org/wiki?curid=40152", "title": "Joaqu\u00edn Garc\u00eda D\u00edez", "text": "Joaqu\u00edn Mar\u00eda Garc\u00eda D\u00edez, nado o 16 de setembro de 1954 en Ferrol, \u00e9 un pol\u00edtico e bi\u00f3logo galego.\nTraxectoria.\nLicenciado en Biolox\u00eda e militante do Partido Popular de Galicia, comezou a s\u00faa carreira como director do Instituto Lucense para o Desenvolvemento Econ\u00f3mico e Social.\nEn 1990 d\u00e1 o salto \u00e1 administraci\u00f3n auton\u00f3mica ao ocupar a secretar\u00eda xeral da conseller\u00eda de Agricultura durante un ano. En 1991 presentouse como candidato a concelleiro dentro das listas municipais do PPdeG en Lugo, sa\u00edu elixido, e encargouse da primeira tenencia de alcald\u00eda no equipo de Tom\u00e1s Notario Vacas. Nas municipais de 1995 encabezou a lista do PPdeG e conseguiu a alcald\u00eda da cidade das murallas, posto que ocupou durante catro anos.\nEn 1999 abandonou o cargo, e foi substitu\u00eddo polo seu concelleiro Ram\u00f3n Arias Roca nas listas electorais, e polo socialista Xos\u00e9 Clemente L\u00f3pez Orozco na alcald\u00eda. Regresou \u00e1 administraci\u00f3n auton\u00f3mica, como secretario xeral da Axencia Galega de Desenvolvemento Rural ata 2004, data en que concorreu como segundo candidato do PPdeG \u00e1s xerais de 2004. Sa\u00edu elixido deputado no Congreso e en 2008 presentouse \u00e1 reelecci\u00f3n, desta volta como cabeza de lista dos populares. Sa\u00edu elixido de novo, ao igual que en 2011. En 2015 volveu figurar como cabeza de lista dos populares ao Congreso dos Deputados."}
{"id": "40156", "revid": "89787", "url": "https://gl.wikipedia.org/wiki?curid=40156", "title": "Xos\u00e9 Filgueira Valverde", "text": "Xos\u00e9 Fernando Filgueira Valverde, nado en Pontevedra o 28 de outubro de 1906 e finado na mesma vila o 13 de setembro de 1996, foi un historiador, arque\u00f3logo, antrop\u00f3logo e escritor pol\u00edgrafo galego, de abundante produci\u00f3n literaria e human\u00edstica.\nCofundou o Seminario de Estudos Galegos, dirixiu o Instituto Padre Sarmiento e o Museo de Pontevedra. Presidiu o Consello da Cultura Galega e foi membro da Real Academia Galega. Persoa de fonda cultura humanista e de obra extensa e divulgativa nunha \u00e9poca na que as instituci\u00f3ns que hoxe cumpren esa funci\u00f3n non a cumpr\u00edan ou non exist\u00edan.\nAdic\u00f3uselle o D\u00eda das Letras Galegas de 2015 polo seu traballo divulgativo a prol da lingua e da cultura galega. Tr\u00e1tase dunha figura que suscita controversia e ao mesmo tempo resulta un persoeiro fundamental no decorrer da cultura e literatura galegas ao longo do s\u00e9culo XX.\nTraxectoria.\nNaceu na praza do Peirao de Pontevedra. Foi fillo de Jos\u00e9 Mar\u00eda Filgueira Mart\u00ednez (Mourente, 1871-1938), m\u00e9dico en Pontevedra, e Araceli Valverde Yaquero (Ug\u00edjar, Granada, 1870-1946).\nEstudou o bacharelato de man de Ant\u00f3n Losada Di\u00e9guez. No outono de 1922 comezou os estudos de Filosof\u00eda e Letras en Santiago de Compostela. Desde moi novo estivo involucrado en toda sorte de proxectos culturais. Con 17 anos de idade, o 12 de outubro de 1923, na casa da infancia de Rosal\u00eda de Castro en Orto\u00f1o, xunto con Ferm\u00edn Bouza Brey, Wenceslao Requejo Buet, Xos\u00e9 Pena e Pena, Lois Tob\u00edo Fern\u00e1ndez, Ram\u00f3n Mart\u00ednez L\u00f3pez, Manoel Magari\u00f1os Negreira, Francisco Romero de Lema e Alberte Vid\u00e1n Freir\u00eda, fundou a terceira grande instituci\u00f3n da \u00e9poca de preguerra (tras as Irmandades da Fala, 1916, e o Grupo N\u00f3s, 1920), o Seminario de Estudos Galegos, onde dirixir\u00eda a secci\u00f3n de Historia da Literatura ata o seu desmantelamento, en 1936. Colaborou en \"A Nosa Terra\" e en \"El Pueblo Gallego\". En 1935 comezou a organizar unha escolma da poes\u00eda galega de todos os tempos para conmemorar o centenario do nacemento de Rosal\u00eda de Castro. Prox\u00e9ctanse en total nove volumes, e comeza con dous volumes adicados aos autores vivos, desde Noriega Varela e Cabanillas, at\u00e9 os m\u00e1is novos como Celso Emilio ou Carvalho Calero. Reparte unha enquisa \u00e1s persoas que quere inclu\u00edr na escolma, preguntando polos datos do autor, a s\u00faa formaci\u00f3n, obra, po\u00e9tica, linguaxe, bibliograf\u00eda e unhas preguntas xerais sobre a propia escolma.\nLicenciouse en Dereito na Universidade de Santiago de Compostela en 1927 e doutorouse en Filosof\u00eda e Letras na Universidade Central de Madrid, coa tese \"La Cantiga CIII: noci\u00f3n del tiempo y gozo eterno en la narrativa medieval\" dirixida por Armando Cotarelo Valledor, defendida o 15 de novembro de 1935 ante un tribunal constitu\u00eddo polo propio Cotarelo, Juan Hurtado y Jim\u00e9nez de la Serna, Am\u00e9rico Castro Quesada e \u00c1ngel Gonz\u00e1lez Palencia. En 1959 diplomouse en Psicolox\u00eda, tam\u00e9n na USC.\nComezou a s\u00faa traxectoria p\u00fablica en 1928, como secretario da Xunta Provincial de Pontevedra do Padroado Nacional de Turismo, que presid\u00eda Daniel de la Sota.\nFoi profesor axudante de literatura no Instituto de Ensino Medio de Pontevedra en 1928, conseguindo a c\u00e1tedra en 1933. Dous anos m\u00e1is tarde ga\u00f1a por oposici\u00f3n a c\u00e1tedra da mesma especialidade do Instituto Jaime Balmes de Barcelona, para pasar ao de Melilla e, o mesmo ano, \u00f3 de Lugo, onde toma posesi\u00f3n da praza o 8 de novembro, vila na que co\u00f1eceu a Mar\u00eda Teresa Iglesias de Osc\u00e1riz (1908-1995), filla dun m\u00e9dico, coma el, coa que casou o 15 de agosto de 1938 e con quen ter\u00eda cinco fillos: Araceli, Jos\u00e9 Fernando, Mar\u00eda Teresa, Pilar e \u00c1ngeles.\nEn 1940 volveu a Pontevedra, \u00f3 instituto, que logo se chamar\u00eda Instituto S\u00e1nchez Cant\u00f3n, do que ser\u00eda director desde 1946 at\u00e9 a xubilaci\u00f3n, en 1976. Desde ese 1940 tam\u00e9n foi cronista oficial da provincia de Pontevedra.\nParticipou na creaci\u00f3n do Museo Provincial de Pontevedra en 1927, do que foi secretario ata 1942, ano no que se converteu no director, mantendo a colaboraci\u00f3n ata a fin dos seus d\u00edas.\nFoi proclamado correspondente da Real Academia Galega en 1925 e recibido como acad\u00e9mico de n\u00famero o 27 de xullo de 1941 en sesi\u00f3n extraordinaria celebrada na Universidade de Santiago, sucedendo na cadeira a Casto Sampedro y Folgar. O seu discurso de ingreso foi \"Da \u00e9pica na Galicia medieval\", respondido por Ram\u00f3n Otero Pedrayo.\nParticipou sempre do galeguismo, sendo membro desde os comezos do Partido Galeguista. En maio de 1935 encabezou un grupo de militantes deste partido en Pontevedra que abandonan o partido como protesta pola pol\u00edtica de pactos coa esquerda, organizando a Dereita Galeguista.\nOcupou cargos p\u00fablicos no franquismo, como director do Instituto de Lugo ou presidente do Tribunal Tutelar de Menores de Pontevedra ata 1967.\nAlcald\u00eda (1959-1968).\nO 24 de maio de 1959 finou Luis Su\u00e1rez-Llanos Menacho, presidente da Deputaci\u00f3n de Pontevedra. O alcalde de Pontevedra, Prudencio Land\u00edn Carrasco, pasou a ocupar ese cargo, deixando baleira a cadeira no concello, que ocupou, en funci\u00f3ns, Jos\u00e9 Luis Pel\u00e1ez Casalderrey. O nomeamento de Filgueira como novo alcalde asinouse o 27 de outubro de 1959 polo Ministro da Gobernaci\u00f3n Camilo Alonso Vega, a proposta do gobernador civil Rafael Fern\u00e1ndez Mart\u00ednez. Filgueira pronunciou o discurso de toma de posesi\u00f3n o 10 de novembro de 1959. No cargo, estimulou a acci\u00f3n cultural e promoveu numerosas medidas dirixidas \u00e1 conservaci\u00f3n do conxunto hist\u00f3rico e monumental da vila.\nDurante o seu mandato anexionouse Ponte Sampaio ao concello en abril de 1960; instalouse a papeleira de Ence en Louriz\u00e1n, cuxa instalaci\u00f3n se decidira entre finais de 1955 e comezos de 1956; co gallo do ascenso do Pontevedra Club de F\u00fatbol a Segunda Divisi\u00f3n na tempada 1959-60, merc\u00e1ronse \u00e1 familia de Valent\u00edn Paz-Andrade os terreos do Estadio de Pasar\u00f3n; inaugurouse a nova estaci\u00f3n de ferrocarril (o 8 de agosto de 1966); urbanizouse o pol\u00edgono de Campolongo; constru\u00eduse o Pavill\u00f3n Municipal dos Deportes e asentouse o Centro de Instruci\u00f3n de Recrutas n.\u00ba 13 (posteriormente BRILAT) en terreos de Figueirido e Salcedo.\nDespois de 1968.\nFoi procurador en Cortes ata 1971 e Conselleiro provincial de Belas Artes en 1969. De 1971 a 1981 dirixiu o Instituto Padre Sarmiento de Estudos Galegos. Formou parte do primeiro padroado do Instituto da Lingua Galega. Tam\u00e9n chegou a dirixir a Casa Museo Rosal\u00eda de Castro.\nNo eido acad\u00e9mico foi, amais, membro correspondente da Real Academia de Belas Artes de San Fernando, nomeado o 28 de xu\u00f1o de 1971, membro numerario da Real Academia da Historia desde 1980 (co discurso \"Ideas y sistema de la historia de Fray Mart\u00edn Sarmiento\" contestado por Antonio Blanco Freijeiro) e membro honorario da Real Academia Galega de Belas Artes desde 1990.\nXa na democracia, no primeiro goberno de Xerardo Fern\u00e1ndez Albor, en xaneiro de 1982, foi nomeado Conselleiro Adxunto \u00f3 Presidente para a Cultura e, en decembro do mesmo ano, Conselleiro de Cultura, ata 1983. Dende 1990, e por dous mandatos, foi Presidente do Consello da Cultura Galega e en 1995 foi nomeado xu\u00edz protector da Fundaci\u00f3n Manuel Ventura Figueroa.\nXos\u00e9 Filgueira Valverde faleceu na casa familiar da r\u00faa Arcebispo Malvar de Pontevedra o 13 de setembro de 1996, a piques de cumprir os 90 anos de idade.\nObra.\nTen unha obra moi extensa, tanto cient\u00edfica coma literaria, fundamentalmente divulgativa, que supera os trescentos t\u00edtulos entre libros e folletos, m\u00e1is de mil artigos en xornais e revistas e m\u00e1is de 1.600 conferencias, en galego e en castel\u00e1n.\nObra en galego.\nA primeira obra narrativa foi a recolleita de narraci\u00f3ns breves: \"Os nenos\", en 1925, recollida despois en \"Quintana Viva\" (Galaxia, 1971). Como articulista publicou numerosas colaboraci\u00f3ns en diferentes medios, quedando recollidos 616 artigos na serie \"Adral\", de nove volumes, editada entre 1979 e 1996.\nPoes\u00eda.\nAlgunhas das obras po\u00e9ticas da Filgueira Valverde foron musicalizadas. O compositor ponteare\u00e1n Rogelio Groba, realizou tres cantatas sobre textos seus: \"Cantigas de mar\" (1981-1982), \"Anxos de Compostela\" (1989 e outra versi\u00f3n en 2004) e \"Cantata de Maio\" (1989).\nReco\u00f1ecementos.\nFoi amplamente reco\u00f1ecido con premios, como a Cruz de Honra de San Raimundo de Pa\u00f1afort (1961), a Gran Cruz da Orde do M\u00e9rito Civil (1964), a Medalla de Ouro da Cidade de Pontevedra (1969), o Premio da Deputaci\u00f3n da Coru\u00f1a (1973), a Medalla de Ouro da Provincia de Pontevedra (1977), a Medalla de Ouro ao M\u00e9rito nas Belas Artes (1980), a Medalla Castelao (1984), o Premio Otero Pedrayo (1986), o Premio Fern\u00e1ndez-Latorre (1989), o Premio Trasalba (1990) da Fundaci\u00f3n Otero Pedrayo. Foi nomeado Galego Egrexio pola Fundaci\u00f3n Premios da Cr\u00edtica (1995), doutor honoris causa polas universidades de Santiago de Compostela e Vigo (\u00e1mbalas d\u00faas en 1996). D\u00e9ronlle o Premio das Artes e das Letras de Galicia (1996). Foille outorgado o Premio Nacional de Historia de Espa\u00f1a, de xeito colectivo, por \"Espa\u00f1a: Reflexiones sobre el ser de Espa\u00f1a\" (1998). D\u00edas despois do seu pasamento o Centro Superior Bibliogr\u00e1fico de Galicia pasou a denominarse \"Centro Superior Bibliogr\u00e1fico de Galicia Xos\u00e9 Fernando Filgueira Valverde\", e en 2007 foi nomeado Fillo Predilecto da Provincia de Pontevedra.\nLevan o seu nome r\u00faas en Pontevedra, Santiago de Compostela, Monforte de Lemos e Pastoriza (Arteixo) e a Fundaci\u00f3n Filgueira Valverde foi clasificada, en 1984, como de interese galego.\nD\u00eda das Letras Galegas 2015 e controversia.\nO 5 de xullo de 2014 foi escollido pola Real Academia Galega como autor a homenaxear no D\u00eda das Letras Galegas do ano 2015, cos avais de Francisco D\u00edaz-Fierros, Pegerto Saavedra, Ram\u00f3n Villares e Xos\u00e9 Ram\u00f3n Barreiro.\nOs outros propostos foron Ricardo Carvalho Calero (apoiado por Manuel Gonz\u00e1lez Gonz\u00e1lez, Francisco Fern\u00e1ndez Rei e Euloxio Ruibal), Celestino Fern\u00e1ndez de la Vega (promovido por Rosario \u00c1lvarez Blanco, Andr\u00e9s Fern\u00e1ndez-Albalat e Andr\u00e9s Torres Queiruga), Manuel Mar\u00eda (defendido por Margarita Ledo Andi\u00f3n, Dar\u00edo Xoh\u00e1n Cabana, Fina Casalderrey e Xos\u00e9 Lu\u00eds Regueira Fern\u00e1ndez) e Xela Arias (defendida por Ram\u00f3n Lorenzo, Ant\u00f3n Santamarina e Xos\u00e9 Fern\u00e1ndez Ferreiro).\nA decisi\u00f3n final resultou pol\u00e9mica e recibiu cr\u00edticas da Mesa pola Normalizaci\u00f3n Ling\u00fc\u00edstica, Manuel Rivas, Xos\u00e9 Manuel Carril, Fran Alonso, Bernardo M\u00e1iz e Suso de Toro, e mesmo provocou que a comisi\u00f3n executiva da Academia publicase unha nota na que afirmaba que \u201cnon tivo m\u00e1is papel na elecci\u00f3n da figura para as Letras Galegas 2015 c\u00e1 que sinala o Regulamento de R\u00e9xime Interno da RAG, isto \u00e9, dar tr\u00e1mite ao Plenario das propostas recibidas\u201d."}
{"id": "40157", "revid": "23204", "url": "https://gl.wikipedia.org/wiki?curid=40157", "title": "Movimiento Falangista de Espa\u00f1a", "text": "O Movimiento Falangista de Espa\u00f1a (MFE) \u00e9 un partido falanxista espa\u00f1ol creado en 1979 formado tras a integraci\u00f3n dos C\u00edrculos Jos\u00e9 Antonio na Falange Espa\u00f1ola de las JONS, o que supuxo a sa\u00edda deste partido de Antonio Jarre\u00f1o que se uniu \u00f3 Frente de Unificaci\u00f3n Falangista de Arag\u00f3n, Unidad Falangista de Le\u00f3n e disidentes da Falange Espa\u00f1ola Independiente para formar o MFE. O 8 de marzo de 2006 ETA atentou contra a sede da MFE en Santo\u00f1a, (Cantabria), localidade na cal o MFE tivo dous concelleiros entre 1999 e 2003."}
{"id": "40169", "revid": "865", "url": "https://gl.wikipedia.org/wiki?curid=40169", "title": "Autolux", "text": "Autolux \u00e9 unha banda estadounidense de rock alternativo procedente dos \u00c1nxeles e formada en 2001. Foi fundada por Eugene Goreshter (coros e baixo), Greg Edwards (guitarra e voz) e Carla Azar (bater\u00eda e voz). A s\u00faa m\u00fasica est\u00e1 influenciada por gran variedade de estilos, como post-punk, electr\u00f3nica, krautrock e shoegaze.\nHistoria.\nAutolux formouse durante o ano 2000 e Os \u00c1nxeles, California. Goreshter e Azar co\u00f1ec\u00e9ronse mentres escrib\u00edan a partitura para a obra de teatro \"Morte accidental dun anarquista\", do premio Nobel Dario Fo. Azar co\u00f1ecera a Edwards cando a s\u00faa antiga banda Ednaswap estaba de xira con Failure, antiga banda de Edwards. No mes de agosto dese ano, Autolux debutou realizando dous concertos no Silverlake Lounge. O 1 de marzo do 2001 a banda editou un EP auto-producido titulado \"Demonstration\".\nDespois de impresionar ao produtor T-Bone Burnett durante unha actuaci\u00f3n, Autolux asinou con DMZ, un pequeno selo creado por Burnett e os irm\u00e1ns Coen.\nEn maio do 2002, Azar caeu do escenario despois dun concerto como abreconcertos de Elvis Costello. O seu c\u00f3bado quedou estragado, e dix\u00e9ronlle que \"probablemente non poder\u00eda tocar a bater\u00eda m\u00e1is\". Secas\u00ed, grazas a unha operaci\u00f3n experimental onde lle puxeron oito parafusos de titanio, recuperouse completamente.\nEn novembro do 2002, Autolux entrou no estudio para gravar o seu primeiro \u00e1lbum, \"Future Perfect\", que rematar\u00eda en xaneiro do 2003. En contraste co m\u00e9todo de gravaci\u00f3n en 8 pistas usado no \"Demonstration\", Burnett quer\u00eda capturar o son en directo da banda neste \u00e1lbum. Despois das gravaci\u00f3ns iniciais, a banda continuar\u00eda gravando por riba pistas adicionais no seu local de ensaio, que tam\u00e9n funcionaba como estudio, coa intenci\u00f3n de darlle un son m\u00e1is cru aos temas. A principios do 2003 o \u00e1lbum foi mesturado varias veces, realizando a derradeira mestura Dave Sardy, antigo l\u00edder de Barkmarket. Finalmente ser\u00eda editado o 21 de setembro do 2004 cun bo recibimento por parte da cr\u00edtica.\nAutolux comezou a promocionar \"Future Perfect\" en xaneiro do 2005 facendo unha xira con The Secret Machines. Durante o resto do ano Autolux continuou tocando cun bo n\u00famero de bandas, inclu\u00edndo Clinic, Broadcast, The White Stripes, Shellac e Beck. En abril de 2005 Autolux tocou no festival All Tomorrow's Parties comisionado por Vincent Gallo en Londres, e en maio a banda tocou no Coachella Valley Music and Arts Festival.\nAutolux foi ent\u00f3n convidado por Trent Reznor como abreconcertos para a xira do \u00e1lbum \"With Teeth\" de Nine Inch Nails, de setembro a outubro do 2005. Despois da xira con Nine Inch Nails, a banda rematou o ano abrindo para Queens of the Stone Age no Wiltern Theatre nos \u00c1nxeles.\nDespois da disoluci\u00f3n do selo DMZ, que pertenc\u00eda \u00e1 Sony Music, Autolux moveuse \u00e1 Epic Records, tam\u00e9n da Sony.\nEn xaneiro do 2006 Autolux tocou no \"Jimmy Kimmel Live\" (un \"talk-show\" da televisi\u00f3n estadounidense). En febreiro a banda escribiu a peza \"Tears for an Inhaler\" para unha exposici\u00f3n chamada \"Sonic Scenery\" no Natural History Museum do condado dos \u00c1nxeles. A exposici\u00f3n tam\u00e9n inclu\u00eda a artistas coma Matmos e Nels Cline.\nEn xu\u00f1o de 2006 James Lavelle, de Unkle, achegouse a Autolux para que a banda colaborase no seu seguinte disco. Do seu traballo xurdiu o tema \"Persons &amp; Machinery\", que foi inclu\u00eddo no \u00e1lbum \"War Stories\", publicado en xullo de 2007. Goreshter tam\u00e9n tocou o baixo nalg\u00fans dos temas do disco. O 30 de abril do ano 2007, Unkle lanzou unha edici\u00f3n limitada en 12\" chamada \"Surrender Sounds Session #3 &amp; #4 (Autolux/Black Mountain)\", que conti\u00f1a unha remestura do tema \"Turnstile Blues\" do \u00e1lbum \"Future Perfect\". \n\"Turnstile Blues\" tam\u00e9n apareceu como canci\u00f3n de apertura da pel\u00edcula dese mesmo ano \"The Air I Breathe\". No mes de agosto a banda tocou no Sunset Junction Street Fair en Silver Lake, California, e en decembro Portishead invitounos a tocar na edici\u00f3n dese mes do festival All Tomorrow's Parties.\nAutolux actuou no Primavera Sound de Barcelona en maio de 2008, e no mes de xu\u00f1o uniuse a PJ Harvey para unha xira por Rusia. En setembro a banda tocou no festival ATP en Monticello, Nova York, comisionado por My Bloody Valentine. En\u00a0setembro de 2009 o grupo completou a s\u00faa primeira xira como cabeza de cartel polos Estados Unidos, inclu\u00edndo outra aparici\u00f3n no ATP comisionado por The Flaming Lips.\n\"Future Perfect\" estaba descatalogado, polo que Autolux reeditouno en vinilo en 2009 a trav\u00e9s do seu propio selo Autolux Music Entertainment. O disco ser\u00eda reeditado novamente en 2015 por The Autolux Empire.\nEn marzo de 2010 Thom Yorke pediu a Autolux que fose o abreconcertos do seu proxecto Atoms for Peace no Santa Barbara Bowl en Santa B\u00e1rbara, California. No mes de maio dese ano a banda apareceu noutra canci\u00f3n de Unkle, \"Joy Factory\", no \u00e1lbum \"Where Did the Night Fall\".\nAutolux editou o seu segundo \u00e1lbum, \"Transit Transit\", o 3 de agosto do ano 2010 a trav\u00e9s do selo TBD Records en Norteam\u00e9rica e o Xap\u00f3n e a trav\u00e9s de ATP Recordings no resto do mundo. A banda autoproduciu \"Transit Transit\" con Edwards servindo como enxe\u00f1eiro de son. A meirande parte do traballo gravouse en Space 23, mentres que un feixe de pistas de bater\u00eda (\"Highchair\", \"Spots\" e \"The Science of Imaginary Solutions\") sa\u00edron dunha sesi\u00f3n anterior co enxe\u00f1eiro John Goodmanson. \"Supertoys\" publicouse como primeiro sinxelo do \u00e1lbum, estre\u00e1ndose na p\u00e1xina web da banda o 23 de xu\u00f1o de 2010. A banda sa\u00edu de xira polos Estados Unidos, o Canad\u00e1 e M\u00e9xico en agosto e setembro dese ano.\nNo mes de decembro de 2010 a banda iniciou a s\u00faa primeiro xira europea. O d\u00eda 6 dese mes ATP publicou un sinxelo de 7\" con d\u00faas canci\u00f3ns, \"The Bouncing Wall\"/\"Census\" (\u00e1mbalas d\u00faas de \"Transit Transit\"). A principios de 2011 este foi reeditado dixitalmente por TBD como un EP, coa adici\u00f3n de tres temas in\u00e9ditos.\nO 27 de febreiro de 2011 a banda tocou noutro festival All Tomorrow's Parties, desta vez en Toquio e co nome \"I'll Be Your Mirror\".\nO 19 de novembro de 2015 Autolux compartiu o sinxelo \"Soft Scene\" e anunciou que o seu terceiro \u00e1lbum ser\u00eda editado na primavera de 2016 a trav\u00e9s do novo selo do m\u00fasico Danger Mouse, 30th Century Records.\nO 19 de xaneiro de 2016, Autolux anunciou que o lanzamento do disco ser\u00eda o 1 de abril. \"Pussy's Dead\" foi producido polo artista e produtor Boots, que anteriormente traballara con artistas como Run the Jewels, FKA Twigs e Beyonc\u00e9."}
{"id": "40172", "revid": "22570", "url": "https://gl.wikipedia.org/wiki?curid=40172", "title": "Iguana", "text": "A iguana pertence ao grupo maior e de m\u00e1is complicado dese\u00f1o dos saurios do Novo Mundo, ao que pertencen a maior\u00eda das especies. Engl\u00f3banse na familia dos Iguanidos. Poden medir de 7.5 cent\u00edmetros ata 2 metros. Son animais herb\u00edvoros e reprod\u00facende por medio de ovos, que son colocados baixo terra durante o mes de febreiro.\nAlcanzan a madurez sexual aos 16 meses de idade, pero son consideradas adultas aos 36 meses, cando miden 70 cent\u00edmetros de longo.\nTodas as iguanas te\u00f1en patas moi curtas e cinco dedos en cada p\u00e9, acabados en garras moi afiadas. A s\u00faa cola \u00e9 longa e delgada e est\u00e1 bordeada por unha ringleira de afiadas escamas dorsais. Este animal \u00e1s veces emite bufidos. Pos\u00fae escamas, unha bolsa gular na gorxa e unha orla dorsal que os machos utilizan para marcar o seu territorio.\nExisten ao redor de 300 especies de iguana. A m\u00e1is co\u00f1ecida \u00e9 a com\u00fan (\"Iguana iguana\"), de cor verde brillante con algunhas bandas transversais escuras na cola.\nSon co\u00f1ecidas polas s\u00faas espectaculares exhibici\u00f3ns nos rituais de defensa e cortexo, nos que levantan o corpo mentres axitan con forza a cabeza de arriba a abaixo. Viven principalmente en Am\u00e9rica e en rexi\u00f3ns bastante h\u00famidas, como a selva mexicana."}
{"id": "40173", "revid": "4121", "url": "https://gl.wikipedia.org/wiki?curid=40173", "title": "GTA", "text": ""}
{"id": "40174", "revid": "23204", "url": "https://gl.wikipedia.org/wiki?curid=40174", "title": "William Herschel", "text": "Friedrich Wilhelm Herschel, nado en Hannover o 15 de novembro de 1738 e finado en Slough (Berkshire) o 25 de agosto de 1822, foi un astr\u00f3nomo alem\u00e1n, descubridor do planeta Urano e doutros numerosos obxectos celestes.\nTraxectoria.\nFriedrich W. Herschel naceu do matrimonio formado polo m\u00fasico militar Issak Herschel e Anna Ilse Moritzen. Influ\u00eddo polos seus pais, Friedrich estudou m\u00fasica e converteuse nun competente int\u00e9rprete de \u00f3boe, un\u00edndose ao seu pai e ao seu irm\u00e1n Jacob na banda do Rexemento de Gardas de Infanter\u00eda.\nEn 1757 participou na Batalla de Hastenbeck entre Francia e Hannover durante a guerra dos Sete Anos, e os m\u00e1is de 5.000 mortos que presenciou caus\u00e1ronlle unha fonda impresi\u00f3n, que o levou a afastarse do seu pa\u00eds natal e asentar co seu irm\u00e1n en Inglaterra. Jacob decidiu regresar a Hannover despois de dous anos, pero Friedrich Wilhelm (ao cal os ingleses chamaban agora \"William\", nome que o acompa\u00f1ar\u00eda para sempre) preferiu quedar.\nDe mozo Herschel profundou en Inglaterra os seus estudos musicais: converteuse en profesor primeiro, en organista en Halifax (1765) e ao ano seguinte era xa director de orquestra en Bath.\nEn 1772 a s\u00faa irm\u00e1 Caroline foi vivir con el en Bath. Foi ent\u00f3n cando ocorreu o episodio que cambiar\u00eda a vida de William: o 10 de maio de 1773 mercou un libro (\"Astronom\u00eda\" de Ferguson) e enamorouse para sempre da ciencia dos ceos.\nObservaci\u00f3n e construci\u00f3n.\nHerschel comezou dende o principio a calcular, dese\u00f1ar e constru\u00edr os seus propios telescopios. Menos dun ano despois de mercar o libro de Ferguson, Herschel calculaba e pul\u00eda xa os m\u00e1is perfectos e poderosos espellos de todo o mundo, porque comprendeu enseguida que o futuro depend\u00eda dos telescopios reflectores e non dos refractores.\nMentres constru\u00eda os instrumentos observaba os ceos. En febreiro de 1774 observou a nebulosa de Ori\u00f3n, descuberta en 1610. O 13 de marzo de 1781 Herschel observou un obxecto non rexistrado, que a primeira vista parec\u00eda un cometa. Estud\u00e1ndoo con coidado conseguiu determinar que en realidade se trataba dun novo planeta.\nUrano.\nHerschel descubrira o obxecto probando o seu telescopio reflector de seis polgadas, que acababa de constru\u00edr. Apunt\u00e1rao cara \u00e1 constelaci\u00f3n de X\u00e9mini e observara unha estrela que non se supo\u00f1\u00eda que estivese al\u00ed. \u00c1 potencia do seu instrumento, parec\u00eda posu\u00edr un disco planetario (de a\u00ed a confusi\u00f3n cun cometa). Brillaba cunha cor amarela e despraz\u00e1base lentamente.\nObserv\u00e1ndoo noite tras noite, Herschel chegou \u00e1 conclusi\u00f3n de que descubrira o s\u00e9timo planeta do Sistema Solar. Pediu a outros astr\u00f3nomos que confirmasen o seu diagn\u00f3stico, e todos estiveron de acordo con el: exist\u00eda un novo planeta situado ao dobre da distancia de Saturno.\nA cuesti\u00f3n do nome.\nPo\u00f1er nome a un obxecto astron\u00f3mico \u00e9 privilexio do seu descubridor e Herschel bautizou o planeta co curioso nome de \"Georgius Sidus\" (\"Planexa Xurxo\"), nunha estra\u00f1a homenaxe ao rei Xurxo III do Reino Unido que acababa de perder todas as s\u00faas posesi\u00f3ns en Am\u00e9rica do Norte pola independencia estadounidense de 1776.\nO \"Planeta Xurxo\" seguiu cham\u00e1ndose as\u00ed ata ben entrado o s\u00e9culo XIX, a pesar da oposici\u00f3n do astr\u00f3nomo Johann Elert Bode, que insist\u00eda en que Herschel deb\u00eda continuar coa tradici\u00f3n mitol\u00f3xica. Se os nomes dos planetas contiguos eran Marte, X\u00fapiter e Saturno, o que acababa de chegar deb\u00eda bautizarse como Urano. Bode xustificaba o seu punto de vista en que se deb\u00eda continuar a secuencia xeneal\u00f3xica: neto, pai e av\u00f3. O bisav\u00f3 (pai de Saturno) era Urano, que axeitadamente personificaba o ceo estrelado.\n\u00c9 curioso que Bode insistise tanto en facer cambiar o nome de Urano por un contemplado nas convenci\u00f3ns, xa que el mesmo acostumaba a bautizar os seus descubrimentos con nomes moito m\u00e1is extravagantes que \"Xurxo\". As\u00ed, chamou a certas constelaci\u00f3ns \"O Gato\", \"O Aparato Qu\u00edmico\", \"Globo Aerost\u00e1tico\" e \"Oficina Tipogr\u00e1fica\". O caso extremo produciuse ao bautizar como Bode unha constelaci\u00f3n co nome de \"As Honras de Federico\" en honra ao emperador de Alema\u00f1a. O astr\u00f3nomo franc\u00e9s Lalande propuxo, pola s\u00faa parte, bautizar o planeta como \"Herschel\", a\u00ednda que a idea que perdurou foi a de Bode.\nA\u00ednda que en 1827 o nome de Urano xa era moi usual en Inglaterra, ata 1850 o \"Almanaque N\u00e1utico\" brit\u00e1nico seguiu chamando ao planeta \"Xurxo\" na s\u00faas efem\u00e9rides astron\u00f3micas. Finalmente o astr\u00f3nomo John Adams (que erroneamente se atribuir\u00eda o descubrimento de Neptuno) conseguiu convencer os editores do Almanaque para que o cambiasen polo nome actual.\nObservaci\u00f3ns anteriores de Neptuno.\nComo se d\u00e1 o feito de que, baixo certas condici\u00f3ns, Urano \u00e9 visible a simple vista, \u00e9 moi probable que fose divisado xa na Prehistoria ou na Antig\u00fcidade, circunstancia que non quedou rexistrada. Galileo observouno en 1612 durante unha conxunci\u00f3n con X\u00fapiter, anot\u00e1ndoo como un sat\u00e9lite galileano deste \u00faltimo. Tam\u00e9n o Astr\u00f3nomo Real Sir John Flamsteed catalogou en 1690 a Neptuno como unha estrela na constelaci\u00f3n de Tauro \u00e1 que chamou 34 Tauri. Alg\u00fans anos m\u00e1is tarde, o franc\u00e9s Le Monier observou a Urano durante oito noites completas, pero nunca acertou a notar o seu movemento planetario. Outros dezaoito astr\u00f3nomos tam\u00e9n anotaron o planeta nos seus cat\u00e1logos, pero sempre confund\u00edndoo cunha estrela fixa. Estas observaci\u00f3ns serviron ao longo do s\u00e9culo XX para determinar mellor a \u00f3rbita de Neptuno.\nOs obxectos de espazo profundo.\nO rei Xurxo premiou a Herschel polo seu descubrimento de Urano nome\u00e1ndoo membro da Real Sociedade de Ciencias. Grazas ao salario que este nomeamento lle procuraba, o astr\u00f3nomo puido abandonar definitivamente a m\u00fasica como medio de vida e dedicarse exclusivamente \u00e1 astronom\u00eda. Efectuaba m\u00e1is e mellores observaci\u00f3ns (sempre asistido pola s\u00faa irm\u00e1 Caroline, \u00e1 que transmitira o seu interese pola astronom\u00eda), e comezou a constru\u00edr instrumentos cada vez m\u00e1is potentes e evolucionados.\nEn 1782 xa ostentaba o t\u00edtulo de Astr\u00f3nomo Real da Corte, cando un amigo que co\u00f1ecera na Real Sociedade, William Watson, lle regalou un \"Cat\u00e1logo de Messier\", que estimulou o interese de Herschel polas nebulosas e os c\u00famulos, chamados en conxunto \"obxectos de espazo profundo\". No mes de agosto de 1782, Herschel comezou a investigar os obxectos descritos no libro cos seus telescopios, m\u00e1is poderosos que os que o propio Charles Messier, autor do cat\u00e1logo, usou. Para setembro, convenc\u00e9rase de que o libro s\u00f3 conti\u00f1a unha \u00ednfima parte dos obxectos de espazo profundo existentes na realidade, polo que decidiu dedicarse a unha minuciosa, extensa e sistem\u00e1tica busca en todas as partes do ceo visible dende o seu observatorio.\nO proceso comezou o 23 de outubro de 1783, coa axuda de Caroline e utilizando o seu refractor de 157 aumentos e campo de 15\u00b4 e 4\" de arco. Cinco d\u00edas m\u00e1is tarde fixo o seu primeiro descubrimento: NGC 7184, unha pequena galaxia na [[[[Acuario (constelaci\u00f3n)|constelaci\u00f3n de Acuario]], de magnitude 11,2. No seu propio cat\u00e1logo chamoulle \"H II.1\". A este descubrimento seguiron outros, a unha velocidade tal que s\u00f3 pode atribu\u00edrse \u00e1 calidade dos seus instrumentos: nun ano e medio descubriu 1.000 novos obxectos de espazo profundo, que publicou nunha lista no seu propio cat\u00e1logo de [[1786]]. En [[1789]] descubrira xa outros 1.000, e 500 m\u00e1is en [[1802]]. Tempo despois agregou outros 14. As\u00ed, nun lapso de menos de d\u00faas d\u00e9cadas, Herschel descubriu 2.514 novos obxectos de espazo profundo, entre os que se contan [[c\u00famulos globulares]], [[nebulosa]]s e [[galaxia]]s.\n[[Categor\u00eda:Nados en Hannover]]\n[[Categor\u00eda:Nados en 1738]]\n[[Categor\u00eda:Finados en 1822]]\n[[Categor\u00eda:Astr\u00f3nomos de Alema\u00f1a]]\n[[Categor\u00eda:M\u00fasicos militares]]\n[[Categor\u00eda:Membros da Royal Society]]"}
{"id": "40176", "revid": "89787", "url": "https://gl.wikipedia.org/wiki?curid=40176", "title": "Faith No More", "text": "Faith No More \u00e9 unha influente banda estadounidense de rock experimental formada en San Francisco, California en 1979. Antes de recibir o seu nome actual en xullo de 1983, o grupo actuou cos nomes Sharp Young Men e Faith No Man. O baixista Billy Gould, o bater\u00eda Mike Bordin e o teclista e guitarrista Roddy Bottum son os membros que m\u00e1is tempo estiveron no conxunto, tendo tocado en Faith No More dende a s\u00faa creaci\u00f3n. A banda pasou por varios cambios de formaci\u00f3n dende o principio. O grupo separouse oficialmente en abril de 1998, pero volver\u00eda a reunirse no ano 2009. A s\u00faa derradeira encarnaci\u00f3n est\u00e1 composta por Gould, Bordin, Bottum, o guitarrista Jon Hudson, e o vocalista Mike Patton.\nHistoria.\nPrimeiros anos.\nA traxectoria de Faith No More comezou moito antes da formaci\u00f3n da banda. No ano 1981, os amigos Mike Bordin e Billy Gould xa tocaban xuntos e formaban parte da banda Faith No Man, o embri\u00f3n do que ser\u00eda Faith No More. Bordin tocaba a bater\u00eda, Billy era o baixista e completaban a formaci\u00f3n Wade Worthington nos teclados e Mike \"The Man\" Morris na guitarra e na voz.\nA sonoridade da banda era un h\u00edbrido entre The Cure e Sex Pistols, evidente nas composici\u00f3ns e na postura e voz de Mike \"The Man\", o l\u00edder da banda. Despois dalg\u00fans meses, o teclista Worthington sa\u00edu da banda por desentendementos. O escollido para substitu\u00edlo foi Roddy Bottum, colega de cuarto de Billy. Desentendementos resultantes da postura ditatorial do vocalista espertaron en Billy, Bordin e Roddy a idea de que a banda funcionaba mellor cando estaban sen o vocalista.\nCoa intenci\u00f3n de botar ao vocalista, os tres integrantes decidiron sa\u00edr da banda, para inmediatamente montar un novo conxunto sen o vocalista. O nome da banda ser\u00eda Faith No More, utilizando un xogo de palabras, x\u00e1 que o vocalista Mike \"The Man\", non tocar\u00eda \"No More\" (nunca m\u00e1is) con eles.\nOs primeiros tempos da banda como Faith No More foron bastante err\u00e1ticos. Un n\u00famero enorme de guitarristas e vocalistas pasaron polo grupo antes de atopar a s\u00faa primeira formaci\u00f3n estable. Entre os guitarristas que pasaron pola banda est\u00e1n: Mike Morris, Jake Crucifix, Mark Stewart, Desmond Trial, Scott Colbertson e Mark Bowen; e como vocalistas pasaron: Joe 'Pop-o-Pie' Pye, Walter, Paula Frazer, Mike Morris e Courtney Love.\nA formaci\u00f3n de Faith No More s\u00f3 ga\u00f1ou algunha estabilidade coa entrada do guitarrista Jim Martin e do vocalista Chuck Mosely en 1984. Con esa formaci\u00f3n, en 1985 a banda gravou o seu primeiro disco, \"We Care a Lot\", pola discogr\u00e1fica independente Mordam. Co disco a banda conseguiu un contrato coa discogr\u00e1fica Slash (subsidiaria da Polygram), e a consecuente posibilidade de alcanzar un p\u00fablico maior, que viu dous anos despois co \u00e1lbum \"Introduce Yourself\", no ano 1987. No disco aparec\u00eda unha renovada versi\u00f3n de \"We Care a Lot\", que tivo un \u00e9xito menor na MTV. Chuck Mosley ser\u00eda despedido da banda en 1988 polo seu comportamento err\u00e1tico durante as sesi\u00f3ns de gravaci\u00f3n e os concertos.\n\"The Real Thing\".\nMosley ser\u00eda substitu\u00eddo polo vocalista Mike Patton. Patton, que cantara na s\u00faa banda do instituto, Mr. Bungle, foi fichado por recomendaci\u00f3n de Martin, despois de que escoitase unha demo de Mr. Bungle. Patton deixou a Humboldt State University para unirse a Faith No More, e en d\u00faas semanas escribiu todas as letras das canci\u00f3ns do que ser\u00eda o \u00e1lbum \"The Real Thing\".\nO v\u00eddeo musical de \"Epic\" foi emitido regularmente pola MTV en 1990, a pesar das protestas de activistas polos dereitos dos animais por unha imaxe a c\u00e1mara lenta dun peixe f\u00f3ra da auga. Ese mesmo ano Faith No More realizou destacadas actuaci\u00f3ns no MTV Video Music Awards (o 6 de setembro) e no \"Saturday Night Live\" (o 1 de decembro).\n\"From Out of Nowhere\" e \"Falling to Pieces\" foron lanzadas como sinxelos, e unha versi\u00f3n do tema de Black Sabbath \"War Pigs\" tam\u00e9n foi producida. En 1990 a banda iniciou unha extensa xira polos Estados Unidos, chegando \"The Real Thing\" a ser platino no Canad\u00e1, nos Estados Unidos e en Suram\u00e9rica. O \u00e1lbum tam\u00e9n tivo vendas altas en Australia, Reino Unido e Europa, chegando ao redor dos 4 mill\u00f3ns de copias vendidas en todo o mundo.\nEn febreiro de 1991, Faith No More lanzou o seu \u00fanico \u00e1lbum ao vivo oficial, \"Live at the Brixton Academy\". O \u00e1lbum tam\u00e9n inclu\u00eda dous temas de estudio non editados anteriormente, \"The Grade\" e \"The Cowboy Song\". Ese mesmo ano a banda contribu\u00edu coa canci\u00f3n \"The Perfect Crime\" \u00e1 banda sonora de \"Bill &amp; Ted's Bogus Journey\". Jim Martin tam\u00e9n realizar\u00eda un breve cameo no filme como \"Sir James Martin\" e cabeza do \"Faith No More Spiritual and Theological Center\".\n\"Angel Dust\".\nFaith No More amosou unha cara m\u00e1is experimental no seu seguinte \u00e1lbum, \"Angel Dust\". Do disco edit\u00e1ronse como sinxelos as canci\u00f3ns \"A Small Victory\", \"Midlife Crisis\" e \"Everything's Ruined\". O traballo inclu\u00eda unha gravaci\u00f3n do tema da pel\u00edcula \"Cowboy de medianoite\", e posteriores edici\u00f3ns ti\u00f1an tam\u00e9n unha versi\u00f3n do cl\u00e1sico de The Commodores \"Easy\", que nalgunhas partes do mundo converteuse no maior \u00e9xito da banda. \"Angel Dust\", a pesar de non ser tan exitodo como \"The Real Thing\" nos Estados Unidos, vendeu 665.000 copias nese pa\u00eds, e conseguiu vender m\u00e1is que \"The Real Thing\" en moitos outros pa\u00edses. En Alema\u00f1a foi certificado ouro, ao vender m\u00e1is de 250.000 copias. O \u00e1lbum tam\u00e9n acadar\u00eda o mesmo n\u00famero de vendas que \"The Real Thing\" no Canad\u00e1 e Australia, e o superar\u00eda nos Pa\u00edses Baixos, Francia, Rusia e o Reino Unido.\nDespois de xirar para promocionar \"Angel Dust\" no ver\u00e1n de 1993, o guitarrista Jim Martin deixou a banda debido a conflitos internos. Segundo Roddy Bottum, Martin foi despedido a trav\u00e9s dun fax, e o propio Martin dixo que a decisi\u00f3n de marchar foi s\u00faa. O guitarrista de Killing Joke Geordie Walker foi convidado a unirse a Faith No More despois da sa\u00edda de Martin, pero declinou a invitaci\u00f3n. O posto ser\u00eda ocupado finalmente polo compa\u00f1eiro de Mike Patton en Mr. Bungle, Trey Spruance, que deixar\u00eda o grupo despois de gravar o \u00e1lbum de 1995 \"King for a Day... Fool for a Lifetime\"; xusto antes de que a banda comezase a s\u00faa xira mundial de presentaci\u00f3n. Spruance foi substitu\u00eddo por Dean Menta, o t\u00e9cnico de teclados do grupo.\n\"King for a Day... Fool for a Lifetime\".\nO quinto \u00e1lbum de estudio de Faith No More, \"King for a Day... Fool for a Lifetime\", foi editado en marzo de 1995 e var\u00eda moito en estilo entre canci\u00f3n e canci\u00f3n, pasando por x\u00e9neros como post-hardcore/punk, country, jazz, bossa nova, thrash metal ou gospel, xunto con elementos t\u00edpicos da banda, entrelaz\u00e1ndose perfectamente. Del sac\u00e1ronse os sinxelos \"Digging the Grave\", \"Evidence\" e \"Ricochet\". O disco conta con Trey Spruance, de Mr. Bungle, na guitarra. O disco foi ouro en Reino Unido, Australia, Nova Zelandia, Pa\u00edses Baixos e Alema\u00f1a, e vendeu ao redor do mill\u00f3n e medio de copias. Por\u00e9n, estas vendas foron significativamente menores que a dos seus anteriores traballos, e a banda decidiu acurtar a s\u00faa xira a catro meses. Unha \"box set\" de 7 discos de 7 polgadas foi editada, inclu\u00edndo caras b e entrevistas.\n\"Album of the Year\".\n\"Album of the Year\" foi lanzado en 1997 e conta cun novo guitarrista, Jon Hudson, que fora un atigo compa\u00f1eiro de habitaci\u00f3n de Billy Gould. O \u00e1lbum estreouse m\u00e1is arriba do agardado, entrado nas listas de varios pa\u00edses europeos. Ata a data o disco leva vendidao ao redor dos dous mill\u00f3ns de copias en todo o mundo. Os sinxelos \"Ashes To Ashes\" e \"Last Cup of Sorrow\" tiveron un \u00e9xito m\u00ednimo. \"Stripsearch\" foi tam\u00e9n lanzada como sinxelo en varios pa\u00edses.\nSeparaci\u00f3n da banda.\nA comezos de 1998 comezaron a circular rumores sobre a inminente disoluci\u00f3n de Faith No More. Empezando por un rumor escrito no grupo de noticias da banda alt.music.faith-no-more, que afirmaba que Mike Patton abandonara o grupo para centrarse no seu proxecto paralelo; este co tempo confirmar\u00edase parcialmente como certo. Faith No More realizar\u00eda o seu derradeiro concerto o 7 de abril de 1998 en Lisboa.\nA banda cancelou a s\u00faa xira de abreconcertos con Aerosmith e o 20 de abril Billy Gould anunciar\u00eda a s\u00faa separaci\u00f3n cunha declaraci\u00f3n realizada a trav\u00e9s de correo electr\u00f3nico e fax, dicindo \"A decisi\u00f3n entre os membros \u00e9 mutua\" e \"a separaci\u00f3n permitir\u00e1 agora a cada membro adicarse aos seus proxectos individuais sen obst\u00e1culos\". A banda \"agradeceu a todos os seareiros e asociados que apoiaran ao grupo a trav\u00e9s da s\u00faa hstoria\". Tras a disoluci\u00f3n os seus compo\u00f1entes pasar\u00edan a traballar en distintos proxectos.\nReforma.\nA finais de novembro de 2008 comezaron a circular rumores de que Faith No More poder\u00eda reunirse para realizar concertos no ver\u00e1n de 2009 no Reino Unido, pero estes foron descartados polo baixista Billy Gould. El explicou: \"Se algo como ocorrese, ter\u00eda que vir da banda, e non falei con ning\u00fan deles no \u00faltmo ano. As\u00ed que polo que eu sei, non hai nada do que falar, e estou bastante seguro de que se contactases con Patton el dir\u00edache o mesmo\". \nPor\u00e9n, o 24 de febreiro de 2009, tras meses de especulaci\u00f3ns e rumores, Faith No More anunciou que se reunir\u00eda cunha formaci\u00f3n id\u00e9ntica \u00e1 da era do \"Album of the Year\", embarc\u00e1ndose nunha xira bautizada como \"The Second Coming Tour\". Para coincidir coa xira de reuni\u00f3n da banda, Rhino publicou o 8 de xu\u00f1o no Reino Unido o sexto recompilatorio de Faith No More, \"The Very Best Definitive Ultimate Greatest Hits Collection\", un \u00e1lbum dobre que inclu\u00eda os seus \u00e9xitos e caras b e rarezas. Despois Faith No More tocou en grandes festivais europeos, inclu\u00eddo o Download Festival no Reino Unido en xu\u00f1o, os festivais Hurricane e Southside en Alema\u00f1a, o Greenfield Festival en Su\u00edza, o Hove Festival en Noruega e o Roskilde Festival en Dinamarca. A xira continuou en 2010 con aparici\u00f3ns no Soundwave Festival en cidades australianas en febreiro e marzo. Durante a xira a banda engadiu versi\u00f3ns ao seu repertorio, como \"Poker Face\" de Lady Gaga e \"Switch\" de Siouxsie and the Banshees.\nDespois dun hiato de 11 meses, Faith No More realizou catro concertos en Am\u00e9rica do Sur en novembro de 2011. Na primeira data, o d\u00eda 8, a banda tocou unha \"canci\u00f3n misteriosa\" o que levou a especular sobre material novo. O grupo tocou no Sonisphere France o 7 de xullo de 2012, e despois de m\u00e1is concertos en Europa en 2012 Faith No More estivo novamente inactiva durante un tempo. Mike Patton pasou o ano 2013 xirando co seu reformado supergrupo Tomahawk, mentres que o resto dos membros tam\u00e9n se dedicaron aos seus proxectos paralelos. En xullo de 2013 Billy Gould confirmou que o hiato da banda non ser\u00eda permanente, dicindo \"Faremos algo de novo s\u00f3 cando todos os membros estean centrados niso e preparados para o desaf\u00edo. Este non \u00e9 o momento... a\u00ednda\".\nNunha entrevista en 2015, Roddy Bottum dixo que orixinalmente a banda quer\u00eda reformarse co guitarrista Jim Martin para a s\u00faa xira de reuni\u00f3n, pero non puido ser."}
{"id": "40177", "revid": "5863", "url": "https://gl.wikipedia.org/wiki?curid=40177", "title": "Kristen Pfaff", "text": "Kristen Pfaff, nada o 26 de maio de 1967 en Buffalo (Nova York) e finada o 16 de xu\u00f1o de 1994, foi unha baixista estadounidense, co\u00f1ecida polo seu traballo coa banda de rock alternativo Hole. Morreu dunha sobredose de hero\u00edna aos 27 anos."}
{"id": "40178", "revid": "22570", "url": "https://gl.wikipedia.org/wiki?curid=40178", "title": "Samantha Maloney", "text": "Samantha Maloney, nada en Nova York o 11 de decembro de 1975, \u00e9 unha bater\u00eda estadounidense. \u00c9 co\u00f1ecida por tocar nas bandas Hole, M\u00f6tley Cr\u00fce, Eagles of Death Metal e Peaches.\nTraxectoria.\nSamantha recibiu a s\u00faa primeira bater\u00eda con 5 anos. Aos 14 entrou na Fiorello H. LaGuardia High School of Music &amp; Art e na Performing Arts in New York City, e durante os tres anos seguintes estudou percusi\u00f3n intensamente.\nAos 16 anos foixo unha audici\u00f3n para a banda de post-hardcore Shift como bater\u00eda de reposto, pero a banda deulle o posto de bater\u00eda permanente. Mentres tocaba en Shift, Maloney destacou no equipo de baloncesto do seu instituto, e en 1993 tivo que decidirse entre seguir xogando cunha bolsa de estudos ofrecida pola universidade ou continuar tocando con Shift. Samantha elixiu permanecer na banda que editou dous \u00e1lbums a trav\u00e9s do selo Equal Vision Records en 1994 e 1995. Dous anos despois Shift asinou un contrato con Columbia Records e realizou a s\u00faa estrea cunha grande discogr\u00e1fica lanzando o \u00e1lbum \"Get In\".\nEn 1998 ofrec\u00e9ronlle unha audici\u00f3n para ser bater\u00eda da banda dos \u00c1nxeles Hole, para substitu\u00edr a Patty Schemel. Foi aceptada na banda polo que deixou Shift para unirse a Hole no seu momento de popularidade m\u00e1is alto.\nNo ano 2000 Hole atop\u00e1base en hiato e a Maloney ofrec\u00e9ronlle tocar en M\u00f6tley Cr\u00fce, debido a que o seu bater\u00eda, Randy Castillo, atop\u00e1base enfermo neses momentos. Cando rematou a xira de M\u00f6tley Cr\u00fce en xaneiro do 2001, Maloney trasladouse de Nova York a Os \u00c1nxeles para continuar a s\u00faa carreira musical.\nNo 2002, Maloney, xunto con Melissa Auf der Maur, Paz Lenchantin e Radio Sloan crearon unha nova banda chamada The Chelsea. O supergrupo s\u00f3 realizou un \u00fanico concerto separ\u00e1ndose ao pouco tempo.\nDespois de ter traballado para outros, a bater\u00eda decidiu compo\u00f1er o seu propio \u00e1lbum, e a mediados do 2003 comezou a rexeitar concertos co obxectivo de comezar o seu proxecto en solitario, tocando s\u00f3 o 7 de xullo do 2004 coa banda Scarling.\nNo 2004, cando rematou o seu primeiro feixe de temas, Maloney foi convidada por Courtney Love para voar a Francia e tocar na s\u00faa estrea en solitario, \"America's Sweetheart\". Ao regresar aos Estados Unidos, convid\u00e1rona a formar unha banda en directo para Courtney Love, xunto con Radio Sloan e Lisa Leveridge nas guitarras e Dvin no baixo. Despois de tocar coa banda durante unhas semanas Love decidiu chamar \u00e1 s\u00faa nova banda \"The Chelsea\" polo anterior proxecto de Maloney. Posteriormente entrar\u00eda na banda a violinista Emilie Autumn e despois duns poucos concertos entrou en hiato.\nPor\u00e9n, Maloney foi contactada polo seu vello amigo Josh Homme para tocar no seu proxecto paralelo Eagles of Death Metal. Maloney aceptou e xirou coa banda sendo abreconcertos de Queens of the Stone Age por todo o mundo.\nNo 2006 Samantha xirou coa banda en directo de Peaches, The Herms, xunto co JD Samson e con Radio Sloan para promocionar o seu \u00e1lbum \"Impeach My Bush\".\nEn xaneiro do 2009 Samantha uniuse a Allison Robertson (de The Donnas) e a Corey Parks (ex-integrante de Nashville Pussy) para formar \"The Chelsea Girls\", unha banda de versi\u00f3ns. O nome est\u00e1 sacado dunha pel\u00edcula de Andy Warhol e a s\u00faa intenci\u00f3n era a de tocar grandes himnos de artistas como AC/DC, Judas Priest, Blondie ou Madonna. Nas s\u00faa actuaci\u00f3ns contaron con convidados como Lemmy de Mot\u00f6rhead e Carmen Electra."}
{"id": "40179", "revid": "865", "url": "https://gl.wikipedia.org/wiki?curid=40179", "title": "The Martinis", "text": "The Martinis \u00e9 unha banda de rock formada polo guitarrista dos Pixies Joey Santiago e a s\u00faa muller Linda Mallari, xunto co bater\u00eda Dawn Richardson e a baixista Rachel Haden. Eles editaron un \u00e1lbum a trav\u00e9s do selo Cooking Vinyl, a mesma compa\u00f1\u00eda pola que Frank Black (outro membro de Pixies) edita os seus traballos en solitario.\nV\u00e9xase tam\u00e9n.\nLigaz\u00f3ns externas.\nP\u00e1xina oficial da banda"}
{"id": "40180", "revid": "85894", "url": "https://gl.wikipedia.org/wiki?curid=40180", "title": "Joey Santiago", "text": "Joseph Alberto Santiago, nado en Manila o 11 de xu\u00f1o de 1965, \u00e9 un m\u00fasico estadounidense de orixe filipina. \u00c9 co\u00f1ecido sobre todo por ser o guitarrista principal da banda de rock alternativo Pixies. Despois da separaci\u00f3n desta en 1993, Santiago produciu bandas sonoras para cine e televisi\u00f3n e formou o grupo The Martinis coa s\u00faa muller, Linda Mallari. Tam\u00e9n colaborou en \u00e1lbums de Charles Douglas e do seu compa\u00f1eiro nos Pixies Frank Black.\nTraxectoria.\nLogo de que en 1972 o presidente filipino Ferdinand Marcos declarase a lei marcial no pa\u00eds, a familia mudouse a Yonkers (Nova York). Joey pasou a meirande parte da s\u00faa infancia e adolescencia en Massachusetts, onde se matriculou na University of Massachusetts Amherst. Al\u00ed co\u00f1eceu a Charles Thompson (que posteriormente usar\u00eda os nomes de Black Francis e Frank Black), con quen formou a banda de rock alternativo Pixies en 1986."}
{"id": "40182", "revid": "22570", "url": "https://gl.wikipedia.org/wiki?curid=40182", "title": "Batalla de Jun\u00edn", "text": "A batalla de Jun\u00edn foi o pen\u00faltimo enfrontamento armado que sostiveron os ex\u00e9rcitos espa\u00f1ol e peruano, no proceso que conduciu \u00e1 independencia efectiva do Per\u00fa de Espa\u00f1a, tras a proclamaci\u00f3n de independencia do 28 de xullo de 1821.\nHistoria.\nA batalla desenvolveuse na pampa de Jun\u00edn, departamento de Jun\u00edn, o 6 de agosto de 1824; a vitoria dos independentistas serviu para aumentar a moral das s\u00faas tropas.\nOs realistas ocupaban a serra central e o sur. O xeneral Sim\u00f3n Bol\u00edvar tras conseguir a independencia de Venezuela e Colombia participou tam\u00e9n na consolidaci\u00f3n da independencia peruana. Bol\u00edvar ti\u00f1a un ex\u00e9rcito de 8\u00a0000 homes e as forzas realistas sumaban 18\u00a0000 entre o val do Mantaro e o Alto Per\u00fa, unha sublevaci\u00f3n no Alto Per\u00fa obrigou ao vicerrei a mandar parte das forzas que ti\u00f1a establecidas en Puno, Bol\u00edvar diante esta nova situaci\u00f3n decidiu atacar \u00e1s forzas realistas m\u00e1is pr\u00f3ximas. En xu\u00f1o de 1824, encam\u00ed\u00f1ase coas as s\u00faas tropas cara ao sur do para enfrontarse co xeneral realista Jos\u00e9 de Canterac.\nA batalla durou uha hora, e no enfrontamento non se fixo uso de armas de fogo, foi un choque entre cabaler\u00edas con uso de sabres e espadas. Morreron 148 soldados do bando peruano e 248 do bando espa\u00f1ol."}
{"id": "40183", "revid": "22570", "url": "https://gl.wikipedia.org/wiki?curid=40183", "title": "Julius Fu\u010d\u00edk", "text": "Julius Fu\u010d\u00edk, nado en Praga o 23 de febreiro de 1903 e asasinado en Berl\u00edn o 8 de setembro de 1943, foi un xornalista checoslovaco, membro destacado do Partido Comunista de Checoslovaquia e parte do movemento de resistencia durante a ocupaci\u00f3n nazi. Encarcerado polos nazis e torturado foi finalmente asasinado por eles convert\u00e9ndose nun m\u00e1rtir e heroe durante o r\u00e9xime comunista.\nTraxectoria.\nJulius naceu no barrio obreiro de Sm\u00edchov en Praga o 23 de febreiro de 1903 dentro dunha familia da clase traballadora, amante do teatro, xa desde neno actuou en obras teatrais de afeccionados do seu barrio. En 1913, cando ti\u00f1a dez anos, a s\u00faa familia ten que trasladarse a Plze\u0148, unha cidade industrial a 90\u00a0km de Praga, onde o pai atopara traballo nas f\u00e1bricas de Skoda, Julius entrou no instituto da cidade e en 1915 escribiu e editou un \u00fanico n\u00famero dunha revista escolar, \"Slovan\". En 1919 produciuse un feito significativo na s\u00faa vida cando abandona formalmente a Igrexa cat\u00f3lica. En 1920 entrou no Partido Socialdem\u00f3crata dos Traballadores Checoslovacos e cando del se escindiu o Partido Comunista Julius tam\u00e9n o fai. \u00d3 rematar o bacharelato, Julius, volta a Praga para estudar na facultade de filosof\u00eda da Universidade Carolina \u00f3 tempo que traballa como auxiliar de oficina e escribe sobre todo de temas culturais para o semanario \"Pravda\", o \u00f3rgano do PCC de Plze\u0148 e desde 1925 escribe para o \"Rud\u00e9 Pr\u00e1vo\", o \u00f3rgano central do PCC. En 1926 accede \u00e1 direcci\u00f3n da revista literaria \"Kmen\" e colabora en \"Tvorba\", cando en 1928 o goberno checoslovaco prohibe as publicaci\u00f3ns do PCC consegue acceder \u00e1 direcci\u00f3n de Tvorba e convertela nun \u00f3rgano oficioso do PCC. En 1929 deixou a direcci\u00f3n de Kmen.\nEn 1930 realizou unha viaxe de catro meses pola Uni\u00f3n Sovi\u00e9tica, as reportaxes que escribiu nesa viaxe apareceron en libro co t\u00edtulo de \"V zemi, kde z\u00edtra ji\u017e znamen\u00e1 v\u010dera\" (No pa\u00eds onde ma\u00f1\u00e1 significa xa onte, 1932). Entre 1932 e 1933 Julius realizou o servizo militar en Eslovaquia. En 1934 vai a Moscova como correspondente do \"Rud\u00e9 Pr\u00e1vo\", despois dun per\u00edodo no que se viu fustrigado polas autoridades, os artigos desta \u00e9poca foron publicados postumamente en libro co t\u00edtulo de \"V zemi milovan\u00e9\" (No pa\u00eds amado, 1949).\nFu\u010d\u00edk realizou unha viaxe clandestina a M\u00fanic en xullo de 1934 para observar a situaci\u00f3n na Alema\u00f1a nazi. Despois do goberno checo prohibir o 30 de setembro de 1938 t\u00f3dalas actividades do PCC, Fu\u010d\u00edk seguiu publicando na prensa artigos con alcumes diversos, son artigos que co pretexto de temas hist\u00f3ricos fai un chamado \u00e1 vontade de loita do pobo checo. A creaci\u00f3n do Protectorado de Bohemia e Moravia o 15 de marzo de 1939 supuxo a entrada das tropas alem\u00e1s en Chequia e que a fins de maio Fu\u010d\u00edk buscase a seguridade do fogar familiar en Chotim\u00ear\u00ea. Tras saber que a Gestapo andaba detr\u00e1s del marchou de novo a Praga, vivindo na clandestinidade en pisos de amizades e militantes da rede clandestina do PCC.\nDetenci\u00f3n e asasinato.\nCando a direcci\u00f3n clandestina do interior do PCC foi detida en xu\u00f1o de 1941, Jan Zika foi o encargado de dirixir un novo equipo e encargou a Fu\u010d\u00edk a direcci\u00f3n da propaganda, conseguiu editar na clandestinidade o \"Rud\u00e9 Pr\u00e1vo\", de forma mensual, asemade foi o principal responsable doutras 5 revistas clandestinas. O 24 de abril de 1942 Fu\u010d\u00edk foi detido pola Gestapo, na cadea escribiu \"Report\u00e1\u017e psan\u00e1 na opr\u00e1tce\" (Reportaxe \u00f3 p\u00e9 da forca) que foi publicado en 1947, a\u00ednda que a versi\u00f3n integra non se publicou ata 1995, xunto a parte na que contaba como sucumbiu \u00e1 tortura. Julius foi condenado por alta traiz\u00f3n e condenado a morte, sentenza que se cumpriu o 8 de setembro de 1943."}
{"id": "40185", "revid": "92340", "url": "https://gl.wikipedia.org/wiki?curid=40185", "title": "Ivan Sekanina", "text": "Ivan Sekanina, nado en Nov\u00e9 M\u00easto na Morav\u00e9 o 31 de outubro de 1900 e finado en Oranienburg-Sachsenhausen o 21 de maio de 1940, foi un avogado, publicista e activista pol\u00edtico checoslovaco.\nTraxectoria.\nEstudou na Universidade Carolina en Praga e al\u00ed entrou nos c\u00edrculos pr\u00f3ximos \u00f3 Partido Comunista Checoslovaco no que acabar\u00eda militando desde 1925 e colaborando no seu xornal, \"Rud\u00e9 Pr\u00e1va\". Organizador de diversas organizaci\u00f3ns no contorno do PCC como a Axuda Vermella, Fronte de Esquerdas e o Comit\u00e9 para a Axuda \u00e1 Espa\u00f1a Democr\u00e1tica. Detido en 1939 polos nazis morreu en Oranienburg-Sachsenhausen o 21 de maio de 1940 logo de crueis torturas."}
{"id": "40187", "revid": "25871", "url": "https://gl.wikipedia.org/wiki?curid=40187", "title": "Jan \u0160verma", "text": "Jan \u0160verma foi un activista pol\u00edtico checoslovaco, considerado un heroe nacional durante o r\u00e9xime comunista.\nNaceu o 23 de marzo de 1903 en Mnichovo Hradi\u0161t\u011b, membro do Partido Comunista Checoslovaco, colaborou no seu xornal oficial \"Rud\u00e9 Pr\u00e1vo\" e desde 1929 cando entrou a direcci\u00f3n encabezada por Klement Gottwald foi membro do Comit\u00e9 Central e do Bur\u00f3 Pol\u00edtico do PCC.\nRedactor xefe de \"Rud\u00e9 Pr\u00e1vo\" (1936-1938). En 1938 pola situaci\u00f3n pol\u00edtica ten que se marchar a Moscova. Entre 1939 e 1940 traballou no Bur\u00f3 Exterior do PCC en Par\u00eds e cando entran os nazis marchou outra volta a Moscova para traballar na direcci\u00f3n do PCC convert\u00e9ndose nun dos colaboradores m\u00e1is pr\u00f3ximos a Gottwald e asumiu a direcci\u00f3n pol\u00edtica das unidades militares checoslovacas que se forman na URSS.\nMorreu o 10 de novembro de 1944 nas monta\u00f1as eslovacas mentres dirix\u00eda a insurrecci\u00f3n dos comunistas eslovacos contra o goberno filonazi."}
{"id": "40188", "revid": "92340", "url": "https://gl.wikipedia.org/wiki?curid=40188", "title": "Marie Majerov\u00e1", "text": "Marie Majerov\u00e1, nada en \u00davaly o 1 de febreiro de 1882 e finada en Praga o 16 de xaneiro de 1967, foi unha escritora e xornalista checoslovaca, proclamada artista nacional en 1947.\nTraxectoria.\nSimpatizante das ideas anarquistas na s\u00faa xuventude, foi membro da socialdemocracia checa e ingresou no Partido Comunista de Checoslovaquia en 1921 e foi redactora do seu \u00f3rgano central, o \"Rud\u00e9 Pr\u00e1vo\".\nA s\u00faa obra m\u00e1is co\u00f1ecida \u00e9 a novela \"Sir\u00e9na\" (serea) publicada en 1935, onde narra en clave de loita de clases o proceso de industrializaci\u00f3n do pa\u00eds checo. \"Hav\u00ed\u0159sk\u00e1 balada\" (a balada do mineiro), novela de 1938, \u00e9 desde o punto de vista est\u00e9tico a m\u00e1is lograda das s\u00faas obras, cunha engrenaxe case po\u00e9tica narra a loita indestrutiva do traballador explotado como trasunto da propia humanidade."}
{"id": "40189", "revid": "98629", "url": "https://gl.wikipedia.org/wiki?curid=40189", "title": "Teolox\u00eda da liberaci\u00f3n", "text": "A teolox\u00eda da liberaci\u00f3n \u00e9 unha escola importante e controversia na teolox\u00eda da igrexa cat\u00f3lica desenvolvida despois do Concilio Vaticano II. D\u00e1 grande \u00e9nfase \u00e1 situaci\u00f3n social humana.\nHistoria e caracter\u00edsticas.\nO te\u00f3logo peruano Gustavo Guti\u00e9rrez \u00e9 un dos m\u00e1is influentes partidarios deste movemento. Tam\u00e9n o te\u00f3logo estadounidense Cornell West e o brasileiro Leonardo Boff destacan. O movemento foi forte durante as d\u00e9cadas de 60 e 70, cando se espallou de forma especial na Am\u00e9rica Latina e entre os Xesu\u00edtas, sendo unha das orientaci\u00f3ns para o movemento das Comunidades Eclesi\u00e1sticas de Base (CEBs). A s\u00faa influencia diminu\u00edu desde que partes importantes da s\u00faa doutrina foran rexeitadas polo Vaticano, e a partir do crecemento do movemento da Renovaci\u00f3n Carism\u00e1tica Cat\u00f3lica.\nIntegrantes do movemento afirman que este sempre estivo baseado en ideas de amor e liberaci\u00f3n de todas as formas de opresi\u00f3n (especialmente opresi\u00f3n econ\u00f3mica). Tam\u00e9n afirman que ten unha forte base nas escrituras sacras. Por outra banda, alg\u00fans aspectos da teolox\u00eda da liberaci\u00f3n foron fortemente criticados pola Santa S\u00e9 e por varias igrexas protestantes (a\u00ednda que a igrexa luterana a adoptase), principalmente polo que consideran un exceso de politizaci\u00f3n e pola aproximaci\u00f3n entre a teolox\u00eda da liberaci\u00f3n e o Marxismo.\nO papa Xo\u00e1n Paulo II solicitou \u00e1 \"Congregaci\u00f3n para a doutrina da fe\" (dirixida daquela polo agora papa Bieito XVI) dous estudos sobre a Teolox\u00eda da Liberaci\u00f3n. Estes foron publicados en 1984 e 1986 cos nomes \"Libertatis Nuntius\" e \"Libertatis Conscientia\". Neles consid\u00e9rase que a pesar da importancia do compromiso radical que a Igrexa Cat\u00f3lica asume cos pobres, a disposici\u00f3n da teolox\u00eda da liberaci\u00f3n a aceptar postulados de orixe marxista ou doutras ideolox\u00edas pol\u00edticas non era compat\u00edbel coa doutrina, especialmente ao afirmar que s\u00f3 ser\u00eda pos\u00edbel acadar a redenci\u00f3n cristi\u00e1 cun compromiso pol\u00edtico.\nAlg\u00fans afirman que o que ocorreu non foi unha cr\u00edtica ou represi\u00f3n ao movemento en si, pero si correcci\u00f3n de certas esaxeraci\u00f3n dalg\u00fans dos seus representantes (como cregos m\u00e1is tendentes \u00e1 pol\u00edtica, ou mesmo ao gnosticismo). Sexa como for, hoxe a teolox\u00eda da liberaci\u00f3n non ten a mesma forza de outrora. Por outro lado, moitas das s\u00faas ideas difund\u00edranse polo clero e gran parte dos sacerdotes latinoamericanos hoxe est\u00e1 ligada en maior ou menor grao aos ideais de liberaci\u00f3n desa escola teol\u00f3xica."}
{"id": "40194", "revid": "56817", "url": "https://gl.wikipedia.org/wiki?curid=40194", "title": "Super Basketball League", "text": "A Super Basketball League ou SBL \u00e9 a liga de baloncesto de Taiw\u00e1n, fundouse en 2003.\nEquipos.\nHai tam\u00e9n unha liga feminina, a WSBL (Women's Super Basketball League), con catro equipos:\nCampi\u00f3ns.\n2003-2004\n2004-2005\n2005-2006"}
{"id": "40195", "revid": "98629", "url": "https://gl.wikipedia.org/wiki?curid=40195", "title": "Sebasti\u00e1n Taborda", "text": "Sebasti\u00e1n Taborda Ramos, nado en Montevideo o 22 de maio de 1981, \u00e9 un futbolista uruguaio. Xoga de dianteiro centro e o seu equipo actual \u00e9 o Defensor Sporting.\nTraxectoria.\nComezou a xogar no seu pa\u00eds, no Defensor Sporting. Despois de estar cedido en varios clubs suramericanos, como F\u00e9nix (Uruguai), Pumas de la UNAM (M\u00e9xico) e Universidad Cat\u00f3lica, chegou a Europa no 2005 para xogar no Deportivo da Coru\u00f1a, que pagou 2,9 millones de euros polo 70% do pase do xogador. A s\u00faa gran virtude \u00e9 a s\u00faa envergadura, que a sabe aproveitar perfectamente no xogo a\u00e9reo. Normalmente \u00e9 usado como revulsivo nas segundas partes dos partidos ou ante situaci\u00f3ns adversas no marcador. Iso sucedeu nun partido contra o Valencia CF, no que Taborda marcou un gol coa cabeza aos poucos segundos de entrar no terreo de xogo, ga\u00f1\u00e1ndose o alcume de 'Falito'. Cabe destacar que alg\u00fans dos seus goles m\u00e1is importantes foron marcados sa\u00edndo case sempre desde o banqui\u00f1o. Na tempada 2008\u201309 foi cedido ao H\u00e9rcules CF de Segunda Divisi\u00f3n. Tras rematar o seu contrato co Deportivo o 1 de setembro\u00a0de 2009, volveu ao Uruguai para xogar novamente no Defensor Sporting. En 2010 foi contratado por Newell's Old Boys da Arxentina.\nSelecci\u00f3n nacional.\nAt\u00e9 a data foi convocado tres veces coa selecci\u00f3n uruguaia, xogando un partido."}
{"id": "40200", "revid": "1131", "url": "https://gl.wikipedia.org/wiki?curid=40200", "title": "Galer\u00eda de imaxes de Silleda", "text": "Galer\u00eda de imaxes do concello de Silleda na provincia de Pontevedra."}
{"id": "40210", "revid": "98629", "url": "https://gl.wikipedia.org/wiki?curid=40210", "title": "Diego Vel\u00e1zquez", "text": "Diego Rodr\u00edguez de Silva y Vel\u00e1zquez, nado en Sevilla o 6 de xu\u00f1o de 1599 e finado en Madrid o 6 de agosto de 1660, xeralmente referido como Diego Vel\u00e1zquez, foi un pintor espa\u00f1ol, o principal artista da corte de Filipe IV de Espa\u00f1a e do s\u00e9culo de Ouro espa\u00f1ol, e un dos m\u00e1is grandes pintores de todos os tempos. Sobresa\u00edu en retratos de gran realismo e penetraci\u00f3n psicol\u00f3xica, entre outros da familia real, \u00e1 que ti\u00f1a acceso en calidade de pintor da Corte. Tam\u00e9n creou escenas hist\u00f3ricas e mitol\u00f3xicas.\nO seu cat\u00e1logo consta dunhas 120 ou 125 obras. O reco\u00f1ecemento coma pintor universal foi serodio, cara a 1850. Acadou\u00a0a s\u00faa m\u00e1xima fama entre 1880 e 1920, coincidindo coa \u00e9poca dos pintores impresionistas franceses, para os que foi un referente.\u00a0Manet\u00a0sentiuse marabillado coa s\u00faa obra e cualificouno coma o \u00abpintor de pintores\u00bb e \u00abo m\u00e1is grande pintor que xamais existiu\u00bb. A parte fundamental dos seus cadros que integraban a colecci\u00f3n real cons\u00e9rvase no Museo do Prado en Madrid.\nTraxectoria.\nCreou escenas cunha forte impronta hist\u00f3rica e cultural as\u00ed como retratos da familia real espa\u00f1ola e outras figuras europeas notables, a s\u00faa obra \u00e9 un exemplo de constante e ininterrompido progreso que culminou na produci\u00f3n da s\u00faa peza mestra, \"As Meninas\" (1656). A s\u00faa obra \u00e9 escasa en cantidade, un cento de lenzos, pero proba o seu actuar reflexivo.\nNa s\u00faa primeira actividade en Sevilla apreciase a influencia do naturalismo escuro de Caravaggio dentro dunha linguaxe persoal volcada cara as escenas de coci\u00f1a, realistas en tipos, calidades e luces cunha certa melancol\u00eda. Xa nomeado pintor da corte os seus retratos seguir\u00edan esta tendencia, son retratos que non son detallistas nin adulatorios, m\u00f3vense na austeridade matizados pola cor e de actitude severa.\nDurante a s\u00faa estad\u00eda en Italia (1629-1630), Vel\u00e1zquez adquiriu experiencia en composici\u00f3n e na disposici\u00f3n das figuras no espazo, a s\u00faa paleta faise m\u00e1is clara e a pincelada m\u00e1is solta, de volta a Madrid aumenta o cromatismo dos seus retratos sempre mantendo a veracidade e o respecto co retratado. Na s\u00faa segunda estad\u00eda en Italia (1649-1651) adopta dif\u00edciles combinaci\u00f3ns crom\u00e1ticas, cunha penetraci\u00f3n psicol\u00f3xica absoluta e toque inconexo.\nNos seus anos finais aumentou o seu barroquismo, que acada o seu cumio en \"As Meninas\" e na obra de 1657 \"As fiadeiras\", constru\u00eddas a trav\u00e9s da perspectiva a\u00e9rea e dunha factura desfeita.\nObra.\nA rendici\u00f3n de Breda.\nEste cadro da batalla de Breda estaba destinado a decorar o gran Sal\u00f3n de Reinos do Palacio do Bo Retiro, xunto con outros cadros de batallas de varios pintores. O Sal\u00f3n de Reinos concibiuse coa fin de exaltar \u00e1 monarqu\u00eda espa\u00f1ola e a Filipe IV.\nTr\u00e1tase dunha obra de total madureza t\u00e9cnica onde atopou unha nova forma de captar a luz. O estilo sevillano desapareceu, xa non emprega a forma \u00abcaravaggista\u00bb de tratar o volume iluminado. A t\u00e9cnica volveuse moi flu\u00edda ata o punto de que nalgunhas zonas o pigmento non cobre o lenzo deixando ver a preparaci\u00f3n do mesmo. Neste cadro Vel\u00e1zquez rematou de desenvolver o seu estilo pict\u00f3rico. A partir del pintou sempre con esta t\u00e9cnica, realizando posteriormente s\u00f3 pequenos axustes nela.\nNa escena representada, o xeneral espa\u00f1ol Ambrosio Esp\u00ednola recibe do holand\u00e9s Xustino de Nassau as chaves da cidade conquistada. A escena \u00e9 unha invenci\u00f3n, xa que o acto de entrega de chaves non se produciu.\nSobre a marcha Vel\u00e1zquez modificou a composici\u00f3n varias veces. Borraba o que non lle gustaba con lixeiras superposici\u00f3ns de cor. As radiograf\u00edas permiten distinguir a superposici\u00f3n de moitas modificaci\u00f3ns. Unha das m\u00e1is significativas \u00e9 a que fixo nas lanzas dos soldados espa\u00f1ois, elemento capital da composici\u00f3n, que foron engadidas nunha fase posterior. A composici\u00f3n artic\u00falase en profundidade mediante unha perspectiva a\u00e9rea. Entre os soldados holandeses da esquerda e os espa\u00f1ois da dereita hai rostros fortemente iluminados e outros est\u00e1n tratados en diferentes niveis de sombras. A figura do xeneral vencido tratado con nobreza \u00e9 unha forma de resaltar ao vencedor. \u00c1 dereita, o cabalo de Esp\u00ednola m\u00f3vese impaciente. Entre os soldados, uns atenden e outros parecen distra\u00eddos. Son estes pequenos movementos e xestos os que quitan rixidez \u00e1 \"rendici\u00f3n\" e lle dan unha aparencia de naturalidade.\nO retrato do papa Inocencio X.\nTr\u00e1tase do retrato m\u00e1is aclamado en vida do pintor e segue a\u00ednda hoxe en d\u00eda suscitando admiraci\u00f3n, \u00e9 o que realizou ao papa Inocencio X. Pintado na s\u00faa segunda viaxe a Italia, o artista estaba no cumio da s\u00faa fama e da s\u00faa t\u00e9cnica.\nInspirouse no retrato de Xulio II que Rafael pintou cara ao ano 1511, e na interpretaci\u00f3n que deste fixo Tiziano no retrato do papa Paulo III, ambos moi c\u00e9lebres e reproducidos. Vel\u00e1zquez rendeu homenaxe ao seu admirado mestre veneciano neste cadro m\u00e1is que en ning\u00fan outro, a\u00ednda que se trata dunha creaci\u00f3n independente: a figura erguida na cadeira ten moita forza.\nCon pinceladas soltas varias tonalidades de vermellos comb\u00ednanse, dende o m\u00e1is afastado ao m\u00e1is pr\u00f3ximo, ao fondo o vermello escuro da cortina, despois o m\u00e1is claro da cadeira, en primeiro plano o impresionante vermello da muceta cos seus luminosos reflexos. Sobre este ambiente domina a cabeza do pont\u00edfice, de trazos fortes e mirada severa.\nEste retrato sempre foi moi admirado. Inspirou a pintores de todas as \u00e9pocas dende Neri a Francis Bacon coa s\u00faa atormentada serie. Para Joshua Reynolds este cadro trat\u00e1base do mellor de Roma e un dos mellores do mundo.\nPalomino dixo que Vel\u00e1zquez levou na s\u00faa volta a Madrid unha r\u00e9plica, que se considera que \u00e9 a versi\u00f3n conservada no Museo Wellington (Apsley House, Londres). Wellington arrebat\u00f3ullela aos franceses trala batalla de Vitoria, que \u00e1 s\u00faa vez a espoliaran en Madrid durante a Guerra da Independencia. Tr\u00e1tase da \u00fanica copia considerada aut\u00f3grafa por Vel\u00e1zquez das moitas r\u00e9plicas existentes.\nAs Meninas.\nVel\u00e1zquez atop\u00e1base, despois da s\u00faa segunda viaxe a Italia, en plena madureza vital e art\u00edstica. En 1652 fora nomeado apousentador maior de palacio dispo\u00f1endo de pouco tempo para pintar, pero a\u00ednda as\u00ed os escasos cadros que realizou nesta \u00faltima etapa da s\u00faa vida consid\u00e9ranse excepcionais. En 1656 realizou \"As Meninas\". Tr\u00e1tase dunha das obras m\u00e1is famosas e controvertidas do noso tempo. Grazas a Palomino sabemos os nomes de case todas as personaxes. No centro aparece a infanta Margarita, asistida por d\u00faas damas de honor, tam\u00e9n co\u00f1ecidas como \"meninas\". Na dereita est\u00e1n d\u00faas personaxes da corte, que padec\u00edan ananismo, Mar\u00eda B\u00e1rbara Asqu\u00edn e Nicol\u00e1s Pertusato, este \u00faltimo dando un golpe a un can tumbado en primeiro plano. Detr\u00e1s, en penumbra, aparecen unha dama de compa\u00f1\u00eda e un garda de corps, \u00f3 fondo, na porta, Jos\u00e9 Nieto, apousentador da ra\u00ed\u00f1a. \u00c1 esquerda pintando un gran lenzo que se ve por detr\u00e1s, at\u00f3pase Diego Vel\u00e1zquez. No espello adiv\u00ed\u00f1anse os reis, Filipe IV e a s\u00faa muller Mariana. Este cadro pintouse para ser colocado no despacho de ver\u00e1n do rei.\nPara Gudiol \"As Meninas\" supo\u00f1en a culminaci\u00f3n do seu estilo pict\u00f3rico nun proceso continuado de simplificaci\u00f3n da s\u00faa t\u00e9cnica pict\u00f3rica, primando o realismo visual sobre os efectos do debuxo. Na s\u00faa evoluci\u00f3n art\u00edstica Vel\u00e1zquez entendeu que para plasmar con exactitude calquera forma s\u00f3 se precisaban unhas poucas pinceladas. Os seus amplos co\u00f1ecementos da t\u00e9cnica pict\u00f3rica permit\u00edronlle determinar cales eran esas pinceladas e a intuici\u00f3n de darllas no lugar xusto ao primeiro toque, sen reiteraci\u00f3ns nin rectificaci\u00f3ns.\nSegundo a descrici\u00f3n de Palomino, Vel\u00e1zquez serviuse do reflexo dos reis no espello para descubrir enxe\u00f1osamente o que estaba pintando. As miradas da Infanta, do pintor, da anana, do garda, do can, da menina Isabel e do apousentador dende a porta do fondo dir\u00edxense cara ao espectador que observa o cadro, ocupando o punto focal no que previsiblemente se situaban os reis. Foucault destacou como Vel\u00e1zquez logrou integrar e confundir este espazo real do espectador e o primeiro plano do cadro creando a ilusi\u00f3n de continuidade entre os dous espazos.\nSobre o modo no que Vel\u00e1zquez se autorretrata, destaca que non se representa na acci\u00f3n manual de aplicar o pincel ao lenzo, sen\u00f3n nunha posici\u00f3n m\u00e1is nobre e intelectual: en actitude de pensar e de reflexionar sobre o dese\u00f1o interno da obra. Foi a primeira vez na arte occidental na que un pintor se retrataba xunto aos seus se\u00f1ores, en compa\u00f1\u00eda dalg\u00fans membros da familia real. F\u00edxoo no desempe\u00f1o das s\u00faas funci\u00f3ns como pintor de c\u00e1mara e coas insignias do seu rango, a chave de axuda de c\u00e1mara e a cruz da Orde de Santiago, quizais engadida posteriormente e, por orde do propio rei, \u00abpara alento dos profesores desta nobil\u00edsima arte\u00bb. O portugu\u00e9s F\u00e9lix Costa describiu: \u00abA Diego Vel\u00e1zquez pintor, deulle Filipe IV, rei de Castela, o h\u00e1bito de Santiago, que \u00e9 a primeira orde daquel reino, e a chave da s\u00faa c\u00e1mara\u00bb.\nNas \"Meninas\" salienta a s\u00faa equilibrada composici\u00f3n e orde. En Vel\u00e1zquez, pintor barroco, permanec\u00eda a\u00ednda un intenso compo\u00f1ente cl\u00e1sico, un interese pola orde e un menosprezo polos eixes oblicuos barrocos. A metade inferior do cadro est\u00e1 chea de personaxes en dinamismo contido, mentres que a metade superior est\u00e1 infundida nunha progresiva penumbra de quietude. Os cadros das paredes, o espello, a porta aberta do fondo son unha sucesi\u00f3n de formas rectangulares que forman un contrapunto os sut\u00eds xogos de cor que ocasionan as actitudes e movementos dos personaxes.\nA composici\u00f3n artic\u00falase repetindo a forma e as proporci\u00f3ns nos dous tr\u00edos principais (Vel\u00e1zquez-Agustina-Margarita por un lado e Isabel-Maribarbola-Nicolasito por outro), nunha posici\u00f3n moi reflexionada que non necesitou modificaci\u00f3ns sobre a marcha, como era habitual nel (debido \u00e1 s\u00faa forma de pintar chea de cambios e axustes durante o proceso de pintado).\nIluminou o cadro con tres focos luminosos independentes, sen contar o pequeno reflexo do espello. O m\u00e1is importante \u00e9 o que repercute sobre o primeiro plano procedente dunha vent\u00e1 da esquerda que non se ve, que ilumina \u00e1 Infanta e ao seu grupo convert\u00e9ndoa no principal foco de atenci\u00f3n. O amplo espazo que hai detr\u00e1s dil\u00faese en penumbras ata que aparece no fondo un novo e pequeno foco luminoso dende outra vent\u00e1 lateral, neste caso \u00e1 dereita, cuxo resplandor incide sobre o teito e a zona traseira da habitaci\u00f3n. O terceiro foco luminoso \u00e9 un contraluz da porta aberta na parte m\u00e1is afastada, onde se recorta a figura de Jos\u00e9 Nieto, dende onde a luminosidade se proxecta dende o fondo do cadro cara ao espectador, form\u00e1ndose as\u00ed unha diagonal que atravesa o cadro en sentido perpendicular. Esta complexa trama luminosa, o entrecruzamento desta luz frontal de dentro a f\u00f3ra e as transversais aludidas, forma distintos xogos luminosos enchendo o espazo de sombras e contraluces.\nPara Eusebi, catalogador no Museo do Prado en 1828, dixo: \nO cadro est\u00e1 pintado utilizando o \u00faltimo estilo empregado por Vel\u00e1zquez, a que empregou dende o seu regreso da s\u00faa segunda viaxe a Italia. Nesta \u00faltima etapa apreciase unha maior diluci\u00f3n dos pigmentos, un adelgazamento das capas pict\u00f3ricas, unha aplicaci\u00f3n das pinceladas desenfada, atrevida e libre.\nO \u00fanico que est\u00e1 modelado cunha certa precisi\u00f3n \u00e9 o can, que se atopa en primeiro plano. Detr\u00e1s del, a pintura simplif\u00edcase e s\u00f3 aparecen certas alusi\u00f3ns e suxesti\u00f3ns. A eliminaci\u00f3n de elementos \u00e9 m\u00e1xima nas imaxes en penumbra; a figura do gardadamas repres\u00e9ntase mediante unha vaga forma humana. Os reis no espello est\u00e1n pintados mediante uns bosquexos moi sinxelos: un movemento do pincel serviulle ao pintor para representar a un tempo o reflexo da luz no espello na zona baixa e a forma do corpo do rei, unha soa li\u00f1a clara define o tocado da ra\u00ed\u00f1a.\nA forma de bosquexo est\u00e1 acompa\u00f1ada dunha seguridade absoluta no relativo \u00e1s gradaci\u00f3ns. Tanto nas que deben suxerir diferenzas na posici\u00f3n nos obxectos coma nas que establecen diferenzas nos materiais representados. Para distinguir un raso, un veludo ou unha carnaci\u00f3n non incide na s\u00faa elaboraci\u00f3n, logra o efecto preciso s\u00f3 coa forma de aplicar a pincelada.\nBusca neutralizar sistematicamente os matices destacando s\u00f3 alg\u00fans elementos para que a intensidade crom\u00e1tica non predomine en xeral. As\u00ed no grupo de personaxes principal sobre unha base ocre s\u00f3 destacan alg\u00fans matices grises e amarelentos en contraposici\u00f3n aos grises escuros do fondo e da zona alta do cadro. Lixeiros e expresivos toques negros e vermellos e a brancura rosada das carnaci\u00f3ns completan o efecto harm\u00f3nico. As sombras son empregadas con determinaci\u00f3n e sen vacilar, inclu\u00edndo nelas a cor negra. Esta idea de neutralizar os matices predomina na s\u00faa arte, tanto ao definir con poucos e precisos trazos negros o personaxe a contraluz do fondo, como cando obt\u00e9n a verdadeira calidade da madeira na porta do fondo, ou cando sementa de pequenos trazos brancos a saia amarelenta da Infanta.\n \nA f\u00e1bula de Aracn\u00e9.\nVel\u00e1zquez pintou \"A f\u00e1bula de Aracn\u00e9\" para un cliente particular, Pedro de Arce, que pertenc\u00eda \u00e1 corte real. No cadro repres\u00e9ntase o mito de Aracne, unha extraordinaria tecedora, que Ovidio describiu en \"Metamorfoses\". Segundo a lenda, desafiou a Minerva para demostrar que tec\u00eda coma unha deusa. O resultado foi un empate e conclu\u00eduse que o tapiz de Aracne era de igual calidade que o de Minerva. No primeiro plano vense \u00e1 deusa e a Aracne tecendo os seus respectivos tapices. No fondo repres\u00e9ntase o momento posterior, colgados nas paredes os tapices rematados, cando se declaran de calidade equivalentes. O motivo representado no tapiz, o \"Rapto de Europa\", \u00e9 unha nova homenaxe aos seus mestres Tiziano, autor do cadro, e Rubens, que pintou a copia que se atopaba no palacio real.\nDespois de pintalo Vel\u00e1zquez, engad\u00edronselle 4 bandas suplementando os catro lados do cadro: o superior aumentouse uns 50\u00a0cm, ao redor de 22\u00a0cm o lateral dereito, 21 o esquerdo e uns 10\u00a0cm o lado inferior. Sendo as medidas finais 222\u00a0cm de altura e 293 de anchura.\nEst\u00e1 executado de forma moi r\u00e1pida sobre un fondo alaranxado empregando mesturas moi flu\u00eddas. As figuras en primeiro plano est\u00e1n esva\u00eddas, definidas con toques r\u00e1pidos que provocan que sexan borrosas, e m\u00e1is ao fondo, este efecto aumenta sendo as pinceladas m\u00e1is breves e transparentes. \u00c1 esquerda aparece unha m\u00e1quina de fiar cuxos raios se adivi\u00f1an nunha borrosa impresi\u00f3n de movemento. Vel\u00e1zquez resaltou este efecto dispo\u00f1endo no interior da circunferencia uns toques de luz que suxiren fugaces reflexos dos raios en movemento.\nIntroduciu na composici\u00f3n moitos cambios, un dos m\u00e1is significativos \u00e9 a muller da esquerda que aparta a cortina, que inicialmente non aparec\u00eda no cadro."}
{"id": "40211", "revid": "879", "url": "https://gl.wikipedia.org/wiki?curid=40211", "title": "Vel\u00e1zquez", "text": ""}
{"id": "40212", "revid": "879", "url": "https://gl.wikipedia.org/wiki?curid=40212", "title": "Diego de Vel\u00e1zquez", "text": ""}
{"id": "40213", "revid": "56817", "url": "https://gl.wikipedia.org/wiki?curid=40213", "title": "Jos\u00e9 de Churriguera", "text": "Jos\u00e9 Benito de Churriguera, nado en Madrid o 21 de marzo de 1665 e finado na mesma vila o 2 de marzo de 1725, foi un arquitecto barroco espa\u00f1ol.\nTraxectoria.\nProxectou, entre outras obras, as igrexas de San Cayetano, Santo Tom\u00e1s, o antigo Palacio Goyeneche (actual sede da Real Academia de Belas Artes en Madrid) e o lugar de Nuevo Batz\u00e1n, ademais do retablo do convento de San Esteban, en Salamanca. O seu estilo co\u00f1\u00e9cese como churrigueresco.\nA maior parte da s\u00faa obra est\u00e1 inserida na tradici\u00f3n cortes\u00e1 pero introducindo innovaci\u00f3ns transcendentais, na s\u00faa primeira etapa predominan os retablos caracterizados pola grandiosidade da traza, o dinamismo da planta, o remate en cuarto de esfera, as columnas salom\u00f3nicas no corpo principal, as estatuas situadas nos intercolumnios, a talla virtuosista decorada frondosamente que non rompe a estrutura arquitect\u00f3nica, asemade o resplandor do dourado reforza a atracci\u00f3n que exerce no espectador.\nA partir de 1709, en Nuevo Batz\u00e1n, obs\u00e9rvase unha maior influencia do clasicismo franc\u00e9s nos motivos ornamentais e estruturais."}
{"id": "40214", "revid": "1131", "url": "https://gl.wikipedia.org/wiki?curid=40214", "title": "Galer\u00eda de imaxes de Samos", "text": "Galer\u00eda de imaxes do concello de Samos na provincia de Lugo."}
{"id": "40218", "revid": "5749", "url": "https://gl.wikipedia.org/wiki?curid=40218", "title": "Juste-Aur\u00e8le Meissonnier", "text": "Juste-Aur\u00e8le Meissonier (1695-1750) foi un ourive, escultor, pintor, arquitecto e dese\u00f1ador de mobles franc\u00e9s.\nMeissonier foi quen realizou a primeira e fundamental contribuci\u00f3n \u00e1 linguaxe art\u00edstica co\u00f1ecida como rococ\u00f3 xa que foi el quen propagou o estilo polos seus dese\u00f1os e obras, caracterizados pola asimetr\u00eda e o dinamismo das formas, baseadas na ondulaci\u00f3n das curvas e contracurvas en t\u00f3dalas direcci\u00f3ns espaciais, a fluidez, a imaxinaci\u00f3n e libre inventiva da s\u00faa linguaxe coa introduci\u00f3n da forma rochosa mari\u00f1a e outros elementos mari\u00f1os.\nDa s\u00faa obra s\u00f3 se conservan tres pezas, unha caixi\u00f1a de ouro e lapisl\u00e1zuli, un candelabro de prata e d\u00faas sopeiras."}
{"id": "40221", "revid": "7592", "url": "https://gl.wikipedia.org/wiki?curid=40221", "title": "Team McLaren Mercedes", "text": ""}
{"id": "40225", "revid": "1235", "url": "https://gl.wikipedia.org/wiki?curid=40225", "title": "GP de Alemania", "text": ""}
{"id": "40227", "revid": "1235", "url": "https://gl.wikipedia.org/wiki?curid=40227", "title": "GP de Australia", "text": ""}
{"id": "40228", "revid": "2445", "url": "https://gl.wikipedia.org/wiki?curid=40228", "title": "GP de Bahrein", "text": ""}
{"id": "40229", "revid": "12452", "url": "https://gl.wikipedia.org/wiki?curid=40229", "title": "GP de Brasil", "text": ""}
{"id": "40230", "revid": "1235", "url": "https://gl.wikipedia.org/wiki?curid=40230", "title": "GP de B\u00e9lxica", "text": ""}
{"id": "40232", "revid": "3054", "url": "https://gl.wikipedia.org/wiki?curid=40232", "title": "GP de China", "text": ""}
{"id": "40234", "revid": "1235", "url": "https://gl.wikipedia.org/wiki?curid=40234", "title": "GP de Estados Unidos", "text": ""}
{"id": "40236", "revid": "1235", "url": "https://gl.wikipedia.org/wiki?curid=40236", "title": "GP de Europa", "text": ""}
{"id": "40237", "revid": "1235", "url": "https://gl.wikipedia.org/wiki?curid=40237", "title": "GP de Francia", "text": ""}
{"id": "40238", "revid": "1235", "url": "https://gl.wikipedia.org/wiki?curid=40238", "title": "GP de Hungr\u00eda", "text": ""}
{"id": "40239", "revid": "1235", "url": "https://gl.wikipedia.org/wiki?curid=40239", "title": "GP de Inglaterra", "text": ""}
{"id": "40240", "revid": "1235", "url": "https://gl.wikipedia.org/wiki?curid=40240", "title": "GP de Malasia", "text": ""}
{"id": "40241", "revid": "1235", "url": "https://gl.wikipedia.org/wiki?curid=40241", "title": "GP de Italia", "text": ""}
{"id": "40242", "revid": "1235", "url": "https://gl.wikipedia.org/wiki?curid=40242", "title": "GP de M\u00f3naco", "text": ""}
{"id": "40243", "revid": "43749", "url": "https://gl.wikipedia.org/wiki?curid=40243", "title": "GP de San Marino", "text": ""}
{"id": "40244", "revid": "1235", "url": "https://gl.wikipedia.org/wiki?curid=40244", "title": "GP de Turqu\u00eda", "text": ""}
{"id": "40249", "revid": "88215", "url": "https://gl.wikipedia.org/wiki?curid=40249", "title": "Pepu Hern\u00e1ndez", "text": "Jos\u00e9 Vicente Hern\u00e1ndez Fern\u00e1ndez, m\u00e1is co\u00f1ecido como Pepu Hern\u00e1ndez, nado en Madrid o 11 de febreiro de 1958, \u00e9 un adestrador de baloncesto. Tras unha vida dedicada \u00f3 Estudiantes, encargouse da selecci\u00f3n espa\u00f1ola no Mundobasket 2006, onde ga\u00f1ou o primeiro ouro espa\u00f1ol. Ademais, impartiu numerosos cursi\u00f1os e cl\u00ednics sobre adestramento.\nTraxectoria.\nPepu Hern\u00e1ndez estudou no Instituto Ramiro de Maeztu a ensinanza preparatoria e o bacharelato, para despois comezar a carreira de Ciencas da Informaci\u00f3n na Universidade Complutense de Madrid, que abandonar\u00eda para dedicarse completamente \u00f3 baloncesto.\nXogou nas categor\u00edas base do Estudiantes dende alev\u00edns at\u00e9 xuven\u00eds. Con 16 anos, en 1974, comezou a adestralas, pasando polos alev\u00edns, infant\u00eds, xuven\u00eds e j\u00faniors. Pasou \u00f3 primeiro equipo como segundo adestrador en 1990, tomando o posto de adestrador principal en decembro de 1994, substitu\u00edndo a Miguel \u00c1ngel Mart\u00edn. Estar\u00eda no posto at\u00e9 a tempada 2004-2005, cunha breve par\u00e9ntese na tempada 2001-2002, cando asumiu o posto de Director Deportivo, sendo substitu\u00eddo na bancada por Carlos S\u00e1inz de Aja. Foi tam\u00e9n adestrador axudante de Ignacio Pinedo na selecci\u00f3n espa\u00f1ola j\u00fanior.\nA principios de 2006, a Federaci\u00f3n Espa\u00f1ola de Baloncesto designouno como adestrador da selecci\u00f3n espa\u00f1ola, tendo que deixar o Estudiantes, club que lle concede a s\u00faa insignia de ouro e brillantes en xaneiro dese ano.\nNo mundial de baloncesto de 2006, no Xap\u00f3n, consegue o ouro tras un gran campionato, no que a selecci\u00f3n non caeu derrotada en ning\u00fan partido. Horas antes da final, o seu pai fina, pero el decide non comunicarllo \u00f3 cadro de xogadores para que non lles afecte moralmente.\nNa celebraci\u00f3n do t\u00edtulo, na praza de Castilla de Madrid, dixo: \"Os voy a decir una palabra. Y escuchadla bien, porque va a ser una palabra muy importante: ba-lon-ces-to.\" (\"Vou dicirvos unha palabra. E o\u00eddea ben, porque vai ser unha palabra moi importante: ba-lon-ces-to\").\nComo parte da selecci\u00f3n, \u00e9 galardoado co Premio Princesa de Asturias dos Deportes no 2006.\nFilosof\u00eda de traballo.\nPode dicirse que a s\u00faa filosof\u00eda do baloncesto bas\u00e9ase na \u00e9nfase na actividade, con e sen bal\u00f3n, dos cinco xogadores na cancha, na actitude, na defensa, no contraataque e en non ter roles r\u00edxidos. Tam\u00e9n intenta extrae-las mellores caracter\u00edsticas de cada xogador para beneficir \u00f3 funcionamento do conxunto do equipo."}
{"id": "40253", "revid": "45576", "url": "https://gl.wikipedia.org/wiki?curid=40253", "title": "Lista de pilotos campi\u00f3ns do mundo de F\u00f3rmula 1", "text": "O Campionato do Mundo de pilotos de F\u00f3rmula 1 \u00e9 outorgado pola Federaci\u00f3n Internacional do Autom\u00f3bil (FIA) \u00f3 piloto de F\u00f3rmula 1 m\u00e1is exitoso da tempada, sendo este determinado por un sistema de puntuaci\u00f3n baseado nos resultados finais de cada Gran Premio. O primeiro Campionato Mundial de pilotos ga\u00f1ouno Nino Farina en 1950, sendo Alberto Ascari o primeiro piloto en conseguir m\u00e1is dun campionato, en concreto os de 1953 e de 1954.\nA FIA non declara oficialmente \u00f3 campi\u00f3n at\u00e9 que a tempada estea rematada, pero d\u00edcese xa que un piloto acadou o t\u00edtulo cando non hai outro que sexa capaz de obter m\u00e1is puntos que el a\u00ednda que consiga o m\u00e1ximo en t\u00f3dalas carreiras restantes. O Campionato de Pilotos foi ga\u00f1ado 29 das 69 veces que foi disputado na derradeira carreira. A vez que o Campionato foi decidido m\u00e1is cedo foi en 2002, cando Michael Schumacher o ga\u00f1ou a falta de seis carreiras para o final da tempada.\nEn total 34 pilotos diferentes ga\u00f1aron o Campionato, sendo os alem\u00e1n Michael Schumacher e o ingl\u00e9s Lewis Hamilton os que m\u00e1is acadaron, con sete. Ademais, Schumacher ten o r\u00e9cord de m\u00e1is Campionatos consecutivos, con 5 dende o 2000 at\u00e9 o 2004. O asturiano Fernando Alonso e o \u00fanico espa\u00f1ol que logrou o t\u00edtulo ( e ). O Reino Unido produciu a maior\u00eda dos pilotos ga\u00f1adores do campionato do mundo con dez; Brasil, Alema\u00f1a e Finlandia son os seguintes con tres cada un. Dos 34 pilotos que conseguiron o t\u00edtulo mundial, 20 seguen vivos. O \u00faltimo falecido foi John Surtees (1934-2017). O campi\u00f3n actual \u00e9 Max Verstappen. Entre os equipos, a Scuderia Ferrari produciu a maior\u00eda dos pilotos ga\u00f1adores do Campionato Mundial con 15.\nPor tempadas.\nNotas.\nA letra grosa indica que a escuder\u00eda tam\u00e9n ga\u00f1ou o Campionato Mundial de Escuder\u00edas, concedido dende 1958.\nPor nacionalidade.\nOs pilotos en letra grosa est\u00e1n en activo en ."}
{"id": "40255", "revid": "5863", "url": "https://gl.wikipedia.org/wiki?curid=40255", "title": "Gustave Courbet", "text": "Jean D\u00e9sir\u00e9 Gustave Courbet, nado o 10 de xu\u00f1o de 1819 e finado o 31 de decembro de 1877, foi un pintor franc\u00e9s.\nEstilo e caracter\u00edsticas.\nCourbet foi o principal creador do realismo, realizou as s\u00faas primeiras creaci\u00f3ns en 1848. Ideoloxicamente republicano e socialista a s\u00faa participaci\u00f3n na Comuna de Par\u00eds en 1871 levar\u00edao \u00f3 c\u00e1rcere e despois \u00f3 exilio. A s\u00faa pintura dir\u00edxese \u00f3 pobo, \u00f3 proletariado campesi\u00f1o e obreiro, que \u00e9 \u00e1 vez o seu modelo. A s\u00faa pintura ademais do realismo caracter\u00edzase polas formas poderosas, a composici\u00f3n compacta, cromatismo austero, efectos sobrios do clarescuro, t\u00e9cnica densa e pastosa.\nTraxectoria.\nNun primeiro momento, pinta a paisaxe, especialmente os bosques de Fontainebleau e retratos, con alg\u00fans trazos rom\u00e1nticos. Pero a partir de 1849 \u00e9 decididamente realista. Courbet \u00e9 o grande innovador do realismo. Escolle temas e personaxes da realidade coti\u00e1, sen caer no \"pintoresquismo\". A s\u00faa t\u00e9cnica \u00e9 rigorosa co pincel, co pincel plano e coa esp\u00e1tula. As s\u00faas referencias son os mestres do pasado como Vel\u00e1zquez, Zurbar\u00e1n ou Rembrandt. O seu realismo conv\u00e9rtese en modelo de expresi\u00f3n de moitos pintores, contribu\u00edndo a enriquecer a obra de C\u00e9zanne.\nComo os mestres antigos, Gustavo Courbet untaba a s\u00faa tea dun fondo sombr\u00edo e case negro, a partir do cal sub\u00eda cara \u00e1 claridade. Proudhon, o te\u00f3rico socialista (e o home ao que admirou m\u00e1is) querer\u00eda facer dil un pintor proletariano pero excepto os rompedores de pedra, non hai obreiros sobre as s\u00faas teas e, en resumidas contas, ben poucos campesi\u00f1os.\nCourbet non herda de ningu\u00e9n e non ter\u00e1 disc\u00edpulo."}
{"id": "40256", "revid": "5312", "url": "https://gl.wikipedia.org/wiki?curid=40256", "title": "Claude Monet", "text": "Claude Monet tam\u00e9n co\u00f1ecido como Oscar-Claude Monet ou Claude Oscar Monet, nado en Par\u00eds o 14 de novembro de 1840 e finado en Giverny, Francia, o 5 de decembro de 1926, foi un pintor impresionista franc\u00e9s e un dos creadores deste movemento.\nAs s\u00faas primeiras obras son de estilo realista, e na metade da d\u00e9cada de 1860 comeza a pintar obras impresionistas. Este cambio provocoulle problemas econ\u00f3micos, xa que se desviaba do gusto marcado polas academias de arte da \u00e9poca.\nTraxectoria.\nNos anos inmediatamente anteriores \u00e1 guerra de 1870 un grupo de pintores, Monet, Camille Pissarro, Alfred Sisley e Pierre Auguste Renoir sit\u00faanse \u00e1 marxe de calquera remedo das tendencias precedentes e realizan unha nova pintura, que o cr\u00edtico Louis Leroy denominou despectivamente no xornal \"Le Charivari\" impresionismo, inspir\u00e1ndose no t\u00edtulo dunha obra de Monet exposta en 1874, \"Impresi\u00f3n, sol nacente\".\nMonet foi o pintor m\u00e1is orixinal e principal representante das conquistas t\u00e9cnicas e est\u00e9ticas do grupo. Sen os matices pol\u00edticos ou sociais dos realistas, por medio dunha concepci\u00f3n estritamente pict\u00f3rica, Monet busca a realidade crom\u00e1tica e formal baixo os efectos da luz. Na base da s\u00faa arte est\u00e1 o desligarse do estudo de pintura, buscando o aire libre para pintar e o colorido claro; a luz transforma e altera as cores e tam\u00e9n as propias formas, de tal xeito que a paisaxe e os seus elementos xorden como visi\u00f3ns instant\u00e1neas que non se volver\u00e1n repetir. Unha preocupaci\u00f3n primordial para Monet vai ser o estudo dos reflexos da luz na auga (coma na s\u00faa serie de \u00f3leos \"As ninfeas\"), que ten unha consistencia real semellante \u00e1 dos elementos reflectidos. Esta linguaxe acadou a s\u00faa maior pureza nos anos que pasou en Argenteuil (1872-1878).\nInfluencia.\nAs obras de Monet foron unha gran fonte de inspiraci\u00f3n para pintores impresionistas coma Pierre-Auguste Renoir, e outros m\u00e1is contempor\u00e1neos coma Mark Rothko, Willem de Kooning ou Jackson Pollock (as s\u00faas grosas texturas de cor recordan as obras tard\u00edas de Monet).\nNa literatura.\nO novelista franc\u00e9s Marcel Proust deixouse inspirar pola obra de Monet. Proust era af\u00edn ao impresionismo en xeral e en particular admiraba as obras de Monet, a\u00ednda que nos seus libros non mencionaba ningunha obra en concreto. O novelista describe na s\u00faa obra \"En busca do tempo perdido\" os fen\u00f3menos que Manet capturaba no lenzo, o narrador d\u00e1 as s\u00faas impresi\u00f3ns das nubes e o mar no balneario fict\u00edcio de \"Balbec\". Na novela \"Jean Santeuil\", menconase a Monet en varias ocasi\u00f3ns cando un coleccionista de Ru\u00e1n compra alg\u00fans dos seus cadros. O narrador describe con este motivo os sentimentos que nel despertan as obras do pintor.\nNo cine.\nNa pel\u00edcula \"Ceux de chez nous\", do director Sacha Guitry m\u00f3strase a vida cultural francesa da primeira guerra mundial. Est\u00e1 centrada sobre todo en Renoir, pero tam\u00e9n se pode ver a Claude Monet pintando un dos cadros da famosa serie \"As ninfeas\".\nFanse referencia a algunhas das s\u00faas obras no filme do ano 2001 \"Vanilla sky\", do director Cameron Crowe e en \"The Thomas Crown Affair\", dirixido por John McTiernan en 1999.\nNo c\u00f3mic.\nEn 2017 publ\u00edcase unha novela gr\u00e1fica que narra os primeiros anos do pintor ata o seu establecemento en Giverny, obra do guionista Salva Rubio e o debuxante Ricard Efa, pintada enteiramente en gouache. En Espa\u00f1a foi publicada por Norma Editorial."}
{"id": "40257", "revid": "879", "url": "https://gl.wikipedia.org/wiki?curid=40257", "title": "Pierre Auguste Renoir", "text": ""}
{"id": "40262", "revid": "56817", "url": "https://gl.wikipedia.org/wiki?curid=40262", "title": "Alice in Chains (\u00e1lbum)", "text": "Alice in Chains \u00e9 o \u00e1lbum autotitulado da banda de grunge de Seattle Alice in Chains. \u00c9 o seu terceiro \u00e1lbum e \u00e9 tam\u00e9n co\u00f1ecido polo nome de Tripod debido \u00e1 imaxe da s\u00faa portada, un can con tres patas. Foi editado o 7 de novembro de 1995 polo selo Columbia Records.\n\"Alice in Chains\" foi a continuaci\u00f3n do exitoso \"Dirt\", e, de xeito semellante a este, os seus temas c\u00e9ntranse en tem\u00e1ticas como a depresi\u00f3n, o illamento, as drogas, a ira e a morte. O \u00e1lbum bas\u00e9ase menos nos riffs met\u00e1licos dos seus anteriores \u00e1lbums de longa duraci\u00f3n, e enfatiza m\u00e1is as melod\u00edas e os arranxos con texturas variadas, a semallanza do son delicado e ac\u00fastico dos seus EPs. Tr\u00e1tase do derradeiro \u00e1lbum de estudio co vocalista Layne Staley (que morrer\u00eda dunha sobredose no ano 2002). O disco foi certificado d\u00faas veces platino pola RIAA, e vendeu ao redor de 3 mill\u00f3ns de copias en todo o mundo."}
{"id": "40263", "revid": "865", "url": "https://gl.wikipedia.org/wiki?curid=40263", "title": "Facelift", "text": "Facelift \u00e9 o primeiro \u00e1lbum da banda de grunge Alice in Chains. Foi editado o 28 de agosto de 1990. Foi o primeiro \u00e1lbum de grunge en chegar ao \"top 50\" nos Estados Unidos, principalmente grazas a temas como \"We Die Young\" e \"Man in the Box\". O \u00e1lbum foi certificado dobre-platino pola RIAA por vender 3 mill\u00f3ns de copias nos Estados Unidos.\nListaxe de canci\u00f3ns.\nTodos os temas escritos por Jerry Cantrell, ag\u00e1s onde se indique."}
{"id": "40264", "revid": "22570", "url": "https://gl.wikipedia.org/wiki?curid=40264", "title": "Sean Kinney", "text": "Sean Howard Kinney (nado en Renton, Washington o 27 de maio de 1966) \u00e9 o bater\u00eda da banda de grunge Alice in Chains.\nO seu interese pola m\u00fasica desenvolveuse moi cedo debido ao seu av\u00f3, que formaba parte dunha banda chamada The Cross Cats, da cal Kinney formou parte cando ti\u00f1a nove anos.\nSean tocou a bater\u00eda para Alice in Chains nos seus \u00e1lbums \"Facelift\", \"Dirt\" e \"Alice in Chains\", as\u00ed como nos seus dous EPs, \"Sap\" e \"Jar of Flies\". Fai tam\u00e9n coros a trav\u00e9s dun meg\u00e1fono na canci\u00f3n oculta de \"Sap\", titulada \"Love Song\". Tocou a bater\u00eda no \u00e1lbum en solitaro dos seu compa\u00f1eiro an Alice in Chains Jerry Cantrell, chamado \"Boggy Depot\"."}
{"id": "40266", "revid": "23204", "url": "https://gl.wikipedia.org/wiki?curid=40266", "title": "Mike Starr", "text": "Michael Christopher Starr, nado o 4 de abril de 1966 en Honolulu, Hawai e finado o 8 de marzo de 2011 en Salt Lake City, foi un m\u00fasico estadounidense. Foi o baixista orixinal da banda de grunge Alice in Chains, e estivo no grupo dende 1987 ata 1993. Encargouse do baixo nos traballos \"We Die Young\", \"Facelift\", \"Sap\" e \"Dirt\" e deixou a banda no medio da xira deste \u00faltimo \u00e1lbum.\nPosteriormente tocou o baixo na banda Sun Red Sun, que contaba na s\u00faa formaci\u00f3n con Ray Gillen e Bobby Rondinelli, antigos membros de Black Sabbath.\nTraxectoria.\nAntes de unirse a Alice in Chains, Starr estivo en d\u00faas bandas distintas. Unha cham\u00e1base Gypsy Rose, e contaba co produtor Tim Branom, que traballou con Alice in Chains nos seus inicios. Despois, entre 1983 e 1984 tocou nun grupo de heavy metal chamado SATO, onde gravou o tema \"Leather Warriors\" para o recompilatorio \"Northwest Metalfest\", editado en 1984 polo selo de Seattle Ground Zero Records.\nA mediados dos 80 Jerry Cantrell creou unha banda, onde tam\u00e9n estaba o bater\u00eda Sean Kinney e Starr no baixo. O compa\u00f1eiro de habitaci\u00f3n de Cantrell, o vocalista Layne Staley, aceptou unirse a eles se Cantrell entraba bo seu proxecto funk, que rematou pouco tempo despois. A banda comezou a ga\u00f1ar a atenci\u00f3n na zona de Seattle tocando con diferentes nomes antes de pasar a chamarse Alice in Chains. Posteriormente asinar\u00edan un contrato con Columbia Records e tiveron bastante \u00e9xito no movemento grunge de principios dos 90.\nStarr deixou Alice in Chains durante a xira do \u00e1lbum \"Dirt\". Segundo sixo Layne Staley nun artigo da \"Rolling Stone\" de febreiro de 1994, a sa\u00edda de Starr debeuse s\u00f3 a \"unha diferenza de prioridades. N\u00f3s quer\u00edamos continuar xirando extensamente. Mike estaba listo para irse a casa\". Starr, por\u00e9n, mencionou nun episodio de \"Celebrity Rehab\" que foi expulsado da banda debido \u00e1 s\u00faa adicci\u00f3n \u00e1s drogas. O tema non editado \"Misery, Crack Pipes, and Gothic Main Lines\", composto nese per\u00edodo, fai alusi\u00f3n ao abuso das drogas por parte de Starr.\nStarr tocou posteriormente na banda Sun Red Sun, pero o proxecto rematou pronto debido \u00e1 morte de Ray Gillen en 1993. No ano 2010, Starr informou que estaba traballando co seu novo grupo, que realizar\u00eda unha xira con Days of the New. Por\u00e9n, estes plans non se levar\u00eda a cabo debido \u00e1 s\u00faa repentina morte."}
{"id": "40271", "revid": "98629", "url": "https://gl.wikipedia.org/wiki?curid=40271", "title": "Neil Young", "text": "Neil Percival Kenneth Robert Ragland Young, m\u00e1is co\u00f1ecido por Neil Young, nado en Toronto o 12 de novembro de 1945, \u00e9 un m\u00fasico e compositor de orixe canadense, que fixo a s\u00faa carreira nos Estados Unidos. Co\u00f1ecido pola s\u00faa voz nasal e as s\u00faas letras, Young \u00e9 unha lenda do rock estadounidense, a\u00ednda que o seu estilo musical transita entre o folk e o country rock, alternando con \u00e1lbums m\u00e1is pesados onde algunhas canci\u00f3ns aprox\u00edmanse ao hard rock, con guitarras sucias e longos solos con moita distorsi\u00f3n. Os seus concertos son verdadeiras celebraci\u00f3ns de rock normalmente acompa\u00f1ado da banda Crazy Horse, que o acompa\u00f1a desde o inicio da s\u00faa carreira.\nYoung tam\u00e9n dirixiu (ou co-dirixiu) varias pel\u00edculas usando o pseud\u00f3nimo de Bernard Shakey. Algunhas destas pel\u00edculas son \"Journey Through the Past\" (1973), \"Rust Never Sleeps\" (1979), \"Human Highway\" (1982) e \"Greendale\" (2003).\nBiograf\u00eda.\nNeil Young naceu en Toronto, fillo do novelista e escritor deportivo Scott Young e de Rassy Ragland Young. Pasou os seus primeiros anos en Omemee, Ontario, unha pequena vila a 130 quil\u00f3metros de Toronto que posteriormente inmortalizou na s\u00faa canci\u00f3n \"Helpless\". Aos poucos anos diagnostic\u00f3uselle diabetes, e aos seis anos tivo a polio, deix\u00e1ndoo parcialmente paralizado.\nCando ti\u00f1a doce anos, os seus pais divorci\u00e1ronse e Neil trasladouse coa s\u00faa nai xunto \u00e1 s\u00faa familia de Winnipeg, Manitoba, onde comezaron os seus anos de formaci\u00f3n musical. Neil e a s\u00faa nai Rassy instal\u00e1ronse nun suburbio da clase obreira en Fort Rouge. Matriculouse no Earl Grey Junior High School, onde formou a s\u00faa primeira banda, The Jades, e co\u00f1eceu a Ken Koblun, quen posteriormente unir\u00edase a The Squires.\nDurante a s\u00faa estancia no Kelvin High School de Winnipeg, tocou en varias bandas de rock. A primeira banda estable foi The Squires, que obtivo certo \u00e9xito local co tema \"The Sultan\". Abandonou o instituto e tocou en Fort William, Ontario, onde gravou unha serie de demos producidas por un produtor local chamado Ray Dee. Durante a s\u00faa estancia en Thunder Bay, atopouse por vez primeira con Stephen Stills.\nTras abandonar The Squires, traballou en clubs de folk de Winnipeg, onde co\u00f1eceu a Joni Mitchell. Durante esta etapa comezou a compo\u00f1er as s\u00faas primeiras canci\u00f3ns, tipicamente de car\u00e1cter folk, como \"Sugar Mountain\".\nEn 1965 sa\u00edu de xira polo Canad\u00e1 como artista en solitario, e en 1966 uniuse ao grupo Mynah Birds. A banda obtivo un contrato discogr\u00e1fico co selo Motown, pero ao tempo que o seu primeiro \u00e1lbum era gravado, Rick James, o l\u00edder da banda, foi arrestado por desertar da Armada. Tras a ruptura do grupo, Young e o baixista Bruce Palmer traslad\u00e1ronse aos \u00c1nxeles (California).\nBuffalo Springfield.\nUnha vez nos \u00c1nxeles Young e Palmer reun\u00edronse con Stephen Stills, Richie Furay e Dewey Martin para formar Buffalo Springfield. A mestura de folk, country, psicodelia e rock serviu coma ponte entre as guitarras de Stills e Young, convertendo a Buffalo Springfield nun \u00e9xito de cr\u00edtica dende a publicaci\u00f3n do seu primeiro traballo de estudio, \"Buffalo Springfield\".\nA desconfianza co seu representante, as\u00ed como o arresto e deportaci\u00f3n de Palmer, fixo que as relaci\u00f3ns entre os membros empeorasen, lev\u00e1ndoo \u00e1 disoluci\u00f3n apenas dous anos despois da s\u00faa formaci\u00f3n. Un segundo \u00e1lbum, \"Buffalo Springfield Again\", ser\u00eda publicado a finais de 1967.\nEn varios aspectos, as tres canci\u00f3ns de Young en \"Buffalo Springfield Again\" xa amosaban varios trazos do seus posterior traballo musical, xa que presentan letras persoais e idiosincr\u00e1ticas con distintos enfoques musicais ao que esencialmente se considera unha canci\u00f3n folk. As\u00ed, \"Mr. Soul\" \u00e9 a \u00fanica canci\u00f3n das tres que o grupo interpretou antes da s\u00faa separaci\u00f3n. En contraste, \"Broken Arrow\" mant\u00e9n unha estrutura folk rock que caracterizar\u00eda gran parte da m\u00fasica de Neil no futuro.\nEn maio de 1968, Buffalo Springfield separouse, pero para cumprir as s\u00faas obrigas contractuais publicaron un derradeiro \u00e1lbum, \"Last Time Around\", con gravaci\u00f3ns de anos anteriores. Young contribu\u00edu ao \u00e1lbum cos temas \"On the Way Home\" e \"I Am a Child\", cantando como voz principal na segunda. En 1997, Buffalo Springfield entrou no Sal\u00f3n da Fama do Rock and Roll nunha cerimonia \u00e1 que Neil non asistiu.\nCarreira en solitario e traballo con CSNY.\nDespois da desaparici\u00f3n de Buffalo Springfield, Neil asinou un contrato en solitario con Reprise Records, selo onde estaba Joni Mitchell, que tam\u00e9n compart\u00eda representante, Elliot Roberts. Young e Roberts comezaron a traballar no seu primeiro \u00e1lbum en solitario, \"Neil Young\", publicado en 1968 con cr\u00edticas dispares. Nunha entrevista de 1970, criticou o \u00e1lbum por estar \"sobreproducido en vez de interpretado\", en contraste coa espontaneidade que buscaba nos seus traballos.\nPara o seu seguinte traballo, recrutou a tres m\u00fasicos dunha banda co\u00f1ecida como The Rockets: Danny Whitten na guitarra, Billy Talbot no baixo e Ralph Molina na bater\u00eda. O grupo foi rebautizado como Crazy Horse en homenaxe ao xefe indio Cabalo Tolo. O novo \u00e1lbum, \"Everybody Knows This Is Nowhere\", foi acreditado a \"Neil Young con Crazy Horse\". Gravado en d\u00faas semanas, o disco abre cun dos seus temas m\u00e1is populares, \"Cinnamon Girl\", e incl\u00fae tam\u00e9n \"Cowgirl in the Sand\" e \"Down by the River\", nas que se incl\u00faen longos traballos de improvisaci\u00f3n \u00e1 guitarra que se converter\u00edan co paso do tempo nunha marca de identidade de Young.\nPouco despois da publicaci\u00f3n de \"Everybody Knows This Is Nowhere\", reuniuse con Stephen Stills para sumarse ao supergrupo Crosby, Stills, &amp; Nash, que xa ti\u00f1a publicado un \u00e1lbum como tr\u00edo. Nun primeiro momento ofrec\u00e9uselle ser m\u00fasico temporal do grupo, pero s\u00f3 aceptou unirse a eles se se convert\u00eda en membro oficial. O cuarteto estreouse en Chicago, Illinois o 16 de agosto de 1969, e posteriormente tocou no Festival de Woodstock. Durante a gravaci\u00f3n do seu primeiro \u00e1lbum como cuarteto, \"D\u00e9j\u00e0 Vu\", os m\u00fasicos discutiron frecuentemente, particularmente Young e Stills, polo control do grupo.\nYoung compuxo o tema \"Ohio\" tras o masacre da Kent State University (onde 4 estudantes foron asasinados) ocorrido o 4 de maio de 1970, elemento b\u00e1sico nas manifestaci\u00f3ns antibelicistas dos anos 70. A canci\u00f3n foi gravada por CSNY e publicada como sinxelo, a\u00ednda que o tema \"Teach Your Children\" a\u00ednda estaba nas listas de \u00e9xitos. Durante a d\u00e9cada dos 70 e gran parte dos 80, evitou interpretar \"Ohio\" en directo, xa que a consideraba anticuada. A\u00ednda as\u00ed, a ra\u00edz das protestas da Praza de Tian'anmen de 1989, volveu interpretar o tema nos seus concertos en memoria dos estudantes asasinados. Crosby, Stills e Nash como tr\u00edo tam\u00e9n volver\u00edan a interpretar o tema en vivo durante a \u00e9poca, a pesar de que Young aportara a voz principal na gravaci\u00f3n orixinal.\nO mesmo ano viu a luz o terceiro traballo en solitario de Young, \"After the Gold Rush\", que inclu\u00eda, entre outros, a Nils Lofgren, Stephen Stills e ao baixista de CSNY Greg Reeves. Volveu a gravar alg\u00fans temas con Crazy Horse, pero estes foron descartados ao comezo das sesi\u00f3ns. Axudado pola s\u00faa recente fama con CSNY, \"After the Gold Rush\" supuxo un \u00e9xito comercial para Young e cont\u00e9n algunhas das s\u00faas canci\u00f3ns m\u00e1is co\u00f1ecidas, como o tema que d\u00e1 t\u00edtulo ao \u00e1lbum; \"Southern Man\", unha controvertida condena do racismo; e \"Alabama\", citada na canci\u00f3n de Lynyrd Skynyrd \"Sweet Home Alabama\".\nCo distanciamento de CSNY e a firma dun contrato propio para Crazy Horse, Young comezou 1971 emprendendo unha xira en solitario bautizada \"Journey Through the Past Tour\". Pouco despois, recrutou a un novo grupo de m\u00fasicos de sesi\u00f3n, que bautizou como The Stray Gators, para gravar novo material estreado en directo e publicado oficialmente no \u00e1lbum \"Harvest\", un grande \u00e9xito comercial que lle deu a Young o primeiro n\u00famero un da s\u00faa carreira co sinxelo \"Heart of Gold\". \"The Needle and the Damage Done\", pola s\u00faa banda, sup\u00f3n un sombr\u00edo lamento a causa da adicci\u00f3n \u00e1 hero\u00edna e est\u00e1 inspirada en parte pola forte adicci\u00f3n do membro de Crazy Horse Danny Whitten, que morrer\u00eda ao pouco tempo a causa dunha sobredose.\nO 8 de setembro de 1972, a actriz Carrie Snodgress, coa cal estaba vivindo, deu a luz ao primeiro fillo da parella, Zeke, ao que pouco tempo diagnostic\u00e1ronlle unha par\u00e1lise cerebral. Young namorouse de Snodgress despois de vela nunha pel\u00edcula, \"Diary of a Mad Housewife\", na televisi\u00f3n e Young compuxo a canci\u00f3n \"A Man Needs a Maid\" que aparece no \u00e1lbum \"Harvest\".\n\"Ditch Trilogy\".\nA\u00ednda que se planeou unha nova xira para continuar o \u00e9xito de \"Harvest\", nos ensaios f\u00edxose evidente que non pod\u00edan contar con Danny Whitten debido ao seu abuso das drogas. O 18 de novembro de 1972, pouco despois de que fose despedido da preparaci\u00f3n da xira, Whitten foi atopado morto por unha sobredose. Foi substitu\u00eddo polo guitarrista estadounidense de ascendencia galega Frank \"Poncho\" Sampedro."}
{"id": "40273", "revid": "56817", "url": "https://gl.wikipedia.org/wiki?curid=40273", "title": "Once More with Feeling", "text": "Once More with Feeling \u00e9 un \u00e1lbum recompilatorio de grandes \u00e9xitos da banda de rock alternativo inglesa Placebo. Foi editado o 30 de novembro de 2004 para celebrar o d\u00e9cimo aniversario do grupo."}
{"id": "40276", "revid": "23204", "url": "https://gl.wikipedia.org/wiki?curid=40276", "title": "Steve Shelley", "text": "Steven Jay Shelley, nado en Midland (M\u00edchigan) o 23 de xu\u00f1o de 1963, \u00e9 un bater\u00eda e produtor musical estadounidense, co\u00f1ecido por tocar na banda de rock alternativo Sonic Youth dende o ano 1985.\nTraxectoria.\nShelley tocou en varias bandas de M\u00edchigan coma Faith and Morals e Strange Fruit, e estivo na formaci\u00f3n orixinal da banda seminal de punk rock The Crucifucks. Despois de deixar The Crucifucks mudouse a Manhattan, alugando o piso de Thurston Moore e Kim Gordon mentres estes estaban de xira con Sonic Youth por Europa. Cando a banda volveu foi contratado como bater\u00eda sen pasar por unha audici\u00f3n, substitu\u00edndo a Bob Bert.\nEn 1992 fundou o selo independente Smells Like Records, con base en Hoboken, New Jersey, onde vive no presente. Xunto co seu amigo e m\u00fasico de Two Dollar Guitar Tim Foljahn, axudou a lanzar a carreira de Cat Power, servindo como bater\u00eda nos seus primeiros tres \u00e1lbums. Tam\u00e9n produciu o \u00e1lbum de debut de Blonde Redhead en 1993, \"Blonde Redhead\", e o de Cat Power \"What Would the Community Think?\" en 1996. Steve puido localizar a Lee Hazlewood en 1997 e conseguir o permiso para reeditar cinco dos mellores t\u00edtulos do seu cat\u00e1logo. Smells Like Records tam\u00e9n publicou unha colecci\u00f3n de st\u00e1ndards gravados en 1997, sendo as primeiras novas gravaci\u00f3ns de Hazlewood lanzadas domesticamente en case d\u00faas d\u00e9cadas.\nEn 1998 Shelley tocou na banda sonora do filme \"Velvet Goldmine\" coma membro de Wylde Ratttz, xunto co guitarrista de The Stooges Ron Asheton, o seu compa\u00f1eiro en Sonic Youth Thurston Moore, o baixista Mike Watt, Don Fleming, Mark Arm de Mudhoney e Jim Dunbar.\nOutros traballos destacables f\u00f3ra de Sonic Youth foron as gravaci\u00f3ns e actuaci\u00f3ns con varios artistas coma Christina Rosenvinge, Chris Lee, John Wolfington, Michael Powers, Michael Rother, Howe Gelb ou Enrique Morente."}
{"id": "40278", "revid": "89787", "url": "https://gl.wikipedia.org/wiki?curid=40278", "title": "Murray Street", "text": "Murray Street \u00e9 un \u00e1lbum da banda estadounidense de rock alternativo Sonic Youth. Foi editado a comezos de xu\u00f1o do 2002 no Xap\u00f3n, o d\u00eda 10 en Europa e o en Norteam\u00e9rica. O disco recibiu moi boas cr\u00edticas e foi o primeiro con Jim O'Rourke como membro da banda.\nAlgunhas copias francesas do \u00e1lbum ve\u00f1en cun vinilo de 10\" azul nunha edici\u00f3n limitada de 500 exemplares . Ti\u00f1a tres temas exclusivos, sacados de traballos da banda para bandas sonoras, \"Derniere Minute Electrifee\" na cara A, e \"Le Paysage Zim Zum\" e \"Coca Neon Kamera Sutra\" na B.\nMembros do grupo de noise/improvisaci\u00f3n Borbetomagus aparecen no tema \"Radical Adults Lick Godhead Style\". Unha das rapazas que aparece na fotograf\u00eda da portada \u00e9 Coco Hayley Gordon Moore, a filla de Thurston Moore e Kim Gordon. A outra nena que aparece \u00e9 unha amiga de Coco chamada Stella. A contraportada ten unha fotograf\u00eda dun edificio de oficinas situado no cruzamento entre Murray Street e West Broadway, preto da Zona Cero de Manhattan. O estudio de Sonic Youth entre 1996 e 2006, chamado Echo Canyon, estaba situado en Murray Street.\nPitchfork Media situou a \"Murray Street\" no n\u00famero 108 da s\u00faa lista dos 200 mellores \u00e1lbums dos anos 2000.\nLista de canci\u00f3ns.\nCanci\u00f3n extra da edici\u00f3n xaponesa"}
{"id": "40281", "revid": "1131", "url": "https://gl.wikipedia.org/wiki?curid=40281", "title": "Praia de Caneli\u00f1as, Sanxenxo", "text": "A praia de Caneli\u00f1as \u00e9 un areal situado dentro do centro urbano de Portonovo, na parroquia de Adina, Sanxenxo. \u00c9 o areal urbano da vila de Portonovo, xunto co de Baltar.\nEst\u00e1 rodeada pola avenida de Pontevedra. \u00c9 unha praia pequena e recollida \u00e1 beira da punta de Canelas ou Punta de Seame, que a separa da praia de Canelas."}
{"id": "40290", "revid": "23204", "url": "https://gl.wikipedia.org/wiki?curid=40290", "title": "Wehrmacht", "text": "Wehrmacht \u00e9 o nome que recibiron as forzas armadas alem\u00e1s, xurdidas en 1935, tras a disoluci\u00f3n da \"Reichswehr\", por parte do r\u00e9xime Nazi. Durante a segunda guerra mundial, a Wehrmacht consist\u00eda no ex\u00e9rcito (\"Heer\"), a mari\u00f1a (\"Kriegsmarine\"), a forza a\u00e9rea (\"Luftwaffe\") e a \"Waffen-SS\", engad\u00edndose ocasionalmente unidades da \"Sturmabteilung\" (SA).\nHistoria.\nO \"Reichswehr\" era o ex\u00e9rcito da Rep\u00fablica de Weimar e herdeiro do derrotado ex\u00e9rcito imperial alem\u00e1n. Ernst R\u00f6hm, xefe das \"Sturmabteilung\" (SA) pretendeu anexar este ex\u00e9rcito \u00e1s s\u00faas filas, o que se opo\u00f1\u00eda aos intereses de Adolf Hitler, pois exist\u00eda o perigo de desestabilizar o r\u00e9xime. Despois da noite dos coitelos longos, e o asasinato de R\u00f6hm, Hitler logrou a submisi\u00f3n total do Reichswehr e integrou unha gran parte da milicia das \"Sicherheitsdienst\" (SD) ao \"Reichswehr\", organizando a Wehrmacht tras a disoluci\u00f3n do anterior ex\u00e9rcito, o resto m\u00e1is seleccionado foi a constitu\u00edr as SD e \"Schutzstaffel\" (SS). Entre os organizadores do novo ex\u00e9rcito atop\u00e1banse Heinz Guderian, Walter von Reichenau e Alfred Jodl.\nRenov\u00e1ronse as t\u00e1cticas de trincheiras, xa obsoletas, e substitu\u00eduse pola innovadora t\u00e1ctica \"Blitzkrieg\" ou \"guerra l\u00f3strego\". Integrouse a artiller\u00eda mecanizada \u00e1 infanter\u00eda. Inclu\u00eduse nas s\u00faas filas novos oficiais con m\u00e1is amplo grao de iniciativa. O armamento tivo un cambio radical, co emprego de metralladoras m\u00e1is lixeiras e doadas de transportar, a organizaci\u00f3n de escuadr\u00f3ns m\u00f3biles de asalto, escuadr\u00f3ns de lox\u00edstica, as\u00ed como unha cadea de mando, a cal a\u00ednda sendo monol\u00edtica, permit\u00eda a autonom\u00eda de acci\u00f3n a escuadr\u00f3ns sen oficiais ao mando se estes chegaban a faltar ou caer. Moitos ex\u00e9rcitos do mundo copiaron a base desta organizaci\u00f3n.\nA t\u00e1ctica de ataque por envolvemento ou pinzas foi unha verdadeira innovaci\u00f3n. Envolv\u00edase un sector da fronte previamente debilitado pola artiller\u00eda, capturando bols\u00f3ns ao envolver os seus flancos para despois neutralizalos.\nCara a 1939 o ex\u00e9rcito alem\u00e1n de li\u00f1a contabilizou ao redor de 6 mill\u00f3ns de soldados e durante toda a segunda guerra mundial pelexaron por Alema\u00f1a m\u00e1is de 12 mill\u00f3ns de soldados de diversas nacionalidades.\nSegunda guerra mundial.\nDurante a segunda guerra mundial a Wehrmacht logrou vitorias \u00e9picas e rechamantes no teatro de operaci\u00f3ns, derrotando os ex\u00e9rcitos europeos con relativa facilidade, inclu\u00edndo a ingleses e franceses.\nA t\u00e1ctica de pinzas foi usada en Francia e a Uni\u00f3n Sovi\u00e9tica. A moral combativa da Wehrmacht, unha oficialidade moi competente, as s\u00faas t\u00e1cticas e o logro efectivo e r\u00e1pido de obxectivos, sumado ao rearmamento con tanques tipo MK, moi r\u00e1pidos, fixeron do ex\u00e9rcito un dos m\u00e1is efectivos e poderosos para esa \u00e9poca. Para 1939 a Wehrmacht contaba con m\u00e1is de nove mill\u00f3ns de efectivos, dos cales m\u00e1is de seis mill\u00f3ns eran soldados profesionais cunha experiencia no ex\u00e9rcito de m\u00e1is de 10 anos.\nNa invasi\u00f3n da Uni\u00f3n Sovi\u00e9tica, que comezou o 22 de xu\u00f1o de 1941, a Wehrmacht logrou contundentes \u00e9xitos iniciais e a aniquilaci\u00f3n de gran parte das dotaci\u00f3ns de fronteira do Ex\u00e9rcito Roxo e profundos avances dentro do territorio da URSS. Por\u00e9n, os sovi\u00e9ticos lograron resistir a turrada e mobilizando todas as s\u00faas reservas humanas e materiais, apoiados polos seus crus invernos, frearon o avance dos alem\u00e1ns, os cales non puideron facerse con Moscova, en novembro-decembro de 1941 nin Stalingrado, en decembro de 1942-febreiro de 1943.\nMalia isto, a maquinaria alem\u00e1 a\u00ednda era forte, ata o punto de manter efectivamente ocupada a Europa e combater en \u00c1frica. No ver\u00e1n de 1943, por\u00e9n, a Wehrmacht sufriu a s\u00faa peor derrota en terras rusas, cando na batalla de Kursk, a contraofensiva sovi\u00e9tica destru\u00edu as mellores unidades blindadas da Wehrmacht e causoulle grandes baixas.\nA partir de ent\u00f3n a Wehrmacht non recuperar\u00eda xa a iniciativa, empezando un retroceso ininterrompido cara ao seu punto de partida. As\u00ed e todo para abril de 1945, a\u00ednda pod\u00eda contar con m\u00e1is de 7 mill\u00f3ns de efectivos.\nA Wehrmacht foi derrotada polos rusos na Batalla de Berl\u00edn, mentres os Aliados a bat\u00edan no oeste de Europa. Os seus soldados foron desmobilizados ap\u00f3s o conflito en 1945."}
{"id": "40291", "revid": "98629", "url": "https://gl.wikipedia.org/wiki?curid=40291", "title": "Kriegsmarine", "text": "Kriegsmarine (\"Mari\u00f1a de Guerra\") foi a designaci\u00f3n usada para a mari\u00f1a de Alema\u00f1a entre 1935 e 1945, durante o r\u00e9xime nazi, substitu\u00edndo o tradicional nome \"Reichsmarine\" (Mari\u00f1a do Imperio). A Kriegsmarine foi un dos tres corpos oficiais da \"Wehrmacht\" (forzas armadas), xunto co \"Heer\" (ex\u00e9rcito) e a \"Luftwaffe\" (forza a\u00e9rea).\nHistoria.\nOrixes.\nPolos termos do Tratado de Versalles, Alema\u00f1a s\u00f3 pod\u00eda posu\u00edr unha armada formada por 15.000 persoas, seis grandes buques de non m\u00e1is de 10.000 toneladas, seis cruceiros, doce destrutores, doce torpedeiros e ning\u00fan submarino. Por\u00e9n, xa antes da toma do poder polos nazis o rearmamento naval alem\u00e1n comezara coa botadura do primeiro acoirazado de peto, o \"Deutschland\", en 1931.\nCando os nazis chegaron ao poder en 1933, Adolf Hitler comezou a ignorar a maior\u00eda das restrici\u00f3ns do tratado e acelerou o rearmamento de Alema\u00f1a. O acordo naval anglo-xermano do 18 de xu\u00f1o de 1935 permitiulle a Alema\u00f1a constru\u00edr unha armada equivalente ao 35% da tonelaxe dos barcos de superficie brit\u00e1nicos, e un 45% da tonelaxe de submarinos; os acoirazados estaban limitados a non m\u00e1is de 35.000 toneladas. Ese mesmo ano a \"Reichsmarine\" foi renomeada como \"Kriegsmarine\".\nRearmamento.\nDespois da ocupaci\u00f3n de Checoslovaquia, Alema\u00f1a abandonou todas as pretensi\u00f3ns de adherencia a tratados que limitasen a s\u00faa armada.\nO programa de construci\u00f3n naval alem\u00e1, bautizado como Plan Z, ultimouse en 1938, e planeaba constru\u00edr uns 800 barcos entre 1939 e 1947. Este inclu\u00eda a construci\u00f3n de: dez acoirazados e cruceiros de batalla, catro portaavi\u00f3ns, 15 cruceiros pesados (\"Panzerschiffe\"), 44 cruceiros lixeiros, 158 destrutores e torpedeiros, 249 submarinos e numerosas embarcaci\u00f3ns menores. Pretend\u00edase tam\u00e9n acadar uns 200.000 homes na \"Kriegsmarine\".\nDebido \u00e1 cantidade de esforzos que esix\u00eda o programa, e a que tam\u00e9n o ex\u00e9rcito e a forza a\u00e9rea estaban aumentando os seus efectivos, este non se atopaba moi avanzado cando estoupou a segunda guerra mundial. De feito, a s\u00faa posta en pr\u00e1ctica s\u00f3 comezar\u00eda en xaneiro de 1939 cando foron botados tres acoirazados da \"Clase H\" e dous cruceiros lixeiros da \"Clase M\". Para o 1 de setembro dese ano, a armada ti\u00f1a s\u00f3 unha forza de 78.000 persoas, e a\u00ednda non estaba preparada para adoptar un papel protagonista na guerra. Coas expectativas postas nunha r\u00e1pida vitoria alem\u00e1 por terra, o Plan Z foi atrasado e os seus recursos iniciais foron redireccionados para a construci\u00f3n de \"U-boats\".\nSegunda guerra mundial.\nOs feitos m\u00e1is importantes da segunda guerra mundial onde participou a \"Kriegsmarine\" durante o primeiro ano de guerra foi a Batalla do R\u00edo da Prata e o afundimento do HMS \"Royal Oak\" e o HMS \"Courageous\". A Batalla do Atl\u00e1ntico comezar\u00eda ese ano, a\u00ednda que a frota de submarinos alem\u00e1 estaba paralizada pola escaseza de bos portos dende os cales atacar os barcos aliados.\nEn abril de 1940, a principal acci\u00f3n onde actuou foi a invasi\u00f3n de Noruega, onde sufriu perdas moi importantes, inclu\u00edndo o cruceiro pesado \"Bl\u00fccher\", afundido pola fortaleza costeira de Oscarsborg no \"Oslofjord\" (fiorde de Oslo), e dez destrutores perdidos na Batalla de Narvik. A \"Kriegsmarine\" afundir\u00eda tam\u00e9n un bo n\u00famero de buques ingleses, inclu\u00edndo o portaavi\u00f3ns HMS \"Glorious\".\nAs perdas na campa\u00f1a norueguesa fixeron que s\u00f3 uns poucos barcos pesados estivesen preparados para actuaren na planeada, a\u00ednda que nunca levada a cabo, invasi\u00f3n de Gran Breta\u00f1a, a chamada \"Unternehmen Seel\u00f6we\" (Operaci\u00f3n Le\u00f3n Mari\u00f1o), no ver\u00e1n de 1940. Despois da ca\u00edda de Francia e da conquista de Noruega, a frota de submarinos alem\u00e1ns foi levada m\u00e1is preto das rutas brit\u00e1nicas no Atl\u00e1ntico. Ao principio, os convois mercantes brit\u00e1nicos carec\u00edan de escoltas equipados con r\u00e1dar; polo tanto, os submarinos eran moi dif\u00edciles de detectar durante os seus ataques de superficie nocturnos. Ese ano foi por esas raz\u00f3ns un dos m\u00e1is exitosos, debido \u00e1 cantidade de mercantes afundidos en comparaci\u00f3n cos submarinos perdidos.\nItalia entrou na guerra en xu\u00f1o de 1940, e nese momento comezar\u00eda a Batalla do Mediterr\u00e1neo. Dende setembro de 1941 ata maio de 1944, 62 submarinos alem\u00e1ns foron enviados a ese novo escenario. Estes submarinos afundiron 24 grandes buques ingleses (inclu\u00edndo 12 destrutores, 4 cruceiros, 2 portaavi\u00f3ns e 1 acoirazado) e 94 mercantes. Ning\u00fan dos submarinos do Mediterr\u00e1neo volver\u00edan \u00e1s s\u00faas bases ao final da guerra, sendo todos eles afundidos, ben polo inimigo ou polas s\u00faas propias tripulaci\u00f3ns.\nEn 1941 o \"Bismarck\", un dos catro modernos acoirazados alem\u00e1ns, afundiu o HMS \"Hood\" mentres patrullaba polo Atl\u00e1ntico buscando convois mercantes. Malia todo, o \"Bismarck\" ser\u00eda cazado polas superiores forzas brit\u00e1nicas e ser\u00eda alcanzado gravemente polo torpedo dun avi\u00f3n e afundido antes de que puidese enfrontarse con dous acoirazados brit\u00e1nicos.\nAo longo da guerra a \"Kriegsmarine\" foi responsable da artiller\u00eda costeira, que protex\u00eda os grandes portos e as zonas importantes de costa e tam\u00e9n se encargou da artiller\u00eda anti-a\u00e9rea que protex\u00eda os devanditos portos."}
{"id": "40292", "revid": "23204", "url": "https://gl.wikipedia.org/wiki?curid=40292", "title": "Reichswehr", "text": "A Reichswehr (en galego: defensa imperial) foi a organizaci\u00f3n militar de Alema\u00f1a dende 1919 ata 1935, cando o goberno nazi a rebautizou como Wehrmacht.\nFundaci\u00f3n.\nAo final da primeira guerra mundial a meirande parte das forzas do Imperio Alem\u00e1n separ\u00e1rase, regresando os homes \u00e1s s\u00faas casas de forma individual ou en pequenos grupos. Moitos deles un\u00edronse aos \"Freikorps\" (Corpos Libres), unha colecci\u00f3n de unidades paramilitares voluntarias que participaron na supresi\u00f3n da Revoluci\u00f3n de Novembro e en enfrontamentos fronteirizos entre 1918 e 1923.\nAdmitiuse que a recentemente formada Rep\u00fablica de Weimar necesitaba dun ex\u00e9rcito, polo que o 6 de marzo de 1919 un decreto estableceu a \"Vorl\u00e4ufige Reichswehr\" (Defensa Nacional Provisional), formada polo \"Vorl\u00e4ufiges Reichsheer\" (Ex\u00e9rcito Nacional Provisional) e a \"Vorl\u00e4ufige Reichsmarine\" (Armada Nacional Provisional. A \"Vorl\u00e4ufige Reichswehr\" estaba composta de 43 brigadas.\nO 30 de setembro de 1919 o ex\u00e9rcito reorganizouse como o \"\u00dcbergangsheer\" (Ex\u00e9rcito de Transici\u00f3n), e o tama\u00f1o das s\u00faas forzas reduc\u00eduse \u00e1s 20 brigadas. Nas forzas armadas quedaron ao redor de 400 000 homes, e en maio de 1920 este n\u00famero baixou ata os 200 000 tras unha nova reestruturaci\u00f3n formando tres divisi\u00f3ns de cabaleir\u00eda e sete de infanter\u00eda. O 1 de outubro de 1920 as brigadas foron substitu\u00eddas por rexementos e a s\u00faa forza pasou a ser de 100 000 homes, como estipulaba o Tratado de Versalles. Esta estrutura durou ata o 1 de xaneiro de 1921 cando se creou oficialmente a \"Reichswehr\" segundo as limitaci\u00f3ns impostas polo Tratado de Versalles (artigos do 159 ao 213).\nA \"Reichswehr\" foi unha organizaci\u00f3n unificada composta das seguintes unidades, permitidas polo Tratado de Versalles:\nO Mando Xeral 1 en Berl\u00edn supervisaba as divisi\u00f3ns 1\u00ba (K\u00f6nigsberg), 2\u00aa (Stettin), 3\u00aa (Berl\u00edn) e 4\u00aa (Dresden), as\u00ed como as divisi\u00f3ns 1\u00aa e 2\u00aa de cabaleir\u00eda (Frankfurt an der Oder e Breslau). O Mando Xeral 2 en Kassel supervisaba as divisi\u00f3ns de infanter\u00eda 5\u00aa, 6\u00aa e 7\u00aa e a 3\u00aa de cabaleir\u00eda (Stuttgart, M\u00fcnster, M\u00fanic e Weimar).\nA pesar das limitaci\u00f3ns do seu tama\u00f1o, a s\u00faa an\u00e1lise da derrota na primeira guerra mundial, a investigaci\u00f3n e o desenvolvemento, probas segredas no estranxeiro (en cooperaci\u00f3n co Ex\u00e9rcito Vermello) e a planificaci\u00f3n para tempos mellores continuaron. Ademais, a\u00ednda que estaba prohibido ter un Estado Maior, o ex\u00e9rcito continuou levando a cabo as s\u00faas funci\u00f3ns t\u00edpicas baixo o nome camuflado de \"Truppenamt\" (oficina de tropas). Durante este tempo, moitos dos futuros l\u00edderes da \"Wehrmacht\", como Heinz Guderian, formularon por vez primeira as ideas que se usar\u00edan con efectividade uns poucos anos despois."}
{"id": "40293", "revid": "98629", "url": "https://gl.wikipedia.org/wiki?curid=40293", "title": "Ram\u00f3n N\u00fa\u00f1ez Centella", "text": "Ram\u00f3n N\u00fa\u00f1ez Centella, nado na Coru\u00f1a o 16 de agosto de 1946, \u00e9 un divulgador cient\u00edfico galego. Dende o ano 2008 \u00e9 director do Museo Nacional de Ciencia e Tecnolox\u00eda da Coru\u00f1a.\nTraxectoria.\nLicenciado en Ciencias pola Universidade de Santiago de Compostela e \"Master of Arts\" en Did\u00e1ctica das ciencias pola Universidade de Nova York, Ram\u00f3n N\u00fa\u00f1ez dedicouse \u00f3 ensino das ciencias dende 1970, cando se integrou no grupo \"Padres y Maestros\", dirixido por Jes\u00fas Garrido. Na revista desta asociaci\u00f3n publicou numerosos artigos sobre a did\u00e1ctica e sobre a aplicaci\u00f3n das ideas de Jean Piaget \u00e1 educaci\u00f3n cient\u00edfica. Realizou a adaptaci\u00f3n a Espa\u00f1a do programa SCIS, da Universidade de California en Berkeley, para o ensino activo da ciencia a nivel elemental. Entre 1976 e 1977 formou parte do equipo do \"Project City Science\" (Universidade de Nova York) baixo a direcci\u00f3n de F. James Rutherford.\nEn 1981 e 1982 organizou a \"Mostra Bibliogr\u00e1fica pra Escola Galega\", un cat\u00e1logo de libros sobre Galicia dirixido a ensinantes e estudantes. Na s\u00faa segunda edici\u00f3n recoll\u00e9ronse m\u00e1is de 800 referencias bibliogr\u00e1ficas. En 1982 comezou a escribir artigos de divulgaci\u00f3n cient\u00edfica en \"La Voz de Galicia\", baixo o pseud\u00f3nimo \"M. da Corti\u00f1a\".\nEn 1983 o concello da Coru\u00f1a nomeouno director do Servizo Municipal de Educaci\u00f3n, dende onde propuxo e dese\u00f1ou a Casa das Ciencias, inaugurada en 1985 baixo a s\u00faa direcci\u00f3n. Dende ent\u00f3n exerceu como divulgador, defendendo a interdisciplinariedade cultural, a diverxencia, o esp\u00edrito l\u00fadico e a provocaci\u00f3n intelectual como ferramenta educativa. Con eses mesmos principios dese\u00f1ou e dirixiu, ademais, a Domus (Casa do Home) e o Aquarium Finisterrae (Casa dos Peixes), que se inauguraron en 1995 e 1999, respectivamente.\nTam\u00e9n participou no dese\u00f1o museol\u00f3xico doutros centros, coma o Museo das Ciencias Pr\u00edncipe Felipe de Val\u00e8ncia, en colaboraci\u00f3n con Manuel Toharia, e apoiou e asesorou a creaci\u00f3n de museos de ciencia e planetarios en Espa\u00f1a, coma o Parque das Ciencias de Granada e o Planetario de Pamplona. \u00c9 autor do gui\u00f3n de numerosas exposici\u00f3ns e programas de planetario e auspiciou diferentes iniciativas para a renovaci\u00f3n do ensino das ciencias e a promoci\u00f3n da divulgaci\u00f3n cient\u00edfica, coma o Premio Lu\u00eds Freire de investigaci\u00f3n cient\u00edfica.\nColaborador habitual da revista \"Muy Interesante\" dende 1991, tam\u00e9n publicou artigos de opini\u00f3n e de divulgaci\u00f3n cient\u00edfica en xornais coma \"El Pa\u00eds\", \"La Vanguardia\", \"Diario 16\" e \"La Voz de Galicia\", onde foi un dos creadores do suplemento \"La Voz de la Escuela\". En 1992 recibiu o Premio Nacional de Periodismo Cient\u00edfico, outorgado polo CSIC. \u00c9 membro da Academia de Gastronom\u00eda de Galicia, da Asociaci\u00f3n Espa\u00f1ola de Periodismo Cient\u00edfico, da Academia de Ciencias de Nova York e da \"Royal Institution\". Pronunciou centos de conferencias en todo o mundo sobre museolox\u00eda, divulgaci\u00f3n, did\u00e1ctica das ciencias, periodismo cient\u00edfico e historia da ciencia."}
{"id": "40294", "revid": "23204", "url": "https://gl.wikipedia.org/wiki?curid=40294", "title": "Rep\u00fablica de Weimar", "text": "A Rep\u00fablica de Weimar (\"Weimarer Republik\") foi o r\u00e9xime pol\u00edtico e, por extensi\u00f3n, o per\u00edodo hist\u00f3rico que tivo lugar en Alema\u00f1a a partir da Asemblea Nacional constitu\u00ednte reunida na cidade de Weimar en 1919 tras a derrota do pa\u00eds na primeira guerra mundial. \u00c9 un termo aplicado polos historiadores posteriores, posto que o pa\u00eds conservou o seu nome de \"Deutsches Reich\" (Imperio Alem\u00e1n). 1933 \u00e9 a data do fin da Rep\u00fablica, xa que, se ben a constituci\u00f3n de 1919 non foi renovada ata o remate da segunda guerra mundial, as reformas levadas a cabo polo partido Nazi invalid\u00e1rona moito antes, instaurando unha ditadura totalitaria."}
{"id": "40295", "revid": "15490", "url": "https://gl.wikipedia.org/wiki?curid=40295", "title": "Noite dos coitelos longos", "text": "Co\u00f1\u00e9cese como noite dos coitelos longos ou noite das facas longas (en alem\u00e1n \"Nacht der langen Messer\") \u00e1 do 30 de xu\u00f1o ao 1 de xullo de 1934 durante a que, por orde de Hitler, foron asasinados ou arrestados os principais dirixentes das Sturmabteilung (SA).\nHistoria.\nAntecedentes.\nTras a chegada de Adolf Hitler \u00e1 chanceler\u00eda do Reich (30 de xaneiro de 1933), o Partido Nacionalsocialista iniciou un proceso para apoderarse de todas as estruturas do Estado alem\u00e1n. Neste proceso correspondeu un papel importante \u00e1s SA ou secci\u00f3ns de asalto do partido nazi. As SA constitu\u00edan un corpo paramilitar creado en 1921 con membros de distintos \"Freikorps\" que actuaba como o brazo armado do partido. O l\u00edder das SA era Ernst R\u00f6hm, antigo oficial do ex\u00e9rcito imperial e superior de Hitler durante a primeira guerra mundial.\nA Purga.\nDurante a Noite dos Coitelos Longos, Hitler, coa axuda de Himmler e das SS, purgou as SA para evitar un posible golpe de Estado. R\u00f6hm e outros l\u00edderes das SA foron arrestados e executados, alegando que estaban planeando unha traiz\u00f3n.\nImpacto e Consecuencias.\nEste evento foi clave na consolidaci\u00f3n do poder de Hitler, xa que eliminou potenciais opositores e reforzou a s\u00faa influencia sobre o ex\u00e9rcito alem\u00e1n. Tam\u00e9n marcou un precedente para a violencia pol\u00edtica e a represi\u00f3n que caracterizar\u00eda o r\u00e9xime nazi."}
{"id": "40296", "revid": "15490", "url": "https://gl.wikipedia.org/wiki?curid=40296", "title": "Sturmabteilung", "text": "A Sturmabteilung ou SA (que pode traducirse do alem\u00e1n como Divisi\u00f3n de Asalto) funcionou como organizaci\u00f3n paramilitar do partido nazi alem\u00e1n. Desempe\u00f1ou un papel clave no ascenso ao poder de Adolf Hitler nos anos 30. Os membros da SA eran comunmente co\u00f1ecidos como os camisas pardas pola cor do seu uniforme, e para distinguilos dos membros da SS (Schutzstaffel), que eran co\u00f1ecidos como os camisas negras.\nHistoria.\nO termo Sturmabteilung orixinalmente provi\u00f1a das tropas especializadas de asalto usadas por Alema\u00f1a na campa\u00f1a da primeira guerra mundial en marzo de 1918. En lugar dun asalto en gran masa, a Sturmabteilung estaba organizada en pequenos equipos duns poucos soldados. Isto permit\u00eda aos alem\u00e1ns enfrontarse \u00e1s li\u00f1as brit\u00e1nicas e francesas ao longo de decenas de quil\u00f3metros.\nO mesmo Adolf Hitler fundou a SA en M\u00fanic no ano 1921. Ao principio funcionaba como un grupo de escoltas para vixiar a orde nas reuni\u00f3ns do partido. Orixinalmente o comandante das SA foi Hermann G\u00f6ring, pero tras o Putsch de M\u00fanic este fuxiu a Suecia e o comando pasou a Ernst R\u00f6hm, o maior inimigo de G\u00f6ring dentro do partido. Baixo o liderado de R\u00f6hm, a SA medrou en importancia dentro da estrutura de poder nazi, chegando a sumar centos de miles de membros. A SA levou a cabo numerosos actos de violencia fundamentalmente en contra de grupos socialistas e comunistas durante os anos 20, normalmente en pelexas na r\u00faa menores. As SS acabaron asumindo o rol orixinal da SA.\nDespois da toma de poder de Hitler en 1933, a SA buscaba m\u00e1is poder e v\u00edase a si mesma como unha substituci\u00f3n do ex\u00e9rcito alem\u00e1n. Isto incomodou ao ex\u00e9rcito regular (Reichswehr), que xa estaba molesto co partido nazi. Tam\u00e9n engadiu tensi\u00f3n o que outros l\u00edderes dentro do partido (inclu\u00eddos G\u00f6ring pola s\u00faa vella inimizade con R\u00f6hm, e Heinrich Himmler, l\u00edder da SS que compet\u00eda cos camisas pardas) visen a R\u00f6hm, coa s\u00faa poderosa SA, como unha ameaza para as s\u00faas ambici\u00f3ns persoais.\nPara aliarse coas forzas conservadoras dentro do ex\u00e9rcito alem\u00e1n e fortalecer as\u00ed a s\u00faa posici\u00f3n dentro do partido nazi, Hitler ordenou a execuci\u00f3n do l\u00edder da SA, que ocorreu o 30 de xu\u00f1o de 1934, no que \u00e9 co\u00f1ecido como a \"Noite dos coitelos longos\". Victor Lutze converteuse no novo l\u00edder da SA, e a organizaci\u00f3n foi pronto marxinada da estrutura do poder nazi."}
{"id": "40297", "revid": "98629", "url": "https://gl.wikipedia.org/wiki?curid=40297", "title": "Ernst R\u00f6hm", "text": "Ernst Julius R\u00f6hm, nado en M\u00fanic o 28 de novembro de 1887 e finado na mesma cidade o 2 de xullo de 1934, foi un militar alem\u00e1n, comandante e cofundador das SA (1931) e ministro sen carteira de Hitler (1933). Foi executado na Noite dos coitelos longos por ordes de Hitler ao consideralo un rival potencial.\nBiograf\u00eda.\nR\u00f6hm foi un dos tres fillos de Julius R\u00f6hm e a s\u00faa esposa Emilie. Nado en M\u00fanic, R\u00f6hm serviu como oficial co ex\u00e9rcito B\u00e1varo durante a primeira guerra mundial. R\u00f6hm acadou o rango de \"Oberleutnant\" co 13 Rexemento de Infanter\u00eda Bavaro, e foi gravemente ferido na cara en setembro de 1914 na Lorena, Francia. Posteriormente foi ascendido a \"Hauptmann\".\nDespois da fin da guerra en 1918 uniuse ao Freikorps, unha das moitas milicias privadas que se formaron en M\u00fanic para combater a insurrecci\u00f3n comunista. En 1920 converteuse en membro do Partido Nacional Socialista dos Traballadores Alem\u00e1ns e axudou a organizar a Sturmabteilung (SA). En 1923, despois do marrado Putsch de M\u00fanic, R\u00f6hm pasou quince meses no c\u00e1rcere, durante os cales estreitou os seus lazos de amizade con Adolf Hitler.\nR\u00f6hm foi liberado en 1924 e traballou con Hitler na reconstruci\u00f3n do Partido Nazi, pero profundas diferenzas de personalidade entre \u00e1mbolos dous fan que se mante\u00f1a \u00e1 parte da maquinaria nazi, a\u00ednda que continuou ao mando das SA. En abril de 1924 axudou a crear a \"Frontbann\", como alternativa legal \u00e1s SA. Traballou no \"Reichstag\" como parte do renomeado \"Nationalsozialistische Freiheitspartei\" antes de dimitir en 1925. Trala s\u00faa dimisi\u00f3n marchou a Bolivia para traballar como asesor militar baixo as ordes do xeneral alem\u00e1n Hans Kundt.\nEn setembro de 1930, como consecuencia da Revolta de Stennes en Berl\u00edn, Hitler asumiu o mando supremo das SA coma o seu novo \"Oberster SA-F\u00fchrer\". Hitler envioulle unha petici\u00f3n persoal a R\u00f6hm, ped\u00edndolle que regresase para servir como xefe das SA. R\u00f6hm aceptou o ofrecemento e ocupou o seu novo cargo a principios de xaneiro de 1931. R\u00f6hm trouxo novas e radicais ideas \u00e1s SA e nomeou a varios dos seus amigos m\u00e1is pr\u00f3ximos coma principais dirixentes do corpo.\nA tradicional funci\u00f3n das SA como escolta do l\u00edder do partido foi asumida polas SS, pero esta continuou coas s\u00faas loitas na r\u00faa contra os comunistas e atacando os xudeus. As SA tam\u00e9n atacaron ou intimidaron a todos aqueles que consideraban host\u00eds ao programa nazi: editores, mestres, pol\u00edticos e funcionarios ou empresarios pouco colaboradores.\nBaixo o mando de R\u00f6hm, as SA tam\u00e9n se puxeron do lado dos traballadores en folgas e outros problemas laborais, atacando os crebafolgas e apoiando os piquetes. A intimidaci\u00f3n das SA axudaron ao ascenso dos nazis, debilitando a actividade electoral dos partidos de esquerda. Por\u00e9n, a reputaci\u00f3n das SA pola violencia na r\u00faa foi un obst\u00e1culo."}
{"id": "40298", "revid": "23204", "url": "https://gl.wikipedia.org/wiki?curid=40298", "title": "Denis Law", "text": "Denis Law, nado o 24 de febreiro de 1940, en Aberdeen, \u00e9 un futbolista retirado escoc\u00e9s, que xogaba de dianteiro e foi unha das estrelas do f\u00fatbol europeo dos anos 60.\nA carreira de Law comeza na escuadra da segunda divisi\u00f3n escocesa do Huddersfield Town no ano 1956. Despois de catro tempadas, o Manchester City contr\u00e1tao pagando polo seu traspaso \u00a355.000, establecendo un novo r\u00e9cord de traspaso nas illas brit\u00e1nicas. Denis Law ficou al\u00ed un ano, ao remate do cal foise para o Torino. A\u00ednda que o seu xogo gustou moito no club italiano, el no se rematou de adaptar e volveu a Inglaterra fichando polo \nManchester United en 1962. Law \u00e9 especialmente lembrado polos once anos que permaneceu no United, onde anotou 236 goles en 409 encontros e foi alcumado \"The King\"(O Rei) e \"The Lawman\" polos seareiros.\nEn 1964 ga\u00f1a o Bal\u00f3n de Ouro, premio concedido ao mellor futbolista europeo do ano. Tam\u00e9n contribu\u00edu \u00e1 consecuci\u00f3n dos t\u00edtulos de liga do United en 1965 e 1967. En 1973 marcha ao Manchester City para xogar a s\u00faa derradeira tempada coma futbolista. Tam\u00e9n disputou con Escocia no Mundial de 1974.\nLaw \u00e9 o m\u00e1ximo anotador na historia da selecci\u00f3n e o segundo do United, tras Bobby Charlton.\nInfancia e Xuventude.\nDenis era o fillo de George Law, un pescador, e de Robina. Era o m\u00e1is novo de sete irm\u00e1ns. Os Law eran unha familia pobre, de feito Denis non tivo un par de zapatos ata os catorce anos de idade. As s\u00faas primeiras botas de f\u00fatbol foron un agasallo dun veci\u00f1o.\nEra seguidor do Aberdeen Football Club.\nHuddersfield Town.\nNa tempada 1954/55 foi visto por Archie Beattie, un ollador do Huddersfield Town, o cal lle propuxo unha proba no equipo. Firmou o contrato 3 de abril de 1955.\nMentres estaba no equipo, fix\u00e9ronlle unha operaci\u00f3n para corrixi-lo seu estrabismo, o que fixo que aumentara a s\u00faa autoestima e que non tivera que xogar m\u00e1is cun ollo pechado.\nO descenso \u00e1 segunda divisi\u00f3n escocesa do club fixo que Law contara con m\u00e1is opci\u00f3ns de xogar. As\u00ed o 24 de decembro de 1956 con tan s\u00f3 dezaseis anos debuta co primeiro equipo. O representante do Manchester United Matt Busby ofreceu ao Huddersfield \u00a310.000 polo xogador, que era unha cantidade m\u00e1is que respectable por un futbolista naquela \u00e9poca, mais o club rexeitouna. Non foi convocado coa selecci\u00f3n escocesa para o Mundial de 1958. Por\u00e9n, ese mesmo ano, o 18 de outubro por fin debutou co equipo do seu pa\u00eds, anotando un gol.\nManchester City.\nEn marzo de 1960 asinou polo Manchester City pagando este polo traspaso unha cantidade r\u00e9cord de \u00a355.000.\nO City era unha escuadra feble que o ano anterior sufrira para conserva-la categor\u00eda. Este ano non semellaba que as cousas foran a mellor. O propio Law pensaba que o mesmo Huddersfield ti\u00f1a un mellor equipos naqueles intres..\nLaw debutou o 19 de marzo anotando un gol nun encontro co Leeds United que rematou en derrota por 4-3. Ao mes seguinte dous goles seus axudan a vencer \u00f3 Aston Villa por 4-1 e as\u00ed mante-la categor\u00eda un ano m\u00e1is.\nParticipou en 1961 nun encontro coa Escocia contra a Inglaterra. Escocia perdeu por 9-3 e Law falou de que fora o peor d\u00eda da s\u00faa vida.\nEra tempo de mudares a un equipo de m\u00e1is nivel, e no ver\u00e1n de 1961 \u00e9 traspasado ao Torino.\nTorino.\nA s\u00faa etapa coma xogador do Torino non foi moi boa no plano deportivo. Ao chegar a Italia outro club, o Inter f\u00edxolle saber que ti\u00f1a un precontrato asinado con eles, mais pouco antes do comezo da tempada retiraron esta demanda.\nNaqueles tempos os xogadores no Reino Unido non eran tratados coma en Italia, e Law atopouse facendo a pretempada nos Alpes aloxado nun hotel de primeiro nivel. Con todo, o pago dos salarios depend\u00eda dos resultados obtidos no terreo de xogo, d\u00e1ndolles bolsas cheas de cartos cando o equipo ga\u00f1aba e deix\u00e1ndoos sen cobrar cando sufr\u00edan unha derrota. O estilo de f\u00fatbol que se xogaba en Italia non gustou moito ao xogador, era a \u00e9poca de maior esplendor do \"catenaccio\" e non fac\u00eda sinxelo o traballo dun dianteiro.\nO 7 de febreiro de 1962 tivo un accidente de coche co seu compa\u00f1eiro de equipo Joe Baker, quen faleceu no mesmo. Law s\u00f3 sufriu feridas leves. No mes de abril solicitou \u00e1 directiva o seu traspaso, sen moito \u00e9xito. Pouco despois comunic\u00e1ronlle que \u00eda ser transferido ao Juventus, e que a letra pequena do seu contrato obrig\u00e1bao ir co seu consentimento ou non. Denis respondeu a isto marchando cara a s\u00faa casa en Aberdeen.\nFinalmente firmou co United o 10 de xullo de 1962 por unha cantidade r\u00e9cord de \u00a3115,000.\nManchester United.\nOs anos de gloria.\nO seu primeiro encontro para o United foi o 18 de agosto de 1962 contra o West Bromwich Albion, e tras s\u00f3 sete minutos de xogo xa anotou o seu primeiro gol coa camisola vermella. Ese ano ga\u00f1ar\u00edan a FA Cup, vencendo na final \u00f3 Leicester City por 3-1. Law anotou un tanto nese encontro.\nEse ano houbo un incidente que segundo o xogador marcar\u00eda a s\u00faa carreira nos anos vindeiros. Nun encontro contra o West Bromwich, o 15 de decembro de 1962 o colexiado Gilbert Pullin est\u00edvose a mofar del constantemente no transcurso do xogo. Law e o seu adestrador Matt Busby queix\u00e1ronse \u00e1 Federaci\u00f3n Inglesa de F\u00fatbol. O comit\u00e9 disciplinario decidiu que a actitude de Pullin deb\u00eda ser castigada. O colexiado non aceptou o veredicto e abandonou a arbitraxe. Law b\u00f3talle a culpa a este incidente dos estra\u00f1os desencontros que tivo despois co colectivo arbitral. Nas s\u00faas propias verbas: \"Aos ollos dalg\u00fans colexiados Law estaba marcado\".\nO bo traballo de Law a comezos da 1963/64 fixo que fora elixido para xogar co equipo do \"Resto do Mundo\" contra Inglaterra. Anotou o gol do seu equipo, que foron derrotados por 2-1. Segundo o propio Denis, estar al\u00ed foi a m\u00e1is grande honra da s\u00faa carreira. Na tempada 1964/65 Law \u00e9 o m\u00e1ximo anotador da liga inglesa, con 28 goles e ga\u00f1a o Bal\u00f3n de Ouro (premio \u00f3 mellor xogador europeo do ano). O United \u00e9 campi\u00f3n de Liga por vez primeira dende o desastre de M\u00fanic.\nA tempada seguinte ven acompa\u00f1ada dunha mancadura no xeonllo, onde xa tivera que ser operado na s\u00faa etapa no Huddersfield. Nunca chegar\u00eda a recuperarse completamente.\nEn 1966 Law pediulle ao adestrador do United, Matt Busby, unha suba no soldo na vindeira renovaci\u00f3n do contrato. Ameazou incluso con deixa-lo club se non se lle conced\u00eda. Busby respondeu situando ao xogador na lista de transferibles. Cando Law foi falar con el, este deulle unha carta pedindo desculpas para que o xogador a asinara. As\u00ed o fixo, e o United a fixo p\u00fablica. Anos despois Law comentou que todo isto fora unha montaxe de Busby para evitar que outros xogadores fixeran o mesmo, e que segredamente si lle concedeu o aumento.\nNa tempada 1967/68 o United ga\u00f1a por vez primeira a Copa de Europa, pero Law non puido xogar nin a semifinal nin a final, por problemas co seu xeonllo. No ano 1969 chegan \u00e1 semifinal da Copa de Europa, mais perde contra o AC Milan. Busby deixa o seu cargo a finais da tempada e a\u00ed comeza a decadencia do United.\nA decadencia.\nWilf McGuinness f\u00edxose cargo do equipo ao comezo da tempada 1969/70. O United rematou oitavo na liga, e Law perdeu case toda a tempada por mor da s\u00faa lesi\u00f3n no xeonllo. No mes de abril de 1970 \u00e9 posto \u00e1 venda por 60.000 Libras. Coma ningu\u00e9n fixo oferta algunha, fica no equipo.\nDespois dos pores resultados obtidos na tempada 1970/71, Frank O'Farrell faise co posto de adestrador. Ese ano rematar\u00edan quintos a pesar de facer un bo comezo e con Law en plena forma.\nAo ano seguinte Law volve ter problemas co xeonllo e s\u00f3 puido anotar un gol en toda a campa\u00f1a. O'Farrell foi despedido. Law recomendoulles a Tommy Docherty coma adestrador e no club tiveron en conta a s\u00faa proposta.. Parece que aqu\u00ed o United comezou a mellorar.\nDerradeira Tempada (1973-74).\nDocherty deulle a carta de liberdade no ver\u00e1n de 1973, e volveu \u00f3 Manchester City, co que conseguiu o subcampionato da League Cup, tras caer na final por 2-1 contra os Wolves.\nNo derradeiro encontro da tempada o City enfront\u00e1base ao United, e este precisaba a vitoria para ficar na primeira divisi\u00f3n. O Manchester City ga\u00f1ou por 1-0, gol de Denis Law nun remate co calca\u00f1o que afund\u00eda \u00e1 escuadra coa que conseguiu os seus maiores \u00e9xitos \u00f3 pozo da segunda divisi\u00f3n. Despois de anota-lo gol, Law sentiuse afundido, non celebrou o tanto e inmediatamente foi substitu\u00eddo.\nEscocia clasificouse para un mundial, o de Alema\u00f1a 1974, por vez primeira dende 1958. Law foi convocado pola selecci\u00f3n, a\u00ednda que non xogara moito ese ano. Foi titular no primeiro encontro contra Zaire, vencendo Escocia por 2-0. Nos seguintes encontros contra o Brasil e a Iugoslavia non xogou nin un s\u00f3 minuto. Law confesouse \"moi decepcionado\" por non poderes participar no xogo. Escocia non pasou \u00e1 segunda rolda.\nDespois do F\u00fatbol.\nLaw ti\u00f1a contrato co City mais o adestrador Tony Book d\u00edxolle que se ficaba no equipo actuar\u00eda coma xogador reserva. Non querendo rematar deste xeito a s\u00faa carreira, decide retirarse no ver\u00e1n de 1974. Dende ent\u00f3n Law traballou ocasionalmente coma presentador de radio e televisi\u00f3n\nSegue casado con Diana, vive en Manchester e ten cinco fillos. A s\u00faa filla, tam\u00e9n chamada Diana traballa coma axente de prensa para o United.\nLaw est\u00e1 no English Football Hall of Fame en reco\u00f1ecemento \u00f3 seu impacto no f\u00fatbol ingl\u00e9s. O 23 de febreiro do 2002 colocouse unha estatua de Law en Old Trafford. O 25 de novembro de 2005 Law estaba car\u00f3n da cama do hospital onde George Best falec\u00eda.\nHistorial deportivo.\nClubs:\nGalard\u00f3ns:\nEncontros e goles nos clubs.\nEn t\u00f3dalas competici\u00f3ns:"}
{"id": "40299", "revid": "22570", "url": "https://gl.wikipedia.org/wiki?curid=40299", "title": "Bructeri", "text": "Os Bructeri (chamados as\u00ed en lat\u00edn; en grego: \u0392\u03c1\u03bf\u03cd\u03ba\u03c4\u03b5\u03c1\u03bf\u03b9, \"Broukteroi\", ou \u0392\u03bf\u03c5\u03c3\u03ac\u03ba\u03c4\u03b5\u03c1\u03bf\u03b9, \"Bousakteroi\") foron un pobo xerm\u00e1nico localizado no noroeste da actual Alema\u00f1a, entre os r\u00edos Lippe (\"Luppia\" en lat\u00edn) e Ems (\"Amasia\" ou \"Amisia\") ao sur do Bosque de Teutoburgo, hoxe no norte da actual Renania do Norte-Westfalia, entre os anos 100 a.C. e 350.\nParticiparon na loita contra os romanos - Druso no 12 a.C. e formaron parte dunha alianza cos Cherusci, marsos, catos, sicambrios e caucos, baixo o mando do caudillo Arminio, quen derrotou ao xeneral romano Publio Quintilio Varo e aniquilou as s\u00faas tres lexi\u00f3ns na batalla do bosque de Teutoburgo no 9, combatendo posteriormente contra as expedici\u00f3ns de castigo levadas a cabo por Xerm\u00e1nico. \nPolo 14, o xeneral Lucio Estertinio atacounos e arrasou as s\u00faas terras, recuperando o estandarte da Legio XIX. Os bructeri permaneceron independentes e apoiaron a rebeli\u00f3n dos b\u00e1tavos. Terminaron sendo absorvidos polos francos ripuarios."}
{"id": "40300", "revid": "56817", "url": "https://gl.wikipedia.org/wiki?curid=40300", "title": "Tubantes", "text": "Os Tubantes eran un pobo xerm\u00e1nico que pertenc\u00eda \u00e1 liga dos francos. Estaban instalados na ribeira dereita do Rin inferior (Baixa Xermania)."}
