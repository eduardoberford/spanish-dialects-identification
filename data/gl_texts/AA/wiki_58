{"id": "35782", "revid": "22570", "url": "https://gl.wikipedia.org/wiki?curid=35782", "title": "Ab urbe condita", "text": "Ab urbe condita (normalmente abreviado AUC ou a.u.c.) \u00e9 unha expresi\u00f3n latina que significa 'dende a fundaci\u00f3n da cidade'. Ref\u00edrese principalmente a numeraci\u00f3n dos anos dende a fundaci\u00f3n de Roma.\nSegundo esa numeraci\u00f3n o ano actual () \u00e9 o ano ."}
{"id": "35783", "revid": "889", "url": "https://gl.wikipedia.org/wiki?curid=35783", "title": "Imperio otom\u00e1n", "text": ""}
{"id": "35784", "revid": "889", "url": "https://gl.wikipedia.org/wiki?curid=35784", "title": "Idacio", "text": ""}
{"id": "35785", "revid": "5312", "url": "https://gl.wikipedia.org/wiki?curid=35785", "title": "Afonso XIII de Espa\u00f1a", "text": "Afonso XIII, alcumado \u00abo Africano\u00bb, nado en Madrid o 17 de maio de 1886 e finado en Roma o 28 de febreiro de 1941, foi rei de Espa\u00f1a. Fillo p\u00f3stumo de Afonso XII e de Mar\u00eda Cristina de Habsburgo-Lorena, foi coroado rei no seu nacemento e reinou at\u00e9 1931. A s\u00faa nai exerceu a rexencia da coroa durante a s\u00faa infancia.\nVida.\nEn 1902, ao acadar os 16 anos, foi declarado maior de idade e asumiu as funci\u00f3ns de xefe de Estado. Durante o seu reinado visitou todas as provincias espa\u00f1olas e fixo visitas ao estranxeiro. Na s\u00faa visita a Francia foi recibido polo que era presidente da Rep\u00fablica francesa, \u00c9mile Loubet, e durante esa visita foron v\u00edtimas dun atentado do cal sa\u00edron ilesos.\nO 31 de maio de 1906, casou coa princesa brit\u00e1nica Vitoria Ux\u00eda de Battenberg (1887 - 1969), filla de Henrique de Battenberg e da princesa Beatriz. Vitoria Ux\u00eda era sobri\u00f1a do rei Eduardo VII e neta da ra\u00ed\u00f1a Vitoria do Reino Unido. Ela, Alteza Seren\u00edsima por nacemento, foi elevada ao rango de Alteza Real un mes antes do seu matrimonio, para evitar que o enlace fose considerado \"desigual\".\nCando Afonso XIII e a ra\u00ed\u00f1a Vitoria, logo da s\u00faa voda, regresaban ao Palacio Real, foron v\u00edtimas dun atentado, mediante unha bomba que se atopaba dentro dun ramo de flores que lanzara o anarquista Mateo Morral, fronte ao n\u00famero 84 da Calle Mayor de Madrid, do que sa\u00edron ilesos. Como consecuencia da explosi\u00f3n morreron ou resultaron feridas varias persoas que contemplaban o paso dos monarcas.\nFeitos importantes na s\u00faa vida.\nDurante o seu reinado, Espa\u00f1a, tras a intervenci\u00f3n dos Estados Unidos na guerra colonial, perdeu as s\u00faas \u00faltimas posesi\u00f3ns ultramarinas en Cuba, Porto Rico e Filipinas, durante o co\u00f1ecido como desastre do 98. Xa no s\u00e9culo XX desencadeouse novamente a guerra na zona norte de Marrocos que fora adxudicada a Espa\u00f1a nas repartici\u00f3ns internacionais. O conflito localizouse fundamentalmente na \u00e1rea m\u00e1is pr\u00f3xima \u00e1 cidade de Melilla, en contra dos rife\u00f1os de Abd el-Krim.\nA partir de 1923, durante a Ditadura de Primo de Rivera, este constitu\u00edu un goberno ao que denominou directorio, que estivo formado nun primeiro momento exclusivamente por militares (Directorio Militar) e, posteriormente (1925), tivo un car\u00e1cter civil (Directorio Civil). Durante a ditadura p\u00faxose fin \u00e1 guerra do Rif co desembarco de Alhucemas en 1925, e m\u00e1is axuda francesa, que permitiu a conquista espa\u00f1ola definitiva do Rif en 1927. En 1929 celebr\u00e1ronse a Exposici\u00f3n Universal en Barcelona e a Iberoamericana en Sevilla, pero a oposici\u00f3n crecente que xerou o ditador, especialmente estendida entre estudantes, intelectuais e o corpo de Artiller\u00eda (opo\u00f1\u00edanse \u00e1 reforma que pretend\u00eda o ditador do seu sistema de ascensos) fixeron que Afonso XIII apartase a Miguel Primo de Rivera do goberno o 29 de xaneiro de 1930, nomeando presidente do consello de ministros ao xeneral D\u00e1maso Berenguer coa intenci\u00f3n de retornar ao r\u00e9xime constitucional. Este novo per\u00edodo co\u00f1eceuse enseguida como \"a dictablanda\", por contraste coa ditadura anterior.\nTras a ca\u00edda do ditador -que faleceu semanas despois-, aumentaron as manifestaci\u00f3ns antimon\u00e1rquicas, acusouse ao rei de apoiar a ditadura de Primo de Rivera e de ter responsabilidades no desastre de Annual. Ese ano os partidos republicanos un\u00edronse fronte a monarqu\u00eda coa firma do Pacto de San Sebasti\u00e1n. Houbo pronunciamentos militares republicanos que foron frustrados polo goberno na base a\u00e9rea de Cuatro Vientos (Madrid) e en Jaca (este \u00faltimo encabezado polos capit\u00e1ns Ferm\u00edn Gal\u00e1n e \u00c1ngel Garc\u00eda Hern\u00e1ndez, que foron fusilados tras un consello de guerra). En febreiro de 1931 o almirante Juan Bautista Aznar foi designado presidente do consello por Afonso XIII. O seu goberno convocou elecci\u00f3ns municipais o 12 de abril de 1931. Ao co\u00f1ecerse nas elecci\u00f3ns mencionadas a vitoria nas cidades das candidaturas republicanas, Aznar pronunciou, o d\u00eda 13, diante da prensa, unha frase hist\u00f3rica: \"\"Que queren vostedes que lles diga dun pa\u00eds que se deita mon\u00e1rquico e se ergue republicano!\" (a\u00ednda que a frase exacta fora pronunciada por Jos\u00e9 Mar\u00eda Pem\u00e1n seis meses antes nunha conferencia no Cinema Europa de Cuatro Caminos en Madrid e dic\u00eda: \"Espa\u00f1a non pode deitarse un d\u00eda sendo mon\u00e1rquica e erguerse republicana ao d\u00eda seguinte\"\").\nO 14 de abril proclamouse a Segunda Rep\u00fablica Espa\u00f1ola e o rei abandonou o pa\u00eds ese mesmo d\u00eda, renunciando \u00e1 Xefatura do Estado, pero sen unha abdicaci\u00f3n formal. Viaxou a Cartaxena e partiu para Marsella nun buque da Armada Espa\u00f1ola para trasladarse dende al\u00ed a Par\u00eds.\nDurante o exilio residiu en diversos lugares, a\u00ednda que os \u00faltimos anos da s\u00faa vida os pasou en Roma. Tras a morte de Alfonso Carlos de Borb\u00f3n, duque de San Jaime, pretendente carlista, en 1936, recibiu os posibles dereitos do carlismo e do lexitimismo franc\u00e9s. O 15 de xaneiro de 1941 renunciou \u00e1 xefatura da Casa Real en favor do seu fillo Juan. Faleceu o 28 de febreiro de 1941 no Gran Hotel de Roma a causa dunha anxina de peito. Estivo enterrado na igrexa espa\u00f1ola de Montserrat da capital italiana at\u00e9 que, en 1980, o seu neto o rei Xo\u00e1n Carlos I ordenou o traslado dos seus restos ao Pante\u00f3n Real do Mosteiro do Escorial.\nDescendencia.\nA parella tivo sete fillos:\nAfonso tam\u00e9n tivo tres fillos f\u00f3ra do matrimonio, Roger Leveque de Vilmorin (1905 - 1980), coa arist\u00f3crata francesa M\u00e9lanie de Gaufridy de Dortan; Leandro Alfonso Ruiz Moragas (1929 - 2016) reco\u00f1ecido pola xustiza espa\u00f1ola o 21 de maio de 2003 como Leandro Alfonso de Borb\u00f3n Ruiz, fillo do rei, e a s\u00faa irm\u00e1 Ana Mar\u00eda Teresa Ruiz Moragas. A nai de \u00e1mbolos dous irm\u00e1ns foi a actriz espa\u00f1ola Carmen Ruiz Moragas."}
{"id": "35786", "revid": "5863", "url": "https://gl.wikipedia.org/wiki?curid=35786", "title": "Merl\u00edn e familia", "text": "Merl\u00edn e familia i outras historias \u00e9 unha novela de \u00c1lvaro Cunqueiro, publicada en 1955 por Editorial Galaxia, coa que principiou un cami\u00f1o exitoso como narrador en lingua galega.\nOrixe.\nEnm\u00e1rcase na recuperaci\u00f3n da narrativa dentro da literatura galega logo da guerra civil espa\u00f1ola, como proxecto narrativo singular do autor. Nesa \u00e9poca na literatura feita en Espa\u00f1a estaba de moda o realismo social. O libro comezou a desenvolverse en 1953, cando Francisco Fern\u00e1ndez del Riego animou a Cunqueiro a que escribise unha novela en galego, intu\u00edndo que pod\u00eda ser un bo narrador, a\u00ednda que s\u00f3 ti\u00f1a experiencia con relatos en castel\u00e1n. A obra sorprendeu porque foi a primeira novela de moitas en tomar como fonte o ciclo art\u00farico, que xa fora reinterpretado por Cabanillas na obra po\u00e9tica \"Na noite estrelecida\".\nO t\u00edtulo de \"Merl\u00edn e familia\" xunta o personaxe m\u00edtico do mago Merl\u00edn con personaxes pr\u00f3ximos e coloquiais. O subt\u00edtulo de \"i outras historias\" fai menci\u00f3n ao car\u00e1cter fragmentario da obra, se ben hai unha fonda conexi\u00f3n entre os personaxes. \u00c9 unha serie de historias fant\u00e1sticas concatenadas, sen interpretaci\u00f3n ideol\u00f3xica, o que foi criticado como unha evasi\u00f3n da realidade (far\u00eda o mesmo con \"As cr\u00f3nicas do sochantre\" e con \"Si o vello Sinbad volvese \u00e1s illas...\"), un modo de evitar falar dos feitos sociais do momento.\nNarraci\u00f3n.\nOs dous primeiros cap\u00edtulos son descritivos e introdutorios. No cap\u00edtulo protot\u00edpico chegan estranxeiros, formulan as s\u00faas novidades, res\u00f3lvese o conflito e regresan ao seu lugar de orixe. Comeza cunha situaci\u00f3n de partida relaxada, ociosa. Adoita haber digresi\u00f3ns co fin de simular a oralidade e para detallar e reafirmar o realismo. D\u00e1selle moita importancia \u00e1 liturxia e a cerimonia, pero tam\u00e9n aparecen feitos coti\u00e1ns que humanizan os personaxes.\nA obra est\u00e1 narrada por Felipe de Amancia, que pon en relaci\u00f3n o mundo art\u00farico coa terra de Miranda; na primeira parte conta relatos que lle aconteceron cando estaba ao cargo de Merl\u00edn, e a segunda parte foi inclu\u00edda nas reedici\u00f3ns a partir de 1968, con relatos acontecidos cando xa non traballaba para Merl\u00edn. Incl\u00fae un \u00edndice onom\u00e1stico, mais que \u00e9 un espazo narrativo de seu, m\u00e1is al\u00e1 do eu papel como paratexto auxiliar.\nHai unha fonda relaci\u00f3n das estratexias de oralidade. Na introduci\u00f3n Felipe di que el \u00e9 xa vello, e a distancia temporal respecto dos feitos leva a unha perda da exactitude, e unha fina fronteira entre a realidade e a imaxinaci\u00f3n. As\u00ed aclara xa na introduci\u00f3n que a novela non pode lerse en clave tradicional, identificando realismo con descrici\u00f3n emp\u00edrica.\nExisten cronotopos da oralidade: a lareira (que tam\u00e9n empregou \u00c1nxel Fole), o cami\u00f1o, a pousada e a taberna.\nPersonaxes.\nTanto os nomes como as formas de tratamento dos personaxes estranxeiros denotan exotismo, mentres que os personaxes da casa responden ao prototipo de nome de p\u00eda con parentesco.\nO \u00edndice onom\u00e1stico est\u00e1 posto tam\u00e9n en boca de Felipe de Amancia, e vai m\u00e1is al\u00e1 da simple identificaci\u00f3n dos personaxes, dando cohesi\u00f3n \u00e1 obra. \u00c9 amplo e incl\u00fae personaxes secundarios ou irrelevantes no texto pero propios da literatura universal, como Hamlet ou Perceval. Aparecen tam\u00e9n animais, obxectos, seres sobrenaturais e top\u00f3nimos. En certo modo son microrrelatos.\nEdici\u00f3ns.\nA primeira edici\u00f3n foi feita por Galaxia en 1955, con ilustraci\u00f3ns de Manuel Prego de Oliver. Trala morte de Cunqueiro en 1981 foi inclu\u00eddo no tomo II das \"Obras completas\", na secci\u00f3n narrativa. Xa en 2005, co gallo do 50 aniversario, f\u00edxose unha reedici\u00f3n con ilustraci\u00f3ns de Fausto Isorna. Nese mesmo ano f\u00edxose unha exposici\u00f3n sobre o libro no Museo do Pobo Galego e adaptouse ao teatro."}
{"id": "35787", "revid": "1093", "url": "https://gl.wikipedia.org/wiki?curid=35787", "title": "Alfonso XIII", "text": ""}
{"id": "35788", "revid": "3054", "url": "https://gl.wikipedia.org/wiki?curid=35788", "title": "Alfonso XII", "text": ""}
{"id": "35789", "revid": "5312", "url": "https://gl.wikipedia.org/wiki?curid=35789", "title": "Afonso XII de Espa\u00f1a", "text": "Afonso XII, alcumado O Pacificador, nado en Madrid o 28 de novembro de 1857 e finado en El Pardo (Madrid) o 25 de novembro de 1885, foi rei de Espa\u00f1a entre 1875 e 1885.\nEra fillo da ra\u00ed\u00f1a Isabel II e do seu curm\u00e1n, o pr\u00edncipe Francisco de As\u00eds de Borb\u00f3n, a\u00ednda que diversas fontes apuntan a que o seu proxenitor verdadeiro \u00e9 o capit\u00e1n de tenentes Henrique Puig Molt\u00f3, co\u00f1ecido amante da s\u00faa nai.\nTraxectoria.\nSendo a\u00ednda un neno os seus pais foron destronados pola revoluci\u00f3n de 1868, \"La Gloriosa\", e foron obrigados a exiliarse, polo que se educou en diversas cidades europeas como Par\u00eds, Viena etc. A s\u00faa nai renunciou ao seu cargo como ra\u00ed\u00f1a en favor do seu fillo, nun documento que firmou en Par\u00eds en 1870. Nestes anos suced\u00e9ronse varios gobernos provisionais (1868-70), o reinado de Amadeu I de Savoia e a Primeira Rep\u00fablica espa\u00f1ola (1873-1874). Esta foi \"liquidada\" polo xeneral Pav\u00eda, e grazas a isto, abriuse un per\u00edodo de gobernos provisionais. Durante esta etapa hist\u00f3rica (sexenio Revolucionario).\nO 1 de decembro, Afonso fixo p\u00fablico un manifesto (Manifesto de Sandhurst), present\u00e1ndose aos espa\u00f1ois como pr\u00edncipe cat\u00f3lico, espa\u00f1ol, constitucional e desexoso de servilos. O 29 de decembro de 1874 prod\u00facese a restauraci\u00f3n da monarqu\u00eda en Espa\u00f1a. Naquel momento, o xefe do estado era o xeneral Serrano, imposto a ra\u00edz do golpe de estado do xeneral Manuel Pav\u00eda que supuxera a ca\u00edda da Primeira Rep\u00fablica. O xefe de goberno provisional era Pr\u00e1xedes Mateo Sagasta.\nEn xaneiro de 1875 chegou a Espa\u00f1a e foi proclamado rei perante as Cortes Espa\u00f1olas. O seu reinado consistiu en restaurar a monarqu\u00eda e o pa\u00eds \"arranxando\" as disputas internas, adquirindo as\u00ed o seu alcume de \"Pacificador\".\nUn ano m\u00e1is tarde, en 1876, aprobouse a nova Constituci\u00f3n. Durante ese ano rematou a terceira guerra carlista.\nAfonso XII realizou en 1883 unha visita oficial a B\u00e9lxica, Austria, Alema\u00f1a e Francia. Alema\u00f1a tratou de ocupar as illas Carolinas, naquel momento baixo dominio espa\u00f1ol, provocando un incidente entre os dous pa\u00edses que se saldou a favor de Espa\u00f1a coa sinatura do acordo hispanoalem\u00e1n en 1885. Ese mesmo ano atopouse un gromo de c\u00f3lera en Aranjuez.\nPouco despois o rei morreu de tuberculose o d\u00eda 25 de novembro de 1885 no Palacio del Pardo en Madrid.\nMatrimonio.\nCasou d\u00faas veces, primeiro coa s\u00faa curm\u00e1, Mar\u00eda de las Mercedes de Orle\u00e1ns, filla dos duques de Montpensier, morrendo esta de tifo uns meses despois de casaren. Despois casa con Mar\u00eda Cristina de Habsburgo-Lorena, con quen tivo tres fillos."}
{"id": "35790", "revid": "5312", "url": "https://gl.wikipedia.org/wiki?curid=35790", "title": "Santiago Casares Quiroga", "text": "Santiago Casares Quiroga, nado na Coru\u00f1a o 8 de maio de 1884 e finado en Par\u00eds o 17 de febreiro de 1950, foi un pol\u00edtico e avogado galego. Foi un dos signatarios do Pacto de San Sebasti\u00e1n (1930) e deputado a Cortes da ORGA (Organizaci\u00f3n Republicana Aut\u00f3noma Galega), un partido que dirixiu e fusionou en 1936 coa Izquierda Republicana. Ocupou varias carteiras ministeriais e chegou a ser presidente do goberno de Espa\u00f1a durante a Segunda Rep\u00fablica.\nTraxectoria.\nFillo de Santiago Casares Paz, militante do Partido Republicano Federal e alcalde republicano da Coru\u00f1a en 1917. Desde os cinco anos padeceu tuberculose. Cursou os estudos universitarios en Madrid e doutorouse en Dereito cunha tese dedicada \u00e1 Ram\u00f3n de la Sagra. Deses anos en Madrid, regresou a Galicia cunha filla, Esther, que entregou \u00e1 custodia do seu pai. Dende 1907 foi concelleiro na Coru\u00f1a e nese ano converteuse nun dos membros destacados de Solidaridad Gallega. Ligado ao Partido Republicano Aut\u00f3nomo da Coru\u00f1a do que foi l\u00edder con 24 anos. En 1914 asumiu a direcci\u00f3n do peri\u00f3dico republicano \"Tierra Gallega\". Como consecuencia da s\u00faa implicaci\u00f3n nunha campa\u00f1a anticlerical en 1917 na que resultou agredido, foi destitu\u00eddo como concelleiro. \nEn 1919 figurou como candidato a deputado a Cortes pola Coru\u00f1a na coalici\u00f3n republicano-socialista, sendo derrotado. Casou en 1920 con Gloria P\u00e9rez Corrales, filla dun militar cacere\u00f1o republicano e dunha cigarreira coru\u00f1esa. Coa chegada ao poder de Primo de Rivera permaneceu un curto per\u00edodo na cadea e despois dedicouse aos negocios e a administrar a s\u00faa fortuna. O 11 de febreiro de 1926 creouse a Alianza Republicana, e integrouse nela con Xerardo Abad Conde como representantes do Casino Republicano Coru\u00f1\u00e9s.\nO 5 de setembro de 1929 Casares reuniuse no Casino de Santiago de Compostela con Emilio Gonz\u00e1lez L\u00f3pez, Ant\u00f3n Villar Ponte e outros intelectuais para crear un novo partido pol\u00edtico republicano de car\u00e1cter autonomista que se denominou ORGA (Organizaci\u00f3n Republicana Gallega Aut\u00f3noma). Participou no Pacto de San Sebasti\u00e1n (1930), en representaci\u00f3n da Federaci\u00f3n Republicana Gallega. En decembro dese ano, foi enviado a Jaca como delegado do comit\u00e9 revolucionario republicano na clandestinidade para evitar a sublevaci\u00f3n que preparaban un grupo de militares republicanos. Non chegou a tempo, polo que a sublevaci\u00f3n tivo lugar, sen \u00e9xito ning\u00fan. A consecuencia disto, foi encarcerado.\nSegunda Rep\u00fablica Espa\u00f1ola.\nCoa chegada da Segunda Rep\u00fablica foi nomeado ministro da Mari\u00f1a no goberno provisional, de abril a outubro de 1931, e m\u00e1is tarde ministro de Gobernaci\u00f3n. Elixido deputado polas Cortes Constitu\u00edntes pola ORGA, seguiu sendo ministro de Gobernaci\u00f3n durante o goberno socialista-republicano presidido por Manuel Aza\u00f1a.\nElixido deputado de novo en 1933, e en 1934 (a ORGA pasa a chamarse Partido Republicano Gallego) une o seu partido co de Aza\u00f1a e outras forzas para crear a Izquierda Republicana, partido que se integrar\u00eda na Fronte Popular. Tralas elecci\u00f3ns xerais de 1936 \u00e9 nomeado ministro de Obras P\u00fablicas. Tralo acceso de Manuel Aza\u00f1a \u00e1 presidencia da Rep\u00fablica, Casares Quiroga \u00e9 nomeado presidente do Goberno e ministro da Guerra. Como presidente, organiza o referendo sobre o Estatuto de autonom\u00eda de Galicia de 1936, o terceiro que se presenta despois dos de Catalu\u00f1a (1932) e Pa\u00eds Vasco (1936), o cal foi aprobado en plebiscito o 28 de xu\u00f1o do mesmo ano.\nGuerra civil espa\u00f1ola.\nCasares segue sendo presidente do goberno cando se produce o golpe de Estado do 18 de xullo de 1936 que desembocar\u00eda na guerra civil espa\u00f1ola. Afirmouse tradicionalmente que se negou a entregar as armas \u00e1s organizaci\u00f3ns obreiras, polo que dimitiu e foi substitu\u00eddo por Diego Mart\u00ednez Barrio de forma interina e por Jos\u00e9 Giral definitivamente. As\u00ed e todo, as memorias de Manuel Portela Valladares (in\u00e9ditas at\u00e9 1972) e as da s\u00faa filla Mar\u00eda Casares, coinciden en afirmar o contrario: foi o presidente da Rep\u00fablica, Aza\u00f1a, quen cesou a Casares o mesmo 18 de xullo de 1936 porque este \u00faltimo quer\u00eda entregar as armas ao pobo.\nNon ocupou ning\u00fan cargo m\u00e1is durante a Guerra Civil, marchando a Francia antes da s\u00faa finalizaci\u00f3n. Morreu no exilio en 1950.\nA s\u00faa figura foi especialmente infamada polo franquismo, v\u00e9xase como exemplo a seguinte misiva do gobernador civil da Coru\u00f1a, Jos\u00e9 Mar\u00eda de Arellano, \u00e1s autoridades de Burgos:\nLegado e reco\u00f1ecementos.\nO 14 de abril de 2007 foi inaugurada na Coru\u00f1a a Casa Museo Casares Quiroga na que fora a s\u00faa casa na Coru\u00f1a.\nLeva o seu nome unha praza na Barcala, Cambre, que alberga unha escultura de Casares Quiroga obra de Jos\u00e9 Casti\u00f1eiras."}
{"id": "35791", "revid": "1131", "url": "https://gl.wikipedia.org/wiki?curid=35791", "title": "Aquae Flaviae", "text": "Aquae Flaviae era unha cidade romana, actual cidade de Chaves, no distrito de Vila Real en Portugal.\nHistoria.\nEra unha cidade importante na provincia romana da Gallaecia. A cidade era un posto importante, xa que converx\u00edan tres v\u00edas romanas importantes: A de Bracara Augusta, a de Asturica Augusta e a de Lamaecum. Hab\u00eda moita circulaci\u00f3n entre Bracara Augusta e Asturica. De a\u00ed a importancia que a cidade tivo. Ademais a rexi\u00f3n posu\u00eda recursos naturais que eran exportados para Roma. Aquae Flaviae ti\u00f1a un destacamento numeroso de lexionarios do ex\u00e9rcito romano destacado na rexi\u00f3n. Posu\u00eda tam\u00e9n termas romanas, que se pensa que duraron at\u00e9 o s\u00e9culo XVI, cando estas se presentaban como un obst\u00e1culo \u00e1 artillar\u00eda durante as \"Guerras da Restaura\u00e7\u00e3o\" portuguesas.\nA ponte de Traxano sobre o r\u00edo T\u00e1mega \u00e9 un monumento romano que persiste. A ponte foi constru\u00edda no final do s\u00e9culo I e inicio do s\u00e9culo II. Nunha das columnas ten nomes de tribos locais (o denominado padr\u00f3n dos pobos). A ponte romana pos\u00fae un taboleiro, con 140 m de longo e apoiase en 12 arcos de volta redonda vis\u00edbeis e en catro soterrados polas casa e por aluvi\u00f3ns. A ponte ten no medio d\u00faas columnas cil\u00edndricas epigr\u00e1ficas que testemu\u00f1an ter sido edificada no reinado do emperador Traxano a expensas dos Flavienses. E, \u00e9 at\u00e9 hoxe, o s\u00edmbolo da cidade de Chaves. Cando a vila recibiu o foral de D. Manuel I, a ponte estaba representada no bras\u00f3n de armas.\nDa cidade romana para f\u00f3ra da ponte foron descubertos achados epigr\u00e1ficos e numism\u00e1ticos.\nO foro da cidade estar\u00eda implantado na zona hoxe correspondente ao \"Largo Principal\". A actual \"Rua Direita\" poder\u00eda corresponder, por outro lado ao \"decumanus\"."}
{"id": "35792", "revid": "85894", "url": "https://gl.wikipedia.org/wiki?curid=35792", "title": "Subotica", "text": "Subotica \u00e9 unha cidade e concello da Voivodina, en Serbia. A municipalidade conta con 148.401 habitantes, deles na cidade viven 99.981, \u00e9 a capital do distrito de Ba\u010dka Norte.\nDemograf\u00eda.\nDistribuci\u00f3n por grupos \u00e9tnicos na municipalidade:\nLinguas na municipalidade:\nA lingua serbia \u00e9 a lingua m\u00e1is empregada na vida coti\u00e1. O h\u00fangaro tam\u00e9n \u00e9 utilizado por case un terzo da poboaci\u00f3n nas s\u00faas conversaci\u00f3ns coti\u00e1s. Ambas as linguas tam\u00e9n son amplamente empregadas en carteis comerciais e oficiais \nRelixi\u00f3n na municipalidade"}
{"id": "35793", "revid": "785", "url": "https://gl.wikipedia.org/wiki?curid=35793", "title": "Illa de Cortegada", "text": "A illa de Cortegada est\u00e1 situada na r\u00eda de Arousa preto do estuario do r\u00edo Ulla , fronte \u00e1s costas do Carril, no concello de Vilagarc\u00eda de Arousa. \u00c9 a meirande illa do arquip\u00e9lago de Cortegada, que cont\u00e9n ademais as illas Malveiras ou as illas Bri\u00f1as, e est\u00e1 inclu\u00eddo no parque nacional das Illas Atl\u00e1nticas.\n\u00c9 case unha illa de marea, \u00fanese \u00e1 terra na baixamar polos viveiros (a\u00ednda que queda un fluxo de auga, p\u00f3dese pasar andando). Ten unha extensi\u00f3n de 54 hect\u00e1reas e unha superficie de 2,5 quil\u00f3metros cadrados con algunhas praias e dous pequenos outeiros de pouco m\u00e1is de 20 metros de altura cubertos por unha abundante flora; o maior bosque de loureiros da Pen\u00ednsula Ib\u00e9rica, pi\u00f1eiros, e outra vexetaci\u00f3n.\nHistoria.\nNa Idade Media foi un lugar relacionado coas peregrinaci\u00f3ns a Compostela que vi\u00f1an polo mar. Na illa constru\u00eduse unha torre de defensa ante as invasi\u00f3ns dos normandos e musulm\u00e1ns. En 1334 constru\u00eduse a ermida da Virxe dos Miragres, reconstru\u00edda en 1652 por orde do arcebispo compostel\u00e1n Fernando de Andrade e Soutomaior a car\u00f3n do peirao, na que se celebraba unha romar\u00eda. Ao seu car\u00f3n exist\u00eda un lazareto para os mari\u00f1eiros que chegaban ao porto do Carril. Xunto dela existe un cruceiro. Hai outro cruceiro ao nordeste da illa, na punta Corveiro.\nA comezos do s\u00e9culo XX hab\u00eda na illa unha poboaci\u00f3n estable dunhas 70 persoas, na beira sueste, a m\u00e1is abrigada. En 1907 unha comisi\u00f3n de nobres e industriais procurou mercar a illa para lla regalar ao rei Afonso XIII de Espa\u00f1a, coa idea de que constru\u00edse nela unha residencia estival. O 16 de xullo de 1910 rematou o proceso de compras e expropiaci\u00f3ns dos terreos, e o 16 de xullo dese ano firmouse a escritura de cesi\u00f3n da illa \u00e1 casa Real. Por\u00e9n, por ent\u00f3n xa estaba a constru\u00edrse o palacio da Magdalena en Santander, polo que a illa quedou como coto de caza. O rei foi visitala nunha ocasi\u00f3n, e o seu fillo Juan asistiu en 1930.\nCoa chegada da Segunda Rep\u00fablica Espa\u00f1ola, en maio de 1931 o Estado expropiou a illa e constru\u00eduse un cuartel de carabineiros e nos ver\u00e1ns seguintes celebr\u00e1ronse varias festas populares e excursi\u00f3ns escolares. En 1953 devolv\u00e9uselle a Juan de Borb\u00f3n y Battenberg, quen encargou a plantaci\u00f3n forestal de eucaliptos e pi\u00f1eiros. En 1978 vendeulle a illa a unha inmobiliaria, que ti\u00f1a a idea de urbanizala e constru\u00edr un campo de golf. Por\u00e9n, logrouse paralizar o proxecto e o 13 de xu\u00f1o do 2002 foi inclu\u00edda no parque nacional das Illas Atl\u00e1nticas para a conservaci\u00f3n dos seus valores naturais. O 30 de agosto de 2007, cando a Xunta de Galicia a expropiou logo do pagamento dun xustiprezo de 1,8 mill\u00f3ns de euros, a illa volveu ser de dominio p\u00fablico."}
{"id": "35794", "revid": "56817", "url": "https://gl.wikipedia.org/wiki?curid=35794", "title": "Bom Jesus da Lapa", "text": "Bom Jesus da Lapa \u00e9 un municipio brasileiro de Ba\u00eda, situado a 796\u00a0km da capital, Salvador. No ano 2004 ti\u00f1a unha poboaci\u00f3n estimada en 57.248 habitantes. Pos\u00fae unha \u00e1rea total de 4.148,5 Km\u00b2. As s\u00faas actividades econ\u00f3micas est\u00e1n baseadas na agricultura, pesca e o turismo."}
{"id": "35795", "revid": "89787", "url": "https://gl.wikipedia.org/wiki?curid=35795", "title": "Parque Nacional das Illas Atl\u00e1nticas", "text": "As Illas Atl\u00e1nticas son o parque nacional galego que abrangue aos arquip\u00e9lagos das C\u00edes, Ons, Cortegada e S\u00e1lvora e \u00e1s s\u00faas aguas, estando todas elas nas R\u00edas Baixas. As illas de S\u00e1lvora e Cortegada at\u00f3panse na r\u00eda de Arousa, as Ons na boca da r\u00eda de Pontevedra e as C\u00edes pechando a r\u00eda de Vigo. Todas estas at\u00f3panse nos exteriores das r\u00edas, ag\u00e1s a illa de Cortegada que est\u00e1 no interior.\nEste parque declarouse o 1 de xullo do 2002 recibindo o nome de Parque Nacional Mar\u00edtimo-Terrestre das Illas Atl\u00e1nticas de Galiza. Converteuse no primeiro e \u00fanico parque nacional de Galiza e no d\u00e9cimo terceiro declarado a nivel estatal. Con esta figura int\u00e9ntase protexer ao litoral e aos ecosistemas terrestres e mari\u00f1os destas illas, que forman unha barreira natural na plataforma continental eurosiberiana; as\u00ed como tam\u00e9n \u00e1 s\u00faa paisaxe. Namentres que no medio terrestre destacan os sistemas dunares e cant\u00eds das illas, nas augas destacan a biodiversidade das formaci\u00f3ns rochosas e os areais, que contan con bosques de algas pardas e m\u00faltiples especies de peixes e bivalvos. A delimitaci\u00f3n territorial deste parque nacional realizouse en funci\u00f3n da singularidade paisax\u00edstica, xeomorfol\u00f3xica e cultural deste territorio e coa finalidade de protexer a unha mostra representativa dos sistemas costeiros atl\u00e1nticos. O valor deste parque vai desde o cient\u00edfico e educativo ata o recreativo.\nNo ano 2017 o parque recibiu 440 mil visitas tur\u00edsticas.\nXeograf\u00eda.\nAs illas que forman o parque at\u00f3panse na plataforma continental das r\u00edas baixas galegas: as r\u00edas de Arousa, Pontevedra e Vigo. Na r\u00eda de Arousa est\u00e1n os arquip\u00e9lagos de Cortegada, no seu interior, e o de S\u00e1lvora, no seu exterior. O arquip\u00e9lago das Ons, formado principalmente polas illas de Ons e Onza, est\u00e1 no exterior da r\u00eda de Pontevedra. Por \u00faltimo, as illas C\u00edes pechan a r\u00eda de Vigo. Este arquip\u00e9lago componse das illas de Monteagudo, do Faro e de San Marti\u00f1o.\nAs superficie de 8.480 hect\u00e1reas do parque distrib\u00faese:\nArquip\u00e9lagos integrantes.\nArquip\u00e9lagos e illas aspirantes.\n\u00c1 parte das xa declaradas como parte do conxunto do parque nacional, existen outras illas galegas que se atoparon en proceso de valoraci\u00f3n ou se reclamou por parte de diferentes colectivos a s\u00faa inclusi\u00f3n dentro do parque. \u00c9 o caso das illas Lobeiras, Sisargas, a San Sim\u00f3n e a Tambo.\nNo momento da declaraci\u00f3n do parque en 2002 ata se avaliou a inclusi\u00f3n das illas Sisargas e das Lobeiras pero iso viuse dificultado pola titularidade deses territorios insulares.\nNo caso do Tambo, a m\u00e1is pr\u00f3xima \u00e1s demais illas declaradas, avaliouse a s\u00faa inclusi\u00f3n pero descartouse polo motivo das titularidades as\u00ed como pola falta de continuidade co resto do parque, xa que se atopa no interior da r\u00eda pontevedresa. Con todo, incluso o goberno negociara a compra de terreo da illa para inclu\u00edla no parque. A\u00ednda as\u00ed, para Tambo tense avaliado a proposta de inclu\u00edlo dentro dun novo espazo natural protexido diferente ao parque nacional. O problema para a declaraci\u00f3n da illa como protexida \u00e9 a relativa sucidade das augas no interior da r\u00eda producida principalmente pola f\u00e1brica de celulosas de Mar\u00edn. A isto hai que engadir a ocupaci\u00f3n militar que a illa tivo dende fai d\u00e9cadas ata a s\u00faa recente desocupaci\u00f3n.\nOs organismos locais tam\u00e9n reclamaron a inclusi\u00f3n das illas Sisargas de Malpica ou as Lobeira de Corcubi\u00f3n dentro do parque recentemente creado. Do mesmo xeito, a titularidade privada dos terreos e a distancia coas demais illas atl\u00e1nticas lastraron a inclusi\u00f3n dentro do parque. De feito as illas Lobeira son de propiedade municipal e o concello local na d\u00e9cada de 1990 reclamou a s\u00faa inclusi\u00f3n dentro do futuro parque nacional. Con todo, as illas Sisargas forman parte do ZEC Costa da Morte e da ZEPA Costa da Morte (Norte) e as illas Lobeira est\u00e1n dentro do ZEC Carnota - Monte Pindo.\nOrograf\u00eda.\nAs illas atl\u00e1nticas te\u00f1en un relevo e orientaci\u00f3n determinada pola s\u00faa formaci\u00f3n xeol\u00f3xica, que estivo ligada \u00e1 aparici\u00f3n das r\u00edas e \u00e1s fallas variscas de orientaci\u00f3n N-S e NE-SO da costa atl\u00e1ntica galega.\nNo caso dos arquip\u00e9lagos das C\u00edes e Ons as illas son dunha morfolox\u00eda suave, de pouca altitude, mais cunha diferenciaci\u00f3n entre as pendentes das vertentes leste e oeste. As maiores altitudes das illas danse lo lateral exterior, que mira a augas abertas. Nesa face os cant\u00eds son elevados e est\u00e1n m\u00e1is expostos \u00e1s ondas do exterior das r\u00edas. A vertente que mira ao interior das r\u00edas son as zonas insulares onde se atopan rochedos de pouca pendente e as praias. A maior elevaci\u00f3n da illa de Ons \u00e9 o Alto de Ons, que est\u00e1 nos 116 m, e en Onza son 71 m. No caso das C\u00edes, na illa de San Marti\u00f1o ch\u00e9gase aos 172 m de altitude, no monte do Faro aos 172 m, na illa de Monte Maior ac\u00e1danse os m\u00e1ximo de 183 m e de 197 m no Alto das C\u00edes.\nAs illas dos arquip\u00e9lagos de S\u00e1lvora e Cortegada son de pendentes mi\u00fadas e de contornas redondeadas e planas. No caso de S\u00e1lvora as maiores altitudes danse pola presenza de cons e formaci\u00f3ns gran\u00edticas. Cortegada est\u00e1 no interior da r\u00eda e o seu relevo \u00e9 case de chaira, cun litoral de chairas e rochedos. A m\u00e1xima altitude en S\u00e1lvora \u00e9 de 69 m e a de Cortegada de 19 m.\nHidrolox\u00eda.\nA escasa superficie das illas e a s\u00faa posici\u00f3n no exterior das r\u00edas fan que as illas, inda que var\u00eda entre elas, te\u00f1an unha hidrolox\u00eda superficial de poucos acu\u00edferos e bac\u00edas pequenas. As correntes dos regos son ocasionais, en particular despois de choivas.\nNo arquip\u00e9lago das Ons s\u00f3 existen na illa e Ons. Al\u00ed at\u00f3panse 11 fontes e mananciais estacionais. No arquip\u00e9lago das C\u00edes existen 6 mananciais na illa do Faro, 2 na e Monteagudo e 4 na de San Marti\u00f1o. En S\u00e1lvora co\u00f1\u00e9cense 4 mananciais e en Cortegada s\u00f3 1, onde estivo a poboaci\u00f3n da illa.\nClima.\nAs r\u00edas baixas, onde est\u00e1n as illas atl\u00e1nticas, at\u00f3panse nun clima oce\u00e1nico de altas precipitaci\u00f3ns e unha estacionalidade moderada. Isto \u00e9, a variaci\u00f3n de temperatura e choivas non \u00e9 acusada. En particular as illas atl\u00e1nticas te\u00f1en un clima que est\u00e1 determinado en esencia pola latitude e as oscilaci\u00f3n do atl\u00e1ntico norte (a \"NAO\"), e que est\u00e1 definido polas as altas presi\u00f3ns das illas Azores e as baixas de Islandia.\nNo inverno os ventos do sur dominan e traen consigo humidade e unha temperatura temper\u00e1. A auga do litoral, pobre en nutrientes, afunde no exterior da plataforma continental. Ademais, o aumento de choiva durante o inverno aumenta a entrada de auga fluvial desde o interior ao exterior das r\u00edas, ba\u00f1ando \u00e1s illas. Na primavera e outono dominan os ventos do norte, que son secos e fr\u00edos. Este proceso regula a floraci\u00f3n das augas \u00e1rticas. A comezos da primavera e no outono prod\u00facese fen\u00f3menos de floraci\u00f3n desas augas fr\u00edas, que aportan nutrientes \u00e1s augas superficiais e promoven a floraci\u00f3n de algas. Entre eses dous per\u00edodos d\u00e1se un proceso e estratificaci\u00f3n das augas por quecemento da auga superficial, e iso sup\u00f3n o esgotamento dos nutrientes na augas superficiais.\nAs precipitaci\u00f3ns nas illas son menores que no litoral continental xa que a s\u00faa baixa altura non impide o paso das nubes. Por mor disto os ver\u00e1ns nas illas son m\u00e1is secos e escasea a auga.. A temperatura terrestre das illas est\u00e1 entre os 13 e 15 \u00b0C, e \u00e9 m\u00e1is moderada que no litoral pr\u00f3ximo. Chegan a m\u00e1ximos de 20\u00ba de xullo a agosto e m\u00ednimos de 10\u00ba de decembro a xaneiro. As s\u00faas augas est\u00e1n en temperaturas superficiais de 14\u00ba C.\nOs ciclos da NAO crean un ciclo de entre 3 e 7 anos de invernos c\u00e1lidos, con m\u00e1is humidade e tormentas, e invernos fr\u00edos e secos. De feito, estes per\u00edodos da NAO afectan \u00e1 intensidade das floraci\u00f3ns de auga.\nXeolox\u00eda.\nFormaci\u00f3n.\nOs arquip\u00e9lagos do parque enc\u00e1dranse dentro macizo Hesp\u00e9rico, que se formou durante a orox\u00e9nese herc\u00edniana. Este territorio do macizo erosionouse durante o mesozoico e distendeuse durante o p\u00e9rmico, cando o continente Panxea comezou a separarse e o oc\u00e9ano Atl\u00e1ntico a formarse. A orox\u00e9nese alpina do terciario e a posterior distensi\u00f3n deu lugar aos bloques orientados de N-S e N-L da actual costa galega na placa Ib\u00e9rica. Os movementos da placa, os procesos de erosi\u00f3n fluvial, derivado do proceso de formaci\u00f3n da cordilleira c\u00e1ntabra-pirenaica e os montes de Le\u00f3n, e a baixada do nivel do mar do cret\u00e1ceo superior acent\u00faan os vales dese litoral. Foi a \u00faltima glaciaci\u00f3n e a posterior subida do nivel do mar, que comezou no cuaternario hai 2,6 mill\u00f3ns de anos, a que formou as r\u00edas galegas e estas illas nas s\u00faas bocas. Os igual que as r\u00edas, as illas est\u00e1n na ali\u00f1adas en direcci\u00f3n NO-SE na plataforma continental. Antes da s\u00faa inundaci\u00f3n foron cumes do litoral galego.\nComposici\u00f3n.\nO substrato de rochas do parque atopase dentro do dominio xistoso da zona de Galicia-Tras Os Montes do macizo hesp\u00e9rico.\nNo parque dominan as rochas gran\u00edticas, seguidas das lousas e xistos, cunha alta fracci\u00f3n de cuarzo. Est\u00e1n presentes tam\u00e9n, inda que nunha fracci\u00f3n reducida, os dep\u00f3sitos cuaternarios. As C\u00edes e Ons son similares en canto a s\u00faa composici\u00f3n xa que en esencia est\u00e1n formadas por rochas gran\u00edticas alcalinas. Ora ben, nas Ons as lousas e xistos, as\u00ed como os dep\u00f3sitos cuaternarios te\u00f1en unha maior presenza.\nO arquip\u00e9lago de S\u00e1lvora dominan as rochas gran\u00edticas calcoalcalinas. Est\u00e1n presentes ademais as granodioritas biot\u00edtica-anfib\u00f3lica nas que o graos son grosos e en xeral de cuarzo, plaxiocasa ou biotita. Tam\u00e9n, en S\u00e1lvora te\u00f1en unha representaci\u00f3n significativa os dep\u00f3sitos recentes cuaternarios xa que existen as praias de area e os dep\u00f3sitos coluviais.\nPola contra, en Cortegada case o o 80% son rochas metam\u00f3rficas sil\u00edceas, isto \u00e9, xistos e paragneis. As rochas gran\u00edticas alcalinas representan arredor do 20% e aparecen como intrusi\u00f3n dos outros substratos formando bandas paralelas.\nXeomorfolox\u00eda.\nOs arquip\u00e9lagos mostran unha alta variedade de paisaxes. Namentres que as C\u00edes e as Ons son arquip\u00e9lagos alongados con d\u00faas faces diferenciadas (unha elevada e outra chaira), S\u00e1lvora e Cortegada son illas arredondadas e chairas.\nNas illas atl\u00e1nticas os cant\u00eds acusados danse na vertente occidental. Al\u00ed destacan as formaci\u00f3ns de erosi\u00f3n das rochas gran\u00edticas e metam\u00f3rficas das illas, que son un substrato que se fractura e erosiona en diferente grao e que moldean as ondas e o vento. Cabe subli\u00f1ar que as rochas gran\u00edticas son m\u00e1is resistentes \u00e1 erosi\u00f3n que as metam\u00f3rficas. A erosi\u00f3n xunto cos procesos de meteorizaci\u00f3n dan lugar a formaci\u00f3ns como os bloques e bolos, alv\u00e9olos ou p\u00edas. Os bloques son fracturaci\u00f3ns e os bolos son grandes bloques arredondados que se forman pola erosi\u00f3n e meteorizaci\u00f3n dos bloques. Os alv\u00e9olos, as p\u00edas e tafonis f\u00f3rmanse por procesos como de alteraci\u00f3n ou exfoliaci\u00f3n dos bolos. \nNesta costa f\u00f3rmanse ademais pequenos cantos rodados, que caen fracturados e se moldean grazas as ondas do mar, e se acaban depositando en praias desta zona do litoral. Tam\u00e9n nesta vertente das illas, en especial as C\u00edes e Ons, aparecen coluvi\u00f3ns, derrubes, covas mari\u00f1as e furnas, que se formaron pola erosi\u00f3n dos cant\u00eds. Tam\u00e9n se aprecian marmitas.\nNo litoral interior das illas C\u00edes e Ons predomina a formaci\u00f3n de illas e os cant\u00eds son menos acusados, pois non superan os 10 m. As praias de area acadan lonxitudes importantes e contan con cord\u00f3ns dunares ou mantos areosos na s\u00faas cabeceiras. Como exemplos, a praias de Rodas ou a de San Marti\u00f1o nas C\u00edes ou as de Canexol e Melide na Ons est\u00e1n preto ou superan o quil\u00f3metro de longas. Nas C\u00edes compre subli\u00f1ar que a praia de Rodas \u00e9 un sistema de barreira-lagoa que conecta as illas Monteagudo e Faro e que no seu interior alberga unha lagoa, o lago dos Nenos. Por\u00e9n, en S\u00e1lvora as praias, como a de Zafra ou a de Vionta, ocupan todo o litoral pero son menores en tama\u00f1o. No caso de Cortegada, estando no interior da r\u00eda, as d\u00faas praias que ten est\u00e1n modeladas polas mareas da r\u00eda.\nTam\u00e9n est\u00e1n presentes nas illas os sistemas de cord\u00f3ns dunares, como na praia de Melide nas Ons ou na illa de Vionta de S\u00e1lvora.\nEdafolox\u00eda.\nOs solos das illas atl\u00e1nticas non, polo xeral, dunha estrutura pouco desenvolta, \u00e1cidos e cunha fertilidade reducida. Neles predomina a fracci\u00f3n de area, cunha parte de limos e arxilas que non supera o 15%. Entre os presentes destacan os solos ligados aos dep\u00f3sitos coluviais, como \u00e9 o caso das Ons, por acadar maior profundidade e estar m\u00e1is desenvoltos. Os solos das illas sofren unha seca importante durante a tempada estival.\nBiodiversidade.\nEcosistemas mari\u00f1os.\nEstas illas Atl\u00e1nticas destacan por ser un parque no que a \u00e1rea mari\u00f1a protexida \u00e9 o 86% da superficie total. \u00c9 que, o espazo protexido das illas non se limita s\u00f3 ao medio terrestre sen\u00f3n que acolle a todo un espazo mari\u00f1o darredor dos arquip\u00e9lagos, chegando a puntos de mar de ata 70 metros de profundidade. Malia a estar en r\u00edas onde a actividade humana \u00e9 importante e a s\u00faa presi\u00f3n sobre do espazo significativa, esta \u00e1rea mari\u00f1a conta cunha biodiversidade importante e mostra ecosistemas en bo estado de conservaci\u00f3n. Considerando os crust\u00e1ceos, os poliquetos, os moluscos, os equinodermos e as macroalgas, estes ecosistemas mari\u00f1os acollen a m\u00ednimo 871 especies.\nAs especies de interese do parque habitan nas zonas bent\u00f3nicas, planct\u00f3nicas e nect\u00f3nicas do atl\u00e1ntico galego; e est\u00e1n baixo as condici\u00f3ns das principais correntes deste litoral e dos afloramentos que chegan \u00e1s r\u00edas e das mareas.\nNos h\u00e1bitats mari\u00f1os m\u00e1is superficiais, como son o supramareal e intermareal, existe un amplo abano de h\u00e1bitats, grazas \u00e1s formaci\u00f3ns que crea a li\u00f1a de costa e \u00f3s dep\u00f3sitos desta; como son os rochedos, as covas e as furnas ou as paredes. No supralitoral dominan as especies terrestres, como plantas e liques adaptados \u00e1 alta salinidade, inda que xa aparecen caramuxos como \"Littorina neritoides\" ou cunchi\u00f1as de mar como \"Ligia oceanica\". Xa no intermareal as especies que est\u00e1n presentes dependen de canto est\u00e1n somerxidas polas mareas. A\u00ed habitan bivalvos como os mexill\u00f3ns, percebes, ou lapas como \"Patella spp.\"; gaster\u00f3podos como b\u00edgaros (p.ex. \"Littorina neritoidesy\" ou \"Nucella lapilus\"); ou algas calcarias como \"Lithophyllum\". Nas pozas das rochas poden existir microh\u00e1bitats onde a auga est\u00e1 continuamente e a\u00ed al\u00f3xanse as an\u00e9monas como \"Anemonia sulcata\" ou camar\u00f3ns como \"Palaemon serratos\". \nNo submareal dominan os grandes bosques de algas pardas de gran tama\u00f1o, fundamentalmente as \"Saccorhiza polyschides\", \"Laminaria ochroleuca\" e a \"Laminaria hyperborea\". Estas macr\u00f3fitas forman bosques somerxidos que acollen a especies de poliquetos, lapas, centolas, nudibranquios ou peixes como os congros. Entre estas algas s\u00f3ense dar espazos dominados polas an\u00e9monas, como \"Anemonia viridis\". Ademais unha faner\u00f3gama acu\u00e1tica importante pola s\u00faa abundancia \u00e9 a \"Zostera marina\". Nas \u00e1reas do submareal onde aparecen pendentes de rochas escasean as algas e dominan os equinodermos e os ofiuroideos. Nas covas destas zonas danse os corais de \"Alcyonium spp.\" e aparecen as esponxas \"Clionacelata\".\nNo submareal as especies de algas reducen en tama\u00f1o e dominan os areais, os substratos de grava ou os fangos. A\u00ed aumentan a presenza os bivalvos, como as vieiras, os berberechos ou as navallas, xa que ou son aren\u00edcolas ou ocupan os ocos destes substratos. Tam\u00e9n dominan os crust\u00e1ceos, como os cangrexos ermit\u00e1ns ou os ourizos de mar, equinodermos e peixes planos.\nNeste rexi\u00f3n atl\u00e1ntica destacan os fondos de Ma\u00ebrl, que son dep\u00f3sitos de algas coralinas submareais, polo xeral non xeniculadas, e que forman xeometr\u00edas como de p\u00f3las de \u00e1rbores moi ramificadas. Estes h\u00e1bitats galegos f\u00f3rmanos as especies \"Lithotamnion corallioides\" e \"Phymatolithon sp.\". Son espazos que ofrecen multitude de nichos para outras especies. Empr\u00e9ganos os bivalvos como as ameixas rubias, gaster\u00f3podos como o cangrexo \"Pisidia longicornis\", poliquetos ou as fases xuven\u00eds doutras especies. Os fondos de Ma\u00ebrl supo\u00f1en cando menos 2,3 km2 do parque.\nIgual que estes fondos de Ma\u00ebrl, e as veces mesturados con eles, outro h\u00e1bitat submareal a destacar son os dep\u00f3sitos de cascallos. Neles habitan especies como as de polbo.\nNa zona pel\u00e1xica est\u00e1n presentes o plancto e o necto. No caso do necto, nestas augas dominan os bancos de lanz\u00f3ns (\"Ammodytes tobianus\") e de xardas (\"Scomber scombrus\"), ou peixes que non van en bancos como o peixe de San Pedro (\"Zeus faber\"). C\u00f3mpre destacar a presenza dos cet\u00e1ceos como os delf\u00edns \"Tursiops truncatus\" e \"Delphinus delphis\", as toni\u00f1as com\u00fans (\"Phocoenaphocoena\") e os caldeir\u00f3ns (\"Globicephala melas\").\nAs especies mari\u00f1as presentes no parque e que te\u00f1en un interese particular de protecci\u00f3n na Rede Natura 2000, a nivel estatal ou dentro do convenio de Berna son:\nAs\u00ed mesmo, c\u00f3mpre citar un equinodermo, un cnidario, catro gaster\u00f3podos, dous r\u00e9ptiles (que te\u00f1en pasos migratorios polas augas das illas) e d\u00faas especies de algas (as que forman os fondos de Ma\u00ebrl e novos nichos que acollen unha alta diversidade mari\u00f1a) est\u00e1n catalogadas no rexistro galego de especies clave ou no convenio de Berna. Estas son: \nEcosistemas terrestres.\nA superficie terrestre do parque s\u00f3 ocupa o 14% do parque, e inda as\u00ed a s\u00faa biodiversidade, inda que menor que a mari\u00f1a, \u00e9 de interese de conservaci\u00f3n.\nFlora.\nA vexetaci\u00f3n de cada arquip\u00e9lago var\u00eda lixeiramente e perfila diferentes paisaxes. Ademais as especies que aparecen en cada lugar das illas est\u00e1n adaptas \u00e1s condici\u00f3ns de salinidade, \u00f3s substrato areosos ou \u00e1 estar expostas \u00e1s rachas de aire que dominan en cada \u00e1rea.\nNas C\u00edes a vexetaci\u00f3n \u00e9 m\u00e1is variada e a composici\u00f3n da flora muda desde as dunas ata os cumes. Namentres que nos altos prevalecen as especies de toxos, nas zonas de menos altitude at\u00f3panse bosques de acacias, eucaliptos e pinos. A flora asociada \u00e1s dunas ou \u00e1s furnas e rochedos da costa domina no seu litoral.\nAs Ons, pola contra, te\u00f1en unha orograf\u00eda m\u00e1is suave e a vexetaci\u00f3n var\u00eda en parches. At\u00f3panse bosques de acacias, eucaliptos e pinos a alg\u00fans salgueiros en pequenos recunchos. Nos seus cant\u00eds dominan as formaci\u00f3ns de armerias, como \"A. pubigera\". \nEn S\u00e1lvora a vexetaci\u00f3n \u00e9 baixa e, xa que est\u00e1 asociada \u00e1s formaci\u00f3ns gran\u00edticas, est\u00e1 dominada polas especies herb\u00e1ceas como os toxos e os fieitos. Nos cant\u00eds e nos illotes deste arquip\u00e9lago domina a vexetaci\u00f3n baixa e adaptada \u00e1s rachas de vento. Nalg\u00fans espazos dos illotes existe flora dunar.\nEn Cortegada dominan os bosques densos de carballos, loureiros e salgueiros con especies trepadoras neles. Nalg\u00fans casos hai pi\u00f1eiros e eucaliptais. Nos illotes, por\u00e9n, si que volven a dominar as especies herb\u00e1ceas e danse alg\u00fans cerqui\u00f1os.\nAs especies en perigo de extinci\u00f3n e catalogadas como especies ameazadas son:\nFauna.\nSalvando os invertebrados, a fauna terrestre das illas supera as 150 especies. A meirande parte destas especies son aves.\nInvertebrados.\nOs grupos de invertebrados mellor estudados das illas son cole\u00f3pteros e os lepid\u00f3pteros.\nOs endemismos de cole\u00f3pteros das illas est\u00e1n fundamentalmente nos cant\u00eds e toxeiras das C\u00edes e \u00e1reas achegadas. Algunhas especies a citar son \"Stenosis oteroi\", \"Tetramelus parvus\" e a especie descrita na illa \"Ernobius vinolasi\". Alg\u00fans endemismos, como \"Ergates faber\" ou \"Lucanus cervus\", habitan os pi\u00f1eirais e viven nas madeiras, fur\u00e1ndoas. Por\u00e9n, os cervos voadores s\u00f3 est\u00e1n presentes en Cortegada, e seguramente por mor de que al\u00ed si hai carballeiras.\nEntre os lepid\u00f3pteros cabe destacar a bolboreta arlequ\u00edn, en perigo de extinci\u00f3n, ou endemismos como \"Papilio machaon\" ou \"Brithys crini\". Os lepid\u00f3pteros at\u00f3panse en diferente grao en todas as illas.\nOutros invertebrados de interese presentes nas illas est\u00e1n os orte\u00f3pteros como os grilos \"Callicrania seoanei\" e a cascuda \"Ectobius Brunei\", e os gaster\u00f3podos terrestres como a lesma \"Geomalacus maculosus\".\nAs especies catalogadas do parque son:\nAnfibios e r\u00e9ptiles.\nA riqueza de especies de anfibios e r\u00e9ptiles das illas \u00e9 baixo, mais as especies presentes son de interese por seren endemismos ou por teren as s\u00faas poboaci\u00f3ns reducidas.\nAs p\u00edntegas com\u00fans (\"Salamandra salamandra\") lim\u00edtanse case \u00e1s Ons e son totalmente viv\u00edvaparas (algo que non se d\u00e1 nos individuos desta especie no continente). O trit\u00f3n \"Triturus boscai\" est\u00e1n presente s\u00f3 nas Ons e Cortegada. As ras \"Discoglossus galganoi\" estiveron en todas as illas do parque mais agora est\u00e1n en declive e case na extinci\u00f3n no parque.\n\u00c1 contra dos anfibios, os r\u00e9ptiles son m\u00e1is abundantes no parque. O lagarto ocelado (\"Timon lepidus\") e a lagarta ib\u00e9rica (\"Podarcis hispanica\") son com\u00fans en todo o parque. Como excepci\u00f3n, a lagarta ib\u00e9rica non est\u00e1 en Cortegada mais si a \"Podarcis bocagei\", probablemente por maior proximidade \u00e1 costa continental.\nOs esc\u00e1nceres \"Anguis fragilis\" e \"Chalcides striatus\" son com\u00fans en todo o parque e o \"Chalcides bedriagai\" nas C\u00edes. Esta \u00faltima especie est\u00e1 en serio risco de extinci\u00f3n.\nAs c\u00f3bregas est\u00e1n presentes no parque inda que abundan pouco. Viven nel a lisa meridional (\"Coronella girondica\", a visperina (\"Natrix maura\") e a c\u00f3brega de escada (\"Rhinechis scalaris\"). A de escada \u00e9 maior en tama\u00f1o e s\u00f3 est\u00e1 nas Ons.\nAlgunhas das especies catalogadas como de interese de protecci\u00f3n do parque son:\nAves.\nA importancia avifaun\u00edstica est\u00e1 claramente determinada polas importantes poboaci\u00f3ns de aves mari\u00f1as que usan todos os arquip\u00e9lagos, ben como zonas de cr\u00eda, ben como pousadoiros ou \u00e1reas de alimentaci\u00f3n durante o inverno ou os pasos migratorios. \nO n\u00famero de especies de aves protexidas ou catalogadas pola lexislaci\u00f3n supera as 100 especies. \u00c9 por iso que as illas Ons e C\u00edes foron declaradas como ZEPAs.\nAs illas oce\u00e1nicas albergan as maiores colonias de cr\u00eda da gaivota patiamarela (\"Larus michahellis\") que supera as 31.000 parellas, o que representa m\u00e1is do 10% da poboaci\u00f3n total e o n\u00facleo m\u00e1is importante do mundo. As\u00ed mesmo, os efectivos do corvo mari\u00f1o cristado (\"Phalacrocorax aristotelis\") poden roldar as 2.000 parellas, cantidade que sup\u00f3n un 70% da poboaci\u00f3n ib\u00e9rica e sit\u00faa estas illas entre os principais n\u00facleos da especie en Europa. De menor magnitude, pero de grande interese por tratarse de aves de distribuci\u00f3n moi localizada en Espa\u00f1a, son as poboaci\u00f3ns de gaivota escura (\"Larus fuscus\") (60-70 parellas) e de pa\u00ed\u00f1o pequeno (\"Hydrobates pelagicus\") (m\u00ednimo de 19 parellas). Entre as aves mari\u00f1as que non ani\u00f1an destaca o furabuchos balear (\"Puffinus mauretanicus\") endemismo en perigo cr\u00edtico de extinci\u00f3n, que utiliza as augas do parque nacional como \u00e1rea regular de parada migratoria en cantidades importantes (ata m\u00e1is de 1.000 exemplares en ocasi\u00f3ns), as\u00ed como o arao dos cons (\"Uria aalge\") especie que, a\u00ednda que extinguida localmente por non ani\u00f1ar desde o 1988, forma concentraci\u00f3ns durante a invernada e a migraci\u00f3n. O corvo mari\u00f1o grande (\"Phalacrocorax carbo\") utiliza principalmente as illas como lugares para durmir, e albergan unha gran parte das aves que se alimentan de d\u00eda nas r\u00edas (1.500-2.000 exemplares).\nA avifauna non mari\u00f1a de cantil ten unha importancia de conservaci\u00f3n por ser un espazo no que se atopan protexidas dentro das R\u00edas Baixas. Inda as\u00ed, os efectivos de todas as especies son escasos e varias delas se atopan xa en situaci\u00f3n cr\u00edtica. Entre elas destacan o falc\u00f3n peregrino (\"Falco peregrinus\") (3-5 parellas), a pomba das rochas (\"Columba livia\"), o andori\u00f1\u00f3n real (\"Apus melba\") (25-30 parellas), a choia biquivermella (\"Pyrrhocorax pyrrhocorax\"), a gralla pequena (\"Corvus monedula\") e o corvo grande (\"Corvus corax\").\nMam\u00edferos.\nEn comparanza cos ecosistemas continentais pr\u00f3ximos, as illas non destacan pola s\u00faa diversidade de mam\u00edferos. Son com\u00fans os coellos, os ratos, o rato de campo (\"Apodemus sylvaticus\") e a rata negra (\"Rattus rattus\"). Tam\u00e9n est\u00e1n presentes os fura\u00f1os com\u00fans (\"Crocidura russula\"), o ourizo cacho (\"Erinaceus europaeus\") e as teupas (\"Talpa occidentalis\"). O ourizo cacho s\u00f3 se atopa en Cortegada.\nExistes cando menos cinco especies de morcegos no parque. Un caso a destacar \u00e9 o do morcego grande de ferradura (\"Rhinolophus ferromequinum\"), xa que est\u00e1 en grave risco de desaparici\u00f3n.\nA londra, inda que tam\u00e9n estivo en risco, at\u00f3pase nas Ons e en S\u00e1lvora.\nC\u00f3mpre citar a presenza e interese de conservaci\u00f3n das seguintes especies:\nPatrimonio.\nAs illas atl\u00e1nticas conta cun patrimonio de diferentes per\u00edodos hist\u00f3ricos e culturalmente ligado \u00e1 costa.\nPatrimonio arqueol\u00f3xico.\nExisten restos arqueol\u00f3xicos en case todo o territorio das illas atl\u00e1nticas, en particular nas C\u00edes e nas Ons. \nOs restos do paleol\u00edtico e neol\u00edtico non permiten identificar asentamentos estables nas illas. Por\u00e9n, nas C\u00edes atop\u00e1ronse bifaces e poutadas empregadas para a pesca ou marisqueo e nas Ons raspadores feitos de gneis e tallados en granitos destes per\u00edodos. As\u00ed mesmo, preto do Montefaro das C\u00edes destaca un posible lugar de culto dru\u00edda e unha ara de sacrificios. Nas Ons existen petr\u00f3glifos na Chan da P\u00f3lvora e na Laxe. \nAs illas na idade de ferro si estiveron poboadas pois existen castros e restos de poboados deste per\u00edodo. Nas C\u00edes destaca o castro das Hortas pois acolleu ata cinco vivendas con restos de cer\u00e1mica, aras ou ferramentas de pesca. Nas Ons at\u00f3pase outro castro no Alto da Altura, o chamado castelo dos Mouros. Ao p\u00e9 deste castro existe unha cova, chamada cova dos mouros, e que puido ser a entrada ao castro. No norte das Ons est\u00e1 tam\u00e9n o Castro da Cova da Loba. Ademais, na Cortegada existen restos de cer\u00e1mica deste per\u00edodo. \nDurante o per\u00edodo romano tam\u00e9n houbo unha ocupaci\u00f3n das illas e quedan restos del. Nas C\u00edes atop\u00e1ronse \u00e1nforas, colares e mesmo un anel cunha inscrici\u00f3n que indica que puido ser de tipo militar. Nas Ons existe a factor\u00eda de salgadura na praia de Canexol as\u00ed como gravados na Laxe, e que se denominan petr\u00f3glifos, que datan do s\u00e9culo IV a C. ao II d.C. Na Cortegada ach\u00e1ronse varias \u00e1nforas e pecios desta \u00e9poca. \nPatrimonio arquitect\u00f3nico.\nA illa de Ons, a habitada de xeito m\u00e1is constante durante a historia, destaca pola s\u00faas casas mari\u00f1eiras e horreos, as\u00ed como as fontes e lavadoiros. Estas seguen en uso grazas a ser unhas illas habitadas. Nas C\u00edes tam\u00e9n destaca patrimonio como os mu\u00ed\u00f1os de sif\u00f3n da enseada da Concela. Igualmente S\u00e1lvora e Cortegada tiveron as s\u00faas aldeas abandonadas, arestora abandonadas.\nTanto nas C\u00edes como nas Ons destacan as fortificaci\u00f3ns do s\u00e9culo XIX. Nas Ons, arredor do faro, existen a fortificaci\u00f3n de Pereir\u00f3 e a do Curro, a chamada castelo da Roda. Nas C\u00edes e preto da praia de Nosa Se\u00f1ora da Monteagudo, est\u00e1n presentes os almac\u00e9ns de artiller\u00eda, o cuartel de carabineiros e o c\u00e1rcere. \nEn S\u00e1lvora destaca o pazo dos Marqueses, o cal se constru\u00edu en 1779 a f\u00edo da f\u00e1brica de salaz\u00f3n do Almac\u00e9n. Conta ademais con monumentos como cruces conmemorativas dos naufraxios, como a Serea do Mar ou o cruceiro do buque Santa Isabel.\nEn Cortegada c\u00f3mpre citar aos restos do hospital de 1652, que se abandonou no s\u00e9culo XVIII, e das ru\u00ednas dun cuartel. \nFaros.\nNas C\u00edes existen catro faros. Un at\u00f3pase na illa Sur e os outros tres na illa Norte. O primeiro faro constru\u00eddo foi o das C\u00edes en 1852, que se atopa no Montefaro. Os outros tres, o do Peito, do Pr\u00edncipe e o de Bicos, constru\u00edronse dentro do s\u00e9culo XX para sinalizar as chegadas \u00e1 r\u00eda de Vigo.\nA Ons conta co Faro de Ons, que se constru\u00edu en 1865 no monte do Cucorno. Este faro volveuse a constru\u00edr sobre do primeiro en 1926, engad\u00edndolle vivendas, almac\u00e9n e un taller. \nEn S\u00e1lvora at\u00f3pase o faro inicialmente constru\u00eddo en 1852 na punta Besugueiros. Creouse outro novo no lugar do anterior en 1921 e que segue en activo. \nOs faros das Ons e S\u00e1lvora at\u00f3panse en funcionamento con persoal neles. O faros das C\u00edes funcionan de xeito automatizado.\nPatrimonio relixioso.\nNas C\u00edes at\u00f3pase unha capela e un altar as\u00ed como un mosteiro, todos de orixe recente. O mosteiro \u00e9 o de Santo Estevo e at\u00f3pase na illa do Faro. A capela est\u00e1 adicada \u00e1 virxe do Carme e data de 1963. Xa na s\u00faa illa do Sur existe un pequeno altar de 1930 e que foi empregado por unha sociedade de caza. \nNas Ons est\u00e1n por unha parte a capela de San Xaqu\u00edn e a s\u00faa casa reitoral no Canexol as\u00ed como unha igrexa recente, asentada no barrio do Curro tam\u00e9n co seu cruceiro e cemiterio. \nNa illa de S\u00e1lvora at\u00f3pase a capela de Santa Catarina, a cal foi unha taberna no seu momento. Na illa de Cortegada quedan restos dunha ermida, a da virxe de Cortegada, e dun mosteiro. A ermida de Cortegada, que arestora est\u00e1 en ru\u00ednas, data do s\u00e9culo XIV e mudouse unha vez de lugar na illa. As\u00ed mesmo en Cortegada existen varios cruceiros, como o da punta Corveiro ou o da capela na Malveira Grande. \nProblem\u00e1tica ambiental.\nO parque nacional afronta diversos problemas que afectan \u00e1 protecci\u00f3n dos seus valores naturais e culturais. Por un lado citar as diferentes especies en declive, a introduci\u00f3n de especies ex\u00f3ticas ou invasoras, que viven tanto nos fondos mari\u00f1os coma na superficie terrestre, o risco de incendios, o impacto da actividade industrial ou comercial nas r\u00edas ou a presi\u00f3n do turismo.\nEspecies invasoras.\nExisten m\u00faltiples especies ex\u00f3ticas que se introduciron nas illas atl\u00e1nticas e algunhas que act\u00faan como invasoras, desprazando a especies aut\u00f3ctonas.\nAs especies de flora introducidas vi\u00f1eron de par ao asentamento da poboaci\u00f3n nas illas e \u00e1 s\u00faa, e consecuente, gander\u00eda e agricultura. Por\u00e9n, c\u00f3mpre destacar o impacto da introduci\u00f3n de flora para ornamentaci\u00f3n arredor das vivendas e faros desde o s\u00e9culo XIX. Nese per\u00edodo introduc\u00edronse especies ornamentais e herb\u00e1ceas. Nas ditaduras de Primo de Rivera (1923-1931), de xeito piloto, e no franquismo (1936-1975), tanto por parte do goberno como de particulares, as illas convert\u00e9ronse en lugares de ensaio e introduci\u00f3n de especies forestais ex\u00f3ticas, aumentando a problem\u00e1tica. En concreto neste per\u00edodo lev\u00e1ronse a cabo campa\u00f1as de plantaci\u00f3n nas C\u00edes de especies de \"Pinus\" e \"Eucalyptus\", namentres que nas Ons seguiu predominando a agricultura e como moito a introduci\u00f3n dalg\u00fans pinos. As especies introducidas nas C\u00edes foron fundamentalmente \"Pinus pinaster\" e \"Eucalyptus globulus\", e \u00e1s veces \"Pinus radiata\". Nalg\u00fans lugares plant\u00e1ronse \"Acacia melanoxylon\", \"Robinia pseudoacacia\", \"Fraxinus americana\" ou \"Cupressus macrocarpa\". Ademais das anteriores, outra flora introducida e que tivo un impacto foron as especies como \"Arctotheca calendula\" ou \"Zantedeschia aethiopica\", que afectan aos ecosistemas dunares.\nAlgunhas das principais especies de flora invasora son:\nNo parque existen programas de erradicaci\u00f3n de especies de flora invasora. \u00c9 o caso das margaridas africanas, as acacias negras, as falsas acacias, os eucaliptos e as calas. Conseguiuse erradicar do parque a herba do coitelo, \"Carpobrotus edulis\".\nEn canto \u00e1 fauna terrestre, c\u00f3mpre citar aos gatos dom\u00e9sticos asilvestrados (\"Felis silvestris catus\"), a rata negra (\"Rattus rattus\") e ao vis\u00f3n americano (\"Neovision vison\"). O efecto dos gatos e os vis\u00f3ns americanos \u00e9 que son depredadores de aves mari\u00f1as e pequenos vertebrados. Outras especies introducidas tam\u00e9n en S\u00e1lvora foron os cabalos. Nas Ons introduc\u00edronse tam\u00e9n as ovellas e cabras e en Cortegada os xabar\u00eds e algunhas cabras asilvestradas.\nNo medio mari\u00f1o das Illas C\u00edes p\u00f3dense citar tam\u00e9n as especies invasoras de algas \"Sargassum muticum\", algas de wakame (\"Undaria pinnatifida\"), a alga vermella (\"Asparagopsis armata\") e a \"Codium fragile\". Outra especie invasora \u00e9 o briozoo \"Watersipora subtorquata\". \nIndustria, tr\u00e1fico mar\u00edtimo e pesca.\nO tr\u00e1nsito mar\u00edtimo de persoas na r\u00eda de Vigo comezou a aumentar entre o 1930 e 1950 grazas a intercomunicaci\u00f3n entre portos como o de Cangas e Vigo. Na d\u00e9cada de 1970 publicit\u00e1ronse as primeiras viaxes tur\u00edsticas \u00e1s C\u00edes. Con iso, as visitas \u00e1s illas aumentaron progresivamente ata ser reguladas dun xeito estrito en 1999. A apertura ao p\u00fablico facilitou a entrada de especies ex\u00f3ticas nas illas, grazas a transportarse en vestimentas, ou similares, sementes ou prop\u00e1gulos destas. Uns exemplos son o de \"Sporobolus indicus\" ou o escaravello vermello \"Rhynchophorus ferrugineus\".\nO elevado tr\u00e1nsito mar\u00edtimo pode ter implicaci\u00f3ns no asentamento de aves dentro do parque. De feito nas illas atl\u00e1nticas l\u00e9vase dando unha grande mortaldade de aves acu\u00e1ticas dende antes de crearse o parque, especialmente dende 2005. Ademais, o baleirado dos hidrocarburos dos barcos supo\u00f1en unha fonte de contaminaci\u00f3n mari\u00f1a.\nImpacto tur\u00edstico.\nO turismo de ver\u00e1n implica un aumento do ru\u00eddo na illa, m\u00e1is pegadas no terreo e a liberaci\u00f3n de produtos org\u00e1nicos \u00e1s augas. O impacto diso afecta \u00e1 reproduci\u00f3n de aves ou implica cambios nos ecosistemas mari\u00f1os m\u00e1is achegados.\nTurismo.\nAs viaxes tur\u00edsticas ao parque nacional p\u00f3dense realizar empregando o transporte mar\u00edtimo desde varios portos galegos das r\u00edas baixas, como os de Bueu, Cangas, Mar\u00edn, Portonovo, Sanxenxo e ou Vigo. O acceso \u00e1s illas C\u00edes e Ons faise dun xeito restrinxido en canto ao n\u00famero de pasaxeiros por d\u00eda, sendo necesario solicitar autorizaci\u00f3ns. As visitas \u00e1s C\u00edes e as Ons real\u00edzanse fundamentalmente durante a semana santa, os fins de semana de maio e durante o ver\u00e1n. En S\u00e1lvora o transporte ofr\u00e9cese durante todo o ano ag\u00e1s en temporada baixa. En Cortegada as navieiras s\u00f3 fan viaxes baixo demanda.\nOs servizos de atenci\u00f3ns aos visitantes existentes son: \nAdemais hai outros puntos de informaci\u00f3n en Bueu, Ribeira e Vilagarc\u00eda de Arousa. \nExisten campamentos nas illas C\u00edes e en Ons. O das C\u00edes pode acoller ate 800 persoas. O principal das Ons at\u00f3pase na Chan da P\u00f3lvora, est\u00e1 dispo\u00f1ible para ampliar, e ten preto en Pereir\u00f3 outro para campamentos de rapazada. Entre os miradoiros c\u00f3mpre destacar os da Porta e Monteagudo, Pedrada Camp\u00e1 e o do Alto do pr\u00edncipe nas C\u00edes; e o miradoiro de Fedorentos nas Ons. Outros puntos de interese a destacar das Ons son o Buraco do Inferno e a Punta Centulo. \nEn febreiro do ano 2007 o xornal brit\u00e1nico The Guardian elixiu \u00e1 praia de Rodas, na illa de Monteagudo, como \"a praia m\u00e1is bonita do mundo\".\nLexislaci\u00f3n.\nA protecci\u00f3n das illas atl\u00e1nticas comezou co decreto de 1980 cando se lle deu protecci\u00f3n \u00e1s illas C\u00edes e se creou o \"Parque Natural das Illas C\u00edes\". En 1999 decretouse o plano de ordenaci\u00f3n de recursos naturais das illas C\u00edes e dos arquip\u00e9lagos de Ons e S\u00e1lvora. Foi coa lei estatal 15/2002, trala proposta de novembro de 2000 do parlamento galego, cando se declarou o actual territorio do parque como nacional e se denominou \"Parque Nacional mar\u00edtimo-terrestre das Illas Atl\u00e1nticas de Galicia\". Os decretos 88/2002, que establece o r\u00e9xime da illas de Cortegada, e o decreto 23/2006 continuaron avanzando nos plans de ordenaci\u00f3n de recursos naturais do parque. O decreto 177/2018, do 27 de decembro, aprobou o \u00faltimo plano reitor deste parque mar\u00edtimo-terrestre. Dende o xullo de 2008 a xesti\u00f3n e planificaci\u00f3n do parque comp\u00e9telle en exclusividade ao goberno auton\u00f3mico galego.\nAdemais de ser un parque, as Illas Atl\u00e1nticas acollen ou coinciden en parte con outras categor\u00edas de espazos galegos protexidos, todos eles dentro da Rede Natura 2000. O parque cont\u00e9n totalmente:\nEst\u00e1 inclu\u00eddo na s\u00faa totalidade, exceptuando Cortegada, dentro dentro da ZEPA \"Espazo mari\u00f1o das R\u00edas Baixas de Galicia\", e cont\u00e9n parte:\nAdemais, estas illas galegas est\u00e1n dentro do Convenci\u00f3n para a protecci\u00f3n ambiental mari\u00f1a do Atl\u00e1ntico Nordeste (OSPAR) como \"\"Illas Atl\u00e1nticas de Galicia\"\u201d e as illas Ons e C\u00edes est\u00e1n dentro dos inventarios espa\u00f1ois de aves da SEO/BirdLife (IBA). \nAs\u00ed mesmo o arquip\u00e9lago de S\u00e1lvora \u00e9 un Ben de Interese Cultural (BIC) protexido desde 2018.\nDesde 2018 as \"Illas C\u00edes - Parque Nacional das Illas Atl\u00e1nticas de Galicia\" son unha candidatura inicial a Patrimonio da Humanidade da UNESCO."}
{"id": "35796", "revid": "23204", "url": "https://gl.wikipedia.org/wiki?curid=35796", "title": "R\u00f3dano-Alpes", "text": "R\u00f3dano-Alpes (; ; ) \u00e9 unha rexi\u00f3n de Francia que comprende oito departamentos: Ain, Ard\u00e8che, Dr\u00f4me, Is\u00e8re, Loira, R\u00f3dano, Alta Savoia e Savoia. Ten 43.698\u00a0km\u00b2 e nela habitan 5.645.407 habitantes."}
{"id": "35797", "revid": "111586", "url": "https://gl.wikipedia.org/wiki?curid=35797", "title": "Vanderlei Cordeiro de Lima", "text": "Vanderlei Cordeiro de Lima, nado en Cruzeiro do Oeste o 11 de agosto de 1969, \u00e9 un atleta brasileiro, corredor do marat\u00f3n e ex-b\u00f3ia-fria, termo co que se define a un traballador agr\u00edcola brasileiro que non \u00e9 propietario da terra na que traballa.\nTraxectoria.\nDeveu unha das celebridades dos Xogos Ol\u00edmpicos de Atenas en 2004 cando, despois de liderar o marat\u00f3n ata o quil\u00f3metro 36, foi abordado e derrubado por un fan\u00e1tico relixioso irland\u00e9s, o ex-sacerdote Cornelius Horan. Axudado por alg\u00fans espectadores da carreira, retornou \u00e1 proba e a\u00ednda conseguiu garanti-la medalla de bronce da proba, sendo aplaudido de p\u00e9 cando entrou no estadio Panathinaik\u00f3s. Polo seu feito, Vanderlei, foi a\u00ednda agraciado pola medalla Pierre de Coubertin concedida para atletas que valorizan a competici\u00f3n ol\u00edmpica m\u00e1is do que a vitoria.Antes de Vanderlei, o \u00faltimo atleta a recibi-la homenaxe ti\u00f1a sido o velexador canadense Lawrence Lemieux, que nos Xogos Ol\u00edmpicos de Seul, en 1988, abandonou a disputa da s\u00faa proba para salvar unha persoa que caera no mar.\nEn 2016 participou nos actos dos Xogos Ol\u00edmpicos do R\u00edo de Xaneiro. "}
{"id": "35802", "revid": "22570", "url": "https://gl.wikipedia.org/wiki?curid=35802", "title": "Calendario armenio", "text": "No Calendario armenio, as datas est\u00e1n marcadas polas letras \u0539\u054e ou parecidas, habitualmente cunha li\u00f1a sobre as letras, indicando \"t'vin\" (\"no ano\") seguido por unha ou at\u00e9 catro letras, cada unha significa un n\u00famero baseado na orde do alfabeto. Na Idade Media, os armenios empregaban un calendario que comezaba no ano 552 a.C., como o comezo da era armenia. Para traducir en anos com\u00fans, adicione 551 ao n\u00famero. Ao ver a inscrici\u00f3n \u0539\u054e \u0548\u0540\u0533, olle na t\u00e1boa dabaixo e vexa que a suma (600+70+3+551) \u00e9 igual ao ano 1224."}
{"id": "35808", "revid": "56817", "url": "https://gl.wikipedia.org/wiki?curid=35808", "title": "Acrole\u00edna", "text": "A acrole\u00edna \u00e9 un aldehido de 3 carbonos (propenal) que se obt\u00e9n por deshidrataci\u00f3n da glicerina.\nCaracter\u00edsticas.\nA acrole\u00edna \u00e9 un l\u00edquido incoloro ou amarelo de cheiro desagradable e lacrim\u00f3xeno. Dis\u00f3lvese facilmente en auga, evap\u00f3rase rapidamente cando se quenta e infl\u00e1mase facilmente. P\u00f3dense formar pequenas cantidades de acrole\u00edna e esparexerse polo aire \u00f3 queim\u00e1rense \u00e1rbores, tabaco, gasolina ou petr\u00f3leo. \u00c9 extremadamente t\u00f3xico por inhalaci\u00f3n ou inxesti\u00f3n, os l\u00edmites da exposici\u00f3n atmosf\u00e9rica son 0,1 ppm.\nEmpr\u00e9gase como praguicida para controlar algas, plantas acu\u00e1ticas, bacterias e moluscos. Tam\u00e9n se usa na manufactura doutras substancias qu\u00edmicas e resinas sint\u00e9ticas."}
{"id": "35809", "revid": "1888", "url": "https://gl.wikipedia.org/wiki?curid=35809", "title": "Julio Anguita", "text": "Julio Anguita Gonz\u00e1lez, nado o 21 de novembro de 1941 en Fuengirola e finado en C\u00f3rdoba o 16 de maio de 2020, foi un pol\u00edtico comunista andaluz.\nTraxectoria.\nProcedente dunha familia de militares e gardas civ\u00eds, estudou maxisterio e posteriormente historia na Universidade de Barcelona, militante do Partido Comunista de Espa\u00f1a desde 1972 (ou 1974), foi alcalde de C\u00f3rdoba entre 1979 e 1988, candidato \u00e1 presidencia da Xunta de Andaluc\u00eda en 1986, elixido secretario xeral do PCE en 1988, cando se formou Izquierda Unida converteuse no seu coordinador xeral. Deputado no Congreso dos Deputados (1989-2000). En 1999 deixou a secretar\u00eda do seu partido tras sufrir problemas cardiovasculares.\nDurante o seu liderado IU mantivo unha pol\u00edtica moi belixerante co goberno do PSOE, con posturas pr\u00f3ximas \u00e1 ortodoxia comunista, e opostas \u00e1 Europa de Maastricht, favorecendo acordos puntuais co Partido Popular, o que provocou enfrontamentos no interior da coalici\u00f3n que levan \u00e1 expulsi\u00f3n da corrente Nueva Izquierda e a ruptura con Iniciativa per Catalunya, pero tam\u00e9n \u00e9 certo que con el IU obtivo os mellores resultados electorais da s\u00faa historia.\nO seu fillo, Julio Anguita Parrado, xornalista, morreu cando cubr\u00eda coas tropas norteamericanas a invasi\u00f3n de Iraq de 2003 por un disparo iraqu\u00ed."}
{"id": "35810", "revid": "529", "url": "https://gl.wikipedia.org/wiki?curid=35810", "title": "CDS", "text": ""}
{"id": "35811", "revid": "178627", "url": "https://gl.wikipedia.org/wiki?curid=35811", "title": "Carl Off", "text": ""}
{"id": "35812", "revid": "22570", "url": "https://gl.wikipedia.org/wiki?curid=35812", "title": "Calendario r\u00fanico", "text": "O calendario r\u00fanico era un calendario perpetuo baseado no ciclo met\u00f3nico utilizando as runas desenvolvidas polas culturas n\u00f3rdicas ou xerm\u00e1nicas que habitaban as rexi\u00f3ns da actual Alema\u00f1a e Escandinavia. Escrib\u00edanse en pergameos ou ben nunha vara de madeira no cal se entallaban cunha raia os d\u00edas normais e os d\u00edas especiais con figuras xeom\u00e9tricas ou s\u00edmbolos, en Suecia co\u00f1ec\u00edase este \u00faltimo m\u00e9todo como runstav e en Noruega como Primstav\nO inicio do ano, polo calendario r\u00fanico ocorr\u00eda no d\u00eda 23 de xu\u00f1o, representado pola runa Feob. O m\u00e1is antigo data do s\u00e9culo XIII e empregouse ata o s\u00e9culo XVII e a\u00ednda m\u00e1is tarde esporadicamente."}
{"id": "35830", "revid": "98629", "url": "https://gl.wikipedia.org/wiki?curid=35830", "title": "Acromatopsia", "text": "A acromatopsia \u00e9 unha patolox\u00eda conx\u00e9nita do sistema visual que se manifesta por unha ausencia de visi\u00f3n das cores nunha parte ou na totalidade do campo visual. A acromatopsia total \u00e9 rara e para o que a padece todo semella grisallo, pode ser unha acromaptopsia conx\u00e9nita ou unha acromaptopsia cerebral de se producir despois dunha lesi\u00f3n cerebral. A acromatopsia parcial ou febleza crom\u00e1tica consiste en non poder percibir certas cores, a m\u00e1is frecuente \u00e9 a que afecta as cores verde e vermella que se observan como se fosen a mesma cor, xeralmente dunha cor amarela pardacenta. Esta perda venc\u00e9llase a un xene recesivo que s\u00f3 aparece nos cromosomas X e polo tanto a incidencia os homes \u00e9 moito maior ca entre as mulleres."}
{"id": "35832", "revid": "89787", "url": "https://gl.wikipedia.org/wiki?curid=35832", "title": "Ana", "text": "Ana \u00e9 un nome propio galego de muller, deriva do hebreo \"Hannah\" (graza). Nome de gran popularidade en Galicia, no ano 2010 lev\u00e1bano 11.941 residentes en Galicia ."}
{"id": "35833", "revid": "98629", "url": "https://gl.wikipedia.org/wiki?curid=35833", "title": "Hidr\u00f3xido de potasio", "text": "O hidr\u00f3xido de potasio, KOH, \u00e9 un composto qu\u00edmico moi alcalino co\u00f1ecido tam\u00e9n cos nomes de potasa c\u00e1ustica ou, cando est\u00e1 disolto en auga, lixivia de potasa.\nAplicaci\u00f3ns.\nEn agricultura pode ser empregado para corrixir o pH do solo cando \u00e9 \u00e1cido e tam\u00e9n pode ser empregado como funxicida e como herbicida.\n\u00c9 un produto qu\u00edmico de uso industrial empregado nunha gran variedade de procesos qu\u00edmicos. Algunhas aplicaci\u00f3ns son, o uso na preparaci\u00f3n de copol\u00edmeros a partir de \u00e9steres acr\u00edlicos, a fabricaci\u00f3n do papel, axente de control do pH, axuda para complementos alimenticios, resinas de polietileno e catalizador nas reacci\u00f3ns de produci\u00f3n de biodiesel.\nOutras aplicaci\u00f3ns incl\u00faen o seu uso veterinario para disolver cornos, escamas e pelos; en medicina humana, para diagnosticar enfermidades f\u00fanxicas e disolver verrugas e cut\u00edculas. Tam\u00e9n se emprega en pos de lavado, alg\u00fans limpadores de dentadura e en deterxentes sen fosfatos.\nUn uso moi importante do hidr\u00f3xido de potasio \u00e9 o que se fai del en pilas alcalinas, nas que as disoluci\u00f3ns de KOH act\u00faan como electr\u00f3litos.\nTen tam\u00e9n uso en electr\u00f3nica, onde axuda a gravar pistas no silicio para fabricar circu\u00edtos en aplicaci\u00f3ns tales como as microelectromec\u00e1nicas.\nPreparaci\u00f3n de alimentos.\nDe xeito similar \u00f3 hidr\u00f3xido de sodio, debido \u00e1s s\u00faas caracter\u00edsticas alcalinas, empr\u00e9gase no lavado e pelado de froitas, procesado do cacao, produci\u00f3n do color caramelo, escaldado de aves de curral, espesante para xeados... As olivas, \u00e1s veces, emp\u00e1panse en lixivia de sosa ou de potasa para abrandalas. Empr\u00e9gase tam\u00e9n para a elaboraci\u00f3n dun manxar escandinavo chamado \u201clutfisk\u201d (Lut=lixivia, fisk=peixe, peixes \u00e1 lixivia). O bacallau emp\u00e1pase en lixivia de sosa ou de potasa ata que adquire unha determinada consistencia. S\u00e9rvese despois con graxa de touci\u00f1o, patacas, ch\u00edcharos e salsa."}
{"id": "35834", "revid": "1200", "url": "https://gl.wikipedia.org/wiki?curid=35834", "title": "KOH", "text": ""}
{"id": "35835", "revid": "85894", "url": "https://gl.wikipedia.org/wiki?curid=35835", "title": "Jos\u00e9 Antonio Ardanza", "text": "Jos\u00e9 Antonio Ardanza Garro, nado en Elorrio o 10 de xu\u00f1o de 1941, \u00e9 un pol\u00edtico vasco.\nTraxectoria.\nLicenciado en dereito, militante do PNV foi alcalde de Arrasate (1979-1983), presidente da Deputaci\u00f3n Foral de Guip\u00fascoa (1983-1985). Despois da dimisi\u00f3n de Carlos Garaikoetxea foi elixido lehendakari, posto que mantivo ata 1999. Gobernou en coalici\u00f3n tanto co PSOE como con Eusko Alkartasuna."}
{"id": "35837", "revid": "56817", "url": "https://gl.wikipedia.org/wiki?curid=35837", "title": "Schulwerk", "text": "Schulwerk (\"traballo escolar\" en alem\u00e1n), \u00e9 un m\u00e9todo pedag\u00f3xico para a ensinanza musical, que foi escrito en 1930 por Carl Orff. A s\u00faa finalidade \u00e9 o fomento no alumno da creatividade e da improvisaci\u00f3n.\nA obra.\nCarl Orff recolle nesta obra as ensinanzas que impartira na escola que fundara en 1924 xunto con Dorothee G\u00fcnter. Con esta obra, Orff introduce os instrumentos de percusi\u00f3n dentro da ensinanza escolar, e fomenta a prosodia (recitados r\u00edtmicos).\nNesta obra, traballase cunha escala pentat\u00f3nica e os sons son estudados segundo a secuencia sol, mi, la, d\u00f3, re.\nPara iniciarse no programa, o alumno empeza interpretando patr\u00f3ns r\u00edtmicos sinxelos, at\u00e9 chegar a interpretar pezas de conxunto cun xil\u00f3fono, Glockenspiel e demais [[instrumento de percusi\u00f3n|instrumentos de percusi\u00f3n.\n[[Categor\u00eda:Ensino musical]]\n[[Categor\u00eda:Pedagox\u00eda]]"}
{"id": "35838", "revid": "98629", "url": "https://gl.wikipedia.org/wiki?curid=35838", "title": "Carl Orff", "text": "Carl Orff, nado en M\u00fanic o 10 de xullo de 1895 e finado na mesma cidade o 29 de marzo de 1982, foi un compositor alem\u00e1n.\nVida.\nMalia as reticencias de Orff a falar do seu pasado, s\u00e1bese que provi\u00f1a dunha familia b\u00e1vara, de certa actividade nas forzas militares alem\u00e1s. Orff estudou na Academia de M\u00fasica de M\u00fanic at\u00e9 1914. Despois serviu nas forzas armadas do seu pa\u00eds durante a primeira guerra mundial. Rematada a guerra, regresou a M\u00fanic para continuar coa s\u00faa formaci\u00f3n musical. En 1925 Orff funda conxuntamente con Dorothea G\u00fcnter Schulle unha escola para actividades f\u00edsicas, m\u00fasica e danza, nesta cidade. Ao longo deste per\u00edodo desenvolve as s\u00faas teor\u00edas sobre educaci\u00f3n musical.\nCanto a asociaci\u00f3n de Orff co nazismo, esta nunca foi comprobada. Carmina Burana, a s\u00faa peza m\u00e1is famosa, gozou en calquera caso de gran popularidade na Alema\u00f1a do nazismo. Por outra banda, Orff ti\u00f1a unha forte amizade con Kurt Huber, un dos fundadores do movemento de resistencia de Die Wei\u00dfe Rose (A rosa branca), que foi condenado a morte polo Volksgerichtshof e executado polos nazis en 1943. Despois da segunda guerra mundial, Orff alegou ter sido membro do grupo da resistencia, pero non hai evidencias ag\u00e1s a s\u00faa propia testemu\u00f1a.\nO compositor foi enterrado en Andechs en 1982.\nTraballo musical.\nOrff \u00e9 co\u00f1ecido por Carmina Burana (1937), unha cantata. \u00c9 a primeira dunha trilox\u00eda titulada Trionfi, que tam\u00e9n incl\u00fae \"Catulli Carmina\" e \"Trionfo di Afrodite\". Estas composici\u00f3ns reflicten o seu interese pola poes\u00eda medieval. O traballo baseouse no verso er\u00f3tico do s\u00e9culo XIII dun manuscrito chamado Codex latinus monacensis, atopado nun mosteiro da Baviera en 1803, que fora escrito polos goliardos. A pesar de ser moderno nalgunhas das s\u00faas composici\u00f3ns, Orff soubo capturar o esp\u00edrito da era medieval na s\u00faa trilox\u00eda. Os poemas medievais foran escritos de forma arcaica en baixo alem\u00e1n e lat\u00edn.\nOrff non denominaba os seus traballos simplemente como \u00f3peras. Por exemplo, denominou a \"Der Moon\" (\"A L\u00faa\", en alem\u00e1n) (1939) coma unha M\u00e4rchenoper (ou \u00f3pera de conto de fadas). \"Die Kluge\" (A muller sabia) (1943).\nTraballo pedag\u00f3xico.\nNa pedagox\u00eda musical, Orff \u00e9 lembrado por Schulwerk (1930 - 1935). A utilizaci\u00f3n de instrumentos de percusi\u00f3n (xil\u00f3fonos, carill\u00f3ns, metal\u00f3fonos etc.) permite aos rapaces a posibilidade de aprender m\u00fasica partindo de pezas musicais simples, ata chegar a pezas cunha complexidade manifesta."}
{"id": "35844", "revid": "23204", "url": "https://gl.wikipedia.org/wiki?curid=35844", "title": "King Kong", "text": "King Kong \u00e9 o nome dun xigantesco gorila ficticio, que prov\u00e9n da Illa Caveira, e que apareceu en varios filmes, debuxos animados, novelas e xogos de ordenador, moitos dos cales levan por t\u00edtulo o seu propio nome, como o gran cl\u00e1sico do cine de 1933, os remakes que se rodaron en 1976, 2005 e 2017 e numerosas secuelas.\nA versi\u00f3n de Toho.\nA versi\u00f3n de Toho da versi\u00f3n orixinal de Hollywood apareceu en Toho Studios co filme King Kong vs Godzilla, e m\u00e1is tarde en King Kong Escapes. Este Kong difer\u00eda moito do orixinal en tama\u00f1o e capacidade.\nO seu King Kong era m\u00e1is poderoso, posu\u00edndo unha forza f\u00edsica e resistencia como a de Godzilla. Ademais este Kong ti\u00f1a tam\u00e9n moita intelixencia. Tendo a capacidade de aprender e adaptarse ao estilo de loita do adversario, identificar e explotar as debilidades do seu inimigo, e usar o ambiente para emboscadas e trampas.\nEn King Kong vs Godzilla (1962), Kong foi aumentado de tama\u00f1o at\u00e9 os 45 metros de altura. Ademais posu\u00eda a capacidade de facerse m\u00e1is forte absorbendo enerx\u00eda el\u00e9ctrica. Cando estaba totalmente cargado, Kong pod\u00eda dirixir este poder contra un adversario por medio dun ataque el\u00e9ctrico.\nEn King Kong Escapes (1967), un filme independente vagamente baseado na serie animada de televisi\u00f3n The King Kong Show, Kong med\u00eda 20 metros de altura. Era m\u00e1is parecido ao Kong orixinal, en que el non ti\u00f1a poderes especiais, ademais da s\u00faa grande forza e intelixencia.\nA diferenza da versi\u00f3n de Hollywood, este Kong non vive na Illa da Caveira. Na primeira pel\u00edcula, viviu na Illa de Faro, mentres que no segundo filme, viv\u00eda en Mondo Island.\nO King Kong (da pel\u00edcula de King Kong vs Godzilla) foi recuperado para volver nun proxecto de 1966 da Toho chamado . Este filme ser\u00eda coproducido por Arthur Rankin Jr e a Jules Bass Production Company. Con todo, Arthur Rankin, Jr rexeitou o script por non estar o suficiente preto do estilo da s\u00faa serie de debuxos animados The King Kong Show, na que o proxecto se deber\u00eda basear."}
{"id": "35847", "revid": "23204", "url": "https://gl.wikipedia.org/wiki?curid=35847", "title": "C\u00edrculos Jos\u00e9 Antonio", "text": "Os C\u00edrculos Jos\u00e9 Antonio (CJA) foi un partido falanxista espa\u00f1ol. Ti\u00f1a como obxectivo mante-la ortodoxia falanxista, oporse \u00f3 capitalismo e reorganizar a FE de las JONS. Os CJS acusaron \u00f3 franquismo de terxiversar e deforma-lo nacionalsindicalismo.\nHistoria.\nForon fundados en 1960 como asociaci\u00f3n. Editou o bolet\u00edn \"Es As\u00ed\" (1962) que foi secuestrado e prohibido polo r\u00e9xime franquista, e os C\u00edrculos entraron nun per\u00edodo de represi\u00f3n e crise do que non se recuperaron ata que en 1965 Diego Horrillo foi elixido xefe do C\u00edrculo de Madrid e se procedeu \u00e1 reorganizaci\u00f3n. En 1970 organizou as denominadas Juntas Promotoras da Falange Espa\u00f1ola por se se aprobaba a regulamentaci\u00f3n das asociaci\u00f3ns pol\u00edticas. En abril de 1972 constitu\u00eduse en Madrid a Xunta Nacional de Mando dos C\u00edrculos Jos\u00e9 Antonio e a Junta Promotora Nacional de Falange Espa\u00f1ola de las JONS baixo a presidencia de Diego M\u00e1rquez Horrillo para dar unha estrutura \u00f3s diversos c\u00edrculos locais, que en 1974 eran 82.\nEn marzo de 1977 constitu\u00eduse como partido pol\u00edtico, e concorreron \u00e1s elecci\u00f3ns xerais do 15 de xu\u00f1o dese ano como Asociaci\u00f3n C\u00edrculos de Jos\u00e9 Antonio. Obtiveron s\u00f3 8.184 votos (0,04 %), e non presentaron candidaturas en ningunha provincia galega. Xa en abril de 1979 integrouse na Falange Espa\u00f1ola de las JONS."}
{"id": "35848", "revid": "98629", "url": "https://gl.wikipedia.org/wiki?curid=35848", "title": "Saudade", "text": "Saudade \u00e9 unha palabra de dif\u00edcil definici\u00f3n nas linguas galega e portuguesa. Expresa un sentimento afectivo primario, pr\u00f3ximo \u00e1 melancol\u00eda, estimulado pola distancia temporal ou espacial a algo amado e que implica o desexo de resolver esa distancia. Manuel de Melo definiuna como \"bem que se pade\u00e7e y mal de que se gosta\" en 1660. A palabra \"saudade\" foi adoptada por algunhas outras linguas na s\u00faa forma orixinal, dada a dificultade de traducila.\nEtimolox\u00eda.\nSobre a orixe da palabra \"saudade\" non hai un consenso amplo entre os diferentes autores.\nA hip\u00f3tese que explica a s\u00faa orixe a partir da voz latina \"solitate\" \u00e9 defendida por numerosos autores dende mediados do s\u00e9culo XIX ata os nosos d\u00edas. Esta hip\u00f3tese est\u00e1 moi estendida, pero pouco fundamentada. A modo de exemplo, a hip\u00f3tese evolutiva exposta por A. Cortesao no 1900 (\"Solitate &gt; *su\u00efdade &gt; *soadade &gt; *suadade &gt; sa\u00fcdade\") consid\u00e9rase hoxe totalmente inveros\u00edmil. Mesmo entre os partidarios da orixe latina hai diverxencias no relativo \u00e1s relaci\u00f3ns cronol\u00f3xicas das diversas formas e \u00f3s seus significados respectivos.\nCarolina Micha\u00eblis de Vasconcelos en 1922 defend\u00eda a orixe da palabra \"saudade\" no plural feminino latino \"solitatem\", nun ensaio que exced\u00eda en moito a simple an\u00e1lise etimol\u00f3xica, adentr\u00e1ndose no literario. C. Bastos trataba en 1914 as relaci\u00f3ns entre as diferentes formas da palabra \"saudade\" en galego e portugu\u00e9s. Jos\u00e9 Luis Varela advirte a imposibilidade dunha orixe en \"solitatem\". Segundo Joaquim de Carvalho, a palabra deriva do adxectivo e adverbio latino \"solu\", que liga o significado de \"saudade\" \u00f3 de \"soidade\". Karl Vossler menciona alusi\u00f3ns \u00e1 voz \u00e1rabe \"saud\u00e1\", que significa hipocondr\u00eda, melancol\u00eda, des\u00e1nimo, mal de coraz\u00f3n. Tam\u00e9n fala da influencia da palabra \"suave\", do lat\u00edn \"suavis\", polo emprego que fixeron dela os provenzais e os humanistas.\nHoxe cont\u00e9mplanse tres hip\u00f3teses que non recorren a procesos de evoluci\u00f3n fon\u00e9tica regular para explicar a forma moderna da palabra \"saudade\":\nAntes de chegar \u00e1 forma actual de \"saudade\", empreg\u00e1ronse en diferentes momentos e lugares \"so\u00ebdade\", \"soidade\" e \"suidade\". A primeira cons\u00e9rvase na poes\u00eda antiga como arca\u00edsmo ata entrado o s\u00e9culo XV e \u00e9 recuperada por Rosal\u00eda e Curros na s\u00faa poes\u00eda. A segunda foi empregada por don Din\u00eds. A terceira tam\u00e9n foi empregada por Rosal\u00eda. No s\u00e9culo XIV aparece, xunto a esta \u00faltima, a forma \"saudade\", que se impor\u00e1 finalmente.\nCaracter\u00edsticas.\nPerspectiva antropol\u00f3xica.\nA explicaci\u00f3n antropol\u00f3xica da saudade e as s\u00faas posibles causas foi obxecto de numerosas conxecturas. De entre elas, algunhas busc\u00e1bana en raz\u00f3ns de causa, como as que falan da paisaxe maternal, a situaci\u00f3n de illamento ou o medo \u00f3 mar; outras son de tipo hist\u00f3rico, como a suposici\u00f3n do celtismo, as conquistas e descubrimentos de Portugal ou a preservaci\u00f3n da identidade fronte a Castela; outras de tipo sociol\u00f3xico, como a emigraci\u00f3n ou a insolidariedade social; ou de tipo psicol\u00f3xico, como o car\u00e1cter introvertido, os diversos intentos de regreso \u00e1 seguridade primordial mediante o instinto da morte, do que falaba o doutor Novoa Santos, ou o regreso subconsciente ao seo materno.\nOutras explicaci\u00f3ns te\u00f1en en conta as posibles equivalencias con caracter\u00edsticas emocionais doutros lares, en particular cos que caracterizan a un pobo. O \"hiraeth\" gal\u00e9s (o sentimento de ter perdido algo que un ti\u00f1a, algo que xa non \u00e9 seu), a D\u00f3r romanesa, a \"Sehnsucht\" xerm\u00e1nica, a \"se\u00f1ard\u00e1\" asturiana ou a \"anyoran\u00e7a\" catal\u00e1.\nAo dicir de don Duarte, rei de Portugal, \"suidade propriamente he sentido que o cora\u00e7om filha por se achar partido da presen\u00e7a d'alg\u00f9a pessoa ou pessoas que muito per afei\u00e7om ama, ou espera cedo de seer [partido]\". Moitos autores te\u00f1en indagado sobre o motivo da aparici\u00f3n do sentimento saudoso, en especial sobre a s\u00faa identificaci\u00f3n xeogr\u00e1fica co noroeste da Pen\u00ednsula Ib\u00e9rica. \u00c9 recorrente atribu\u00edr tal explicaci\u00f3n \u00e1 orixe celta do pobo galego. S.G. Morley, falando de Rosal\u00eda de Castro, afirma que os antepasados celtas dos actuais galegos deixaron nestes unha pasividade e unha melancol\u00eda ben diferentes do robusto modo de ser dos castel\u00e1ns. Para Joaquim de Carvalho, a explicaci\u00f3n desta localizaci\u00f3n non \u00e9 allea \u00e1 orixe c\u00e9ltica. Unamuno sup\u00f3n a orixe da saudade nas formas da paisaxe galega, \"un paisaje habitable, que seduce como un nido incubador de morri\u00f1as y saudades\". Na mesma li\u00f1a, Gerald Brenan ve na saudade unha orixe indubidablemente clim\u00e1tica: os ventos atl\u00e1nticos proporci\u00f3nanlle a Galicia o mesmo esp\u00edrito l\u00e1nguido que a Irlanda e \u00e1s Illas H\u00e9bridas. Isto at\u00f3pase nos di\u00e1logos de Mart\u00edn Codax co seu mar.\nEn calquera caso, a saudade aparece como un fen\u00f3meno caracter\u00edstico do eido cultural luso-galaico, inclu\u00edndo neste as terras de ultramar. A diferenza m\u00e1is significativa entre a saudade e outros estados pr\u00f3ximos \u00e1 nostalxia radica en como a perciben as persoas que a senten. Tense detectado unha percepci\u00f3n positiva da saudade entre grupos de emigrantes brasileiros. De feito a saudade \u00e9 percibida con frecuencia como unha parte substancial da identidade nacional do Brasil. O obxecto da saudade non \u00e9 unha persoa ou unha cousa concreta, sen\u00f3n unha referencia simb\u00f3lica \u00f3 lugar de orixe.\nPerspectiva filos\u00f3fica.\nRam\u00f3n Pi\u00f1eiro escribiu en 1953 un ensaio titulado \"Para unha filosof\u00eda da saudade\", que \u00e9 considerado a m\u00e1is profunda investigaci\u00f3n sobre este tema dende unha perspectiva filos\u00f3fica. Segundo di Pi\u00f1eiro, a saudade \u00e9 un estado de \u00e1nimo derivado dun sentimento de soidade. Por tanto, as diversas formas de soidade derivan en diferentes modos de saudade: a que o home aprecia nas s\u00faas circunstancias (obxectiva), e a que vive na s\u00faa intimidade (subxectiva). A frecuente identificaci\u00f3n entre \"saudade\" e \"morri\u00f1a\" nace da confusi\u00f3n de termos achegados, pero o que caracteriza \u00e1 morri\u00f1a \u00e9 a tristura depresiva, mentres que a saudade est\u00e1 caracterizada pola carencia de significaci\u00f3n psicol\u00f3xica. A identificaci\u00f3n da saudade coa \"Sehnsucht\" dos alem\u00e1ns, proposta no seu d\u00eda por Jos\u00e9 Luis Varela, af\u00e1staa da s\u00faa acepci\u00f3n de nostalxia dun ben perdido para considerala a procura dun obxecto desco\u00f1ecido que se sente necesario. Celestino Fern\u00e1ndez de la Vega, pola s\u00faa parte, identifica a saudade coa angustia como a entend\u00eda Heidegger, sen reparar en que a saudade carece da dimensi\u00f3n temporal da angustia.\nEn continuidade co pensamento de Pi\u00f1eiro, o Padre Antonio Pereira Dias de Magalh\u00e2es c\u00e9ntrase m\u00e1is nunha saudade \"positiva\", a da esperanza e do sentimento de presenza de Deus. Outros autores te\u00f1en formulado teor\u00edas como a da \u201cinterpretaci\u00f3n pante\u00edsta\u201d de Daniel Cortez\u00f3n ou as de Paul Tillich e Hans Urs von Balthasar sobre a coraxe e a angustia, respectivamente.\nEn 1980 Andr\u00e9s Torres Queiruga ingresou como acad\u00e9mico da Real Academia Galega coa lectura do discurso \"Nova aproximaci\u00f3n a unha filosof\u00eda da saudade\", respondido por Ram\u00f3n Pi\u00f1eiro. Segundo as propias palabras de Torres Queiruga, \"quixera aportar algunha clarificaci\u00f3n sistem\u00e1tica en orde a unha delimitaci\u00f3n fenomenol\u00f3xica e a unha clarificaci\u00f3n ontol\u00f3xica da experiencia da saudade\". Torres Queiruga aborda o dilema da saudade entendida como singularidade do pobo luso-galaico. Segundo el di, se a saudade \u00e9 algo exclusivo e peculiar deixa de ser humano e comunicable, aparece como algo superficial na s\u00faa particularidade; pero se, pola contra, \u00e9 algo universal p\u00e9rdese un dos signos mais diferenciais da nosa literatura e da nosa cultura. \u00c1 luz da clasificaci\u00f3n de Scheler, que diferenza sentimentos sensibles, corporais e vitais, an\u00edmicos e espirituais, Torres Queiruga localiza a saudade entre estes \u00faltimos e identifica nela unha intencionalidade concreta: a de experimentar \u00f3 suxeito en si mesmo. Nun percorrido pola literatura galego-portuguesa descobre o seu car\u00e1cter paradoxal, que explica ben a tendencia da saudade \u00e1 polarizaci\u00f3n.\nPerspectiva literaria.\nLiteratura medieval.\nSuponse nas Cantigas de amor e de amigo, de marcada influencia provenzal, un profundo convencionalismo formal. A pesar disto, Men\u00e9ndez Pelayo percibe nelas un fondo de melancol\u00eda, especialmente nas imitaci\u00f3ns populares dos grandes cancioneiros galego-portugueses. Outros autores como Alda Tes\u00e1n e Rodrigues Lapa consideran que as cantigas de amor conte\u00f1en un fondo de maior verosimilitude psicol\u00f3xica, m\u00e1is afastada de convencionalismos cortes\u00e1ns. Para Salvador de Madariaga a influencia francesa non foi m\u00e1is que un est\u00edmulo que botou ra\u00edces nos sentimentos e nas tendencias innatos do pobo galego. Pierre Le Gentil, \u00f3 falar da tradici\u00f3n l\u00edrica peninsular, afirma que as cantigas de amor e de amigo renuncian a buscar a dificultade e s\u00f3 cultivan un reducido n\u00famero de recursos, co que o resultado non \u00e9 unha poes\u00eda intelectual.\nA poes\u00eda de Bernal de Bonaval, eminentemente amorosa, expresa frecuentemente a saudade que o namorado padece por ausencia da s\u00faa amada, lamentando incluso os d\u00edas vividos antes de co\u00f1ecela. Este sentimento \u00e9 o que Dom Duarte chama \"saudade triste\": \"quando aquela lembran\u00e7a faz sentir grande desejo (...) de tornar a tal estado ou conversa\u00e7om, con esta suidade vem nojo ou tristeza m\u00e1is que prazer\". En cantigas de Pedro de Ver, a nai da namorada preg\u00fantalle o motivo da s\u00faa saudade, que non \u00e9 outro que a ausencia do seu amado. Nuno Fernandes Torneol e Johan Zorro tam\u00e9n recorren \u00e1 saudade nacida da ausencia. As \"Sete cantigas de amigo\" de Mart\u00edn Codax son todas elas, en boca de Carolina Vasconcelos, queixas saudosas, lamentos, suspiros exhalados por bocas femininas que, en contacto coa natureza, falan \u00e1s ondas do mar en mon\u00f3logos nos que confesan m\u00e1goas e esperanzas, a fin de aliviar o coraz\u00f3n oprimido. Na extensa obra de don Din\u00eds de Portugal hai un intento salientable de interpretar de modo fiel a mente feminina, constru\u00edndo unha definici\u00f3n po\u00e9tica da psicolox\u00eda amorosa.\nXa entre os autores inclu\u00eddos habitualmente na escola galego-castel\u00e1, Mac\u00edas o Namorado e Xo\u00e1n Rodr\u00edguez de Padr\u00f3n traballaron tam\u00e9n co tema da saudade amorosa. Mac\u00edas \u00e9 continuador da tradici\u00f3n l\u00edrica galego-portuguesa, \u00e1 que engade unha visi\u00f3n rom\u00e1ntica que non precisa de ausencia nin de separaci\u00f3n para sentir a \"negrura da alma\". Xo\u00e1n Rodr\u00edguez de Padr\u00f3n pecha o \u00faltimo cap\u00edtulo da escola galego-portuguesa, a\u00ednda que s\u00f3 se conservan composici\u00f3ns s\u00faas en castel\u00e1n. Trasladou \u00e1s s\u00faas coplas unha vaguidade m\u00edstica e un sentimentalismo apaixonado que son herdeiros da escola que lle precedeu.\nRexurdimento.\nCentos de anos m\u00e1is tarde, no s\u00e9culo XIX, produciuse o renacer das letras galegas, entre autores que non eran co\u00f1ecedores desta rica produci\u00f3n medieval (os \"Cancioneiros\" non sa\u00edran a\u00ednda dos arquivos). Esta literatura de novo cu\u00f1o, especialmente a poes\u00eda, recolleu de novo a saudade como tema, alentada polo romanticismo en voga. A obra dos primeiros poetas do Rexurdimento insp\u00edrase no sentimento da terra e da raza, sexa por morri\u00f1a dun pasado lendario ou por separaci\u00f3n da terra patria. A emigraci\u00f3n galega a Am\u00e9rica esperta sentimentos de perda nos que marchan, pero tam\u00e9n nos que quedan, e uns e outros ser\u00e1n proclives a recibir con agrado as composici\u00f3ns po\u00e9ticas que reflicten este sentimento. Ademais, frecuentemente os poetas responden a personalidades saudosas que buscan reconstru\u00edr na s\u00faa poes\u00eda un tempo e un lugar que non atopan no mundo no que viven.\nA poes\u00eda de Francisco A\u00f1\u00f3n, cuxa vida azarosa o levou en ocasi\u00f3ns lonxe da terra ata a s\u00faa morte en Madrid, est\u00e1 sempre impregnada dunha nostalxia dos tempos perdidos e dun desexo de retornar. A s\u00faa obra tivo especial eco entre os emigrantes galegos en Am\u00e9rica, que atopaban nela expresadas as sensaci\u00f3ns que experimentan os que viven lonxe da s\u00faa terra. A de Juan Manuel Pintos \u00e9 unha poes\u00eda m\u00e1is descritiva, pero inspirada nos infortunios da xente do campo. O lirismo de Alberto Camino foi tachado \u00e1s veces de mol e pega\u00f1ento, case feminino. O mesmo retoma n\"'O desconsolo\" o motivo medieval da saudade do namorado pola ausencia da s\u00faa amada, agora afastada del pola morte, motivo m\u00e1is rom\u00e1ntico; ou a dor da nai que perde \u00f3 seu fillo, en \"Nai chorosa\"; ou a saudade do emigrado en \"Lexos d'ela\", escrita probablemente durante a s\u00faa estancia en Madrid.\nNa obra de Rosal\u00eda de Castro, en especial nas s\u00faas composici\u00f3ns po\u00e9ticas, a saudade est\u00e1 moi presente. Robert Havard analiza a s\u00faa presenza na s\u00faa poes\u00eda e aprecia nela aspectos relativos \u00e1 orfandade, \u00e1 desolaci\u00f3n, \u00f3 martirio e \u00f3 pecado. As vicisitudes vitais de Rosal\u00eda orixinar\u00edanlle un sentimento de abandono e de perda que quedou expresado na s\u00faa poes\u00eda como un desexo de recuperar algo perdido, como saudade do que xa se foi. Segundo Torres Queiruga, \"Rosal\u00eda \u00e9 unha m\u00edstica que non pasou da noite escura. (...) Abondar\u00eda con comparar a s\u00faa simbolox\u00eda coa de Xo\u00e1n da Cruz nesa etapa: deserto, sede, abismo, sepulcro, sombra, falta de ar, agua que afoga, lume que abrasa, noite, morte, loita... son temas do m\u00edstico que todos eles poden atopar versos paralelos na poetisa\".\nO \"Saudosismo\".\nO Saudosismo \u00e9 unha corrente cultural, literaria, pol\u00edtica e filos\u00f3fica nacida do Neorromanticismo. O Saudosismo tivo como \u00f3rgano de expresi\u00f3n a revista \"A \u00c1guia\", fundada en 1910, nun ambiente revolto pola recente proclamaci\u00f3n da Rep\u00fablica Portuguesa, as posteriores tentativas de restauraci\u00f3n mon\u00e1rquica e a proximidade da primeira guerra mundial. Os seguidores do Saudosismo agrup\u00e1banse na sociedade Renascen\u00e7a Portuguesa, que pretend\u00eda \"revelar a 'alma lusitana', integr\u00e1-la nas suas qualidades essenciais e origin\u00e1rias\".\nO poeta Teixeira de Pascoaes, figura central do Saudosismo, falaba desde as p\u00e1xinas d\"'A \u00c1guia\" da \"alma excepcional, instintivamente naturalista e m\u00edstica, que criou a saudade, promessa de uma nova civiliza\u00e7\u00e3o lusitana\". Dende 1911 \"A \u00c1guia\" ser\u00eda o \u00f3rgano de expresi\u00f3n da Renascen\u00e7a. O \"Saudosismo\" foi definido por Pascoaes como celebraci\u00f3n da saudade, na cal v\u00eda \"o pr\u00f3prio sangue espiritual da Ra\u00e7a; o seu estigma divino, o seu perfil eterno\". Se a saudade \u00e9 un fen\u00f3meno eminentemente portugu\u00e9s, expresar\u00eda a alma lusitana.\nNunha vaga definici\u00f3n, Pascoaes afirma: \"Eu chamei Saudosismo ao culto da alma p\u00e1tria representada pela Saudade erigida en Pessoa divina e orientadora da nossa actividade liter\u00e1ria, art\u00edstica, religiosa, filos\u00f3fica e mesmo social\"."}
{"id": "35849", "revid": "56817", "url": "https://gl.wikipedia.org/wiki?curid=35849", "title": "Acromegalia", "text": "A acromegalia \u00e9 unha desorde hormonal que se produce por unha actividade excesiva da gl\u00e1ndula pituitaria. Caracter\u00edzase polo desenvolvemento excesivo dos \u00f3sos terminais do esqueleto e esaxeraci\u00f3n dos trazos faciais pola deformaci\u00f3n \u00f3sea."}
{"id": "35850", "revid": "5863", "url": "https://gl.wikipedia.org/wiki?curid=35850", "title": "Jos\u00e9 Mar\u00eda de Areilza", "text": "Jos\u00e9 Mar\u00eda de Areilza y Mart\u00ednez de Rodas, Conde de Motrico, nado en Portugalete o 3 de agosto de 1909 e finado en Madrid o 22 de febreiro de 1998, foi un pol\u00edtico e diplom\u00e1tico espa\u00f1ol.\nTraxectoria.\nFillo de Enrique de Areilza e da Condesa de Rodas. Estudou Dereito en Salamanca e Enxe\u00f1er\u00eda en Bilbao. Membro da Uni\u00f3n Mon\u00e1rquica, foi candidato \u00f3 congreso en 1934. Participou na fusi\u00f3n de Falange Espa\u00f1ola y las JONS. Combateu na Guerra civil espa\u00f1ola cos sublevados e foi alcalde de Bilbao trala ocupaci\u00f3n da cidade e ata 1939. Deixou a alcald\u00eda para ser director xeral do Ministerio de Industria ata 1940.\nPosteriormente foi embaixador na Arxentina (1947-50), Estados Unidos (1954-60) e Francia (1960-64). Dimitiu como embaixador en Par\u00eds por discrepancias co r\u00e9xime franquista e foi nomeado en 1964 secretario do Consello Privado de Xo\u00e1n de Borb\u00f3n. Por decisi\u00f3n do Rei Xo\u00e1n Carlos I, Carlos Arias Navarro nomeouno ministro de Asuntos Exteriores no primeiro goberno da monarqu\u00eda o 15 de decembro de 1975, consagrando o seu labor \u00e1 aceptaci\u00f3n da monarqu\u00eda e o seu proxecto de cambio democr\u00e1tico no \u00e1mbito internacional.\nFundou con P\u00edo Cabanillas en 1976 o Partido Popular, integrado despois na UCD, partido que deixou por desavinzas con Adolfo Su\u00e1rez. En 1979 foi elixido deputado por Coalici\u00f3n Democr\u00e1tica, creada por Manuel Fraga. En 1981 foi elixido presidente da Asemblea Parlamentaria do Consello de Europa. Presentouse \u00e1s elecci\u00f3ns de 1982 coa UCD e foi elixido en 1987 membro da Real Academia de la Lengua Espa\u00f1ola.\nObras.\nAo longo da s\u00faa vida, Jos\u00e9 Mar\u00eda de Areilza escribiu m\u00e1is de tres mil artigos de prensa. No ano 1986 recibiu o Premio Espasa de Ensaio pola s\u00faa obra \"La Europa que queremos\" (A Europa que queremos), escrita con ocasi\u00f3n da entrada de Espa\u00f1a na Uni\u00f3n Europea."}
{"id": "35851", "revid": "98629", "url": "https://gl.wikipedia.org/wiki?curid=35851", "title": "Aliados da segunda guerra mundial", "text": " \nOs Aliados eran os estados opostos \u00e1s Potencias do Eixe durante a segunda guerra mundial.\nAlianzas formais durante a guerra.\nAliados orixinais.\nOs aliados orixinais foron aqueles estados que lle declararon a guerra \u00e1 Alema\u00f1a nazi trala s\u00faa invasi\u00f3n de Polonia en setembro de 1939.\nEstes pa\u00edses estaban aliados entre eles por unha rede de pactos de defensa com\u00fan e pactos de alianzas militares asinados antes da guerra. A Alianza Franco-Brit\u00e1nica databa da \"Entente Cordiale\" de 1904 e a Tripla Entente de 1907, activadas durante a primeira guerra mundial. A Alianza Franco-Polaca fora asinada en 1921 e renovada en 1927 e 1939. O Pacto de Defensa Com\u00fan Polaco-Brit\u00e1nico asinado o 25 de agosto de 1939 establec\u00eda promesas de asistencia militar mutua entre os estados no caso de que alg\u00fan deles fose atacado por Alema\u00f1a.\nAs colonias brit\u00e1nicas, francesas e holandesas loitaron xunto \u00f3s pa\u00edses da metr\u00f3pole, e moitos deles continuaron coa loita despois de que estes foran ocupados.\nPolonia.\nPolonia nunca se converteu en membro oficial do Terceiro Reich e o Goberno polaco no exilio despois de 1939 continuou coas contribuci\u00f3ns polacas na segunda guerra mundial en varias frontes con centos de milleiros de membros do ex\u00e9rcito polaco en Francia e no Reino Unido, e co Armia Krajowa (ex\u00e9rcito do interior) na Polonia ocupada. A Uni\u00f3n Sovi\u00e9tica, por\u00e9n, non reco\u00f1eceu o Goberno e en 1943 organizou o ex\u00e9rcito popular polaco baixo o mando de Rokossovsky, arredor do cal foi constru\u00eddo o estado sucesor da posguerra da Rep\u00fablica Popular de Polonia en 1952.\nA Comunidade Brit\u00e1nica de Naci\u00f3ns.\nAdemais do Reino Unido, varios membros independentes da Comunidade Brit\u00e1nica de Naci\u00f3ns declararon a guerra a Alema\u00f1a por separado, alg\u00fans no mesmo d\u00eda e outros pouco despois. Estes pa\u00edses foron: Canad\u00e1, Australia, Nova Zelandia, Terra Nova (que non foi parte do Canad\u00e1 at\u00e9 1949) e Sur\u00e1frica.\nO Imperio Indio (a \u00e1rea da Rep\u00fablica da India, Paquist\u00e1n e Bangladesh) e a maior\u00eda das colonias brit\u00e1nicas arredor do mundo estaban controlados por Gran Breta\u00f1a e polo tanto comezaron coas hostilidades coa declaraci\u00f3n de guerra brit\u00e1nica. O Imperio Indio tivo 1.500.000 v\u00edtimas civ\u00eds, m\u00e1is que o Reino Unido. Tam\u00e9n contribu\u00edu con 2.500.000 militares e sufriu a perda de 87.000 homes, m\u00e1is que calquera outro pa\u00eds da Commonwealth, ag\u00e1s Reino Unido.\nO Grupo de Oslo.\nO Grupo de Oslo era unha organizaci\u00f3n de pa\u00edses oficialmente neutrais. Catro membros xunt\u00e1ronse m\u00e1is adiante \u00f3s aliados, como gobernos no exilio: o Reino de Noruega, o Reino dos Pa\u00edses Baixos, o Reino de B\u00e9lxica e o Gran Ducado de Luxemburgo.\nA Rep\u00fablica de Finlandia foi invadida pola USSR o 30 de novembro de 1939 . M\u00e1is tarde Finlandia e o Reino de Dinamarca un\u00edronse formalmente \u00f3 Pacto Anti-Comintern do Eixo. O Reino de Suecia permaneceu oficialmente neutral. Seguindo \u00f3 armisticio de Moscova de setembro de 1944, Finlandia entrou de feito nos aliados e loitou contra as forzas alem\u00e1s. Isto levou a unha serie de enfrontamentos chamados Guerra de Laponia.\nDinamarca foi invadida polos alem\u00e1ns o 9 de abril de 1940. O Goberno dan\u00e9s non declarou a guerra e rendeuse o mesmo d\u00eda, coa idea de que manter\u00eda control sobre os asuntos internos. Non se formou ning\u00fan Goberno no exilio. Os daneses loitaron a car\u00f3n tanto dos aliados como das potencias do eixo. Islandia e Groenlandia, que estaban respectivamente unida con Dinamarca e sendo colonia danesa, foron ocupadas polos aliados durante a maior\u00eda da guerra. As forzas brit\u00e1nicas tomaron o control de Islandia en 1940. As forzas dos Estados Unidos, malia seren oficialmente neutrais no momento, ocuparon Groenlandia o 9 de abril de 1941. Os EEUU tam\u00e9n controlaron Islandia a partir do 7 de xullo de 1941. Islandia declarou a total independencia de Dinamarca en 1944, pero xamais declarou a guerra a ning\u00fan dos poderes do eixo.\nPortugal.\nA pesar de que Portugal permaneceu oficialmente neutral, a Alianza Anglo-Portuguesa foi recorrida na segunda guerra mundial para o establecemento dunha base aliada nas Illas Azores. Portugal protestou pola ocupaci\u00f3n do Timor portugu\u00e9s polas forzas aliadas en 1942, pero non ofreceu resistencia activa. A colonia foi subsecuentemente ocupada polo Xap\u00f3n, e os cidad\u00e1ns portugueses e timorenses axudaron \u00f3s aliados a loitar contra o Xap\u00f3n. Macau tam\u00e9n foi ocupado polo Xap\u00f3n.\nDeclaraci\u00f3n das Naci\u00f3ns Unidas do 1 de xaneiro de 1942.\nOs 26 pa\u00edses asinantes foron os seguintes:\nDurante a declaraci\u00f3n de 1942 adher\u00edronse M\u00e9xico, Filipinas, e Etiop\u00eda; nos catro primeiros meses de 1943, adher\u00edronse Iraq, Brasil, e Bolivia.\nComintern.\nAs seguintes forzas socialistas e prosovi\u00e9ticas tam\u00e9n combateron contra as Potencias do Eixo antes ou durante a segunda guerra mundial.\nUni\u00f3n Panamericana.\nOs membros da Uni\u00f3n Panamericana, que eran todos neutrais entre 1939 e 1941, formaron un pacto de mutua defensa nunha conferencia de Ministros de Asuntos Exteriores na Habana, dende o 21 de xullo \u00f3 30 de xullo de 1940. A Declaraci\u00f3n de Asistencia Rec\u00edproca e Cooperaci\u00f3n para a Defensa das Naci\u00f3ns das Am\u00e9ricas foi parte da Acta Final da Segunda Reuni\u00f3n de Ministros de Asuntos Exteriores das Rep\u00fablicas Americanas na Habana, Cuba, 30 de xullo de 1940. Houbo 21 asinantes: \nEn xullo de 1944, unha Forza Expedicionaria Brasileira de 25.000 membros uniuse \u00f3s aliados na Campa\u00f1a de Italia. En 1945, o \"Escuadr\u00f3n 201\" da Forza A\u00e9rea Mexicana uniuse \u00e1 U.S. Far East Air Force, durante a campa\u00f1a de Filipinas. Os outros pa\u00edses deste grupo contribu\u00edron con unidades de apoio ou pequenas forzas de combate."}
{"id": "35852", "revid": "1131", "url": "https://gl.wikipedia.org/wiki?curid=35852", "title": "Rodolfo Ares", "text": "Rodolfo Ares Taboada, nado en Pena do Souto (O Navallo, Ri\u00f3s) o 25 de xu\u00f1o de 1954 e finado en Bilbao o 26 de xaneiro de 2023, foi un pol\u00edtico vasco de orixe galega.\nTraxectoria.\nViviu en Bilbao desde neno (barrio de Otxarkoaga), onde emigrou a s\u00faa familia. Estudou mestr\u00eda industrial. En Bilbao entrou na UXT e o PSOE en 1977 e na que foi concelleiro entre 1983 e 1990. Dende 1994 foi deputado no Parlamento Vasco, foi tam\u00e9n voceiro do grupo dos socialistas vascos (2000-2005).\nFoi un dos participantes na delegaci\u00f3n do PSE nas conversas, no Mosteiro de Loiola, entre EAJ-PNV, PSE-EE e Batasuna), durante o cesamento do fogo de ETA de 2006, facendo equipo de negociaci\u00f3n co presidente da secci\u00f3n de \u00e9uscaro do PSOE, Jes\u00fas Eguiguren. M\u00e1is tarde, durante o per\u00edodo inmediatamente anterior \u00e1s elecci\u00f3ns municipais e provinciais, formou parte da delegaci\u00f3n que se reuniu en Xenebra, \"in extremis\", coas delegaci\u00f3ns de ETA e Batasuna, coa axuda de observadores internacionais (o goberno su\u00edzo, Fundaci\u00f3n Henry Dunant, os gobernos brit\u00e1nicos e noruegu\u00e9s, e o Sinn F\u00e9in, entre outros). Ambos os procesos resultaron infrutuosos, resumidos na creba formal da tregua de ETA o 14 de xu\u00f1o de 2007, co atentado na terminal 4 no Aeroporto de Madrid-Barajas, que ocasionou d\u00faas v\u00edtimas mortais.\nNo VIII Congreso do PSE-EE, celebrado en 2014, deixou a secretar\u00eda de Organizaci\u00f3n e as responsabilidades pol\u00edticas na primeira fila. Continuou por\u00e9n vencellado ao partido, participou nas negociaci\u00f3ns iniciais de formaci\u00f3n de goberno de Pedro S\u00e1nchez, e nos comit\u00e9s electorais de 2019, mais abandonou finalmente o Parlamento Vasco e xubilouse da pol\u00edtica."}
{"id": "35853", "revid": "1293", "url": "https://gl.wikipedia.org/wiki?curid=35853", "title": "Alcal\u00e1-zamora", "text": ""}
{"id": "35854", "revid": "5312", "url": "https://gl.wikipedia.org/wiki?curid=35854", "title": "Miguel Primo de Rivera", "text": "Miguel Primo de Rivera y Orbaneja, nado en Xerez da Fronteira (C\u00e1diz) o 8 de xaneiro de 1870 e finado en Par\u00eds o 16 de marzo de 1930, foi un militar e pol\u00edtico espa\u00f1ol. \nO 13 de setembro de 1923 encabezou un golpe de estado que rematou coa Restauraci\u00f3n borb\u00f3nica. Co apoio de Afonso XIII, Primo de Rivera instaurou unha ditadura de corte conservador e autoritario. Mant\u00edvose no poder at\u00e9 o 28 de xaneiro de 1930, cando se viu obrigado a dimitir ante o escaso apoio popular e a perda de confianza do rei Afonso XIII.\nTivo seis fillos, entre os que destacan Jos\u00e9 Antonio Primo de Rivera, fundador e l\u00edder de Falanxe, e Pilar Primo de Rivera, presidenta da Secci\u00f3n Femenina.\nTraxectoria.\nRa\u00edces familiares e primeiros anos de vida.\nA nai de Miguel, In\u00e9s de Orbaneja, pertenc\u00eda a unha familia de terratenentes xerezanos. O pai, tam\u00e9n chamado Miguel, proced\u00eda dunha familia de militares. Con todo, a familia viu reducirse os seus ingresos de maneira dr\u00e1stica a inicios dos anos 1880, a ra\u00edz dunha serie de investimentos desafortunados do pai. Para aliviar a situaci\u00f3n da familia, en abril de 1882, Miguel e o seu irm\u00e1n Jos\u00e9 foron enviados a Madrid a casa dun t\u00edo paterno, tam\u00e9n oficial do ex\u00e9rcito.\nCarreira militar.\nPrimo ingresou na Academia Militar de Toledo en 1884. Graduouse como alf\u00e9rez en 1889. A partir de ent\u00f3n a s\u00faa carreira militar foi prosperando baixo a protecci\u00f3n do seu t\u00edo Fernando, un alto mando do ex\u00e9rcito. \nFoi destinado por primeira vez a Melilla en outubro de 1893. Grazas a m\u00e9ritos de guerra, ascendeu de forma moi r\u00e1pida, obtendo o grao de capit\u00e1n e acadando a medalla de San Fernando. En 1895, logo de liderar a Tenientada, trasladouse a Cuba como axudante do capit\u00e1n xeneral Mart\u00ednez-Campos, para combater os independentistas cubanos.\nEn 1897 foi destinado \u00e1s Filipinas como axudante do seu t\u00edo Fernando, nomeado capit\u00e1n xeneral da illa. Despois de varios destinos en Espa\u00f1a, en novembro de 1908 foi ascendido a coronel. En agosto do ano seguinte chegou como voluntario a Melilla. Ata 1913 participou en numerosas misi\u00f3ns de guerra e en xullo de 1914 logrou o ascenso a xeneral, o primeiro da s\u00faa promoci\u00f3n. Neste per\u00edodo afianzouse o seu desexo de se converter nunha figura destacada da pol\u00edtica espa\u00f1ola, sost\u00e9ndose na camaradar\u00eda con outros militares africanistas.\nInicios na pol\u00edtica.\nEn outubro de 1915 foi nomeado gobernador militar de C\u00e1diz, cargo que ocupou at\u00e9 marzo de 1917. Foi destitu\u00eddo deste cargo tras pronunciar unha conferencia en que sostivo que Espa\u00f1a deb\u00eda abandonar o seu protectorado marroqu\u00ed, polo alto custo econ\u00f3mico da defensa deste territorio. \nSecas\u00ed, continuou ascendendo no escalaf\u00f3n militar e, baixo a protecci\u00f3n do seu t\u00edo Fernando, foi chamado para outros cargos pol\u00edticos, como o de Capit\u00e1n Xeneral de Valencia. Desde este posto comezou a despregar unha forte represi\u00f3n contra o movemento obreiro, en especial contra o sindicalismo anarquista. \nCon este aval, foi nomeado en 1922 para a capitan\u00eda xeneral de Catalu\u00f1a. En Barcelona, relacionouse estreitamente con Severiano Mart\u00ednez Anido, gobernador civil de Barcelona, e con Joaqu\u00edn Milans del Bosch, excapit\u00e1n xeneral. Durante o seu mandato favoreceu o espallamento dos \"Sindicatos Libres\"\u200b para a represi\u00f3n sindical polo que conseguiu os parab\u00e9ns dos empresarios industriais t\u00e9xtiles e dos propietarios agr\u00edcolas catal\u00e1ns. \nGolpe de estado.\nAo tempo, a situaci\u00f3n pol\u00edtica segu\u00edase deteriorando. Os actos terroristas que acabaron coa vida do presidente do goberno, Eduardo Dato en 1921 ou co cardeal de Zaragoza en 1923, conduciron a un total descr\u00e9dito do sistema da Restauraci\u00f3n e, desde 1921 a contorna de Primo vi\u00f1a alimentando a s\u00faa ambici\u00f3n para se converter nun dos protagonistas da vida pol\u00edtica espa\u00f1ola. \nPor outra banda, tralo desastre de Annual e a posterior investigaci\u00f3n de responsabilidades, o expediente Picasso, exist\u00eda un gran malestar no ex\u00e9rcito que aumentou cando este informe foi entregado ao Consello Supremo de Guerra e Mari\u00f1a que non acepta a exculpaci\u00f3n do Alto Comisario de Marrocos, D\u00e1maso Berenguer, e disp\u00f3n o seu enxuizamento para o 10 de xullo. Daquela, 4 dos m\u00e1is importantes mandos do ex\u00e9rcito que eran co\u00f1ecidos como o \"Cuadril\u00e1tero\" (Cavalcanti, Saro, Dab\u00e1n e Federico Berrenguer, irm\u00e1n de D\u00e1maso) comezan a dar os primeiros pasos para organizar un golpe de estado. A\u00ednda que a primeira opci\u00f3n fora o xeneral Francisco Aguilera, presidente do Consello Supremo de Guerra e senador vitalicio, pero quedou desacreditado tras un incidente co ministro de Xustiza, S\u00e1nchez Guerra. A seguir, pensouse en Miguel Primo de Rivera quen estaba ben visto pola s\u00faa actuaci\u00f3n en Catalu\u00f1a, na primavera de 1923, e que estaba relacionado con militares africanistas malia ter declarado con anterioridade posturas contrarias \u00e1 presenza no protectorado; motivo polo que fora cesado da Capitan\u00eda xeneral de Madrid.\nA inicios de setembro fixouse como data para o golpe o d\u00eda 14. Nos d\u00edas anteriores, Primo asegurouse de que ning\u00fan dos capit\u00e1ns xenerais se opo\u00f1er\u00eda ao pronunciamento. Temendo, con todo, que o golpe se frustrase, Primo decidiu adiantalo para a madrugada do 13 de setembro, en que sublevou as guarnici\u00f3ns acuarteladas en Catalu\u00f1a e convocou \u00e1 prensa para lanzar un manifesto. \nTal e como estaba previsto, non se rexistrou oposici\u00f3n. A primeira hora da ma\u00f1\u00e1 do d\u00eda 15, Primo tomou o tren para Madrid, onde foi recibido polo rei quen lle encomendou a formaci\u00f3n de goberno.\nA ditadura.\nA ditadura de Primo estenderase de setembro de 1923 a xaneiro de 1930. Polo xeral, a historiograf\u00eda distingue no seu goberno d\u00faas etapas:\nDirectorio militar.\nO 13 de setembro de 1923 Primo de Rivera, emite un manifesto en Barcelona, recibindo a aprobaci\u00f3n do rei Afonso XIII para emprender unha ditadura. Tras ser nomeado xefe do goberno polo rei, forma un Directorio Militar. Censura a prensa, sacrifica o sistema democr\u00e1tico e fecha o Parlamento. No ano seguinte asume persoalmente o Alto Comisariado de Marrocos, e a\u00ednda que no pasado se declarara partidario de abandonar o Protectorado, al\u00edase agora co goberno de Francia, e conxuntamente organizan unha campa\u00f1a contra Abd el-Krim, planeando o Desembarco de Alhucemas (1925); nese mesmo ano as operaci\u00f3ns franco-espa\u00f1olas acabaron coa Guerra de Marrocos.\nDirectorio civil.\nTras os \u00e9xitos de Marrocos, Primo de Rivera, non se retirou, sen\u00f3n que formou un Directorio Civil que se formalizou o 3 de decembro de 1925. Os membros m\u00e1is importantes eran Jos\u00e9 Calvo Sotelo (Ministro de Facenda), Mart\u00ednez Anido (Ministro de Gobernaci\u00f3n) etc.\nCo apoio dalgunhas partes do ex\u00e9rcito e dos partidos de extrema dereita, Primo de Rivera intentou levantar un r\u00e9xime que substitu\u00edra o parlamentarismo. Formou unha asemblea que ser\u00eda a encargada de redactar unha constituci\u00f3n, pero esta asemblea foi un fracaso.\nCreou o partido Uni\u00f3n Patri\u00f3tica Espa\u00f1ola (UPE). No campo da facenda e obras p\u00fablicas foi onde o r\u00e9xime conseguiu os seus maiores \u00e9xitos. Calvo Sotelo aliviou a d\u00e9beda p\u00fablica e monopolizou un sector chave: o petr\u00f3leo (CAMPSA). Nas obras mellor\u00e1ronse as estradas, portos etc.\nPero a ditadura ti\u00f1a moitas frontes de oposici\u00f3n: estudantes, pol\u00edticos, intelectuais, militares etc. Fronte a esta oposici\u00f3n e a carencia de apoio dos militares, , deixando crise econ\u00f3mica e a inviabilidade do sistema mon\u00e1rquico.\nCrise da ditadura, dimisi\u00f3n e exilio en Par\u00eds.\nO goberno de Primo comezou a dar os seus primeiros signos evidentes de desgaste a mediados de 1928. A contestaci\u00f3n universitaria, a crecente presi\u00f3n do movemento obreiro, dos grupos republicanos e do nacionalismo perif\u00e9rico sum\u00e1ronse \u00e1 incapacidade de lograr unha mobilizaci\u00f3n popular comparable ao do fascismo arredor da UPE. As\u00ed mesmo, os esc\u00e1ndalos de corrupci\u00f3n, o agravamento da diabetes que padec\u00eda Primo e o enfriamento das s\u00faas relaci\u00f3ns debilitaron a posici\u00f3n do ditador. \nSent\u00edndose abandonado e incapaz de seguir adiante co seu programa pol\u00edtico, Primo realizou o 26 de xaneiro de 1923 unha consulta aos capit\u00e1ns xenerais, pregunt\u00e1ndolles en que medida se declaraban partidarios do goberno. Case todos os militares consultados mostraron escaso apego ao r\u00e9xime, de modo que Primo presentou a s\u00faa renuncia a Afonso XIII na ma\u00f1\u00e1 do 28 de xaneiro de 1930. Este, por recomendaci\u00f3n de Primo, encargou ao xeneral D\u00e1maso Berenguer a formaci\u00f3n dun goberno que se manter\u00eda por pouco m\u00e1is dun ano, at\u00e9 a proclamaci\u00f3n da II Rep\u00fablica. \nUnha semana despois o xeneral partiu cara o seu exilio en Par\u00eds. O 16 de marzo, por complicaci\u00f3ns da diabetes, faleceu na cidade francesa.\nValoraci\u00f3n historiogr\u00e1fica.\nDurante o per\u00edodo democr\u00e1tico, os estudos sobre a ditadura de Primo experimentaron un gran avance. Nunha li\u00f1a aberta por Schlomo Ben Ami ou Javier Tussel nos anos oitenta, a valoraci\u00f3n da ditadura foi relativamente positiva, sobre todo se se compara coa do franquismo. Entre outras cuesti\u00f3ns, fac\u00edase fincap\u00e9 na extensi\u00f3n da educaci\u00f3n p\u00fablica, a modernizaci\u00f3n da econom\u00eda, a pacificaci\u00f3n do protectorado marroqu\u00ed, o ambicioso programa de obra p\u00fablica emprendido polo seu goberno, a escasa violencia exercida polo aparato estatal sobre os disidentes ou a diminuci\u00f3n do conflito social. As\u00ed mesmo, aprez\u00e1base que Primo acabase por dimitir do seu cargo.\nEsta visi\u00f3n dista de ser un\u00e1nime. As\u00ed, Alejandro Quiroga insistiu na atracci\u00f3n de Primo por Mussolini, as arbitrariedades do seu mando, a corrupci\u00f3n nas altas esferas do r\u00e9xime ou a ret\u00f3rica ultranacionalista, ultracat\u00f3lica e populista. Nesa li\u00f1a, Quiroga considera que a ditadura de Primo foi respons\u00e1bel da radicalizaci\u00f3n antidemocr\u00e1tica da dereita, e, por tanto, un antecedente directo do golpe e da ditadura franquista. \nEn calquera caso, a ditadura de Primo non foi un fen\u00f3meno estra\u00f1o, sen\u00f3n semellante aos r\u00e9ximes de dereita autoritaria que proliferaron na Europa de entreguerras, en especial na s\u00faa parte mediterr\u00e1nea e oriental. As\u00ed, existen m\u00faltiples paralelismos entre a ditadura primorriverista e a de Mikl\u00f3s Horthy en Hungr\u00eda ou cos primeiros anos do Estado Novo portugu\u00e9s. Este tipo de r\u00e9ximes xorden en pa\u00edses que, experimentando unha industrializaci\u00f3n tard\u00eda e unha democratizaci\u00f3n fr\u00e1xil, viven baixo as convulsi\u00f3ns da primeira guerra mundial e do fortalecemento do movemento obreiro.\nVida persoal.\nA finais de 1900 volveu a Madrid, onde co\u00f1eceu a Casilda S\u00e1enz de Heredia, filla dunha rica familia de propietarios azucreiros. O seu pai casou con ela o 16 de xullo de 1902.\nO matrimonio tivo seis fillos: Jos\u00e9 Antonio (1903-1936), Miguel (1904-1964), Mar\u00eda del Carmen (1905-1956), Pilar (1906-1991), \u00c1ngela (1906-1913) e Fernando (1908-1936). Casilda morreu a ra\u00edz deste \u00faltimo parto. Dados os frecuentes traslados do seu pai, ser\u00edan as s\u00faas irm\u00e1s Mar\u00eda Jes\u00fas e In\u00e9s as que se far\u00edan cargo da s\u00faa crianza. Con todo, parece que Primo era un pai respectado, capaz de imprimir nos seus fillos a disciplina, o patriotismo e a relixiosidade que ti\u00f1a a gala. \nPrimo de Rivera era ben co\u00f1ecido pola s\u00faa afecci\u00f3n ao xogo, a bebida e as mulleres. Con todo, a propaganda da ditadura logrou contrarrestar esta imaxe con outra en que destacaba a s\u00faa bonhom\u00eda e a s\u00faa condici\u00f3n de heroe de guerra e salvador da patria. \nO seu t\u00edo Fernando legoulle \u00e1 s\u00faa morte en 1921 o t\u00edtulo de Marqu\u00e9s de Estella. En outubro de 1923 Afonso XIII concedeulle a dignidade de Grande de Espa\u00f1a."}
{"id": "35855", "revid": "98629", "url": "https://gl.wikipedia.org/wiki?curid=35855", "title": "Potencias do Eixe", "text": "As Potencias do Eixe foron aquelas naci\u00f3ns opostas \u00f3s Aliados durante a Segunda guerra mundial. Os tres poderes maiores, a Alema\u00f1a nazi, o Imperio do Xap\u00f3n e o Reino de Italia, co\u00f1ecidos como o \"Eixo Roma-Berl\u00edn-Toquio\" foron parte dunha alianza que no seu c\u00e9nit dominaba gran parte de Europa, Asia, \u00c1frica e o Oc\u00e9ano Pac\u00edfico. Como no caso dos aliados, os membros do Eixo variaron, e algunhas naci\u00f3ns entraron no eixo ou sa\u00edron del no curso da guerra."}
{"id": "35857", "revid": "736", "url": "https://gl.wikipedia.org/wiki?curid=35857", "title": "Alcal\u00e1-Zamora", "text": ""}
{"id": "35860", "revid": "85894", "url": "https://gl.wikipedia.org/wiki?curid=35860", "title": "Javier Arenas", "text": "Francisco Javier Arenas Bocanegra, nado en Sevilla o 28 de decembro de 1957, \u00e9 un pol\u00edtico espa\u00f1ol.\nTraxectoria.\nLicenciado en dereito, exerceu como avogado e \u00e9 funcionario en excedencia. Comezou a s\u00faa carreira pol\u00edtica coa UCD. Foi secretario xeral das Xuventudes Centristas, e mais logo co PDP ata que o abandona no 1987. Tenente de alcalde de Sevilla (1983-1987), deputado no Parlamento de Andaluc\u00eda (1986-1989 e 1994-1996), vicesecretario xeral do Partido Popular (1991-1993). Presidente do Partido Popular de Andaluc\u00eda (1993-1999), deputado no Congreso dos Deputados (1996-2004), ministro de Traballo e asuntos sociais (1996-1999), secretario xeral do PP (1999-2003), ministro de Administraci\u00f3ns P\u00fablicas (2002-2003), vicepresidente segundo e ministro da Presidencia (2003-2004). Foi o candidato \u00e1 presidencia da Xunta de Andaluc\u00eda nas elecci\u00f3ns de 1994, 1996, 2008 e de 2012."}
{"id": "35861", "revid": "72012", "url": "https://gl.wikipedia.org/wiki?curid=35861", "title": "Carlos Arias Navarro", "text": "Carlos Arias Navarro, nado en Madrid o 11 de decembro de 1908 e finado na mesma cidade o 27 de novembro de 1989, foi un avogado e pol\u00edtico espa\u00f1ol.\nTraxectoria.\nFuncionario do Ministerio de Xustiza en 1929 e avogado fiscal en M\u00e1laga e Madrid, aproximouse ao bando dos sublevados durante a guerra civil espa\u00f1ola. Durante a guerra exerceu de fiscal dos nacionais en M\u00e1laga, sendo co\u00f1ecido co alcume de \"El carnicerito de M\u00e1laga\", debido \u00e1 s\u00faa responsabilidade en miles de asasinatos \"legais\". Gobernador civil de Le\u00f3n (1944), e posteriormente en Tenerife e Navarra. En 1957 foi nomeado director xeral de Seguridade, ata que en 1965 chegou a alcalde de Madrid, ao tempo que era procurador en Cortes polo terzo de municipios e tam\u00e9n conselleiro nacional do Movimiento. En xu\u00f1o de 1973 ocupou o posto de ministro de Gobernaci\u00f3n.\nAo pouco, o asasinato do presidente do goberno, o almirante Carrero Blanco, supuxo o seu nomeamento como o seu sucesor. Pretendeu seguir o que se deu en chamar \"esp\u00edrito do 12 de febreiro\", t\u00edmida apertura do r\u00e9xime sen perder as s\u00faas caracter\u00edsticas fundamentais, pero a\u00ednda estas t\u00edmidas medidas tiveron o rexeitamento do sector co\u00f1ecido como o \"b\u00fanker\" (os sectores m\u00e1is conservadores do franquismo). Como presidente do goberno, foi o encargado de anunciar na televisi\u00f3n o falecemento de Francisco Franco.\nTrala morte do ditador, o rei Xo\u00e1n Carlos I depositou a s\u00faa confianza nel e converteuse no primeiro presidente do goberno da monarqu\u00eda, pero a s\u00faa insistencia en preservar o legado franquista propiciaron o seu cesamento o 1 de xullo de 1976. \u00d3 d\u00eda seguinte o rei concedeulle o t\u00edtulo de marqu\u00e9s de Arias Navarro.\nNas primeiras elecci\u00f3ns democr\u00e1ticas incorporouse a Alianza Popular, foi candidato \u00f3 Senado sen conseguir ser elixido e desde ent\u00f3n estivo retirado da pol\u00edtica activa."}
{"id": "35862", "revid": "98629", "url": "https://gl.wikipedia.org/wiki?curid=35862", "title": "Coroa mural", "text": "Unha coroa mural (en lat\u00edn \"corona muralis\") era un premio ou distinci\u00f3n en forma de coroa de ouro que se lle daba \u00f3 soldado que escalaba primeiro o muro e colocaba o estandarte nunha cidade invadida.\nHer\u00e1ldica.\nEn her\u00e1ldica a coroa mural \u00e9 un adorno ou timbre en forma de coroa ou cerco de muros ou murallas, con ameas e torre\u00f3ns. Os estados que trocaban do r\u00e9xime mon\u00e1rquico \u00f3 republicano empreg\u00e1bana para substitu\u00edr a coroa real nos escudos nacionais."}
{"id": "35863", "revid": "5863", "url": "https://gl.wikipedia.org/wiki?curid=35863", "title": "Rafael Arias-Salgado", "text": "Rafael Arias-Salgado Montalvo, nado o 26 de xaneiro de 1942 en Madrid, \u00e9 un pol\u00edtico espa\u00f1ol.\nTraxectoria.\nFillo do ministro franquista Gabriel Arias-Salgado, \u00e9 licenciado en Dereito e foi deputado da UCD por Toledo (1977 - 1982), Ministro Adxunto para as Relaci\u00f3ns coas Cortes (1979 - 1980), Ministro Adxunto \u00f3 Presidente (1980), Ministro da Presidencia do Goberno (1980 - 1981) e Ministro de Administraci\u00f3n Territorial (1981 - 1982).\nTras a desfeita da UCD dedicouse \u00e1 empresa privada, e foi presidente de PROSEGUR (1983 - 1985). En 1987 ingresou no CDS e nas s\u00faas ringleiras foi deputado por Madrid (1990 - 1992). En 1993 ingresou no Partido Popular co que foi Ministro de Fomento no per\u00edodo 1996 - 2000.\nNa actualidade, \u00e9 presidente do Grupo Carrefour en Espa\u00f1a."}
{"id": "35864", "revid": "85894", "url": "https://gl.wikipedia.org/wiki?curid=35864", "title": "Copol\u00edmero", "text": "Un copol\u00edmero \u00e9 un pol\u00edmero formado a partir de m\u00e1is dun mon\u00f3mero, en contra posici\u00f3n aos homopol\u00edmeros, onde s\u00f3 se usa un s\u00f3 mon\u00f3mero. Tr\u00e1tase dunha macromol\u00e9cula composta por d\u00faas ou m\u00e1is unidades repetitivas distintas, unidas de diferentes formas por medio de enlaces qu\u00edmicos.\nOs m\u00e1is frecuentes son os polip\u00e9ptidos das prote\u00ednas ou dos \u00e1cidos nucleicos. Un exemplo de distribuci\u00f3n peri\u00f3dica \u00e9 o do peptidoglicano."}
{"id": "35865", "revid": "85894", "url": "https://gl.wikipedia.org/wiki?curid=35865", "title": "Mar\u00eda Jes\u00fas Arrate", "text": "Mar\u00eda Jes\u00fas Arrate Varela V\u00e1zquez, nada o 4 de marzo de 1953 en \u00c9ibar, \u00e9 unha pol\u00edtica galega.\nTraxectoria.\nEstudou maxisterio e \u00e9 profesora en Pontevedra e dirixente da UXT e o PSdeG locais. Foi deputada no Congreso dos Deputados de 1996 a 2004."}
{"id": "35866", "revid": "27155", "url": "https://gl.wikipedia.org/wiki?curid=35866", "title": "Pol\u00edmero", "text": "Un pol\u00edmero \u00e9 unha macromol\u00e9cula formada pola repetida uni\u00f3n dunhas unidades de pequeno tama\u00f1o chamadas mon\u00f3meros.\nPolimerizaci\u00f3n.\nA reacci\u00f3n pola cal sintet\u00edzase un pol\u00edmero a partir dos seus mon\u00f3meros denom\u00ednase polimerizaci\u00f3n. Segundo o mecanismo polo cal prod\u00facese a reacci\u00f3n de polimerizaci\u00f3n para dar lugar ao pol\u00edmero, esta clasif\u00edcase como \"polimerizaci\u00f3n por pasos\" ou como \"polimerizaci\u00f3n en cadea\". En calquera caso, o tama\u00f1o da cadea depender\u00e1 de par\u00e1metros como a temperatura ou o tempo de reacci\u00f3n, tendo cada cadea un tama\u00f1o distinto e, xa que logo, unha masa molecular distinta, por iso \u00e9 polo que se fale de masa media do pol\u00edmero.\nA polimerizaci\u00f3n en etapas (condensaci\u00f3n) necesita polo menos mon\u00f3meros bifuncionais.\nExemplo: HOOC\u2014R1\u2014NH2\nSe reacciona consigo mesmo, ent\u00f3n:\n2 HOOC\u2014R1\u2014NH2 &lt;----&gt; HOOC\u2014R1\u2014NH\u00b7 \u00b7OC\u2014R1\u2014NH2 H2O &lt;----&gt; HOOC\u2014R1-NH\u2014CO\u2014R1\u2014NH2 H2O\nPolimerizaci\u00f3n do estireno para dar polistireno;\n\"n\" indica o grao de polimerizaci\u00f3n \nPor outra banda, os pol\u00edmeros poden ser lineais, formados por unha \u00fanica cadea de mon\u00f3meros, ou ben esta cadea pode presentar ramificaci\u00f3ns de maior ou menor tama\u00f1o. Tam\u00e9n se poden formar entrecruzamentos provocados polo enlace entre \u00e1tomos de distintas cadeas.\nA natureza qu\u00edmica dos mon\u00f3meros, a s\u00faa masa molecular e outras propiedades f\u00edsicas, as\u00ed como a estrutura que presentan, determinan diferentes caracter\u00edsticas para cada pol\u00edmero. Por exemplo, se un pol\u00edmero presenta entrecruzamento, o material ser\u00e1 m\u00e1is dif\u00edcil de fundir que se non presentase ning\u00fan.\nOs enlaces de carbono nos pol\u00edmeros non son equivalentes entre si, por iso dependendo da orde estereoqu\u00edmico dos enlaces, un pol\u00edmero pode ser: at\u00e1ctico (sen orde), isot\u00e1ctico (mesma orde), ou sindiot\u00e1ctico (orde alternante) a esta conformaci\u00f3n ch\u00e1maselle tacticidade. As propiedades dun pol\u00edmero poden verse modificadas severamente dependendo da s\u00faa estereoqu\u00edmica.\nNo caso de que o pol\u00edmero prove\u00f1a dun \u00fanico tipo de mon\u00f3mero denom\u00ednase \"homopol\u00edmero\" e se prov\u00e9n de varios mon\u00f3meros ch\u00e1mase \"copol\u00edmero\" ou \"heteropol\u00edmero\". Por exemplo, o polistireno \u00e9 un homopol\u00edmero, pois prov\u00e9n dun \u00fanico tipo de mon\u00f3mero, o estireno, mentres que se se parte de estireno e acrilonitrilo p\u00f3dese obter un copol\u00edmero destes dous mon\u00f3meros.\nNos heteropol\u00edmeros os mon\u00f3meros poden distribu\u00edrse de diferentes xeitos, particularmente para pol\u00edmeros naturais, os mon\u00f3meros poden repetirse de forma aleatoria, informativa (como nos polip\u00e9ptidos das prote\u00ednas ou nos polinucle\u00f3tidos dos \u00e1cidos nucleicos) ou peri\u00f3dica, como no peptidoglicano ou nalg\u00fans polisac\u00e1ridos.\nOs mon\u00f3meros que conforman a cadea dun copol\u00edmero p\u00f3dense situar na cadea principal altern\u00e1ndose segundo diversos patr\u00f3ns, denomin\u00e1ndose copol\u00edmero alternante, copol\u00edmero en bloque, copol\u00edmero aleatorio, copol\u00edmero de enxerto. Para lograr este dese\u00f1o, a reacci\u00f3n de polimerizaci\u00f3n e os catalizadores deben ser os adecuados.\na) Homopol\u00edmero b) Copol\u00edmero alternante\nc) Copol\u00edmero en bloque d) Copol\u00edmero aleatorio\ne) Copol\u00edmero de enxerto \nFinalmente, os extremos dos pol\u00edmeros poden ser distintos que o resto da cadea polim\u00e9rica, con todo \u00e9 moito m\u00e1is importante o resto da cadea que estes extremos debido a que a cadea \u00e9 dunha grande extensi\u00f3n comparada cos extremos.\nPropiedades.\nPropiedades el\u00e9ctricas.\nOs pol\u00edmeros condutores foron desenvolvidos en 1974 e as s\u00faas aplicaci\u00f3ns a\u00ednda est\u00e1n sendo estudadas.\nOs pol\u00edmeros industriais en xeral son malos condutores el\u00e9ctricos, polo que se empregan masivamente na industria el\u00e9ctrica e electr\u00f3nica como materiais illantes. As baquelitas (resinas fen\u00f3licas) substitu\u00edron con vantaxe \u00e1s porcelanas e o vidro na aparellaxe de baixa tensi\u00f3n fai xa moitos anos; termopl\u00e1sticos como o PVC e os PE, entre outros, util\u00edzanse na fabricaci\u00f3n de cables el\u00e9ctricos, chegando na actualidade a tensi\u00f3ns de aplicaci\u00f3n superiores aos 20 KV, e case todas as carcasas dos equipos electr\u00f3nicos constr\u00faense en termopl\u00e1sticos de magn\u00edficas propiedades mec\u00e1nicas, ademais de el\u00e9ctricas e de gran duraci\u00f3n e resistencia ao medio ambiente, como son, por exemplo, as resinas ABS.\nPara evitar cargas est\u00e1ticas en aplicaci\u00f3ns que o requiran, utilizouse o uso de antiest\u00e1ticos que permite na superficie do pol\u00edmero unha conduci\u00f3n parcial de cargas el\u00e9ctricas.\nEvidentemente a principal desvantaxe dos materiais pl\u00e1sticos nestas aplicaci\u00f3ns est\u00e1 en relaci\u00f3n \u00e1 perda de caracter\u00edsticas mec\u00e1nicas e xeom\u00e9tricas coa temperatura. Con todo, xa se disp\u00f3n de materiais que resisten sen problemas temperaturas relativamente elevadas (superiores aos 200\u00a0\u00b0C).\nAs propiedades el\u00e9ctricas dos pol\u00edmeros industriais est\u00e1n determinadas principalmente, pola natureza qu\u00edmica do material (enlaces covalentes de maior ou menor polaridade) e son pouco sensibles \u00e1 microestrutura cristalina ou amorfa do material, que afecta moito m\u00e1is \u00e1s propiedades mec\u00e1nicas. O seu estudo acom\u00e9tese mediante ensaios de comportamento en campos el\u00e9ctricos de distinta intensidade e frecuencia. Seguidamente anal\u00edzanse as caracter\u00edsticas el\u00e9ctricas destes materiais.\nPropiedades f\u00edsicas dos pol\u00edmeros..\nEstudos de difracci\u00f3n de raios X sobre mostras de polietileno comercial, mostran que este material, constitu\u00eddo por mol\u00e9culas que poden conter desde 1.000 ata 150.000 grupos CH2 - CH2 presentan rexi\u00f3ns cun certo ordenamento cristalino, e outras onde se evidencia un car\u00e1cter amorfo: a estas \u00faltimas consid\u00e9raselles defectos do cristal. Neste caso as forzas responsables do ordenamento cuasicristalino, son as chamadas forzas de van der Waals. Noutros casos (nailon 66) a responsabilidade do ordenamento recae nos enlaces de H. A temperatura ten moita importancia en relaci\u00f3n ao comportamento dos pol\u00edmeros. A temperaturas m\u00e1is baixas os pol\u00edmeros v\u00f3lvense m\u00e1is duros e con certas caracter\u00edsticas v\u00edtreas debido \u00e1 perda de movemento relativo entre as cadeas que forman o material. A temperatura na cal funden as zonas cristalinas ch\u00e1mase temperatura de fusi\u00f3n (Tf) Outra temperatura importante \u00e9 a de descomposici\u00f3n e \u00e9 conveniente que sexa bastante superior a Tf.\nAs propiedades mec\u00e1nicas.\nSon unha consecuencia directa da s\u00faa composici\u00f3n as\u00ed como da estrutura molecular tanto a nivel molecular como supermolecular. Actualmente as propiedades mec\u00e1nicas de interese son as dos materiais pol\u00edmeros e estas han de ser melloradas mediante a modificaci\u00f3n da composici\u00f3n ou morfolox\u00eda por exemplo, cambiar a temperatura \u00e1 que os pol\u00edmeros abr\u00e1ndanse e recuperan o estado de s\u00f3lido el\u00e1stico ou tam\u00e9n o grao global da orde tridimensional. Normalmente o incentivo de estudos sobre as propiedades mec\u00e1nicas \u00e9 xeralmente debido \u00e1 necesidade de correlacionar a resposta de diferentes materiais baixo un rango de condici\u00f3ns con obxecto de predicir o desempe\u00f1o destes pol\u00edmeros en aplicaci\u00f3ns pr\u00e1cticas. Durante moito tempo os ensaios foron realizados para comprender o comportamento mec\u00e1nico dos materiais pl\u00e1sticos a trav\u00e9s da deformaci\u00f3n da rede de pol\u00edmeros reticulados e cadeas moleculares enredadas, pero os esforzos para describir a deformaci\u00f3n doutros pol\u00edmeros s\u00f3lidos en termos de procesos operando a escala molecular son m\u00e1is recentes. Polo tanto consideraranse os diferentes tipos de resposta mostrados polos pol\u00edmeros s\u00f3lidos a diferentes niveis de tensi\u00f3n aplicados; elasticidade, viscoelasticidade, fluxo pl\u00e1stico e fractura.\nClasificaci\u00f3n.\nExisten varias formas posibles de clasificar os pol\u00edmeros, sen que sexan exclu\u00edntes entre si.\nSegundo o seu mecanismo de polimerizaci\u00f3n.\nEn 1929 Carothers propuxo a reacci\u00f3n:\nSegundo as s\u00faas aplicaci\u00f3ns.\nAtendendo \u00e1s s\u00faas propiedades e usos finais, os pol\u00edmeros poden clasificarse en:\nSegundo o seu comportamento ao elevar a s\u00faa temperatura.\nPara clasificar pol\u00edmeros, unha das formas emp\u00edricas m\u00e1is sinxelas consiste en quentalos por encima de certa temperatura. Segundo se o material funde e fl\u00fae ou pola contra non o fai difer\u00e9ncianse dous tipos de pol\u00edmeros:\nA clasificaci\u00f3n termopl\u00e1sticos / termoestables \u00e9 independente da clasificaci\u00f3n elast\u00f3meros / pl\u00e1sticos / fibras. Existen pl\u00e1sticos que presentan un comportamento termopl\u00e1stico e outros que se comportan como termoestables. Isto constit\u00fae de feito a principal subdivisi\u00f3n do grupo dos pl\u00e1sticos e fai que a mi\u00fado cando se fala de \"os termoestables\" en realidade f\u00e1gase referencia s\u00f3 a \"os pl\u00e1sticos termoestables\". Pero iso non debe facer esquecer que os elast\u00f3meros tam\u00e9n se dividen en termoestables (a gran maior\u00eda) e termopl\u00e1sticos (unha minor\u00eda pero con aplicaci\u00f3ns moi interesantes).\nNomenclatura.\nAs normas internacionais publicadas pola IUPAC indican que o principio xeral para nomear pol\u00edmeros \u00e9 utilizar o prefixo poli- seguido da unidade estrutural repetitiva (UER) que define ao pol\u00edmero, escrita entre par\u00e9ntese. A UER debe ser nomeada seguindo as normas convencionais da IUPAC para mol\u00e9culas sinxelas.\nAs normas IUPAC util\u00edzanse habitualmente para nomear os pol\u00edmeros de estrutura complicada, xa que permiten identificalos sen ambig\u00fcidade nas bases de datos de artigos cient\u00edficos.\nPola contra, non adoitan ser utilizadas para os pol\u00edmeros de estrutura m\u00e1is sinxela e de uso com\u00fan principalmente porque estes pol\u00edmeros foron inventados antes de que se publicasen as primeiras normas IUPAC, en 1952, e xa que logo os seus nomes \"com\u00fans\" ou \"tradicionais\" xa se popularizaron.\nNa pr\u00e1ctica, os pol\u00edmeros de uso com\u00fan ad\u00f3itanse nomear segundo algunha das seguintes opci\u00f3ns:\nA IUPAC reco\u00f1ece que os nomes tradicionais est\u00e1n firmemente asentados polo seu uso e non pretende abolilos sen\u00f3n s\u00f3 ir reducindo paulatinamente a s\u00faa utilizaci\u00f3n nas publicaci\u00f3ns cient\u00edficas.\nHistoria.\nOs pol\u00edmeros naturais, por exemplo a la, a seda, a celulosa etc., empreg\u00e1ronse profusamente e tiveron moita importancia ao longo da historia. Con todo, ata finais do s\u00e9culo XIX non apareceron os primeiros pol\u00edmeros sint\u00e9ticos, por exemplo o celuloide.\nOs primeiros pol\u00edmeros que se sintetizaron obt\u00ed\u00f1anse a trav\u00e9s de transformaci\u00f3ns de pol\u00edmeros naturais. En 1839 Charles Goodyear realiza o vulcanizado do caucho. O nitrato de celulosa sintetizouse accidentalmente no ano 1846 polo qu\u00edmico Christian Friedrich Sch\u00f6nbein e en 1868, John W. Hyatt sintetizou o celuloide a partir de nitrato de celulosa.\nO primeiro pol\u00edmero totalmente sint\u00e9tico obt\u00edvose en 1909, cando o qu\u00edmico belga Leo Hendrik Baekeland fabrica a baquelita a partir de formaldehido e fenol. Outros pol\u00edmeros importantes sinterizaronse en anos seguintes, por exemplo o polistireno (PS) en 1911 ou o poli (cloruro de vinilo) (PVC) en 1912.\nEn 1922, o qu\u00edmico alem\u00e1n Hermann Staudinger comeza a estudar os pol\u00edmeros e en 1926 exp\u00f3n a s\u00faa hip\u00f3tese de que se trata de longas cadeas de unidades pequenas unidas por enlaces covalentes. Propuxo as f\u00f3rmulas estruturais do polistireno e do polioximetileno, tal como as co\u00f1ecemos hoxe en d\u00eda, como cadeas moleculares xigantes, formadas pola asociaci\u00f3n mediante enlace covalente de certos grupos at\u00f3micos chamados \"unidades estruturais\". Este concepto converteuse en \"fundamento\" da qu\u00edmica macromolecular s\u00f3 a partir de 1930, cando foi aceptado amplamente. En 1953 recibiu o Premio Nobel de Qu\u00edmica polo seu traballo.\nWallace Carothers, traballando na empresa DuPont desde 1928, desenvolveu un gran n\u00famero de novos pol\u00edmeros: poli\u00e9sters, poliamidas, neopreno etc.\nA segunda guerra mundial contribu\u00edu ao avance na investigaci\u00f3n de pol\u00edmeros. Por exemplo, foi moi importante a substituci\u00f3n do caucho natural por caucho sint\u00e9tico.\nNos anos 1950 o alem\u00e1n Karl Ziegler e o italiano Giulio Natta desenvolveron os catalizadores de Ziegler-Natta e obtiveron o Premio Nobel de Qu\u00edmica en 1963.\nOutro Premio Nobel de Qu\u00edmica foille concedido polos seus estudos de pol\u00edmeros a Paul J. Flory en 1974.\nNa segunda metade do s\u00e9culo XX desenvolv\u00e9ronse novos m\u00e9todos de obtenci\u00f3n, pol\u00edmeros e aplicaci\u00f3ns. Por exemplo, catalizadores metaloc\u00e9nicos, fibras de alta resistencia, pol\u00edmeros condutores (en 2000 Alan J. Heeger, Alan MacDiarmid e Hideki Shirakawa recibiron o Premio Nobel de Qu\u00edmica polo desenvolvemento destes pol\u00edmeros), estruturas complexas de pol\u00edmeros, pol\u00edmeros cristais l\u00edquidos etc."}
{"id": "35868", "revid": "27155", "url": "https://gl.wikipedia.org/wiki?curid=35868", "title": "Macromol\u00e9cula", "text": "As macromol\u00e9culas son substancias que te\u00f1en unha masa molecular elevada, formadas por un gran n\u00famero de \u00e1tomos. Xeralmente p\u00f3dense describir como a repetici\u00f3n dunha ou unhas poucas unidades m\u00ednimas ou mon\u00f3meros, formando os pol\u00edmeros.\nO termo macromol\u00e9cula ref\u00edrese \u00e1s mol\u00e9culas que pesan m\u00e1is de 10.000 dalton de masa at\u00f3mica.\nPoden ser tanto org\u00e1nicas como inorg\u00e1nicas, e algunhas de gran relevancia at\u00f3panse no campo da bioqu\u00edmica, ao estudar as biomol\u00e9culas. Dentro das mol\u00e9culas org\u00e1nicas sint\u00e9ticas at\u00f3panse os pl\u00e1sticos. Son mol\u00e9culas moi grandes, cunha masa molecular que pode alcanzar mill\u00f3ns de UMAs que se obte\u00f1en polas repetici\u00f3ns dunha ou m\u00e1is unidades simples chamados \"mon\u00f3meros\" unidos entre si mediante enlaces covalentes.\nForman longas cadeas que se unen entre si por forzas de Van der Waals, pontes de hidr\u00f3xeno ou interacci\u00f3ns hidr\u00f3fobas e por pontes covalentes.\nPolo xeral, anal\u00edzanse mol\u00e9culas no que o n\u00famero de \u00e1tomos \u00e9 moi pequeno, que ademais constan dunha masa molecular relativamente pequena. Por exemplo, a mol\u00e9cula do sal com\u00fan (NaCl) consta de s\u00f3 dous \u00e1tomos e a masa molecular relativa \u00e9 de 57'5. En cambio, existen moitas clases de mol\u00e9culas que pos\u00faen unha composici\u00f3n moito m\u00e1is complicada, \u00e9 dicir, unha gran cantidade de \u00e1tomos e un valor grande na s\u00faa masa molecular; a esta clase de composici\u00f3ns denom\u00ednaselle macromol\u00e9culas. Especificamente, unha macromol\u00e9cula ten unha cantidade m\u00ednima de 1000 e unha masa non menos de 10.000. Ademais os elos que unen a mol\u00e9cula non conducen a variaci\u00f3n nas propiedades f\u00edsicas, se estes son engadidos de xeito complementario. Por exemplo a mol\u00e9cula do polietileno, cuxa masa molecular relativa \u00e9 de 280.000 e consta de 20.000 elos de grupos CH2. Outro exemplo \u00e9 a mol\u00e9cula do \u00e1cido ribonucleico; consta de 124 elos que se repiten, conformados por 17 amino\u00e1cidos diferentes. A s\u00faa f\u00f3rmula qu\u00edmica \u00e9 C575H901O193N171S12, e a s\u00faa masa molecular relativa \u00e9 de 13.682. Os pol\u00edmeros son substancias conformadas por macromol\u00e9culas.\nNunha \u00e9poca que non se co\u00f1ec\u00eda a existencia da macromol\u00e9cula denominabanse coloides a este grupo de mol\u00e9culas. Os coloides te\u00f1en unha aparencia xelatinosa adhesiva, cunha velocidade de difusi\u00f3n pequena sen poder atravesar as membranas, contrario ao que ocorre, por exemplo, co sal com\u00fan, que se difunde moi ben e pasa a trav\u00e9s das membranas. Estas substancias foron chamadas cristaloides pola s\u00faa boa conformaci\u00f3n estrutural. M\u00e1is tarde foi descuberto que, en condici\u00f3ns determinadas, os cristaloides pod\u00edan adquirir un \"estado coloidal\" se se lograba unir as s\u00faas mol\u00e9culas en grupos e cunha masa relativamente baixa. A agregaci\u00f3n das mol\u00e9culas dos cristaloides que conducen \u00e1 aparici\u00f3n das propiedades coloidales das s\u00faas mol\u00e9culas, \u00e9 polo xeral unha manifestaci\u00f3n das forzas da valencia at\u00f3mica secundaria e o enlace dos \u00e1tomos nas macromol\u00e9culas \u00e9 convalente."}
{"id": "35869", "revid": "109216", "url": "https://gl.wikipedia.org/wiki?curid=35869", "title": "Mon\u00f3mero", "text": "Un mon\u00f3mero \u00e9 unha mol\u00e9cula de pequeno tama\u00f1o (baixa masa molecular) que se pode enlazar quimicamente a outras mol\u00e9culas similares para formar mol\u00e9culas de gran tama\u00f1o, chamadas pol\u00edmeros. Se o n\u00famero de mon\u00f3meros unidos \u00e9 baixo falaremos dun olig\u00f3mero O proceso polo cal os mon\u00f3meros se combinan para formar pol\u00edmeros co\u00f1\u00e9cese como polimerizaci\u00f3n.\nAs mol\u00e9culas org\u00e1nicas, como as prote\u00ednas, os \u00e1cidos nucl\u00e9icos e os polisac\u00e1ridos f\u00f3rmanse pola uni\u00f3n dos seus respectivos mon\u00f3meros, os amino\u00e1cidos, os nucle\u00f3tidos e os monosac\u00e1ridos, neste orde. Tam\u00e9n son moi empregados polo ser human certos pol\u00edmeros de orixe industrial, coma o polietileno ou o PVC."}
{"id": "35870", "revid": "85894", "url": "https://gl.wikipedia.org/wiki?curid=35870", "title": "Xabier Arzalluz", "text": "Xabier Arzalluz Antia, nado en Azkoitia o 24 de agosto de 1932 e finado o 28 de febreiro de 2019, foi un pol\u00edtico vasco.\nTraxectoria.\nNaceu nunha familia de ideolox\u00eda carlista, estudou cos xesu\u00edtas en Durango, estudou dereito, filosof\u00eda e teolox\u00eda, pasou un tempo en Alema\u00f1a preparando unha tese sobre a democracia cristi\u00e1 alem\u00e1, \u00e1 s\u00faa volta ord\u00e9nase sacerdote, deu clases na Universidade de Deusto. En 1968 entrou, no ent\u00f3n clandestino, PNV, en 1971 lideraba o PNV en Biscaia. Nesa \u00e9poca deixa o sacerdocio e casa. Deputado no Congreso dos Deputados (1977-1979), foi o presidente do Euskadi Buru Batzar (EBB), e polo tanto l\u00edder do PNV, entre 1980 e 2004."}
{"id": "35871", "revid": "25871", "url": "https://gl.wikipedia.org/wiki?curid=35871", "title": "Luciano Asorey", "text": "Luciano Jos\u00e9 Asorey Fern\u00e1ndez, nado en Lugo o 27 de agosto de 1943, \u00e9 un enxe\u00f1eiro e pol\u00edtico galego.\nTraxectoria.\n\u00c9 enxe\u00f1eiro industrial. Militou no PDP dende o nacemento desta forza pol\u00edtica. Concelleiro elixido na cidade de Lugo na primeira corporaci\u00f3n democr\u00e1tica, foi conselleiro de Traballo, Industria e Turismo entre 1986 e 1987, no goberno de Xerardo Fern\u00e1ndez Albor."}
{"id": "35872", "revid": "5863", "url": "https://gl.wikipedia.org/wiki?curid=35872", "title": "Antoni Asunci\u00f3n", "text": "Antoni Asunci\u00f3n Hern\u00e1ndez, nado o 12 de xullo de 1951 en Manises e finado na mesma cidade o 5 de marzo de 2016, foi un pol\u00edtico valenciano.\nTraxectoria.\nEnxe\u00f1eiro industrial e militante do PSOE, foi elixido alcalde de Manises, a s\u00faa vila natal, nas primeiras elecci\u00f3ns municipais da democracia, en 1979. Posteriormente repetiu a vitoria nos comicios de 1983, pero ao ser designado d\u00edas despois presidente da Deputaci\u00f3n de Valencia abandonou a alcald\u00eda. Continuou no cargo de presidente da Deputaci\u00f3n ata 1988, logo de revalidar o posto despois das elecci\u00f3ns municipais de 1987. Nese ano \u00e9 nomeado director de Instituci\u00f3ns Penintenciarias por Jos\u00e9 Luis Corcuera, e permaneceu nese posto precisamente ata que substit\u00fae a este \u00e1 fronte do Ministerio do Interior, en 1993. Como director de Instituci\u00f3ns Penitenciarias acometeu a dispersi\u00f3n dos presos de ETA e tivo que facer fronte a unha folga de fame dos presos do GRAPO.\nNos comicios xerais dese ano, 1993, foi elixido deputado. S\u00f3 uns meses m\u00e1is tarde, e durante un per\u00edodo de crise dos gobernos socialistas presididos por Felipe Gonz\u00e1lez, dimite do seu cargo de Ministro do Interior, logo da fuga de Luis Rold\u00e1n, quen daquela era antigo director da Garda Civil. Con todo, continuou no seu posto como deputado ata 1996.\nDespois de abandonar a pol\u00edtica a nivel estatal regresou no nivel auton\u00f3mico. En 1998 pres\u00e9ntase como candidato \u00e1s primarias do seu partido, o PSOE da Comunidade Valenciana, pero foi derrotado por moi estreita marxe por Joan Romero. Mais s\u00f3 uns meses despois Romero dimite, e el pasa a ser o candidato nas elecci\u00f3ns auton\u00f3micas de 1999. Nos comicios o PP obt\u00e9n maior\u00eda absoluta, e Asunci\u00f3n pasa a ser o voceiro da oposici\u00f3n. Perde as elecci\u00f3ns internas pola secretar\u00eda xeral do seu partido s\u00f3 catro meses despois, e dimite de todos os seus postos no PSOE, co que abandona a vida pol\u00edtica e regresa \u00e1 vida empresarial para impulsar un negocio de acuicultura.\nEn 2010 quixo tentalo de novo nas primarias socialistas \u00e1 candidatura \u00e1 Comunidade Valenciana, pero os \u00f3rganos da s\u00faa formaci\u00f3n estiman que parte dos avais que presenta non son v\u00e1lidos e desestima o seu nome. Asunci\u00f3n cuestionou a limpeza do proceso, e foi suspendido da militancia no PSOE. Dous anos m\u00e1is tarde, en 2013 apoiou publicamente a Ciudadanos."}
{"id": "35873", "revid": "85894", "url": "https://gl.wikipedia.org/wiki?curid=35873", "title": "Juan Mar\u00eda Atutxa", "text": "Juan Mar\u00eda Atutxa Mendiola, nado en 1941 en Areatza, \u00e9 un pol\u00edtico vasco.\nTraxectoria.\nMilitante do PNV, foi tenente de alcalde de Lemona (1987-1991), deputado no Parlamento de Euskadi foi conselleiro de Interior (1991-1998) e presidente do Parlamento de Euskadi (1998-2005).\nDurante a s\u00faa etapa como conselleiro de interior enfrontouse sen concesi\u00f3ns coa violencia de ETA, o que o converteu nun dos pol\u00edticos m\u00e1is carism\u00e1ticos para os vascos. Como presidente do parlamento vasco foi acusado de desobediencia \u00e1 autoridade xudicial por non disolver o grupo Sozialista Abertzaleak."}
{"id": "35874", "revid": "1410", "url": "https://gl.wikipedia.org/wiki?curid=35874", "title": "Airbus", "text": "Airbus SE, m\u00e1is co\u00f1ecida como Airbus, \u00e9 unha grande empresa paneuropea aeron\u00e1utica e aeroespacial. Airbus SE \u00e9 un \"holding\" matriz sen actividade de produci\u00f3n. A actividade industrial l\u00e9vase a cabo a trav\u00e9s de filiais como Airbus SAS e Airbus Canada, que dese\u00f1an, fabrican e venden avi\u00f3ns comerciais e ten divisi\u00f3ns separadas de defensa e espazo e helic\u00f3pteros. En 2029 Airbus era o construtor de avi\u00f3sn de pasaxeiros m\u00e1is grande do mundo, as\u00ed como un fabricante l\u00edder de helic\u00f3pteros.\nFoi creada como un consorcio denominado \"Airbus Industries\", que non se encargaba do proceso de fabricaci\u00f3n, sen\u00f3n de coordinar todo o proceso de dese\u00f1o, fabricaci\u00f3n e venda. En 2001 creouse en Tolosa, Francia, como unha S.A.S (Sociedade por Acci\u00f3ns Simplificada, do franc\u00e9s: \"Soci\u00e9t\u00e9 par Actions Simplifi\u00e9e\").\nHistoria.\nOrixe.\nAirbus Industrie iniciouse como un consorcio de empresas europeas de aviaci\u00f3n para competir con compa\u00f1\u00edas estadounidenses como Boeing, McDonnell Douglas e Lockheed.\nEn setembro de 1967, os gobernos do Reino Unido, Alema\u00f1a e Francia asinaron un memorando de entendemento para desenvolver un avi\u00f3n de 300 prazas. Este ser\u00eda o segundo proxecto conxunto de avi\u00f3n en Europa, tras o Concorde. Nos meses seguintes xurdiron d\u00fabidas por parte dos gobernos brit\u00e1nico e franc\u00e9s sobre a viabilidade do proxecto, e houbo que modificalo para que puidese usar motores xa desenvolvidos e reducir as\u00ed os custos.\nEn 1969 o goberno brit\u00e1nico retirou o seu apoio ao programa. Dada a participaci\u00f3n de Hawker Siddeley, a empresa seleccionada polo goberno brit\u00e1nico (que sen o seu apoio financeiro non pod\u00eda continuar con el), no dese\u00f1o da \u00e1, os franceses e alem\u00e1ns v\u00edronse incapaces de continuar en solitario. Finalmente a compa\u00f1\u00eda brit\u00e1nica conseguiu seguir sendo un contratista grazas ao apoio financeiro alem\u00e1n.\nO consorcio foi creado en 1970 polas compa\u00f1\u00edas francesa \"Aerospatiale\" e alem\u00e1 \"Deutsche Aerospace\" como fabricante europeo de avi\u00f3ns. En 1971 a empresa espa\u00f1ola \"CASA\" (Construcciones Aeron\u00e1uticas Sociedad An\u00f3nima) incorporouse ao consorcio, e en 1979 f\u00edxoo a inglesa \"British Aerospace\". Dende o principio o consorcio fixouse como obxectivo competir co principal fabricante de avi\u00f3ns do mundo, a compa\u00f1\u00eda estadounidense Boeing, que naquela \u00e9poca \u00eda adquirindo unha posici\u00f3n cada vez m\u00e1is dominante no sector da aviaci\u00f3n civil.\nTras a fusi\u00f3n de \"A\u00e8rospatiale\", \"CASA\" e \"Deutsche Aerospace\" para crear EADS, (European Aeronautic, Defense and Space Company), esta \u00faltima pasou a controlar o 80% de Airbus, quedando o 20% restante en mans de \"BAE Systems PLC\" (British Aerospace).\nConsolidaci\u00f3n.\nO primeiro modelo que fabricou o consorcio, e que apareceu en 1972, foi o A300, un avi\u00f3n para rutas de medio alcance, de dobre corredor, innovador en numerosos aspectos, como a racionalizaci\u00f3n do compartimento de equipaxes e carga mediante contedores. O avi\u00f3n non foi un \u00e9xito inmediato, nun mercado dominado polos fabricantes estadounidenses, e s\u00f3 conseguiu vendas importantes en Europa. Isto viuse agravado pola crise do petr\u00f3leo de 1973, que afectou gravemente \u00e1s aeroli\u00f1as, e con iso \u00e1 lista de pedidos.\nAirbus estivo a piques de quebrar, nun momento chegou a ter 14 avi\u00f3ns completamente rematados sen vender, agardando en terra por un comprador, tras 16 meses sen ning\u00fan pedido novo. A compra de varios avi\u00f3ns por parte da Eastern Airlines marcou un punto de inflexi\u00f3n nas vendas e a salvaci\u00f3n de Airbus. Pouco despois o consorcio presentou o A310, unha variante m\u00e1is curta do anterior, xa que algunhas aerol\u00edneas queix\u00e1banse de que A300 era moi grande.\nNos anos 80 iniciouse a fabricaci\u00f3n doutras variantes dos dous modelos existentes e presentouse o novo A320, un avi\u00f3n dun corredor para traxectos curtos e medios, de tecnolox\u00eda revolucionaria. Airbus prescindiu por vez primeira neste modelo das conduci\u00f3ns hidr\u00e1ulicas para gobernar as superficies de voo, substitu\u00edndoas por cables el\u00e9ctricos (fly-by-wire) e pequenos motores situados en ditas superficies. Os pilotos usan un \"joystick\" situado nun lado, en lugar da cl\u00e1sica columna fronte ao asento. As ordes de voo son transmitidas a un ordenador, o cal calcula a s\u00faa idoneidade (imped\u00edndose as\u00ed as manobras perigosas) e transm\u00edteas \u00e1 s\u00faa vez \u00e1s superficies de voo. O A320 popularizouse rapidamente, obtendo un \u00e9xito notable, e compite co Boeing 737. Tam\u00e9n neste caso Airbus fixo variantes, unha m\u00e1is grande, o A321, e d\u00faas m\u00e1is pequenas, os A318 e A319.\nNa d\u00e9cada dos 90 Airbus presentou dous modelos adicionais de dobre corredor, concibidos para rutas de longo alcance, o bimotor A330 e o cuadrimotor A340. O seu dese\u00f1o aerodin\u00e1mico e as caracter\u00edsticas dos seus motores conv\u00e9rtenos en avi\u00f3ns moi econ\u00f3micos. Por suposto, estes modelos dispo\u00f1en da avanzada tecnolox\u00eda do A320.\nEn todos os seus modelos Airbus foi incorporando, ademais, cabinas de mando revolucionarias, xa que se prescinde dun n\u00famero elevado de instrumentos cl\u00e1sicos, que substit\u00faense por varias pantallas de v\u00eddeo, nas que aparecen os datos e a informaci\u00f3n que interesan aos pilotos en cada intre.\nEn xaneiro de 2005, Airbus presentou o seu novo \"superjumbo\" A380 co que pretende competir contra o Boeing 747 do seu rival Boeing. Tr\u00e1tase do avi\u00f3n de pasaxeiros con m\u00e1is prazas do mundo, s\u00f3 superado en tama\u00f1o polo Airbus A340-600 (na categor\u00eda de avi\u00f3ns comerciais) Cun tama\u00f1o de case 71 x 80 metros e 540 toneladas de peso m\u00e1ximo na engalaxe, pos\u00fae d\u00faas plantas para pasaxe e unha bodega inferior de carga; pode transportar a m\u00e1is de 800 pasaxeiros en configuraci\u00f3n de alta densidade. Prevese tam\u00e9n unha versi\u00f3n cargueiro.\nAdemais, at\u00f3pase en produci\u00f3n un avi\u00f3n militar, o Airbus A400M, mediante o cal Airbus pretende introducirse no segmento da aviaci\u00f3n militar. O A400M fabr\u00edcase en San Pablo, Sevilla.\nO \u00faltimo modelo que Airbus est\u00e1 desenvolvendo \u00e9 o A350. Este modelo xorde en resposta ao modelo 787 de Boeing. Inicialmente presentouse como un derivado do xa existente A330, con melloras en aerodin\u00e1mica, motores, avi\u00f3nica e interiores, pero a demanda do mercado, as\u00ed como as prestaci\u00f3ns que o futuro 787 \u00eda presentar, fixeron que Airbus redese\u00f1ase por completo o modelo e presentase un avi\u00f3n case completamente novo. As\u00ed, o modelo pasou a denominarse A350XWB (Extra Wide Body, en referencia \u00e1 nova secci\u00f3n de fuselaxe, m\u00e1is ampla que a utilizada nos A330 e A340). Deste xeito o novo modelo estar\u00eda en condici\u00f3ns de competir directamente en prestaci\u00f3ns, consumo e custos operativos co 787, a\u00ednda cando est\u00e1 por ver se chegar\u00e1 a bater aos deste.\nProdutos.\nAvi\u00f3ns civ\u00eds.\nA li\u00f1a de produtos de Airbus iniciouse co A300 en 1972, sendo o primeiro birreactor de fuselaxe ancha do mundo. O aparello beneficiouse enormemente da introduci\u00f3n en 1976 da regramentaci\u00f3n ETOPS 90, que permitia aos reactores de dous motores operar ata 90 minutos (incrementado dende os 60 minutos) do aeroporto m\u00e1is pr\u00f3ximo. Baixo a nova regra, o A300 era capaz de operar sobre o Atl\u00e1ntico Norte, a ba\u00eda de Bengala e o oc\u00e9ano \u00cdndico de xeito m\u00e1is eficiente que os reactores de tres e catro motores que ofrec\u00edan os seus competidores. En 1982 apareceu unha versi\u00f3n do A300 m\u00e1is pequena con novas \u00e1s e motores, co\u00f1ecida como o A310. este avi\u00f3n fabricouse ata o ano 2007.\nA partir do seu \u00e9xito co A300, Airbus traballou no desenvolvemento dun avi\u00f3n de fuselaxe estreita, xunto con novos avi\u00f3ns de fuselaxe ancha baseados no A300.Os traballos coa fuselaxe estreita levaron ao lanzamento en 1987 do Airbus A320, que foi e continua sendo un gran \u00e9xito de vendas. O A320 foi o primeiro reactor comercial en usar un sistema de control de voo dixital fly-by-wire. Todos os avi\u00f3ns de Airbus desenvolvidos dende ent\u00f3n te\u00f1en sistemas de cabina de mando semellantes aos do A320, facendo m\u00e1is doado o adestramento das tripulaci\u00f3ns. O seu \u00e9xito fixo que Airbus introducise unha versi\u00f3n alongada, o A321 en 1993, unha acurtada, o A319, en 1995, e outra a\u00ednda m\u00e1is pequena, o A318, en 2002. En 2016, Airbus remotorizou a s\u00faa familia de fuselaxe estreita nun programa chamado A320neo (\"new engine option).\"\nO programa de fuselaxe ancha levou \u00e1 introduci\u00f3n do catrimotor A340 en 1991 e do bimotor A330 en 1992. Na \u00e9poca, Airbus quer\u00eda ofrecer reactores catrimotores para permitir voos transatl\u00e1nticos e transpac\u00edficos m\u00e1is longos. Por\u00e9n, durante o desenvolvemento do aparello, novas regulaci\u00f3ns ampliaron as operaci\u00f3ns dos bimotores a 120 minutos en 1986, e 180 minutos en 1989. A\u00ednda que as novas regras danaron as vendas do A340, tam\u00e9n beneficiaron enormemente ao A330. A fabricaci\u00f3n doA340 rematou en 2011, mentres que o A330 ser\u00eda remotorizado como o A330neo (\"new engine option\") en 2018.O avi\u00f3n m\u00e1is grande de Airbus foi introducido en 2005. Tr\u00e1tase do A380, un catrimotor de d\u00faas cubertas completas, sendo o avi\u00f3n de pasaxeiros m\u00e1is grande do mundo. Dese\u00f1ado para desafiar o dominio do Boeing 747 no mercado de longas distancias, o A380 supoxo un enorme gasto para Airbus debido aos seus grandes custos de desenvolvemento e as s\u00faas limitadas vendas.\nO Airbus A350, o seu bimotor de fuselaxe ancha m\u00e1is recente, foi introducido en 2013. O A350 foi o primeiro avi\u00f3n da compa\u00f1\u00eda fabricado principalmente de pol\u00edmeros reforzados con fibra de carbono. A s\u00faa fuselaxe \u00e9 m\u00e1is longa e ancha que a usada nos A300, A310, A330 e A340.\nNo ano 2018 engad\u00eduse un segundo modelo de fuselaxe estreita \u00e1 listaxe de produtos cando Airbus f\u00edxose co control do programa Bombardier CSeries, rebautiz\u00e1ndoo como A220. O reactor ofrece filas de cinco asentos en comparaci\u00f3n coa configuraci\u00f3n de seis asentos da familia A320.\nA compa\u00f1\u00eda tam\u00e9n \u00e9 dona do 50% da empresa ATR que fabrica os avi\u00f3ns rexionais ATR 42 e ATR 72.\nAeronaves corporativas.\nAirbus Corporate Jets comercializa e modifica avi\u00f3ns novos para clientes privados e corporativos. Ten un rango de modelos paralelo aos avi\u00f3ns comerciais que ofrece a compa\u00f1\u00eda, que van dende o m\u00e1is pequeno ACJ TwoTwenty ata os m\u00e1is grandes ACJ330neo e ACJ350. \nDa mesma maneira, Airbus Corporate Helic\u00f3pters ofrece helic\u00f3pteros corporativos baseados nos modelos da s\u00faa divisi\u00f3n Airbus Helicopters. O seu rango vai dende o pequeno ACH125, baseado na familia Ecureuil, ata o ACH175, un aparello de ata 12 pasaxeiros baseado no H175.\nAparellos militares.\nA finais dos 90 Airbus interesouse cada vez m\u00e1is por desenvolver e vender ao mercado da aviaci\u00f3n militar. Centrouse en dous campos principais: a repostaxe a\u00e9rea co Airbus A310 MRTT (Multi-Role Tanker Transport) e o Airbus A330 MRTT, e o transporte t\u00e1ctico co Airbus A400M Atlas.\nEn xaneiro de 1999 Airbus creou unha compa\u00f1\u00eda separada, Airbus Military , para encargarse do desenvolvemento e produci\u00f3n dun avi\u00f3n de transporte t\u00e1ctico impulsado por motores turboh\u00e9lice, o A400M. O A400M est\u00e1 sendo desenvolvido por varios membros da OTAN (B\u00e9lxica, Francia, Alema\u00f1a, Luxemburgo, Espa\u00f1a, Turqu\u00eda e o Reino Unido) como unha alternativa para non depender de aeronaves estranxeiras para o transporte a\u00e9reo t\u00e1ctico, como o Antonov An-124 Ruslan ou o C-130 Hercules. O proxecto A400M tivo varios atrasos, e Airbus ameazou con cancelalo se non recibia subvenci\u00f3ns dos estados."}
{"id": "35875", "revid": "85894", "url": "https://gl.wikipedia.org/wiki?curid=35875", "title": "Exarcado de Cartago", "text": "O exarcado de Cartago era un territorio dependente do Imperio Bizantino e correspondente \u00e1s antigas provincias de \u00c1frica e de Numidia, e as illas de C\u00f3rsega e de Sarde\u00f1a (judicats de Sarde\u00f1a).\nA s\u00faa creaci\u00f3n, como a do exarcado de R\u00e1vena, pretend\u00eda protexer unha provincia xeograficamente exc\u00e9ntrica das presi\u00f3ns exteriores ao concentrar os poderes civ\u00eds e militares nas mans do exarca (representante plenipotenciario do emperador).\nO exarcado desapareceu coa conquista \u00e1rabe."}
{"id": "35876", "revid": "1576", "url": "https://gl.wikipedia.org/wiki?curid=35876", "title": "Exarcado", "text": ""}
{"id": "35877", "revid": "85894", "url": "https://gl.wikipedia.org/wiki?curid=35877", "title": "Judicat", "text": "Os Judicats (en italiano, Giudicati, do lat\u00edn medieval, \"Judex Provincae\") eran catro rexi\u00f3ns da Sarde\u00f1a medieval que conservaron unha grande autonom\u00eda entre o s\u00e9culo VIII (s\u00e1bese fixo que a s\u00faa creaci\u00f3n foi en 851, grazas a unha carta do papa Le\u00f3n IV que pide a axuda dos \"Judices Sardiniae\") e o s\u00e9culo XIII.\nHistoria.\nA s\u00faa estrutura base\u00e1base nunha divisi\u00f3n administrativa do Imperio Bizantino, de cando Sarde\u00f1a depend\u00eda do exarcado de \u00c1frica, situado en Cartago. O maxistrado que resid\u00eda en Cagliari era chamado \"Praeses\" ou \"Iudex Provinciae\" e dispu\u00f1a do goberno civil mentres que o poder militar era confiado a un \"Dux\", instalado en Forum Traiani para controlar a Barbagia. Rapidamente, cada judicat, contrariamente aos sistemas feudais continentais, base\u00e1base nun territorio administrado, chamado \"Logu\" (lugar) ou \"Rennu\" (reino), con terras do Estado, e era gobernado segundo as regras do dereito romano-bizantino.\nAs razzias incesantes e a loita permanente contra os Sarracenos remataron por illar a illa e provocaron unha crecente autonom\u00eda dos judicats con respecto ao poder bizantino, demasiado lonxe, ata tal punto que se consideraban independentes e soberanos.\nOs seus xefes eran os Xu\u00edces (en sardo, \"Iudikes\", en italiano, \"Giudici\"), elixidos pola \"Corona de Logu\" (un parlamento sardo). Os seus nomes eran, de norte a sur:\nPerderon progresivamente a s\u00faa independencia entre 1258 e 1410 en raz\u00f3n da presenza crecente dos Pisanos e do Reino de Arag\u00f3n.\nO judicat m\u00e1is c\u00e9lebre \u00e9 o de Arborea, que mantivo a s\u00faa independencia ata 1410, especialmente grazas \u00e1 persoa de Eleonora de Arborea."}
{"id": "35878", "revid": "736", "url": "https://gl.wikipedia.org/wiki?curid=35878", "title": "V.C. Andrews", "text": ""}
{"id": "35882", "revid": "839", "url": "https://gl.wikipedia.org/wiki?curid=35882", "title": "Batalla de Nieuwpoort", "text": "A batalla de Nieuwpoort ou primeira batalla das Dunas tivo lugar o 2 de xullo do ano 1600 preto da cidade Belga de Nieuwpoort, entre as forzas das Provincias Unidas baixo o mando de Mauricio de Nassau e o ex\u00e9rcito espa\u00f1ol baixo o mando do arquiduque Alberte de Austria. \u00c9 a primeira batalla importante ga\u00f1ada polos holandeses en campo aberto, tralas profundas reformas \u00e1s que Mauricio someteu ao seu ex\u00e9rcito.\nCampa\u00f1a.\nMalia \u00e1 oposici\u00f3n de Mauricio, os Estados Xerais orden\u00e1ronlle desembarcar ao ex\u00e9rcito en territorio controlado polos espa\u00f1ois para destru\u00edr a cidade de Dunkerque, principal base dos corsarios ao servizo da coroa espa\u00f1ola.\nO 22 de xu\u00f1o as tropas de Mauricio toman terra e ao decatarse o arquiduque Alberto sae de Bruxelas ao encontro do ex\u00e9rcito protestante con tres terzos, unha unidade espa\u00f1ola amotinada en Diest \u00e1 que o arquiduque solicita axuda, e varias unidades valoas, italianas e alem\u00e1s. O ex\u00e9rcito espa\u00f1ol interceptou \u00e1s forzas de Mauricio obrig\u00e1ndolles a presentar batalla.\nForzas.\nFlanco norte.\nProvincias Unidas: 4 can\u00f3ns, 650 mosqueteiros ingleses. \nEspa\u00f1a: 6 can\u00f3ns, 600 xinetes, 1400 infantes, entre os que se incl\u00fae aos amotinados.\nFlanco sur.\nProvincias Unidas: 1\u00a0200 xinetas. \nEspa\u00f1a: 1\u00a0000 xinetes.\nCentro.\nProvincias Unidas: 9\u00a0300 infantes. \nEspa\u00f1a: 7\u00a0300 infantes, nos que se incl\u00fae aos tres terzos espa\u00f1ois.\nA batalla.\nTras marchar m\u00e1is de 45 km nun d\u00eda e unha noite a vangarda do ex\u00e9rcito espa\u00f1ol, formada polos amotinados, t\u00f3pase con dous mil infantes do ex\u00e9rcito holand\u00e9s e uns escuadrones de cabaler\u00eda enviados ao seu encontro, aos que esmagan. Sen deterse acadan as posici\u00f3ns de Mauricio na praia, apostado sobre unhas dunas nas que disp\u00f3n ao seu ex\u00e9rcito.\nO arquiduque Alberto, malia que parte da infanter\u00eda a\u00ednda estaba en cami\u00f1o, o cansazo da marcha, e ter o sol e o vento en contra que lles botaba a area nos ollos, decide atacar. Contra a li\u00f1a de dunas os espa\u00f1ois lanzan tres asaltos, que s\u00f3 no \u00faltimo intento ten \u00e9xito, apoder\u00e1ndose dunha das dunas e facendo vacilar a todo o ex\u00e9rcito protestante. A cabaler\u00eda holandesa carga contra a cabaler\u00eda espa\u00f1ola dispers\u00e1ndoa pero v\u00e9ndose detida pola infanter\u00eda espa\u00f1ola.\nTras reagruparse a infanter\u00eda lanza un novo asalto \u00e1 seguinte duna e esta a piques de tomala, pero Mauricio lanza de novo contra a cabaler\u00eda espa\u00f1ola os seus tres \u00faltimos rexementos de cabaler\u00eda que permanec\u00edan en reserva, arrollan de novo \u00e1 cabaler\u00eda espa\u00f1ola e l\u00e1nzanse contra a infanter\u00eda.\nA infanter\u00eda, esgotada trala marcha, os catro asaltos realizados na area da praia e ante o contraataque simult\u00e1neo da infanter\u00eda holandesa e a cabaler\u00eda, af\u00fandese. O arquiduque Alberto intenta evitar a derrota pero o mesmo \u00e9 ferido na cabeza por un inimigo.\nResultado.\nTralas reformas efectuadas por Mauricio no ex\u00e9rcito holand\u00e9s, este organ\u00edzase en batall\u00f3ns, unidades m\u00e1is pequenas e vers\u00e1tiles que os terzos empregados polos espa\u00f1ois, o que lles daba m\u00e1is posibilidades t\u00e1cticas e de manobra. \u00c9 un modelo de organizaci\u00f3n que se acabar\u00eda impo\u00f1endo en Europa ao longo do s\u00e9culo XVII.\nMalia que Mauricio venceu ao ex\u00e9rcito espa\u00f1ol, unha proeza da que poucos pod\u00edan vangloriarse no s\u00e9culo XVI, non puido sacar ning\u00fan proveito da campa\u00f1a, \u00e1 parte da inxecci\u00f3n de moral que supuxo para as tropas e a poboaci\u00f3n das Provincias Unidas, vencer en campo aberto aos terzos espa\u00f1ois.\nAs li\u00f1as de comunicaci\u00f3n e aprovisionamento das forzas das Provincias Unidas estir\u00e1ronse ao m\u00e1ximo e Mauricio tivo que retirarse a fins de mes. Os flamengos aos que Mauricio esperaba levar \u00e1 rebeli\u00f3n contra a coroa espa\u00f1ola permaneceron leais a esta. O porto de Dunkerque, que era o principal obxectivo permaneceu en mans espa\u00f1olas. Os corsarios con base neste porto continuaron atacando as naves comerciais e pesqueiras holandesas, ata o declive da mari\u00f1a espa\u00f1ola no mar do Norte."}
{"id": "35885", "revid": "15490", "url": "https://gl.wikipedia.org/wiki?curid=35885", "title": "Batalla de Heiligerlee", "text": "A batalla de Heiligerlee tivo lugar o 23 de maio de 1568 na provincia de Groningen, nos Pa\u00edses Baixos. \u00c9 a primeira batalla \"oficial\" da Guerra dos oitenta anos entre a monarqu\u00eda espa\u00f1ola da Casa de Austria e as Provincias Unidas. En abril do mesmo ano xa se produciran enfrontamentos entre os dous contendentes en Rheindalen.\nCampa\u00f1a.\n\u00c1 fronte dun ex\u00e9rcito duns catro mil homes, Lu\u00eds de Nassau e Adolf de Nassau irm\u00e1ns de Guillerme de Orange (o l\u00edder da rebeli\u00f3n das Provincias Unidas), invaden a provincia de Groningen defendida polo estat\u00fader Johan de Ligne cun ex\u00e9rcito de pouco m\u00e1is de 3\u00a0000 homes, que rexeita presentar batalla \u00e1 espera de reforzos.\nA batalla.\nO 23 de maio a cabalar\u00eda comandada por Adolf consegue atraer a unha emboscada ao ex\u00e9rcito de A Coroa preto do monasteiro de Heiligerlee. A emboscada d\u00e1 resultado e as forzas da coroa perden m\u00e1is da metade dos seus homes por s\u00f3 cincuenta das Provincias Unidas, entre as que se incl\u00fae o propio Adolf de Nassau.\nResultado.\nTrala batalla, Louis de Nassau non foi capaz de tomar a cidade de Groningen e dous meses m\u00e1is tarde o seu ex\u00e9rcito, reforzado ata alcanzar os dez mil homes, foi destru\u00eddo polo ex\u00e9rcito capitaneado por Fernando \u00c1lvarez de Toledo, terceiro duque de Alba, na batalla de Jemmingen.\nPara rematar, a batalla tivo o inesperado resultado de sellar o destino do terzo de Sarde\u00f1a, que o duque de Alba consideraba culpable \"da batalla que, durante moitos anos foi a \u00fanica vitoria en campo aberto dun ex\u00e9rcito holand\u00e9s\".\nCando trala batalla de Jemmingen e ao pasar o terzo polo lugar onde fora vencido incendiou o lugar, o duque decidiu disolver o terzo e repartir aos seus compo\u00f1entes entre outras unidades."}
{"id": "35886", "revid": "1987", "url": "https://gl.wikipedia.org/wiki?curid=35886", "title": "Batalla de Jemmingen", "text": "A batalla de Jemmingen, librada o 21 de xullo de 1568 no marco da guerra dos Oitenta Anos foi unha vitoria total do ex\u00e9rcito espa\u00f1ol comandado polo duque de Alba na que destru\u00edu por completo ao ex\u00e9rcito das Provincias Unidas comandado por Lu\u00eds de Nassau.\nCampa\u00f1a.\nTrala batalla de Heiligerlee, Lu\u00eds de Nassau intenta tomar a cidade de Groninga, pero o duque de Alba obr\u00edgalle a retirarse mediante unha serie de escaramuzas sen arriscarse a presentar batalla xa que unha derrota po\u00f1er\u00eda todos os Pa\u00edses Baixos a merc\u00e9 das forzas dos rebeldes holandeses. Lu\u00eds de Nassau comete o erro de encerrarse nunha pen\u00ednsula entre os r\u00edos Ems e Dollar onde o duque de Alba decidir\u00e1 presentarlle batalla.\nA batalla.\nDebido \u00f3 estreitamento do campo de batalla, o duque de Alba env\u00eda por diante a varios centos de arcabuceiros e mosqueteiros que entablan escaramuzas co ex\u00e9rcito holand\u00e9s e forma ao resto do ex\u00e9rcito en cadros un tras outro.\nO duque env\u00eda a cincocentos arcabuceiros m\u00e1is por diante e Lu\u00eds de Orange crendo que a\u00ednda non chegou o groso do ex\u00e9rcito espa\u00f1ol lanza a todo o seu ex\u00e9rcito contra estes, pero son rexeitados polo lume de arcabuceros e mosqueteros. Nese momento o duque lanza ao seu ex\u00e9rcito ao asalto facendo fuxir ao ex\u00e9rcito rebelde. Os espa\u00f1ois perseguen durante dous d\u00edas ao longo de m\u00e1is de 15 quil\u00f3metros aos fugitivos do ex\u00e9rcito de Lu\u00eds de Nassau que perde m\u00e1is de sete mil homes.\nResultado.\nO ex\u00e9rcito de Lu\u00eds quedou totalmente destru\u00eddo e este tivo que refuxiarse en Alema\u00f1a, deixando ao duque de Alba coas mans libres para dirixirse contra o ex\u00e9rcito do seu irm\u00e1n Guillerme de Orange ao que tam\u00e9n vencer\u00eda uns meses despois na batalla de Jodoigne."}
{"id": "35887", "revid": "7592", "url": "https://gl.wikipedia.org/wiki?curid=35887", "title": "J. D. Salinger", "text": ""}
{"id": "35888", "revid": "865", "url": "https://gl.wikipedia.org/wiki?curid=35888", "title": "Cedric Bixler", "text": ""}
{"id": "35890", "revid": "56817", "url": "https://gl.wikipedia.org/wiki?curid=35890", "title": "Purple", "text": "Purple (tam\u00e9n co\u00f1ecido como 12 Gracious Melodies) \u00e9 o segundo \u00e1lbum da banda de rock alternativo Stone Temple Pilots. Foi editado o 7 de xu\u00f1o de 1994 por Atlantic Records. O disco cont\u00e9n varios dos maiores hits da banda, inclu\u00edndo \"Vasoline\", \"Interstate Love Song\", e \"Big Empty\", a cal aparece na pel\u00edcula \"The Crow\".\nO t\u00edtulo do \u00e1lbum, \"Purple\", est\u00e1 escrito en caracteres chineses na capa do disco, e non aparece en ning\u00fan lugar m\u00e1is. Cando lle preguntaron a Scott Weiland nunha entrevista sobre o t\u00edtulo respondeu: \"\u00c9 a mi\u00f1a cor favorita. \u00c9 a cor dos negr\u00f3ns.\"\nListaxe de canci\u00f3ns.\nCont\u00e9n tam\u00e9n unha canci\u00f3n oculta titulada \"The Second Album\"."}
{"id": "35891", "revid": "25871", "url": "https://gl.wikipedia.org/wiki?curid=35891", "title": "Yield", "text": "Yield \u00e9 o quinto \u00e1lbum da banda de rock alternativo Pearl Jam. Foi editado o 3 de febreiro de 1998. \"Yield\" vendeu 358.000 copias durante a s\u00faa primeira semana, entrando no n\u00famero 2 da lista \"Billboard 200\", e foi o primeiro \u00e1lbum de Pearl Jam que non alcanzou o n\u00famero 1 nas listas da Billboard dende o \"Ten\", en 1991. A pesar de sa\u00edr moi pronto das listas, ao igual que o seu antecesor \"No Code\", o \u00e1lbum recibiu moi boas cr\u00edticas.\nListaxe de canci\u00f3ns.\nCont\u00e9n a canci\u00f3n oculta \"Hummus\"\""}
{"id": "35892", "revid": "6939", "url": "https://gl.wikipedia.org/wiki?curid=35892", "title": "Riot Act", "text": "Riot Act \u00e9 o s\u00e9timo \u00e1lbum de estudio da banda estadounidense de grunge Pearl Jam. Foi editado o 12 de novembro de 2002 a trav\u00e9s do selo Epic. Despois dunha extensa xira de promoci\u00f3n do seu anterior traballo, \"Binaural\", Pearl Jam tomouse un ano de descanso. A banda volveu reunirse a principios do 2002 e comezou a traballar no novo \u00e1lbum. A s\u00faa m\u00fasica conta con sons diferentes tendo canci\u00f3ns influenciadas polo folk o art rock e a m\u00fasica experimental.\n\"Riot Act\" estreouse no n\u00famero cinco da lista \"Billboard 200\". A banda promocionou o disco cunha xira no ano 2003 moi cargada de contido pol\u00edtico. \"Riot Act\" foi o derradeiro \u00e1lbum de Pearl Jam con material novo lanzado pola Epic. O disco foi certificado ouro pola RIAA nos Estados Unidos."}
{"id": "35893", "revid": "23204", "url": "https://gl.wikipedia.org/wiki?curid=35893", "title": "The Ideal Crash", "text": "The Ideal Crash \u00e9 o terceiro \u00e1lbum da banda de rock alternativo belga dEUS. Foi editado o 16 de marzo de 1999. O \u00e1lbum foi gravado en Espa\u00f1a e incl\u00fae o sinxelo \"Instant Street\", que converteuse nun \"hit\" no \"underground\" europeo.\nEn abril do ano 2008 o \u00e1lbum levaba vendidas ao redor das 250.000 copias en todo o mundo."}
{"id": "35895", "revid": "51526", "url": "https://gl.wikipedia.org/wiki?curid=35895", "title": "\u00c9dith Piaf", "text": "\u00c9dith Giovanna Gassion, co\u00f1ecida polo seu nome art\u00edstico de \u00c9dith Piaf, nada en Par\u00eds o 19 de decembro de 1915 e finada en Plascassier, Grasse, Alpes Mar\u00edtimos, o 10 de outubro de 1963, foi unha cantante, compositora e actriz francesa.\nConverteuse na icona parisiense da d\u00e9cada de 1950, tanto en Francia coma f\u00f3ra do pa\u00eds, en especial en Estados Unidos onde se consagrou en 1956 no \"Carnegie Hall\" de Nova York.\nO Museo Edith Piaf, dedicado \u00e1 s\u00faa memoria, at\u00f3pase na r\u00faa \"Crespin du Gast\", no XI distrito de Par\u00eds.\nTraxectoria.\nPrimeiros anos.\nA lenda conta que \u00c9dith Piaf naceu debaixo dun farol diante do n\u00famero 72 da \"rue de Belleville\", en Par\u00eds, de pai acr\u00f3bata (Louis Alphonse Gassion, natural de Normand\u00eda) e nai cantante, que os abandona \u00f3 pouco de nacer. Pasou a s\u00faa primeira infancia na casa da s\u00faa avoa materna, que a ti\u00f1a desatendida, ata que o seu pai, \u00e1 volta da guerra a leva coa s\u00faa avoa paterna, que era a madama dun prost\u00edbulo, as\u00ed a nena Edith pasou a s\u00faa infancia entre as prostitutas do negocio familiar, ata que o pai a leva con ela para que lle axude no seu traballo no circo. As\u00ed comezou no mundo da canci\u00f3n, unha vida n\u00f3made ata que abandonou o seu pai para ir vivir a Par\u00eds. Os seus primeiros pasos neste terreo deunos cun repertorio de canci\u00f3ns populares.\nNo 1935, mentres cantaba na r\u00faa para sacar uns cartos, co\u00f1eceu a Louis Lepl\u00e9e, xerente dun cabar\u00e9 de moda, o \"Gerny's\", sito nos Campos Elisios. \u00c9dith Piaf actuou ocasionalmente neste lugar. Lepl\u00e9e deulle o alcume de \"nena gorri\u00f3n\" (\"la M\u00f4me Piaf\") xa que era de pequena estatura e cantaba coma un gorri\u00f3n, cunha voz espl\u00e9ndida. A violenta morte de Lepl\u00e9e fixo dela a principal sospeitosa, a\u00ednda que \u00f3 cabo foi absolta. Asinou un contrato con Polydor e gravou o seu primeiro disco en 1936, \"Les M\u00f4mes de la cloche\" (\"Os nenos mendigos\"). O ano seguinte chegou ao gran \"music-hall\", o ABC.\nJean Cocteau escribiu para ela a obra que ser\u00eda o maior \u00e9xito de 1940, \"Le Bel Indiff\u00e9rent\" (\"O Guapo Indiferente\"). Despois, asinou un contrato para participar no filme \"Montmartre sur sc\u00e8ne\" (\"Montmartre en escena\"), de Georges Lacombe. Durante a guerra, \u00c9dith Piaf cantaba nos clubs e \"music-halls\", onde co\u00f1eceu a s\u00faa contempor\u00e1nea alem\u00e1 Ilona Hesse, e dende onde axudaba os presos a fuxir. Trala guerra escribiu \"La Vie en Rose\" (\"A Vida en Rosa\"), a m\u00e1is co\u00f1ecida das s\u00faas canci\u00f3ns, e traballou decote na \"Com\u00e9die Fran\u00e7aise\". Converteuse nunha icona parisiense e na musa dos existencialistas. Nos anos 50, \u00c9dith Piaf xa era famosa en moitos pa\u00edses; o p\u00fablico norteamericano consagrouna en 1956 no Carnegie Hall de Nova York, ao que volveu con frecuencia.\nVida sentimental.\nSon varios os romances de \u00c9dith Piaf, dunha banda case todos os cantantes aos que apoiou e promoveu as s\u00faas carreiras: Yves Montand, Charles Aznavour ou Georges Moustaki, tam\u00e9n con xente coma o actor Marlon Brando.\nPero o grande amor da s\u00faa vida foi o boxeador franc\u00e9s de orixe \"pied noir\", \u00e9 dicir, nado na Alxeria, Marcel Cerdan, campi\u00f3n do mundo en peso medio, a pesar de que el estaba xa casado cando se co\u00f1eceron. A morte do boxeador o 28 de outubro de 1949 nun accidente de aviaci\u00f3n nos Azores no voo Par\u00eds-Nova York, cando \u00eda reunirse con ela, some a artista nunha profunda depresi\u00f3n pola perda e polo seu sentimento de culpa e acent\u00faa os seus problemas coa hero\u00edna e o alcohol. Cerdan non ti\u00f1a previsto viaxar nese voo, pero, ante a insistencia de Piaff, cambiou os seus billetes con outro pasaxeiro para adiantar a s\u00faa volta. Deste romance xurdiu o filme \"\u00c9dith et Marcel\".\nEn 1951 comeza a s\u00faa relaci\u00f3n co mencionado Charles Aznavour, coma secretario, asistente, chofer e confidente. Ser\u00eda o autor dalgunhas das mellores canci\u00f3ns de Piaf, coma \"Plus Bleu que tes yeux\" ou \"Jezebel\".\nEn 1953 comeza un programa de desintoxicaci\u00f3n para combater a dependencia dos medicamentos, por\u00e9n en 1958 sofre un accidente de coche na compa\u00f1a do seu novo compa\u00f1eiro, Georges Moustaki, o que empeora a s\u00faa sa\u00fade e a dependencia da morfina.\nXa nos \u00faltimos anos, enferma e adicta, viviu un derradeiro amor de outono con Th\u00e9o Sarapo, un grego moito m\u00e1is novo que ela. Casa con Th\u00e9o o 9 de outubro de 1962, aos 46 anos de idade.\nHai alg\u00fans detalles na s\u00faa biograf\u00eda que son moi dif\u00edciles de aclarar, xa que ela mesma adoitaba esaxerar moitas an\u00e9cdotas da s\u00faa vida. Por exemplo, contaba que estivera cega durante un per\u00edodo importante da s\u00faa vida, cando a verdade \u00e9 que a s\u00faa enfermidade ocular, a\u00ednda que grave, nunca lle impediu ver. A s\u00faa autobiograf\u00eda ch\u00e1mase \"Au bal du chance\".\nOs seus restos foron levados a Par\u00eds, onde se comunicou a s\u00faa morte, o 11 de outubro. Esta data \u00e9 a que figura oficialmente como data da s\u00faa defunci\u00f3n. \u00c9dith Piaf est\u00e1 enterrada no cemiterio de P\u00e8re Lachaise. O seu enterro foi multitudinario, e a s\u00faa tumba segue a ser unha das m\u00e1is visitadas do c\u00e9lebre cemiterio.\nEnfermidade e morte.\nEn 1959 comeza unha serie de operaci\u00f3ns cir\u00farxicas despois de esbarroarse nunha xira en Nova York, estado de sa\u00fade agravado polo abandono de Moustaki.\nEdith Piaf chega ao punto de case non manterse en p\u00e9 e cantar s\u00f3 con importantes doses de morfina, como por exemplo unha serie de concertos ofrecidos en 1961 na Sala Olympia de Par\u00eds, uns dos m\u00e1is emotivos da s\u00faa carreira e que salvaron o sal\u00f3n da bancarrota. Foi nesta serie de concertos onde interpretou unha das s\u00faas canci\u00f3ns m\u00e1is famosas, gravada en 1960 e que, segundo ela mesma, mellor defin\u00eda a s\u00faa vida, \"Non, je ne regrette rien\". A comezos de 1963 grava a s\u00faa derradeira canci\u00f3n, \"L'Homme de Berl\u00edn\", escrita por Francis Lai e M. Vend\u00f4me.\nFinalmente falece o 10 de outubro de 1963 a causa dun c\u00e1ncer hep\u00e1tico. Foi soterrada ante unha gran multitude de admiradores no cemiterio de \"P\u00e8re Lachaise\", en Par\u00eds, xunto ao seu pai e \u00e1 s\u00faa filla Mercelle falecida tempo atr\u00e1s aos dous anos de idade. Pese \u00e1 s\u00faa fe cat\u00f3lica prohib\u00edronselle as exequias relixiosas dada a s\u00faa condici\u00f3n de divorciada. \"L'Osservatore Romano\", xornal do Vaticano, definiuna como \"\u00cddolo da felicidade prefabricada\" e \u00e1 s\u00faa vida como \"pecado p\u00fablico\", por\u00e9n o crego Villaret Thouvenin deulle a bendici\u00f3n final."}
{"id": "35896", "revid": "5863", "url": "https://gl.wikipedia.org/wiki?curid=35896", "title": "El Gran Wyoming", "text": "Jos\u00e9 Miguel Monz\u00f3n Navarro, m\u00e1is co\u00f1ecido polo seu nome art\u00edstico El Gran Wyoming, nado en Madrid o 15 de maio de 1955, \u00e9 un presentador de televisi\u00f3n, actor, director, humorista, m\u00fasico, escritor, comediante e m\u00e9dico espa\u00f1ol. \u00c1s veces \u00e9 chamado, de xeito abreviado, Gran Wyoming, Wyoming e Guayo.\nTraxectoria.\nMonz\u00f3n pertence a unha familia de farmac\u00e9uticos e \u00e9 doutor en Medicina. Abandonou o seu traballo como m\u00e9dico para dedicarse \u00f3 mundo do espect\u00e1culo.\n\u00d3 principio da s\u00faa carreira musical tocaba xunto \u00f3 seu grupo Paracelso, e m\u00e1is adiante representaba espect\u00e1culos c\u00f3mico-musicais xunto ao pianista alcumado \"Maestro Reverendo\". Presentou varios programas televisivos, como \"La noche se mueve\" (1992), de Jos\u00e9 Mar\u00eda Fraguas, e \"El peor programa de la semana\" (1993), de David Trueba. Televisi\u00f3n Espa\u00f1ola deixou de programar este despois de que emitise unha entrevista co escritor Quim Monz\u00f3 na que este fixo un chiste sobre a actividade laboral da infanta Elena de Borb\u00f3n. A direcci\u00f3n do ente p\u00fablico declarou que a decisi\u00f3n de suspender este programa se deb\u00eda \u00e1 s\u00faa baixa audiencia. Monz\u00f3n asegurou que iso poder\u00eda explicar que deixasen de producir novos programas, pero non que se negasen a emitir os xa producidos, e achacou a decisi\u00f3n a raz\u00f3ns pol\u00edticas.\nEn 1996 volveu \u00e1 televisi\u00f3n, pero esta vez \u00e1 canle privada Telecinco, presentando a versi\u00f3n espa\u00f1ola do programa arxentino \"Caiga Quien Caiga\" con grande \u00e9xito. No 2004 obtivo un novo programa en Televisi\u00f3n Espa\u00f1ola, La Azotea de Wyoming, que rematou supo\u00f1endo un gran fracaso. Tras varios cambios de horario e cotas de pantalla que chegaron ao 6%, TVE decidiu retirar \"La Azotea\" da s\u00faa programaci\u00f3n. En 2005 Telecinco ofreceulle volver presentar Caiga Quien Caiga, proposta que rexeitou. Finalmente o programa regresou \u00e1 pequena pantalla presentado por Manel Fuentes e conservando do que fora o seu equipo anterior unicamente a Arturo Valls como un dos copresentadores.\nDende o 2006 presenta en laSexta o programa nocturno \"El Intermedio\", no cal destripa a actualidade diaria con grandes doses de humor.\nDe ideolox\u00eda esquerdista, o Gran Wyoming foi un dos promotores de manifestaci\u00f3ns contra a pol\u00edtica do Partido Popular durante a s\u00faa segunda lexislatura. Dirixiu o segmento \"Muertos de segunda\" no filme colectivo de denuncia \"Hay motivo\"."}
{"id": "35897", "revid": "5863", "url": "https://gl.wikipedia.org/wiki?curid=35897", "title": "Jos\u00e9 Luis Rodr\u00edguez Moreno", "text": "Jos\u00e9 Luis Rodr\u00edguez Moreno, co\u00f1ecido como Jos\u00e9 Luis Moreno, nado o 16 de abril de 1947 en Madrid, \u00e9 o propietario da produtora Miram\u00f3n Mendi, que foi creada no ano 1988.\nTraxectoria.\nDende os seus comezos dedicouse ao mundo do espect\u00e1culo e da produci\u00f3n televisiva. Ao longo dos anos organizou galas, espect\u00e1culos puntuais ou series en distintas cadeas espa\u00f1olas coma TVE, Antena 3 ou Telecinco, ademais de en diversas canles auton\u00f3micas, como foi o programa \"Entre amigos\" e algunhas internacionais, como a RAI.\nAta o de agora, o seu maior \u00e9xito foi \"Aqu\u00ed no hay quien viva\" (2003, emitindo a primeira tempada os domingos \u00e1s 22:00h, as seguintes os m\u00e9rcores \u00e1s 21:45h e a \u00faltima os xoves \u00e1s 22:00h. Cedeu os dereitos desta serie a canles televisivas francesas e italianas para a retransmisi\u00f3n dunha versi\u00f3n desta serie neses pa\u00edses. Outras series que ten producido Miram\u00f3n Mendi para Antena 3 foron \"La sopa boba\" (2004) e \"A tortas con la vida\" (2005-2006). En TVE dirixiu o programa de variedades \"Tu Gran Noche\" durante dous anos e \"Noche de Fiesta\" durante outros cinco anos m\u00e1is. Dende o ano 2000 ata o 2004 dirixiu t\u00f3dolos programas especiais de fin de ano de TVE-1. No ano 2005 dirixiu o de Antena 3. Durante o ver\u00e1n de 2002 dirixiu en Antena 3 o programa \"Verano Noche\"\nJos\u00e9 Lu\u00eds Moreno tam\u00e9n traballou no filme de Santiago Segura \"\", na que interpretou a Spinelli, un terrorista disposto a facer estoupar Marbella cuns m\u00edsiles. No filme compart\u00eda cabeceira con Santiago Segura, Gabino Diego, Tony Leblanc e In\u00e9s Sastre. Jos\u00e9 Luis Moreno traballou tam\u00e9n no teatro, dirixindo e producindo tanto \u00f3peras coma zarzuelas. Durante o ano 2005 produciu obras de teatro na sala \"La Latina\"."}
{"id": "35898", "revid": "5863", "url": "https://gl.wikipedia.org/wiki?curid=35898", "title": "Karlos Argui\u00f1ano", "text": "Karlos Argui\u00f1ano Urkiola, nado en Beasain o 6 de decembro de 1948, \u00e9 un coci\u00f1eiro vasco, a\u00ednda que tam\u00e9n desenvolveu actividades interpretativas e empresariais. \u00c9 moi popular en Espa\u00f1a dende que apareceu en TVE nun programa de coci\u00f1a.\nTraxectoria.\nA\u00ednda que naceu en Beasain (Guip\u00fascoa), residiu dende mozo e reside actualmente en Zarautz (tam\u00e9n en Guip\u00fascoa), onde ten o seu hotel restaurante. Cursou estudos primarios nos Agustinos de Lazcano (Guip\u00fascoa), posteriormente estudos de mestr\u00eda industrial, traballou na f\u00e1brica de trens de Beas\u00e1in como chapista. Xa con 17 anos decidiu apuntarse \u00e1 Escola de Hostalar\u00eda de Hotel Euromar en Zarautz dirixido por Luis Irizar.\nEn 1978 crea un Hotel Restaurante en Zarauz, sito nun castelo constru\u00eddo en pedra r\u00fastica que constit\u00fae unha aut\u00e9ntica xoia arquitect\u00f3nica. En 1996 inaugurou tam\u00e9n en Zarauz a \"Academia de Cocina Aiala\".\nDende 2005 realiza un programa de coci\u00f1a en Telecinco xunto a Juan Mar\u00eda Arzak. Escribiu varios libros orientados \u00e1 coci\u00f1a f\u00e1cil. A s\u00faa empresa, Bainet, \u00e9 responsable tanto do seu programa de televisi\u00f3n como dos seus libros de coci\u00f1a. Publica tam\u00e9n libros de Arzak, Eva Argui\u00f1ano (irm\u00e1 de Karlos) e Mikel Corcuera, entre outros. Bainet \u00e9 ademais socio do GAMP (Grupo Audiovisual de Medios de Producci\u00f3n), consorcio propietario de laSexta. Nesta cadea produce \"Hoy cocinas t\u00fa\", presentado por Eva Argui\u00f1ano, e \"Un pa\u00eds de chiste\", con \u00d3scar Terol.\nKarlos Argui\u00f1ano promocionou a coci\u00f1a en xeral e a espa\u00f1ola en particular por diferentes pa\u00edses: Estados Unidos, Arxentina, M\u00e9xico, Suecia, Italia, Su\u00edza, Alema\u00f1a, Francia... Impartiu clases de coci\u00f1a, cursos, participou en Xurados Gastron\u00f3micos, conferencias, mesas redondas ou charlas.\nParticipou en varios filmes como \"Airbag\" de Juanma Bajo Ulloa (1997), \"A\u00f1o mariano\" de Karra Elejalde e Fernando Guill\u00e9n Cuervo (2000) e \"El rey de la granja\" de Carlos Zabala e Gregorio Muro (2002)."}
{"id": "35899", "revid": "23204", "url": "https://gl.wikipedia.org/wiki?curid=35899", "title": "Hermann Bondi", "text": "Sir Hermann Bondi, nado o 1 de novembro de 1919 e finado o 10 de setembro de 2005, foi un matem\u00e1tico e cosm\u00f3logo brit\u00e1nico de orixe austr\u00edaca. \u00c9 co\u00f1ecido por desenvolver a teor\u00eda do estado estacionario do universo con Fred Hoyle e Thomas Gold como unha alternativa \u00e1 teor\u00eda do Big Bang, pero o seu legado m\u00e1is duradeiro probablemente ser\u00e1 as s\u00faas importantes contribuci\u00f3ns \u00e1 teor\u00eda da relatividade xeral.\nTraxectoria.\nXunto co astr\u00f3nomo estadounidense Thomas Gold e o brit\u00e1nico Fred Hoyle, propuxo en 1948 a teor\u00eda do estado estacionario do universo, alternativa \u00e1 teor\u00eda do Big Bang, segundo a cal o Universo mantense uniforme no espazo e no tempo. Entre os seus traballos m\u00e1is importantes destacan as s\u00faas contribuci\u00f3ns sobre a teor\u00eda da relatividade xeral.\nBondi chegou a Cambridge en 1937 fuxindo do forte antisemitismo presente en Austria. A comezos da segunda guerra mundial foi internado prisioneiro na illa de Man e no Canad\u00e1 como nativo dun pa\u00eds do Eixo alem\u00e1n. Foi liberado en 1941 trabajando no sistema de radar junto a Fred Hoyle. En 1946 adquir\u00edu a nacionalidade brit\u00e1nica."}
{"id": "35902", "revid": "399", "url": "https://gl.wikipedia.org/wiki?curid=35902", "title": "\u00c9dith Giovanna Gassion", "text": ""}
{"id": "35903", "revid": "23204", "url": "https://gl.wikipedia.org/wiki?curid=35903", "title": "Guerra de Flandres", "text": "A guerra dos oitenta anos ou guerra de Flandres foi unha guerra de secesi\u00f3n, entre os actuais estados dos Pa\u00edses Baixos e Espa\u00f1a, iniciada en 1568 e que finalizou en 1648, co reco\u00f1ecemento da independencia das sete Provincias Unidas, hoxe co\u00f1ecidas como Pa\u00edses Baixos (ou \"Holanda\").\nOs pa\u00edses que hoxe se co\u00f1ecen como B\u00e9lxica e Luxemburgo formaron parte das dezasete provincias que permaneceron leais aos Habsburgo hispanos. As Provincias Unidas emerxeron da guerra como unha potencia mundial grazas \u00e1 s\u00faa poderosa armada e frota mercante, e experimentaron un importante auxe econ\u00f3mico e cultural.\nPara a coroa castel\u00e1 a independencia das Provincias Unidas representou unha gran perda de prestixio e o mantemento econ\u00f3mico da guerra contribu\u00edu en gran parte a provocar as sucesivas bancarrotas da coroa castel\u00e1 ao longo dos s\u00e9culos XVI e XVII, e o afundimento da s\u00faa econom\u00eda.\nAntecedentes da guerra.\nOs intereses espa\u00f1ois.\nCarlos V naceu en Gante en 1500 e creceu no condado de Flandres do cal era o titular polo que era visto polos seus s\u00fabditos neerlandeses como un rei da s\u00faa terra. Carlos V abdicou en 1556 no seu fillo Filipe II, criado en Castela e cuxos intereses sempre estiveron m\u00e1is na li\u00f1a dos intereses da coroa de Castela, era visto como un rei estra\u00f1o e estranxeiro. Esta impresi\u00f3n p\u00faxose de manifesto o d\u00eda da abdicaci\u00f3n de Carlos V en Bruxelas, onde en contraposici\u00f3n ao emperador, flamengo, cosmopolita e pol\u00edglota, o novo rei era incapaz de dirixirse aos seus s\u00fabditos flamengos na s\u00faa lingua.\nA situaci\u00f3n de Flandres, a un paso de Inglaterra, Francia e Alema\u00f1a, ti\u00f1a unha grande importancia estrat\u00e9xica para a coroa espa\u00f1ola. Ameazaba a Inglaterra cunha invasi\u00f3n, pechaba o cerco de Francia xunto con Castela e Italia, e era a porta de entrada a Alema\u00f1a desde o norte, sacudida polas guerras de relixi\u00f3n.\nA relixi\u00f3n.\nXa durante o reinado de Carlos V, o calvinismo fixera acto de presenza nos Pa\u00edses Baixos e fora reprimido polo emperador, intentado ata implantar un tribunal da Inquisici\u00f3n. Esta pol\u00edtica foi continuada polo seu fillo Filipe II que, en 1565, implantou os decretos tridentinos, causando un gran malestar xa que imped\u00edan a liberdade de culto \u00e1 que aspiraban os nobres e os calvinistas.\nDoutra banda, a reorganizaci\u00f3n dos tres grandes bispados existentes nos Pa\u00edses Baixos en dezasete m\u00e1is pequenos, topou coa oposici\u00f3n da alta nobreza, xa que os segund\u00f3ns das familias nobres aspiraban usualmente ao cargo de bispo, e non ti\u00f1a o mesmo prestixio (nin ingresos) unha grande diocese, que unha das dezasete pequenas dioceses previstas. Finalmente a \u00e9nfase posta polo calvinismo na honestidade, a modestia, a frugalidade e o traballo duro encaixaban moi ben coa mentalidade dos industriosos holandeses, o m\u00e1is emprendedor dos reinos de Filipe II, e chocaban fortemente co luxo da nobreza cat\u00f3lica. As comparaci\u00f3ns eran demoledoras para o prestixio do catolicismo.\nA incapacidade de Filipe II para aceptar gobernar sobre herexes calvinistas e a crenza de que a s\u00faa misi\u00f3n nos seus reinos era ser o gardi\u00e1n do catolicismo en Europa, fac\u00edan impos\u00edbel unha soluci\u00f3n de compromiso.\nA econom\u00eda.\nA econom\u00eda xogou un papel importante no estalido da rebeli\u00f3n nos Pa\u00edses Baixos. A guerra entre Suecia e Dinamarca pechou o comercio e as importaci\u00f3ns de trigo procedentes do mar B\u00e1ltico, provocando unha queda do comercio e dos salarios, unha carest\u00eda de alimentos e a suba do prezo destes, o que facilitaba a tarefa dos calvinistas de criticaren a riqueza e o luxo da Igrexa cando a poboaci\u00f3n comezaba a sentir a fame. Esta situaci\u00f3n acadou o seu c\u00e9nit en agosto de 1566 cunha brusca suba do prezo dos alimentos.\nC\u00f3mpre facer notar a coincidencia no tempo entre a suba dos prezos e o estalido das desordes iconoclastas dese mesmo mes que provocaron o env\u00edo do III duque de Alba. A perda dos subsidios enviados pola coroa en 1568 para pagar o ex\u00e9rcito, a mans de corsarios ingleses, obrigaron o duque a impo\u00f1er impostos para pagar o ex\u00e9rcito (alcabala). Isto foi demasiado para os holandeses, obrigados a manteren un ex\u00e9rcito estranxeiro empregado para reprimilos, en \u00e9poca de recesi\u00f3n econ\u00f3mica, e en contra dos usos e costumes da s\u00faa terra.\nA rebeli\u00f3n.\nO 5 de abril de 1566 a pequena nobreza manif\u00e9stase \u00e1s portas do palacio de Margarida de Parma, gobernadora dos Pa\u00edses Baixos e irm\u00e1 de Filipe II. Posteriormente o 15 de agosto, d\u00eda da Asunci\u00f3n un incidente deriva en disturbios provocados polos calvinistas no que asaltan as igrexas para destru\u00edren imaxes de santos que eles consideran her\u00e9ticas.\nAnte a clara rebeld\u00eda de parte da poboaci\u00f3n e a nobreza, Filipe II decide enviar a Fernando \u00c1lvarez de Toledo, terceiro duque de Alba, \u00e1 fronte dun ex\u00e9rcito para reprimir os rebeldes, como primeira medida dun plan de pacificaci\u00f3n, que prev\u00e9 a viaxe de Filipe II aos Pa\u00edses Baixos. Durante o ano que tarda o duque de Alba en chegar aos Pa\u00edses Baixos, a trav\u00e9s do Cami\u00f1o Espa\u00f1ol, a princesa Margarida conseguiu facerse co control da situaci\u00f3n dominando a insurrecci\u00f3n e informado ao seu irm\u00e1n, polo que a chegada do duque de Alba \u00e1 fronte dun ex\u00e9rcito provocan a s\u00faa dimisi\u00f3n en desacordo coa pol\u00edtica do rei. O duque chega a Bruxelas o 28 de agosto de 1567, o 5 de setembro crea o Tribunal dos Tumultos, co\u00f1ecido polos neerlandeses coma o \"tribunal do sangue\", e que condenar\u00e1 a morte a centenares de flamengos e confiscar\u00e1 as s\u00faas propiedades, o 8 de setembro cita os nobres neerlandeses coa escusa de informalos sobre as ordes do rei. \u00c9 unha trampa na que se det\u00e9n aos condes de Egmont e Horn, dous dos principais nobres flamengos que prestaran importantes servizos ao rei, e que ser\u00e1n decapitados na Gran Praza de Bruxelas o 5 de xu\u00f1o de 1568.\nO pr\u00edncipe Guillerme de Orange, outro dos principais nobres flamengos e moi prezado polo pai de Filipe II, refuxi\u00e1rase nas propiedades da s\u00faa familia materna en Alema\u00f1a. Desde al\u00ed financia aos esmoleiros do mar e alza un ex\u00e9rcito de mercenarios alem\u00e1ns do seu propio peto e pono ao mando dos seus irm\u00e1ns.\nA guerra.\nO duque de Alba.\nO inicio \"oficial\" das operaci\u00f3ns b\u00e9licas deuse na batalla de Heiligerlee o 23 de maio de 1568 coa vitoria das tropas de Lu\u00eds de Nassau sobre as castel\u00e1s, que ser\u00eda posteriormente derrotado polo duque de Alba na batalla de Jemmingen onde esnaquizar\u00eda o ex\u00e9rcito holand\u00e9s a cambio dun centenar de mortos no seu ex\u00e9rcito, obrigando a Guillerme de Orange a refuxiarse de novo en Alema\u00f1a.\nCon Guillerme f\u00f3ra de Holanda e sen moitos apoios e os principais l\u00edderes decapitados parec\u00eda que o duque de Alba terminara coa rebeli\u00f3n e urxiu o rei a po\u00f1er en pr\u00e1ctica a segunda parte do plan, a viaxe do rei a Flandres exercendo o papel de rei clemente cos seus s\u00fabditos. O rei non puido, ou non quixo, viaxar a Flandres deixando o duque de Alba s\u00f3 no seu papel de represor. A falta de di\u00f1eiro para pagar os seus ex\u00e9rcitos levou o duque a impo\u00f1er un imposto (alcabala) do dez por cento sobre todas as compravendas, medida que foi vista como un castigo colectivo, e que volveu po\u00f1er na s\u00faa contra \u00e1 poboaci\u00f3n.\nEn 1572 o duque de Alba debe facer fronte a varios intentos de invasi\u00f3n. Os esmoleiros do mar capturan en abril a cidade portuaria de Brielle e desde al\u00ed os portos de Vlissingen e Enkhuizen, pechando a sa\u00edda ao mar co fin de evitaren o comercio das cidades de Brabante e Holanda, as provincias m\u00e1is ricas dos Pa\u00edses Baixos. O \u00e9xito dos esmoleiros do mar foi a mecha que volveu acender a rebeli\u00f3n pola rexi\u00f3n. As cidades das provincias de Holanda, Zelandia, Frisia, G\u00fceldres e Utrecht reclamaban a presenza de Guillerme que volve polo norte \u00e1 fronte dun ex\u00e9rcito e o seu irm\u00e1n Lu\u00eds que ataca desde o sur \u00e1 fronte doutro.\nO duque de Alba reacciona e pacifica o sur vencendo as tropas dos rebeldes que cercaban Mons, mentres no norte o seu fillo Don Fadrique asalta e saquea as cidades de Malinas, Zutphen e Naarden matando os seus habitantes. Ap\u00f3s o asedio de Haarlem que finaliza o 11 de xullo de 1573, os seus habitantes pagan 250.000 flor\u00edns para fuxiren do saqueo. Posteriormente o duque decide po\u00f1er en sitio a cidade de Alkmaar que ante a disxuntiva de se render, e seren saqueados e asasinados, ou resistiren e seren saqueados e asasinados igualmente, os habitantes deciden romper os diques que protexen os seus campos do mar, provocando a ru\u00edna da cidade, pero obrigando o duque de Alba a levantar o sitio.\nNamentres, Filipe II optara por substitu\u00edr o duque de Alba como gobernador para intentar unha soluci\u00f3n negociada ao conflito.\nLu\u00eds de Requesens.\nLu\u00eds de Requesens foi nomeado gobernador dos Pa\u00edses baixos en 1573 co obxectivo de buscar unha sa\u00edda negociada ao conflito cos sectores m\u00e1is moderados dos rebeldes. Suprimiu o Tribunal dos Tumultos e iniciou conversaci\u00f3ns cos rebeldes en Breda sen resultado ning\u00fan, xa que Filipe II pretend\u00eda a volta \u00e1 situaci\u00f3n anterior ao estalido da rebeli\u00f3n sen aceptar tipo ning\u00fan de liberdade relixiosa nin de autonom\u00eda pol\u00edtica nos seus dominios, algo inaceptable para os rebeldes como demostraba a resistencia de cidades como Alkmaar e Leiden.\nParalelamente, a falta de recursos econ\u00f3micos fac\u00edan inviable a vitoria militar pese a alg\u00fans \u00e9xitos conseguidos neste campo, como a batalla de Mook na que perderon a vida outros dous irm\u00e1ns de Guillerme de Orange. A falta de pagas levaba os terzos a amotin\u00e1rense, impedindo que tras esta batalla, despois da cal non ficaba ning\u00fan ex\u00e9rcito rebelde que puidese opo\u00f1erse aos espa\u00f1ois, Lu\u00eds de Requesens puidese aproveitarse diso para ocupar o territorio rebelde. A morte de Lu\u00eds de Requesens o 5 de maio de 1576 foi aproveitada por Guillerme de Orange para que as provincias de Holanda e Zelandia formasen un estado federal do que foi nomeado gobernante.\nXo\u00e1n de Austria.\nTrala morte de Lu\u00eds Requesens, Filipe II nomea o seu medio-irm\u00e1n Xo\u00e1n de Austria gobernador dos Pa\u00edses Baixos co mesmo obxectivo de negociar un acordo. \u00c1 s\u00faa chegada prod\u00facese o famoso saqueo de Antuerpen por tropas castel\u00e1s amotinadas que puxo a todas as provincias en contra da coroa e que se comprometen mediante a pacificaci\u00f3n de Gante a loitaren unidas para expulsaren as tropas castel\u00e1s.\nPara acougar a poboaci\u00f3n, Xo\u00e1n asina o 12 de febreiro de 1577 o Edito Perpetuo polo que se compromete a retirar os terzos vellos dos Pa\u00edses Baixos, eliminaba a Inquisici\u00f3n e reco\u00f1ec\u00eda as liberdades flamengas a cambio do reco\u00f1ecemento da soberan\u00eda da coroa castel\u00e1. Xo\u00e1n insta ent\u00f3n \u00e1s provincias a que o reco\u00f1ezan como gobernante. Guillerme de Orange non pode cumprir o asinado pola s\u00faa banda, o retorno ao catolicismo das provincias rebeldes e entra en Bruxelas onde o nomean gobernador da provincia de Brabante e aceptan, como gobernador dos Pa\u00edses Baixos, o arquiduque Mat\u00edas de Austria. Xo\u00e1n chama de regreso aos terzos que chegan a finais de 1577 ao mando de Alexandro Farnesio terceiro duque de Parma. A comezos de ano enfr\u00f3ntanse ao novo ex\u00e9rcito rebelde na batalla de Gembloux, ao que destr\u00faen completamente.\nXo\u00e1n de Austria morrer\u00e1 en Namur ao contraer o tifo en outubro de 1578. Nomear\u00e1 como gobernante dos Pa\u00edses Baixos a Alexandro Farnesio, decisi\u00f3n m\u00e1is tarde confirmada por Filipe II.\nA Uni\u00f3n de Arras e a Uni\u00f3n de Utrecht.\nCoa maior parte dos Pa\u00edses Baixos ocupado polos rebeldes, os calvinistas lanz\u00e1ronse \u00e1 persecuci\u00f3n dos cat\u00f3licos, co asasinato de relixiosos e encarceramento daqueles cat\u00f3licos partidarios do rei. A independencia dos Pa\u00edses Baixos identific\u00e1base cada vez m\u00e1is co calvinismo, polo que as provincias cat\u00f3licas do sur se viron obrigadas a se reconciliaren co rei para contaren coa s\u00faa protecci\u00f3n contra a intolerancia que agora mostraban os protestantes.\nO 5 de xaneiro de 1579, Alexandre Farnesio asinaba coas provincias de Hainaut, Douai e Artois a Uni\u00f3n de Arras pola que reco\u00f1ec\u00edan a autoridade do rei. En resposta, as provincias rebeldes de Holanda, Zelandia, Utrecht, G\u00fceldres e Zutphen asinaron a Uni\u00f3n de Utrecht pola que rexeitaban calquera intromisi\u00f3n estranxeira nos seus asuntos. O 15 de marzo de 1581 Filipe II declaraba f\u00f3ra da lei a Guillerme de Orange e po\u00f1\u00eda prezo \u00e1 s\u00faa cabeza. Este, libre xa de toda atadura, abxurou publicamente da s\u00faa obediencia ao rei e conseguiu que os Estados Xerais reunidos na Haia fixesen o mesmo o 26 de xullo de 1581.\nMediante o acordo acadado, as provincias rebeldes proclamaban formalmente a s\u00faa independencia e nomearon gobernador a Francisco de Alen\u00e7on, duque de Anjou e herdeiro do trono de Francia. O duque non \u00e9 ben visto por un sector dos rebeldes e este con axuda de tropas francesas tenta tomar Antuerpen pero \u00e9 rexeitado. Negociaci\u00f3ns posteriores mantidas na cidade de Colonia entre os cat\u00f3licos e protestantes non obtiveron resultado ning\u00fan.\nAlexandre Farnesio.\nEntrementres, Alexandre Farnesio prosegu\u00eda coa recuperaci\u00f3n das provincias rebeldes. Captura as cidades de Tournai, concl\u00fae o asedio de Maastricht en xullo de 1579, en 1583 reconquista os portos m\u00e1is importantes da costa flamenga, Dunkerque e Nieuwpoort; en 1584 c\u00e9ntrase nas cidades do interior, captura Bruxas e Gante, e coincidindo coa morte do duque de Anjou e o asasinato de Guillerme de Orange, en xullo de 1584 pon en sitio a cidade de Antuerpen.\nEste asedio, que mantivo en albas a toda Europa \u00e1 espera do vencedor, representou unha desorde de medios e enxe\u00f1o por \u00e1mbalas d\u00faas partes durante os trece meses que foron necesarios para forzar a rendici\u00f3n da que probablemente era a cidade m\u00e1is rica e m\u00e1is populosa de Europa e cuxa toma representaba a determinaci\u00f3n da coroa castel\u00e1 en recuperar os territorios perdidos e no mantemento da Igrexa cat\u00f3lica.\nA intervenci\u00f3n estranxeira e a intervenci\u00f3n no estranxeiro.\nA ininterrompida serie de \u00e9xitos militares do duque de Parma nos Pa\u00edses Baixos e a coincidencia da morte do duque de Anjou coa de Guillerme de Orange fixo pensar a Inglaterra de que a rebeli\u00f3n, falta de l\u00edderes e de axuda estaba a piques de ser derrotada.\nAo mesmo tempo coa formalizaci\u00f3n dunha alianza entre o l\u00edder dos cat\u00f3licos franceses (Francisco, duque de Guisa) e a coroa castel\u00e1 para evitar a subida ao trono franc\u00e9s do protestante Henrique de Navarra e apoiar os cat\u00f3licos en caso dunha guerra civil, Filipe II obti\u00f1a a seguridade de que non ser\u00eda atacado por Francia e que esta non se inmiscir\u00eda nos asuntos dos Pa\u00edses Baixos. O rei franc\u00e9s Henrique III tras chegar, \u00e1 s\u00faa vez, a un acordo co duque de Guisa, rexeitou ocupar o papel do duque de Anjou como soberano dos pa\u00edses Baixos e retirou a axuda que lles prestaba.\nOs \u00e9xitos castel\u00e1ns, tanto militares como diplom\u00e1ticos, xunto \u00e1 ocupaci\u00f3n de Portugal nos inicios da d\u00e9cada dos oitenta, fixo aumentar considerablemente a sensaci\u00f3n de illamento de Inglaterra. Tras ter noticia dos acordos de Filipe II co duque de Guisa (en decembro de 1584) e a noticia da ca\u00edda de Antuerpen (en xullo de 1585), Isabel I de Inglaterra decidiu intervir directamente a prol da rebeli\u00f3n, co obxectivo de desgastar a Castela.\nIsabel proporcionou aos rebeldes holandeses 6000 soldados do seu ex\u00e9rcito e comprometeuse a sufragar unha cuarta parte dos gastos militares das provincias rebeldes. A axuda prestada por Isabel I aos rebeldes holandeses foi un dos motivos que decidiron o intento de invasi\u00f3n de Inglaterra coa Armada Invencible.\nDurante 1586 e 1587, o duque de Parma dirixiu os seus esforzos \u00e1 organizaci\u00f3n do ex\u00e9rcito e dos preparativos necesarios para embarcar o ex\u00e9rcito de Flandres nos buques da Armada Invencible que deb\u00edan recollelos na canle tomando as cidades de Ostende e Sluist.\nA continuaci\u00f3n do fracaso da Armada Invencible en 1588, Espa\u00f1a entra en guerra con Francia en 1589, en apoio da Liga cat\u00f3lica ata o ano 1598 que manter\u00e1 ocupado en Francia a gran parte do ex\u00e9rcito de Flandres e que obrigar\u00e1 a seguir unha estratexia defensiva nos Pa\u00edses Baixos.\nA recuperaci\u00f3n holandesa.\nA partir de 1590, trala marcha do duque de Parma a Francia, onde morrer\u00e1 en 1592, os rebeldes holandeses, liberados da presi\u00f3n \u00e1 que lles somet\u00eda o duque, poden tomar a iniciativa. Doutra banda, a falta de capital da coroa castel\u00e1, provocou un per\u00edodo de continuos mot\u00edns entre os anos 1589 e 1607, que limitaron a capacidade do ex\u00e9rcito. En 1590 os holandeses conquistan Breda por sorpresa, entre 1591 e 1592 conseguen ocupar gran parte das provincias de G\u00fceldres e Overijssel, situadas ao norte dos r\u00edos Rin e Mosa, e en xullo de 1594 completan a conquista da provincia de Groninga no norte, coa que se creaba unha fronte m\u00e1is curta desde Sluist no mar, ata o ducado de Cl\u00e9veris ao oeste de Nimega. En 1595 Filipe II nomeou gobernador dos Pa\u00edses Baixos o arquiduque Alberto para que \u00e1 morte do rei en 1598 se convertese xunto \u00e1 s\u00faa muller Isabel Clara Euxenia en soberanos do pa\u00eds ao herdar esta \u00faltima a coroa.\nA defensa e a pol\u00edtica exterior do pa\u00eds quedaron de todos os xeitos en mans da coroa castel\u00e1. Trala morte de Guillerme de Orange, o mando do ex\u00e9rcito das provincias rebeldes pasou a mans do seu fillo Mauricio de Nassau-Orange que o reformou facendo del un perigoso opo\u00f1ente ao ex\u00e9rcito de Flandres como demostrou na batalla de Nieuwpoort onde por primeira vez as tropas holandesas venceron as castel\u00e1s en campo aberto.\nA forma da guerra.\nA estabilizaci\u00f3n da fronteira cambiou a forma de facer a guerra practicada en Flandres. Dunha continua e intensiva serie de escaramuzas, golpes de man, asaltos, tomas de vilas e cidades, salpicados con algunha batalla ao longo dunha fronteira irregular, pasouse a un pulso anual de resistencia en que cada ex\u00e9rcito cercaba unha ou varias cidades inimigas, que usualmente contaban con modernas fortificaci\u00f3ns (en traza italiana), durante longos asedios nos que era necesario empregar a todo un ex\u00e9rcito para finalmente render por fame \u00e1 cidade. O intento da parte contraria por levantar o cerco dunha cidade asediada enviando un ex\u00e9rcito na s\u00faa axuda, levou a un aumento das batallas en campo aberto.\nA partir da d\u00e9cada dos noventa e ata o final da guerra, a maior parte dos enfrontamentos entre castel\u00e1ns e holandeses d\u00e9ronse polo control das cidades ribeiregas dos r\u00edos Ijssel, Mosa e Waal, onde moitas das cidades cambiaron de mans m\u00e1is dunha vez. Para evitaren os intentos do ex\u00e9rcito de Flandres de invadiren o territorio e tomaren as cidades rebeldes, os holandeses constru\u00edron un muro defensivo ao longo da beira dos r\u00edos Ijssel e Mosa que enlazaba coas fortificaci\u00f3ns das cidades e que atinxiu evitar o intento de invasi\u00f3n realizado polos Habsburgo hispanos en 1606.\nA tregua dos doce anos.\nTrala derrota en Francia da Liga cat\u00f3lica e os seus aliados ib\u00e9ricos, o novo rei de Francia, Henrique IV conseguir\u00e1 estender a s\u00faa influencia polo sur de Alema\u00f1a, Su\u00edza e o norte de Italia ata que en 1601 cae no seu poder todo o Cami\u00f1o Espa\u00f1ol, cortando as comunicaci\u00f3ns por terra entre Lombard\u00eda e Flandres. A morte da ra\u00ed\u00f1a Isabel en 1603 abre o cami\u00f1o para unha paz con Inglaterra que acaba coa axuda que prestaban os ingleses aos holandeses.\nO 29 de setembro de 1603 entr\u00e9gase a Ambrosio Spinola o mando das tropas que levan dous anos cercando a cidade de Ostende coa promesa de reconquistala no prazo dun ano, o cal cumpre o 22 de setembro de 1604. Grazas \u00e1 s\u00faa vitoria foi nomeado mestre de campo xeral e o ano seguinte superintendente de Facenda, co que se fac\u00eda con todo o mando e os ingresos do ex\u00e9rcito.\nXa desde 1600, Filipe III quer\u00eda unha tregua nos Pa\u00edses Baixos que os holandeses rexeitaban xa que a s\u00faa situaci\u00f3n era moito mellor que en \u00e9pocas anteriores, pero a toma de Ostende deixou libre o ex\u00e9rcito para iniciar de novo a ofensiva. Durante 1605 e 1606 o ex\u00e9rcito de Flandres flanquea a barreira defensiva constru\u00edda polos holandeses e consegue tomar varias cidades pero sen poder penetrar profundamente no territorio rebelde. As falta de pagas para os soldados provocou que se producisen os maiores mot\u00edns de tropas ocorridos ata ent\u00f3n e que fac\u00edan inviable continuar coa campa\u00f1a.\nO 14 de decembro o Consello de Estado aconsella o rei abandonar Flandres. Inesperadamente os holandeses fixeron unha oferta de cesamento de hostilidades e a loita finalizou o 24 de abril de 1607. As negociaci\u00f3ns continuaron ata o 9 de abril de 1609 en que se asina a tregua dos doce anos.\nA reanudaci\u00f3n da Guerra.\nEn 1622 \u00e9 repelido un ataque castel\u00e1n sobre a praza de Bergen op Zoom. O ano 1625, Mauricio morre mentres se pon en cerco a cidade de Breda. O seu medio irm\u00e1n Federico Henrique de Nassau toma o mando do ex\u00e9rcito. O comandante xenov\u00e9s, a favor dos intereses de Castela, Ambrosio Spinola ten \u00e9xito e toma Breda. Por\u00e9n, ap\u00f3s esta gran vitoria a partida irase inclinando en prol dos holandeses. Federico Henrique conquista en 1629 a praza de 's-Hertogenbosch, considerada inexpugnable. Esta perda foi un serio rev\u00e9s para os intereses castel\u00e1ns.\nEn 1632 Federico Henrique captura Venlo, Roermond e Maastricht durante a famosa marcha ao longo do Mosa. Por\u00e9n, as posteriores tentativas de atacar Antuerpen e Bruxelas fallan. Os holandeses v\u00edronse decepcionados pola falta de apoio da poboaci\u00f3n flamenga debido a que estes non ti\u00f1an grande aprecio aos holandeses pola diferenza relixiosa: mentres que os holandeses eran calvinistas, os flamengos eran cat\u00f3licos.\nA guerra nas colonias.\nComo as potencias europeas comezaran a constru\u00edr os seus imperios, a guerra se estendeu \u00e1s colonias destes. As loitas aconteceron nas Indias Orientais: en Macau, en Ceil\u00e1n, en Formosa e en Filipinas; e nas Indias Occidentais, sobre todo no Brasil. Parte destes conflitos acontecer\u00edan no marco da guerra luso-holandesa. Nas colonias occidentais existiron problemas por causa do corso holand\u00e9s, que actuaba nas rutas mercant\u00eds do Caribe. Nesta fronte da guerra o acontecemento m\u00e1is resaltado foi a captura de gran parte da frota castel\u00e1 do tesouro.\nEstancamento.\nT\u00f3dolos bandos da guerra chegaron a comprender que Espa\u00f1a nunca acadar\u00eda restaurar o seu poder sobre os territorios ao norte do delta do Mosa e do Rin; e de que as Provincias Unidas do norte nunca lograr\u00edan conquistar as provincias do sur.\nEn 1639 unha armada castel\u00e1 chega a Flandres, con 20 000 soldados para contribu\u00edr en operaci\u00f3ns no norte. No entanto, a armada \u00e9 vencida decisivamente na batalla das Dunas. Esta vitoria non s\u00f3 tivo consecuencias na Guerra de Flandres, sen\u00f3n que marcou tam\u00e9n o final da coroa de Castela como a maior potencia mar\u00edtima.\nA paz.\nO 30 de xaneiro de 1648 a guerra remata co tratado de M\u00fcnster. Este tratado, entre Espa\u00f1a e as Provincias Unidas, \u00e9 s\u00f3 unha parte a pequena escala da paz de Westfalia (de igual xeito que esta guerra rematou por ser un conflito a pequena escala da guerra dos trinta anos). A rep\u00fablica das Provincias Unidas foi reco\u00f1ecida como Estado independente e conservou moitos dos territorios que conquistara durante os \u00faltimos compases da guerra."}
{"id": "35904", "revid": "85894", "url": "https://gl.wikipedia.org/wiki?curid=35904", "title": "Xos\u00e9 Henrique Rodr\u00edguez Pe\u00f1a", "text": "Xos\u00e9 Henrique Rodr\u00edguez Pe\u00f1a, nado en Ourense o 25 de outubro de 1942 e finado en Vigo o 13 de agosto de 2006, foi un arquitecto e pol\u00edtico galego.\nTraxectoria.\nEstudou na Facultade de Ciencias da Universidade de Santiago de Compostela e licenciouse en Arquitectura pola Escola Superior de Arquitectura de Madrid, especializ\u00e1ndose na restauraci\u00f3n de monumentos.\nNos anos 60 participou, sen afiliaci\u00f3n pol\u00edtica, no movemento estudantil contra a ditadura e presentouse \u00e1s elecci\u00f3ns municipais de 1979 a Ourense nas listas de Unidade Galega como membro do Partido Galeguista. Foi elixido secretario xeral do Partido Galeguista no III Congreso celebrado en decembro de 1983. No Congreso extraordinario celebrado o 19 de febreiro de 1984 propuxo a integraci\u00f3n do PG en Coalici\u00f3n Galega, decisi\u00f3n que se adoptou por 92 a 88 votos.\nMembro de Coalici\u00f3n Galega (CG) desde a s\u00faa fundaci\u00f3n, ocupou o cargo de secretario do partido na \u00e1rea de Acci\u00f3n Municipal en 1985. Nas elecci\u00f3ns auton\u00f3micas de 1985 foi elixido como deputado por esta formaci\u00f3n. Dous anos despois, en xaneiro de 1987 foi impulsor e membro fundador do Partido Nacionalista Galego (PNG), organizaci\u00f3n creada como escisi\u00f3n de Coalici\u00f3n Galega. Este novo partido foi peza chave na moci\u00f3n de censura contra Xerardo Fern\u00e1ndez Albor que levou \u00e1 presidencia da Xunta o socialista Fernando Gonz\u00e1lez Laxe. Nese primeiro goberno tripartito Xos\u00e9 Henrique Rodr\u00edguez Pe\u00f1a foi nomeado conselleiro de Pesca.\nEn 1989 non sae elixido deputado no Parlamento de Galicia. A partir dese momento o PNG-PG inicia as xesti\u00f3ns para incorporarse no seo do BNG. Nas elecci\u00f3ns municipais de 1991 sa\u00edu escollido concelleiro na lista do BNG por Ourense e converteuse en voceiro dos nacionalistas no consistorio.\nO 7 de xu\u00f1o de 1992 foi elixido secretario xeral do Partido Nacionalista Galego durante a celebraci\u00f3n do seu IV Congreso. Nas elecci\u00f3ns auton\u00f3micas de 1993 foi escollido deputado por Ourense, que revalidou nas de 1997 e de 2001.\nPresidiu a delegaci\u00f3n ourens\u00e1 do Colexio de Arquitectos. Ademais, foi vicepresidente do Ateneo ourens\u00e1n e membro do padroado do Museo do Pobo Galego.\nNa altura da s\u00faa morte era membro do Consello Nacional do BNG e secretario xeral do PNG. A Fundaci\u00f3n Galiza Sempre creou na s\u00faa homenaxe un premio bianual que leva o seu nome e que se concede a traballos de rehabilitaci\u00f3n.\nDatos persoais.\nEstivo casado e tivo catro fillos.\nComo arquitecto, foi autor de traballos sobre arquitectura visigoda e rom\u00e1nica e realizou o seu traballo de especializaci\u00f3n sobre o mosteiro de Oseira.\nFaleceu na cl\u00ednica Povisa de Vigo, dun cancro de vexiga. Foi incinerado en Ourense."}
{"id": "35905", "revid": "1131", "url": "https://gl.wikipedia.org/wiki?curid=35905", "title": "Galer\u00eda de imaxes da carballeira de Santa Susana", "text": "Imaxes da carballeira de Santa Susana no concello de Santiago de Compostela, provincia da Coru\u00f1a"}
{"id": "35914", "revid": "23204", "url": "https://gl.wikipedia.org/wiki?curid=35914", "title": "Abel Caballero", "text": "Abel Ram\u00f3n Caballero \u00c1lvarez, nado en Ponteareas o 2 de setembro de 1946, \u00e9 un pol\u00edtico, economista e escritor galego. Desde 2007 \u00e9 alcalde de Vigo polo PSdeG-PSOE.\nTraxectoria.\nAbel Caballero \u00e9 licenciado en Ciencias Econ\u00f3micas pola Universidade de Santiago de Compostela, fixo o m\u00e1ster en Econom\u00eda pola Universidade de Essex e \u00e9 doutor pola de Cambridge. Desenvolveu o seu labor como docente en diversas universidades espa\u00f1olas e europeas. \u00c9 alcalde da cidade de Vigo dende xu\u00f1o de 2007 e \u00e9 Catedr\u00e1tico de Teor\u00eda Econ\u00f3mica en excedencia na Facultade de Ciencias Econ\u00f3micas e Empresariais da Universidade de Vigo. Pos\u00fae as\u00ed mesmo o t\u00edtulo de Oficial da Mari\u00f1a mercante. Ademais, \u00e9 presidente da Federaci\u00f3n Espa\u00f1ola de Municipios e Provincias dende setembro de 2015.\nAbel Caballero conta cunha ampla traxectoria pol\u00edtica. Durante a s\u00faa xuventude, militou no Partido Comunista de Espa\u00f1a, pasando a formar parte posteriormente do Partido Socialista Obrero Espa\u00f1ol. Ministro de Transportes, Turismo e Comunicaci\u00f3ns entre 1985 e 1988, durante o Goberno de Felipe Gonz\u00e1lez, foi deputado do Grupo Parlamentario Socialista no Congreso dos Deputados durante a II lexislatura, pola Provincia da Coru\u00f1a, e durante a III, IV, V e VI lexislaturas, pola Provincia de Pontevedra, ata 1997. Nese ano, abandonou o seu escano no Congreso para presentarse como candidato do PSdeG-PSOE \u00e1 Presidencia da Xunta de Galicia nas elecci\u00f3ns da V lexislatura auton\u00f3mica. Debido \u00f3s malos resultados obtidos polo PSdeG-PSOE neses comicios, Caballero pasou \u00e1 segunda fila da escena pol\u00edtica, a\u00ednda que manter\u00eda o seu escano no Parlamento de Galicia ata a constituci\u00f3n da VI lexislatura tralas elecci\u00f3ns auton\u00f3micas de 2001.\nTras exercer como docente durante cinco anos na Universidade de Vigo, Abel Caballero retomou a s\u00faa actividade pol\u00edtica o 22 de setembro de 2005 co seu nomeamento como presidente da Autoridade Portuaria de Vigo.\nEn 2007, foi proclamado candidato do PSdeG-PSOE \u00e1 alcald\u00eda de Vigo. Tralas elecci\u00f3ns municipais de maio de 2007, a corporaci\u00f3n local quedou constitu\u00edda por 13 concelleiros do PP (44,12 % dos votos), 9 do PSdeG-PSOE (29,43 % dos votos) e 5 do BNG (18,58 % dos votos), conseguindo desta forma o Partido Popular a maior\u00eda no pleno. Con todo, o pacto de investidura e co-goberno alcanzado entre os socialistas e os nacionalistas investiu a Abel Caballero como novo alcalde da cidade en substituci\u00f3n da popular Corina Porro.\nTralas elecci\u00f3ns municipais de 2011, que outorgaron 13 concelleiros \u00f3 PP (42,39 % dos votos), 11 \u00f3 PSdeG-PSOE (34,43 % dos votos) e 3 \u00f3 BNG (11,26 % dos votos), Caballero sa\u00edu novamente reelixido alcalde da cidade, sendo o primeiro alcalde en conseguilo dende 1987, logrando ademais o mellor resultado para o PSdeG-PSOE en vinte anos, a\u00ednda que nesta ocasi\u00f3n o BNG, quen o apoiou cos votos dos seus ed\u00eds no pleno de investidura, rexeitou reformular o bipartito, pasando desta forma, xunto co PP, \u00e1 oposici\u00f3n..\nNas elecci\u00f3ns municipais de 2015 conseguiu maior\u00eda absoluta con 17 concelleiros, o PP conseguiu 7, Marea 3 e o BNG quedou sen ning\u00fan., logrando o mellor resultado da historia de calquera outro alcalde en Vigo. Como consecuencia dos resultados das elecci\u00f3ns a nivel estatal, Abel Caballero f\u00edxose tam\u00e9n coa presidencia da FEMP, a Federaci\u00f3n Espa\u00f1ola de Municipios e Provincias, cargo que ocupou ata setembro de 2023.\nNas elecci\u00f3ns municipais de 2019 volveu a lograr maior\u00eda absoluta cun 67% dos votos e 20 concelleiros, o PP conseguiu 4, Marea 2 e o BNG 1. Desta forma, converteuse no alcalde m\u00e1is lonxevo da cidade tras Manoel Soto e conseguiu o mellor resultado hist\u00f3rico dun alcalde nunha cidade galega, pulverizando os rexistros de Paco V\u00e1zquez na Coru\u00f1a en 1991 e 1999.\nObra literaria.\nAdemais de obras cient\u00edficas, Abel Caballero escribiu catro novelas:"}
{"id": "35915", "revid": "1093", "url": "https://gl.wikipedia.org/wiki?curid=35915", "title": "Abel Ram\u00f3n Caballero \u00c1lvarez", "text": ""}
{"id": "35918", "revid": "23204", "url": "https://gl.wikipedia.org/wiki?curid=35918", "title": "Front\u00f3n, Pant\u00f3n", "text": "San Xo\u00e1n de Front\u00f3n \u00e9 unha das 26 parroquias do concello lugu\u00e9s de Pant\u00f3n, situado na comarca de Terra de Lemos. Pertence \u00e1 diocese de Lugo e \u00f3 arciprestado de Ferreira de Pant\u00f3n. En 2011, segundo o IGE, ti\u00f1a 96 habitantes (46 homes e 50 mulleres).\nXeograf\u00eda.\nLimita ao norte coa parroquia de Cangas, ao sur coa de Santo Estevo de Ribas de Sil (Nogueira de Ramu\u00edn), ao leste con Acedre e Anllo (Sober), e ao oeste con Pombeiro."}
{"id": "35923", "revid": "54334", "url": "https://gl.wikipedia.org/wiki?curid=35923", "title": "David Blanco", "text": "David Blanco Rodr\u00edguez, nado o 3 de marzo de 1975 na localidade su\u00edza de Berna, \u00e9 un ciclista galego.\nTraxectoria.\nIniciou a s\u00faa carreira como profesional en Portugal, en 2000, no Rota dos M\u00f3veis. Con este club disputou a s\u00faa primeira Volta ao Alentejo (onde rematou und\u00e9cimo), e a s\u00faa primeira Volta a Portugal, onde chegou de 14\u00ba. En 2001 repite ese posto final na rolda lusa, e en 2002, xa co ASC Vila do Conde remata de 21\u00ba. En 2003 ficha polo Porta da Ravessa, e remata quinto na Volta a Portugal e und\u00e9cimo de novo na do Alentejo.\nEn 2004 ficha polo equipo espa\u00f1ol Kelme, onde permaneceu dous anos, e que mudou aos nomes de Comunitat Valenciana e Costa Blanca. Dese ano \u00e9 a s\u00faa participaci\u00f3n primeira na Vuelta a Espa\u00f1a, onde rematou d\u00e9cimo, e o seu primeiro podio, ao finalizar terceiro na Volta \u00e1 Comunidade Valenciana. En 2005 quedou de quinto na volta portuguesa e duod\u00e9cimo na espa\u00f1ola, e en 2006 chegou a s\u00faa primeira gran vitoria como profesional, ao conseguir a primeira posici\u00f3n na Volta a Portugal, onde ademais ga\u00f1ou a oitava tirada (Favaios-Guarda) e mais a d\u00e9cima e \u00faltima tirada (Idanha-a-Nova - Castelo Branco, contra o reloxo).\nAo ano seguinte non renova co equipo espa\u00f1ol, e ficha de novo por un conxunto profesional portugu\u00e9s, o Duja Tavira. Ese ano queda quinto na rolda lusa, e na edici\u00f3n seguinte, en 2008, volve obter o t\u00edtulo de vencedor final. En 2009 volve ser proclamado vencedor da Volta a Portugal logo da descualificaci\u00f3n do portugu\u00e9s Nuno Ribeiro por dopaxe. A eliminaci\u00f3n de Ribeiro e do espa\u00f1ol H\u00e9ctor Guerra por esa raz\u00f3n, converteuno ademais en vencedor de d\u00faas tiradas. En 2010 volve ga\u00f1ar a Volta a Portugal.\nEn setembro de 2010 asinou un contrato co equipo italiano Geox para a seguinte tempada.\nNo ano 2012 ga\u00f1ou por quinta vez a Volta a Portugal.\nVida persoal.\nActualmente reside en Santiago de Compostela."}
{"id": "35926", "revid": "98629", "url": "https://gl.wikipedia.org/wiki?curid=35926", "title": "Econom\u00eda de B\u00e9lxica", "text": "A econom\u00eda da B\u00e9lxica est\u00e1 beneficiada por unha localizaci\u00f3n xeogr\u00e1fica central, unha rede de transporte moi desenvolvida e unha base industrial e comercial diversificada. A industria est\u00e1 concentrada principalmente na rexi\u00f3n de Flandres, ao norte.\nCon poucos recursos naturais, o pa\u00eds importa grandes cantidades de materias primas e exporta principalmente manufacturados. O resultado \u00e9 unha econom\u00eda fortemente dependente dos mercados mundiais. Unhas tres cuartas partes de seu comercio se fan con outros pa\u00edses da Uni\u00f3n Europea.\nA d\u00e9beda p\u00fablica do pa\u00eds representa un 90 % do seu produto interno bruto. En 2009 a s\u00faa econom\u00eda contraeu un 3,4 %, o desemprego creceu lixeiramente e o d\u00e9ficit p\u00fablico aumentou debido \u00f3s problemas a grande escala do sector financeiro.\nMoeda.\nA s\u00faa moeda anterior era o franco belga. Dende o 1 de xaneiro de 2002 \u00e9 o euro.\nDatos macroecon\u00f3micos (2002).\nPIB (produto interior bruto)\nPIB \"per capita\"\nDistribuci\u00f3n do PIB por sectores\n(Estimaci\u00f3ns de 2000).\nCrecemento do PIB estimado\nTaxa de inflaci\u00f3n\nD\u00e9beda externa"}
{"id": "35927", "revid": "102241", "url": "https://gl.wikipedia.org/wiki?curid=35927", "title": "Lingua neerlandesa", "text": "O neerland\u00e9s \u00e9 unha lingua de orixe xerm\u00e1nica. Forma parte do grupo xerm\u00e1nico occidental, e est\u00e1 pr\u00f3xima ao baixo alem\u00e1n e un pouco m\u00e1is afastado do fris\u00f3n. F\u00e1lano aproximadamente uns 30 mill\u00f3ns de persoas no mundo, fundamentalmente nos Pa\u00edses Baixos e en B\u00e9lxica.\nO neerland\u00e9s \u00e9 idioma oficial nos Pa\u00edses Baixos, as\u00ed como en B\u00e9lxica, nas dependencias neerlandesas do alenmar (Antillas Neerlandesas e Aruba), e na antiga colonia neerlandesa de Suriname.\nAdemais, unhas 60.000 persoas f\u00e1lano no noroeste de Francia, na zona fronteiriza con B\u00e9lxica. Tam\u00e9n se fala reducidamente nalgunhas partes de Indonesia, onde fora a lingua da administraci\u00f3n p\u00fablica colonial neerlandesa.\nEstandarizaci\u00f3n.\nA norma culta denom\u00ednase AN (Algemeen Nederlands ou \"neerland\u00e9s xeral\"), termo considerado menos elitista ca ABN (Algemeen Beschaafd Nederlands ou \"neerland\u00e9s xeral culto\"), utilizado antigamente. A Uni\u00f3n da Lingua Neerlandesa (\"Nederlandse Taalunie\") enc\u00e1rgase de fixar a norma.\nDialectolox\u00eda.\nOs grupos dialectais principais do neerland\u00e9s son cinco: o flamengo, o holand\u00e9s, o baixo sax\u00f3n, o brabant\u00e9s e o limburgu\u00e9s. Os falares flamengos son os propios da parte sudoccidental dos Pa\u00edses Baixos e do oeste de B\u00e9lxica, as\u00ed como da zona neerland\u00f3fona de Francia. \u00c1s veces, dende unha perspectiva hist\u00f3rica, denom\u00ednase \"flamengo\" o neerland\u00e9s de B\u00e9lxica, independentemente de que este sexa ling\u00fcisticamente flamengo, brabant\u00e9s ou limburgu\u00e9s.\nV\u00e9xase o mapa da situaci\u00f3n dos dialectos e as linguas rexionais. Tr\u00e1tase dunha clasificaci\u00f3n ampla, coa maior\u00eda dos dialectos de transici\u00f3n non est\u00e1n inclu\u00eddos. Polo tanto, est\u00e1 destinada soamente a crear unha imaxe global da propagaci\u00f3n dos dialectos do neerland\u00e9s. A fronteira entre \"dialecto\" e \"lingua\" \u00e9 moi problem\u00e1tica na zona ling\u00fc\u00edstica xermano-occidental, sobre todo nos Pa\u00edses Baixos e Flandres. Hai que ter precauci\u00f3n ao uso deste mapa, xa que non se indica onde se fala a lingua con fluidez, e pode non ser respaldado por t\u00f3dolos expertos (sobre todo os l\u00edmites do limburgu\u00e9s e o baixosax\u00f3n). \nA. Grupo dialectal occidental meridional (Zeland\u00e9s/Flamengo occidental)\nB. Grupo dialectal occidental setentrional (Holand\u00e9s)\nC. Grupo dialectal oriental setentrional (Baixosax\u00f3n)\nD. Grupo dialectal central setentrional\nE. Grupo dialectal central meridional\nF. Grupo dialectal oriental meridional\nG. Surinam\u00e9s\nH. Neerland\u00e9s das Antillas e Aruba\nOutros\nFL.\u00a0Provincia de Flevolanda. Aqu\u00ed non se formou ning\u00fan dialectro. M\u00e1is ben o que hai \u00e9 unha mestura de varios falares, sobre todo do sur, de Amsterdam (en Lelystad e Almere). V\u00e9xase tam\u00e9n o neerland\u00e9s dos IJsselmeerpolders. O norte e en particular en Urk e arredores foi tradicionalmente unha zona dos dialectos falados do baixosax\u00f3n.\nA maior\u00eda dos dialectos aprox\u00edmanse cada vez m\u00e1is ao neerland\u00e9s est\u00e1ndar, xa que este \u00e9 o que se utiliza nos medios de comunicaci\u00f3n, tanto en B\u00e9lxica como nos Pa\u00edses Baixos. Estes dialectos est\u00e1n a perder as s\u00faas caracter\u00edsticas, as palabras de seu, e \u00e1s veces incluso a pronunciaci\u00f3n. Os dialectos que est\u00e1n m\u00e1is afastados do est\u00e1ndar son o limburgu\u00e9s e o groninxio. No mapa p\u00f3dese ver que incluso o afrikaans est\u00e1 m\u00e1is cerca da norma que estes dialectos.\nLinguas relacionadas.\nO afrikaans \u00e9 unha das linguas oficiais na Rep\u00fablica de Sur\u00e1frica, e en Namibia, en orixe era unha variedade local do neerland\u00e9s."}
{"id": "35929", "revid": "23204", "url": "https://gl.wikipedia.org/wiki?curid=35929", "title": "Acromion", "text": "O acromion, acromio ou ap\u00f3fise acromial \u00e9 a parte superior da omoplata, onde se articula coa extremidade externa da clav\u00edcula formando a articulaci\u00f3n acromiclavicular que non ten movemento.\n\u00c9 a continuaci\u00f3n da espi\u00f1a escapular, que se estende cara a axila en sentido oblicuo ascendente. Participa nas articulaci\u00f3ns do ombreiro. Artic\u00falase coa clav\u00edcula mediante a articulaci\u00f3n acromioclavicular e co \u00famero na articulaci\u00f3n glenoumeral. O seu extremo m\u00e1is distal cobre a cavidade glenoide da esc\u00e1pula. \nEstrutura.\nSuperficies.\nO acromion pos\u00fae d\u00faas superficies, unha superior e unha inferior. \nO acromion infantil.\nDurante a infancia o acromion pos\u00fae un foco de osificaci\u00f3n propio, e est\u00e1 unido ao resto da esc\u00e1pula a trav\u00e9s dunha cartilaxe. Nalgunhas ocasi\u00f3ns o acromion non se solda ao resto do \u00f3so, formando un \u00f3so acromial propio."}
{"id": "35930", "revid": "85894", "url": "https://gl.wikipedia.org/wiki?curid=35930", "title": "Jes\u00fas Bahillo", "text": "Alejandro Jes\u00fas Bahillo Fern\u00e1ndez, nado en La Ba\u00f1eza (provincia de Le\u00f3n) o 20 de xu\u00f1o de 1948, \u00e9 un pol\u00edtico galego.\nTraxectoria.\nMestre Industrial, estudou Enxe\u00f1ar\u00eda T\u00e9cnica Industrial na EIT Valladolid e Ciencias Pol\u00edticas na UNED. Militante do PSdeG de Vigo, foi deputado no Congreso dos Deputados pola provincia de Pontevedra entre 1982 e 1989 no Grupo Socialista como portavoz de Pol\u00edtica Pesqueira. Fundador e Director Xeral do C\u00edrculo de Empresarios de Galicia-Club Financiero Vigo dende o ano 1993 ata hoxe. Analista pol\u00edtico, publicou artigos en diversos medios e participou en numerosas mesas e debates raidof\u00f3nicos e televisivos."}
{"id": "35931", "revid": "85894", "url": "https://gl.wikipedia.org/wiki?curid=35931", "title": "Iconoclasta", "text": "Un iconoclasta \u00e9 unha persoa que se op\u00f3n \u00e1 veneraci\u00f3n de imaxes ou \u00eddolos. Etimoloxicamente, o termo ref\u00edrese a quen esnaquiza iconas, \u00e9 dicir, pinturas ou esculturas sagradas. Un exemplo de iconoclastas foi a tradici\u00f3n bizantina, especialmente Le\u00f3n III, que ordenou a destruci\u00f3n de todas as representaci\u00f3ns de Xes\u00fas, a Virxe Mar\u00eda e, especialmente, todos os Santos.\nEn linguaxe coloquial, util\u00edzase tam\u00e9n para referirse a aquela persoa que vai ao contraxeito e cuxo comportamento \u00e9 contrario aos ideais, normas ou modelos da sociedade actual ou \u00e1 autoridade de mestres dentro desta, sen que implique unha connotaci\u00f3n negativa da s\u00faa figura.\nHistoria.\nOs movementos iconoclastas adoitan ter a finalidade de acabaren entre a poboaci\u00f3n cos ritos ou adoraci\u00f3ns pag\u00e1s que permanezan disfrazados na relixi\u00f3n dominante.\nOs movementos m\u00e1is intensos a favor dos iconoclastas d\u00e9ronse no cristianismo bizantino e na relixi\u00f3n musulm\u00e1.\nA iconoclastia \u00e9 un fen\u00f3meno que pode aparecer en diferentes relixi\u00f3ns, pero adoitan ser o resultado de disputas entre facci\u00f3ns dunha mesma relixi\u00f3n.\nIconoclastas no \u00e1mbito bizantino.\nO emperador Le\u00f3n III o Isaurio mandou destru\u00edr toda representaci\u00f3n cristi\u00e1 de figuras relixiosas ou do evanxeo en 730.\nO seu fillo, Constantino V (741-775) herdou un grave enfrontamento entre a poboaci\u00f3n maiormente a favor do uso de imaxes e a postura oficial, que finalmente conclu\u00edu utilizando o seu poder\u00edo militar.\nTralo Segundo Concilio de Nicea no 787 afirmouse a veneraci\u00f3n de iconas, base\u00e1ndose na encarnaci\u00f3n de Xes\u00fas Cristo en home.\nO emperador Le\u00f3n V (813-820) instaurou un segundo per\u00edodo de loitas no 813 e continuado polos seguintes emperadores ata Te\u00f3filo.\nAo morrer este, a s\u00faa esposa Teodora mobilizou aos icon\u00f3dulos e proclamou a restauraci\u00f3n de iconas no 843.\nIconoclastas no \u00e1mbito isl\u00e1mico.\nOs musulm\u00e1ns te\u00f1en a prohibici\u00f3n de representar figuras humanas nas mesquitas (non a prohibici\u00f3n xeral do uso da figura humana).\nIconoclastas no \u00e1mbito protestante.\nAlg\u00fans protestantes claman pola destruci\u00f3n da arte cat\u00f3lica acus\u00e1ndoa de idolatr\u00eda (ou culto \u00e1s imaxes), debido a que os seguidores destas correntes s\u00f3 cren no Deus todopoderoso e vivente como \u00fanica deidade verdadeira."}
{"id": "35932", "revid": "12452", "url": "https://gl.wikipedia.org/wiki?curid=35932", "title": "Patriarcado de Constantinopla", "text": ""}
{"id": "35934", "revid": "5863", "url": "https://gl.wikipedia.org/wiki?curid=35934", "title": "Xos\u00e9 Lu\u00eds Baltar", "text": "Xos\u00e9 Lu\u00eds Baltar Pumar, nado en Esgos o 10 de outubro de 1940, \u00e9 un pol\u00edtico galego.\nTraxectoria.\nMestre, foi alcalde de Nogueira de Ramu\u00edn (1976-1995), presidente da deputaci\u00f3n provincial de Ourense dende 1990, senador (1993-2000). Foi secretario xeral de Centristas de Galicia ata que ese partido se integrou no PPdeG, do que \u00e9 presidente provincial.\nEn xaneiro de 2003 impulsou unha rebeli\u00f3n de deputados ourens\u00e1ns contra o que entend\u00eda era unha deriva de \"desgaleguizaci\u00f3n\" do PPdG a ra\u00edz da destituci\u00f3n de Xos\u00e9 Cu\u00ed\u00f1a co gallo da crise do \"Prestige\", ameazando con deixar a Fraga en minor\u00eda no Parlamento de Galicia. Como continuaci\u00f3n desta li\u00f1a pol\u00edtica, o 20 de setembro de 2004 comunicou a Fraga a s\u00faa intenci\u00f3n de formar un partido nacionalista de centro dereita sucesor de Centristas de Galicia, se non se lle daba total liberdade para formar a lista de Ourense para as elecci\u00f3ns auton\u00f3micas de 2005 e non se inclu\u00eda ao defenestrado Cu\u00ed\u00f1a nun posto digno na de Pontevedra. O 4 de outubro Fraga chegou a un acordo con el aceptando estas condici\u00f3ns. \nSucesi\u00f3n.\nEn xaneiro de 2010 o seu fillo, Jos\u00e9 Manuel Baltar Blanco ga\u00f1aba o XV Congreso provincial do Partido, nunha pretendida reafirmaci\u00f3n de autonom\u00eda e identidade galega e ourens\u00e1, con algo m\u00e1is do 60% dos votos, e no que tivo enfronte unha candidatura apoiada polo presidente da Xunta, Alberto N\u00fa\u00f1ez Feij\u00f3o. O 24 de xaneiro de 2012, con 71 anos de idade, anunciou publicamente a dimisi\u00f3n dos cargos p\u00fablicos que manti\u00f1a: presidente da Deputaci\u00f3n de Ourense, deputado provincial nesa mesma provincia e concelleiro no concello de Ourense, quedando exclusivamente como militante de base do PPdeG. Foi sucecido polo seu fillo, Jos\u00e9 Manuel Baltar Blanco.\nCondena.\nDurante o seu per\u00edodo \u00e1 fronte da Deputaci\u00f3n de Ourense, foi acusado en varias veces de favoritismos e malas pr\u00e1cticas sen que se puidese probar nada. Por\u00e9n, dous anos despois de dimitir de t\u00f3dolos seus cargos, foi condenado pola contrataci\u00f3n irregular de 104 traballadores en v\u00e9speras do congreso provincial no que se levou a cabo o seu relevo."}
{"id": "35935", "revid": "624", "url": "https://gl.wikipedia.org/wiki?curid=35935", "title": "Iconoclastia", "text": ""}
{"id": "35936", "revid": "529", "url": "https://gl.wikipedia.org/wiki?curid=35936", "title": "Jos\u00e9 Luis Baltar", "text": ""}
{"id": "35938", "revid": "22570", "url": "https://gl.wikipedia.org/wiki?curid=35938", "title": "Iconolatr\u00eda", "text": "Iconolatr\u00eda (do greo \"eikon\", \"imaxe\" e \"latreia\", \"veneraci\u00f3n\") \u00e9 a veneraci\u00f3n de imaxes (fundamentalmente bidimensionais) e ref\u00edrese normalmente ao per\u00edodo iconoclasta do Imperio Bizantino durante o que se destru\u00edu toda a arte relixiosa.\n\"Eikon\" en grego simplemente denota unha imaxe, mais pasou a designar a arte relixiosa empregada pola Igrexa ortodoxa e a Igrexa cat\u00f3lica. As iconas util\u00edzanse nas igrexas ortodoxas para axudar na oraci\u00f3n e na adoraci\u00f3n de Deus.\nUnha das raz\u00f3ns para esta perseguici\u00f3n era que os cristi\u00e1ns veneraban imaxes de santos, Xes\u00fas Cristo e mesmo imaxes de Deus e fragmentos das iconas, polo que se lles co\u00f1ec\u00eda como icon\u00f3latras. Finalmente, a Igrexa Ortodoxa reinstaurou o uso das iconas, para o que lle foi preciso reunir dous concilios. O Concilio de Hieria, en 753, prohibiu expresamente a fabricaci\u00f3n de iconas e ordenou que se retirasen das igrexas todas as imaxes de Xes\u00fas e os santos, indicando que deber\u00edan ser decoradas con imaxes de paxaros, flores e froita. Este concilio reuniuse preto de Constantinopla e todos os bispos que asistiron pertenc\u00edan ao Patriarcado de Constantinopla. Os outros patriarcados rexeitaron enviar delegados.\nO Segundo Concilio de Nicea, celebrado en 787, anulou as decisi\u00f3ns do anterior. Un concilio anterior definira a veneraci\u00f3n das iconas base\u00e1ndose no sagrado misterio da encarnaci\u00f3n de Xes\u00fas Cristo. A Persoa de Xes\u00fas rev\u00e9lase non s\u00f3 na Palabra de Deus, sen\u00f3n tam\u00e9n na imaxe de Deus. As escrituras pr\u00e9-cristi\u00e1ns defin\u00edan a idolatr\u00eda como a adoraci\u00f3n de deuses falsos. Neste concilio clarificouse a relaci\u00f3n entre unha imaxe e o que se plasma nela. O principio de veneraci\u00f3n significa que honrar unha imaxe \u00e9 honrar non a imaxe sen\u00f3n a quen est\u00e1 na imaxe. Tam\u00e9n se clarificou a diferenza entre veneraci\u00f3n e adoraci\u00f3n: ven\u00e9rase ou h\u00f3nrase un santo; ad\u00f3rase s\u00f3 a deus. Unha vez rematado o per\u00edodo iconoclasta, a devoci\u00f3n polas iconas estendeuse a Serbia, Bulgaria e a distante Rusia.\nProhib\u00edronse as iconas coa imaxe de Deus Pai na Igrexa Ortodoxa, excepto nos contextos da Revelaci\u00f3n ou a Apocalipse. En xeral, por\u00e9n, a mellor representaci\u00f3n de Deus \u00e9 a do tipo de icona da Sant\u00edsima Trindade de Rublev."}
{"id": "35941", "revid": "98629", "url": "https://gl.wikipedia.org/wiki?curid=35941", "title": "Atila", "text": "Atila, nado cara ao 395 e finado no 453, foi o \u00faltimo e m\u00e1is poderoso rei dos hunos. Gobernou o maior imperio europeo do seu tempo desde o 434 ata a s\u00faa morte. As s\u00faas posesi\u00f3ns estend\u00edanse desde Europa Central ata o Mar Negro, e desde o Danubio ata o B\u00e1ltico. Durante o seu reinado foi un dos m\u00e1is ac\u00e9rrimos inimigos dos Imperios romanos Oriental e Occidental: invadiu d\u00faas veces os Balc\u00e1ns, tomou a cidade de Roma e chegou a po\u00f1er sitio a Constantinopla na segunda das ocasi\u00f3ns. Marchou a trav\u00e9s de Francia ata chegar ata a Orle\u00e1ns antes de que o obrigasen a retroceder na batalla dos Campos Catal\u00e1unicos (Ch\u00e2lons-sur-Marne), e logrou facer fuxir o emperador Valentiniano III da s\u00faa capital, R\u00e1vena, no 452.\nA\u00ednda que o seu imperio morreu con el e non deixou ningunha herdanza destacada, converteuse nunha figura lendaria da historia de Europa. En gran parte da Europa Occidental \u00e9 recordado como o paradigma da crueldade e a rapina. Alg\u00fans historiadores, en cambio, retrat\u00e1rono como un rei grande e nobre, e tres sagas escandinavas incl\u00faeno entre os seus personaxes principais.\nOrixes.\nOs hunos europeos parecen ser unha p\u00f3la occidental dos \"hsiung-nu\", grupo proto-mongol ou proto-turco de tribos n\u00f3mades do nordeste da China e da Asia Central. Estes pobos lograron superar militarmente os seus rivais (moitos deles de refinada cultura e civilizaci\u00f3n) pola s\u00faa predisposici\u00f3n para a guerra, a s\u00faa asombrosa mobilidade e as s\u00faas armas espec\u00edficas, tales como o arco huno.\nAtila naceu en torno ao ano 406. En canto \u00e1 s\u00faa infancia, desco\u00f1ecemos calquera dato. A suposici\u00f3n de que xa de novo era un xefe capaz e un avezado guerreiro \u00e9 razo\u00e1bel, pero non existe forma de constatala.\nO trono compartido.\nArredor do 432, os hunos unific\u00e1ronse baixo o rei Ruga ou Rugila. No 434 morreu Ruga, deixando aos seus sobri\u00f1os Atila e Bleda, fillos do seu irm\u00e1n Mundzuk, ao mando de todas as tribos hunas. Naquel momento os hunos atop\u00e1banse en plena negociaci\u00f3n cos embaixadores de Teodosio II a respecto da entrega de varias tribos renegadas que se refuxiaran no seo do imperio de Oriente. Ao ano seguinte, Atila e Bleda tiveron un encontro coa legaci\u00f3n imperial en Margus (actualmente Pozarevac) e, sentados todos na sela dos cabalos ao xeito huno, negociaron un tratado. Os romanos acordaron non s\u00f3 devolver as tribos fuxitivas (que foran un auxilio m\u00e1is que benvido contra os v\u00e1ndalos), sen\u00f3n tam\u00e9n duplicar o tributo anteriormente pagado polo imperio, de 350 libras romanas de ouro (case 115\u00a0kg), abrir os mercados aos comerciantes hunos e pagar un rescate de oito soldo por cada romano prisioneiro dos hunos. Estes, satisfeitos co tratado, levantaron os seus campamentos e partiron para o interior do continente, talvez co prop\u00f3sito de consolidar e fortalecer o seu imperio. Teodosio utilizou esta oportunidade para reforzar os muros de Constantinopla, constru\u00edndo as primeiras murallas mar\u00edtimas da cidade, e para levantar li\u00f1as defensivas na fronteira ao longo do Danubio.\nOs hunos permaneceron lonxe da vista dos romanos durante os seguintes cinco anos. Durante este tempo levaron a cabo unha invasi\u00f3n de Persia. Con todo, unha contraofensiva persa en Armenia conclu\u00edu coa derrota de Atila e Bleda, quen renunciaron aos seus plans de conquista. No 440 reapareceron nas fronteiras do imperio oriental, atacando aos mercadores da ribeira norte do Danubio, aos que protex\u00eda o tratado vixente. Atila e Bleda ameazaron coa guerra aberta, sostendo que os romanos faltaran aos seus compromisos e que o bispo de Margus (pr\u00f3xima \u00e1 actual Belgrado) cruzara o Danubio para saquear e profanar as tumbas reais hunas da beira norte do Danubio. Cruzaron ent\u00f3n este r\u00edo e arrasaron as cidades e fortes ilirios ao longo da ribeira, entre elas (segundo Prisco) Viminacium, que era unha cidade dos Moesios en Iliria. O seu avance comezou en Margus, xa que cando os romanos debateron a posibilidade de entregar ao bispo acusado de profanaci\u00f3n, este fuxiu en segredo aos b\u00e1rbaros e entregoulles a cidade.\nTeodosio desgarnecera as defensas ribeiregas como consecuencia da captura de Cartago polo v\u00e1ndalo Xeiserico no 440 e a invasi\u00f3n de Armenia polo sas\u00e1nida Iazdegerd II no 441. Isto deixou a Atila e Bleda o cami\u00f1o aberto a trav\u00e9s de Iliria e os Balc\u00e1ns, que se apresuraron a invadir no mesmo 441. O ex\u00e9rcito huno, tras saquear Margus e Viminacium, tomou Sigindunum (a moderna Belgrado) e Sirmium antes de deter as operaci\u00f3ns. Seguiu ent\u00f3n unha tregua ao longo do 442, momento que aproveitou Teodosio para traer as s\u00faas tropas do norte de \u00c1frica e dispo\u00f1er unha grande emisi\u00f3n de moeda para financiar a guerra contra os hunos. Feitos estes preparativos, considerou que pod\u00eda permitirse rexeitar as esixencias dos reis b\u00e1rbaros.\nA resposta de Atila e Bleda foi retomar a campa\u00f1a (443). Golpeando ao longo do Danubio, tomaron os centros militares de Ratiara e sitiaron con \u00e9xito Naissus (actual Nis) mediante o emprego de arietes e torres de asalto rodantes (sofisticaci\u00f3ns militares novidosas entre os hunos). M\u00e1is tarde, facendo presi\u00f3n ao longo do Nisava, tomaron Serdica (actual Sof\u00eda), Fil\u00edp\u00f3polis (Plovdiv) e Arcadi\u00f3pole. Enfrontaron e destru\u00edron tropas romanas nos arredores de Constantinopla e s\u00f3 se detiveron pola falta do adecuado material de asedio capaz de abrir unha fenda nas cicl\u00f3peas murallas da cidade. Teodosio admitiu a derrota e enviou o cortes\u00e1n Anatolio para que negociase os termos da paz, que foron m\u00e1is rigorosos que no anterior tratado: o emperador acordou entregar m\u00e1is de 6.000 libras romanas (uns 1.963\u00a0kg) de ouro como indemnizaci\u00f3n por faltar aos termos do pacto; o tributo anual triplicouse, alcanzando a cantidade de 2.100 libras romanas (uns 687\u00a0kg) de ouro; e o rescate por cada romano prisioneiro pasaba a ser de 12 soldos.\nSatisfeitos durante un tempo os seus desexos, os reis hunos retir\u00e1ronse ao interior do seu imperio. De acordo con Xordanes (quen segue a Prisco), nalg\u00fan momento do per\u00edodo de calma que seguiu \u00e1 retirada dos hunos desde Bizancio (probabelmente en torno ao 445), Bleda morreu e Atila quedou como \u00fanico rei. Existe abundante especulaci\u00f3n hist\u00f3rica sobre se Atila asasinou o seu irm\u00e1n ou se Bleda morreu por outras causas. En todo caso, Atila era agora o se\u00f1or indiscutido dos hunos e novamente virou para o imperio oriental.\nRei \u00fanico.\nTrala partida dos hunos, Constantinopla sufriu graves desastres, tanto naturais como causados polo ser humano: sanguentos disturbios entre afeccionados \u00e1s carreiras de carros do Hip\u00f3dromo; epidemias no 445 e 446, a segunda a continuaci\u00f3n dunha fame negra; e toda unha serie de terremotos que durou catro meses, derru\u00edu boa parte das murallas e matou a miles de persoas, ocasionando unha nova epidemia. Este \u00faltimo golpe tivo lugar no 447, xusto cando Atila, tras consolidar o seu poder, partiu de novo cara ao sur, entrando no imperio a trav\u00e9s de Moesia. O ex\u00e9rcito romano, baixo o mando do \"magister militum\" godo Arnegisclo, f\u00edxolle fronte no r\u00edo Vit e foi vencido a\u00ednda que non sen antes ocasionar graves perdas ao inimigo. Os hunos quedaron sen oposici\u00f3n e dedic\u00e1ronse \u00e1 pillaxe ao longo dos Balc\u00e1ns, chegando ata as Term\u00f3pilas. Constantinopla mesma salvouse grazas \u00e1 intervenci\u00f3n do prefecto Flavio Constantino, quen organizou brigadas cidad\u00e1s para a reconstruci\u00f3n das murallas danadas polos sismos (e, nalg\u00fans lugares, para constru\u00edr unha nova li\u00f1a de fortificaci\u00f3n diante da antiga).\nchegou ata n\u00f3s un relato da invasi\u00f3n:\nAtila reclamou como condici\u00f3n para a paz que os romanos continuasen pagando un tributo en ouro e que evacuasen unha franxa de terra cuxa anchura \u00eda das trescentas millas cara ao leste desde Sigindunum ata as cen millas ao sur do Danubio. As negociaci\u00f3ns continuaron entre romanos e hunos durante aproximadamente tres anos. O historiador Prisco foi enviado como embaixador ao campamento de Atila no 448. Os fragmentos dos seus informes, conservados por Xordanes, ofr\u00e9cennos unha gr\u00e1fica descrici\u00f3n de Atila entre as s\u00faas numerosas esposas, o seu buf\u00f3n escita e o seu anano mouro, impas\u00edbel e sen xoias no medio do esplendor dos seus cortes\u00e1ns:\nDurante estes tres anos, de acordo cunha lenda recollida por Xordanes, Atila descubriu a \u201cEspada de Marte\u201d:\nM\u00e1is tarde, os estudosos identificar\u00edan esta lenda como pertencente a un patr\u00f3n de culto \u00e1 espada, com\u00fan entre os n\u00f3mades das estepas de Asia Central.\nAtila en Occidente.\nXa no 450 proclamara Atila a s\u00faa intenci\u00f3n de atacar ao poderoso reino visigodo de Tolosa en alianza co emperador Valentiniano III. Atila estivera anteriormente en boas relaci\u00f3ns co imperio occidental e co seu gobernante \"de facto\" , Flavio Aecio. Aecio pasara un breve exilio entre os hunos no 433, e as tropas que Atila lle proporcionou contra os godos e os burgundios contribu\u00edran a conseguirlle o t\u00edtulo \u201cm\u00e1is que nada honor\u00edfico\u201d de \u201cmagister militum\u201d en occidente. Os agasallos e os esforzos diplom\u00e1ticos de Xenserico, que se opo\u00f1\u00eda e tem\u00eda aos visigodos, puideron influ\u00edr tam\u00e9n nos plans de Atila.\nEn calquera caso, na primavera do 450, a irm\u00e1 de Valentiniano, Honoria, \u00e1 que contra a s\u00faa vontade prometeran cun senador, enviou ao rei huno unha demanda de axuda xuntamente co seu anel. A\u00ednda que \u00e9 prob\u00e1bel que Honoria non tivese intenci\u00f3n de propo\u00f1erlle matrimonio, Atila escolleu interpretar as\u00ed a s\u00faa mensaxe. Aceptou, ped\u00edndolle como dote a metade do imperio occidental. Cando Valentiniano descubriu o sucedido, s\u00f3 a influencia da s\u00faa nai, Gala Placidia, conseguiu que enviase a Honoria ao exilio no canto de matala. Escribiu a Atila negando categoricamente a lexitimidade da suposta oferta de matrimonio. Atila, sen deixarse convencer, enviou unha embaixada a R\u00e1vena para proclamar a inocencia de Honoria e a lexitimidade da s\u00faa proposta de esponsais, as\u00ed como que el mesmo se encargar\u00eda de vir reclamar o que era seu por dereito.\nMentres tanto, Teodosio morreu a consecuencia dunha ca\u00edda de cabalo e o seu sucesor, Marciano, interrompeu o pago do tributo no final do 450. As sucesivas invasi\u00f3ns dos hunos e doutras tribos deixaran os Balc\u00e1ns con pouco que saquear. O rei dos salios morrera e a loita sucesoria entre os seus dous fillos conduciu a un enfrontamento entre Atila e Aecio. Atila apoiaba ao fillo m\u00e1is vello e Aecio ao m\u00e1is novo. Bury pensa que a intenci\u00f3n de Atila ao marchar para o oeste era a de estender o seu reino \u201cxa para ent\u00f3n o m\u00e1is poderoso do continente\u201d ata a Galia e as costas do Atl\u00e1ntico. Cando reuniu todos os seus vasalos (x\u00e9pidos, ostrogodos, ruxios, escirianos, h\u00e9rulos, turinxios, alanos, burgundios etc.) e iniciou a s\u00faa marcha cara ao oeste, xa enviara ofertas de alianza tanto aos visigodos como aos romanos.\nNo 451 a s\u00faa chegada a B\u00e9lxica, cun ex\u00e9rcito que Xordanes cifra no medio mill\u00f3n de homes, puxo pronto en claro cales eran as s\u00faas verdadeiras intenci\u00f3ns. O 7 de abril tomou Metz, obrigando a Aecio a po\u00f1erse en movemento para facerlle fronte con tropas recrutadas entre os francos, burgundios e celtas. Unha embaixada de Avito e o constante avance de Atila cara ao oeste convenceron ao rei visigodo, Teodorico I, de aliarse cos romanos. O ex\u00e9rcito combinado de ambos chegou a Orle\u00e1ns por diante de Atila, cortando as\u00ed o seu avance. Aecio perseguiu os hunos e deulles caza preto de Ch\u00e2lons-en-Champagne, trabando a batalla dos Campos Catal\u00e1unicos, que terminou coa vitoria da alianza godo-romana, a\u00ednda que Teodorico perdeu a vida no combate. Atila repregouse m\u00e1is al\u00f3 das s\u00faas fronteiras e os seus aliados desband\u00e1ronse.\nInvasi\u00f3n de Italia e morte de Atila.\nAtila apareceu de novo no 452 para esixir o seu matrimonio con Honoria, invadindo e saqueando Italia ao seu paso. O seu ex\u00e9rcito someteu a pillaxe numerosas cidades e arrasou Aquilea ata os seus cimentos. Valentiniano fuxiu de R\u00e1vena para Roma. Aecio permaneceu en campa\u00f1a, pero sen potencia militar suficiente para presentar batalla\nFinalmente, Atila det\u00edvose no r\u00edo Po, a onde acudiu unha embaixada formada, entre outros, polo prefecto Trixecio, o c\u00f3nsul Avieno e o papa Le\u00f3n I. Tralo encontro iniciou a retirada sen reclamar xa nin o seu matrimonio con Honoria nin os territorios que desexaba.\nOfrec\u00e9ronse moitas explicaci\u00f3ns para este feito. Poida que as epidemias e fames negras que coincidiron coa s\u00faa invasi\u00f3n debilitasen o seu ex\u00e9rcito, ou que as tropas que Marciano enviou al\u00e9n do Danubio o forzasen a regresar, ou quizais ambas cousas. Prisco conta que un temor supersticioso ao destino de Alarico, que morreu pouco despois do saqueo de Roma no 410, fixo deterse aos hunos. Pr\u00f3spero de Aquitania afirma que o papa Le\u00f3n, axudado por San Pedro e San Paulo, convenceuno para que se retirase da cidade. Seguramente a indubid\u00e1bel personalidade de Le\u00f3n Magno tivo m\u00e1is que ver coa retirada de Atila que a entrega a este dunha gran cantidade de ouro, como supo\u00f1en alg\u00fans autores, dado que ti\u00f1a xa ao alcance da s\u00faa man a plena posesi\u00f3n da fonte da que ese ouro manaba.\nSexan cal foren as s\u00faas raz\u00f3ns, Atila deixou Italia e regresou ao seu palacio m\u00e1is al\u00f3 do Danubio. Desde al\u00ed planeou atacar novamente Constantinopla e esixir o tributo que Marciano deixara de pagar. Pero a morte sorprendeuno a comezos do 453. O relato de Prisco di que certa noite, tralos festexos de celebraci\u00f3n da s\u00faa \u00faltima voda (cunha goda chamada Ildico), sufriu unha grave hemorraxia nasal que lle ocasionou a morte. Os seus soldados, ao descubrir o seu falecemento, chor\u00e1rono cort\u00e1ndose o pelo e fer\u00edndose coas espadas, pois (como sinala Xordanes) \"o m\u00e1is grande de todos os guerreiros non hab\u00eda de ser chorado con queixumes de muller nin con b\u00e1goas, sen\u00f3n con sangue de homes\". Enterr\u00e1rono nun triplo sarc\u00f3fago \u201cde ouro, prata e ferro\u201d xunto co bot\u00edn das s\u00faas conquistas, e os que participaron no funeral foron executados para manter secreto o lugar de enterramento. Tras da s\u00faa morte, seguiu vivindo como figura lendaria: os personaxes de Etzel no \"Cantar dos Nibelungos\" e de Atli na \"Saga dos Volsung\" e a \"Edda po\u00e9tica\" insp\u00edranse vagamente na s\u00faa figura.\nOutra versi\u00f3n da s\u00faa morte \u00e9 a que nos ofrece, oitenta anos despois do suceso, o cronista romano Conde Marcelino: \" Atila, rei dos hunos e saqueador das provincias de Europa, foi atravesado pola man e a daga da s\u00faa muller\". Tam\u00e9n a \"Saga dos Volsung\" e a \"Edda po\u00e9tica\" soste\u00f1en que o rei Atli (Atila) foi asasinado pola s\u00faa muller Gudrun, pero a maior\u00eda dos estudosos rexeitan estes relatos como puras fantas\u00edas rom\u00e1nticas e prefiren a versi\u00f3n dada por Prisco, contempor\u00e1neo de Atila. Sendo este o fin dos oito anos que duraron as invasi\u00f3ns dos hunos, os b\u00e1rbaros que fixeron retroceder e extinguirse a Roma, o Imperio Romano de Occidente.\nOs seus fillos Elac (ao que designara herdeiro), Dengizic e Ernac loitaron pola sucesi\u00f3n e, divididos, foron vencidos e espallados no ano seguinte na batalla de Nedao por unha coalici\u00f3n de pobos diversos (ostrogodos, h\u00e9rulos, x\u00e9pidos etc). O seu imperio non sobreviviu a Atila.\nNome, aparencia e car\u00e1cter de Atila.\nA principal fonte de informaci\u00f3n sobre Atila \u00e9 Prisco, un historiador que viaxou con Maximino nunha embaixada de Teodosio II no 448. Describe o poboado constru\u00eddo polos n\u00f3mades hunos, e no que se estableceron, como do tama\u00f1o dunha cidade grande, con s\u00f3lidos muros de madeira. Ao propio Atila retr\u00e1tao as\u00ed:\nA aparencia f\u00edsica de Atila deb\u00eda ser, moi probabelmente, a de algu\u00e9n do Extremo Oriente ou do tipo mongol, ou quizais unha mestura deste tipo e do dos pobos turcos de Asia Central. Na realidade, seguramente mostraba trazos do oriente asi\u00e1tico, que os europeos non estaban afeitos ver, e por iso describ\u00edrono con frecuencia en termos pouco eloxiosos.\nAtila \u00e9 co\u00f1ecido na historia e a tradici\u00f3n occidentais como o inflexible \u201cAzoute de Deus\u201d, e o seu nome pasou a ser sin\u00f3nimo de crueldade e barbarie. Algo disto puido xurdir da fusi\u00f3n dos seus trazos, na imaxinaci\u00f3n popular, cos dos posteriores se\u00f1ores esteparios da guerra, como Xenxis Kan e Tamerl\u00e1n: todos eles comparten a mesma fama de crueis, intelixentes, sanguinarios e amantes da batalla e a pillaxe. A realidade sobre os seus caracteres respectivos pode ser m\u00e1is complexa. Os hunos do tempo de Atila relacion\u00e1ronse durante alg\u00fan tempo coa civilizaci\u00f3n romana, particularmente a trav\u00e9s dos aliados xermanos (foederati) da fronteira, de modo que cando Teodosio enviou a s\u00faa embaixada do 448, Prisco puido identificar como linguas com\u00fans na horda o huno, o g\u00f3tico e o lat\u00edn. Conta tam\u00e9n Prisco o seu encontro cun romano occidental cativo, que asimilara tan completamente a forma de vida dos hunos que non ti\u00f1a ning\u00fan desexo de volver ao seu pa\u00eds de orixe. E a descrici\u00f3n do historiador bizantino da humildade e sinxeleza de Atila non ofrece d\u00fabidas sobre a admiraci\u00f3n que lle causa. As\u00ed mesmo, est\u00e1 claro a partir dos relatos do mesmo Prisco, que Atila non s\u00f3 falaba perfectamente o lat\u00edn, sen\u00f3n que sab\u00eda escribilo; ademais falaba grega e outros idiomas, polo que moi probabelmente se tratou dun home de gran cultura para os canons da \u00e9poca.\nO contexto hist\u00f3rico da vida de Atila tivo gran transcendencia \u00e1 hora de configurar a s\u00faa posterior imaxe p\u00fablica: Nos anos da decadencia do Imperio occidental, tanto os seus conflitos con Aecio (co\u00f1ecido a mi\u00fado como \u201co \u00faltimo romano\u201d) como o alleo da s\u00faa cultura contribu\u00edron a cubrilo coa m\u00e1scara de b\u00e1rbaro feroz e inimigo da civilizaci\u00f3n coa que foi reflectido nun gran n\u00famero de pel\u00edculas e outras manifestaci\u00f3ns art\u00edsticas. Os poemas xermanos nos que aparece ofr\u00e9cennos un retrato m\u00e1is matizado: \u00e9 tanto un aliado nobre e xeneroso (o Etzel do \"Cantar dos Nibelungos\") como cruel e rapaz (Atli, na \"Saga dos Volsung\" e na \"Edda po\u00e9tica\"). Algunhas historias nacionais, con todo, retr\u00e1tano sempre baixo unha luz favor\u00e1bel. En Hungr\u00eda e Turqu\u00eda os nomes de Atila e a s\u00faa \u00faltima muller, Ildico, seguen sendo populares actualmente. De forma parecida, o escritor h\u00fangaro Geza Gardonyi, na s\u00faa novela \"A l\u00e1thatatlan ember\" (publicada en espa\u00f1ol co t\u00edtulo de \"O escravo de Atila\" ), ofrece unha imaxe positiva do rei huno, describ\u00edndoo como un xefe sabio e querido.\nClasificouse a Atila como un \"b\u00e1rbaro\" sen darse conta de que o romanos chamaban as\u00ed a calquera pobo que non fose romano ou romanizado, sen importar o seu grao de cultura nin o seu estado de civilizaci\u00f3n. Hai que ter en conta, \u00e1 hora de formarse unha idea correcta do personaxe, que o relatos que nos chegaron son todos de pluma dos seus inimigos, polo que \u00e9 imprescind\u00edbel un adecuado expurgo dos mesmos.\n\u00c1 parte disto, non \u00e9 improb\u00e1bel que o xefe dunha naci\u00f3n guerreira (un xefe intelixente) sopesase a vantaxe propagand\u00edstica de ser considerado polos seus inimigos \"o Azoute de Deus\", e que debido a iso fomentara esa imaxe entre eles.\nO nome de Atila poder\u00eda significar \"Paici\u00f1o\", do g\u00f3tico \"atta\" (pai), co sufixo diminutivo \"-la\", xa que sabemos que moitos godos serviron nos seus ex\u00e9rcitos. Poder\u00eda ser tam\u00e9n unha forma pre-turca, de orixe altaica (comp\u00e1rese con Ataturk e con Alma-Ata, a actual Almati). \u00c9 moi pos\u00edbel que prove\u00f1a de \"atta\" (pai) e de \"il\" (\u2018terra\u2019, \u2018pa\u00eds\u2019), co sentido de \u201cterra paterna\u201d ou \u201cnai patria\u201d. Atil era tam\u00e9n o nome altaico do actual Volga, r\u00edo que talvez deu o seu nome a Atila.\nA herdanza de Atila.\nOs Hunos est\u00e1n intentando na actualidade lograr o seu reco\u00f1ecemento como minor\u00eda \u00e9tnica en Hungr\u00eda. M\u00e1is de 100.000 hunos descendentes do \"Azoute de Deus\" poder\u00edan vivir hoxe entre Hungr\u00eda e os seus pa\u00edses veci\u00f1os."}
{"id": "35943", "revid": "5863", "url": "https://gl.wikipedia.org/wiki?curid=35943", "title": "Aurora Rodr\u00edguez Carballeira", "text": "Aurora Rodr\u00edguez Carballeira, nada en Ferrol o 23 de abril de 1879 e finada en Ciempozuelos (Madrid) o 28 de decembro de 1955, foi unha muller galega que pasou \u00e1 historia por ser a nai de Hildegart, un experimento cient\u00edfico que ela concibiu como \"a muller do futuro\", a quen ela mesma asasinou.\nTraxectoria.\nA\u00ednda que adoitaba mentir sobre a s\u00faa idade, e circulan moitas versi\u00f3ns, crese que naceu en 1879, na casa familiar da r\u00faa Madalena. Sempre se laiou da carencia dunha educaci\u00f3n formal para ela, o que puido ser unha das raz\u00f3ns aducidas para que a s\u00faa filla completase o labor para o que Aurora non estaba preparada. Supliu esa carencia con lecturas da biblioteca de seu pai, Francisco Rodr\u00edguez Arriola, de ideas liberais e progresistas, fundamentalmente de socialistas ut\u00f3picas. \nA s\u00faa irm\u00e1 Josefa tivo un fillo de solteira e deixouno ao coidado de Aurora, quen ti\u00f1a daquela 16 anos. Esta educouno at\u00e9 se converter no neno prodixio Pepito Arriola. Este axi\u00f1a foi reclamado por s\u00faa nai e levado a Madrid onde, segundo Aurora, tivo un enorme \u00e9xito. Por\u00e9n, a familia de Pepito di que nunca se separou de s\u00faa nai. Este suceso afondou as s\u00faas ideas reformadoras e a prol da euxenesia, amais da s\u00faa preocupaci\u00f3n polos dereitos da muller. Isto levouna a concibir o proxecto de criar unha muller en condici\u00f3ns \u00f3ptimas que chegase a ser un exemplo das s\u00faas ideas. \nLogrou atopar un pai que nunca puidese reclamar a criatura. A profesora Rosa Cal estableceu con fundamento que se trataba dun cura castrense de Lleida chamado Alberto Pall\u00e1s, con quen tivo, como \"colaborador fisiol\u00f3xico\", tres \"encontros carnais\" (sempre segundo Aurora). Cando estivo segura do embarazo marchou a Madrid para darlle \u00e1 s\u00faa filla a vida que lle ti\u00f1a preparada.\nO experimento inicialmente cumpriu as expectativas de Aurora: Hildegart converteuse nunha personalidade internacional. Con todo, a liberdade en que fora educada levar\u00edaa a un profundo compromiso pol\u00edtico e a separarse de s\u00faa nai. Aurora, inspirada polo medo a perder a Hildegart, derivado dunha suposta conspiraci\u00f3n para estragar a s\u00faa \"escultura de carne\", asasinouna mentres a moza durm\u00eda. Nunca se arrepentiu do seu acto e repetiu que volver\u00eda facelo. Foi condenada a 26 anos de c\u00e1rcere, que cumpriu na maior parte no hospital psiqui\u00e1trico de Ciempozuelos (Madrid). \nInicialmente cr\u00edase que desaparecera durante a Guerra Civil espa\u00f1ola. Por\u00e9n, cando se atopou o seu historial en 1977, s\u00f3ubose que realmente morrera de cancro no antedito centro o 28 de decembro de 1955."}
{"id": "35944", "revid": "745", "url": "https://gl.wikipedia.org/wiki?curid=35944", "title": "Hildegart", "text": ""}
{"id": "35945", "revid": "15490", "url": "https://gl.wikipedia.org/wiki?curid=35945", "title": "Hildegart Rodr\u00edguez Carballeira", "text": "Hildegart Rodr\u00edguez Carballeira, nada en Madrid o 9 de decembro de 1914 e finada o 9 de xu\u00f1o de 1933, foi unha nena prodixio, concibida pola s\u00faa nai como o modelo de muller do futuro. Con tres anos escrib\u00eda e con oito falaba seis idiomas. Acabou a carreira de Dereito con 17 anos e foi membro activa do PSOE e despois do Partido Republicano Democr\u00e1tico Federal. Cando comezaba a ser co\u00f1ecida a nivel internacional, ante o intento de separarse do proxecto que a s\u00faa nai ti\u00f1a para ela, o 9 de xu\u00f1o de 1933 a nai matouna de catro disparos mentres durm\u00eda. Ti\u00f1a ent\u00f3n 18 anos e estaba a estudar medicina. Era curm\u00e1 do tam\u00e9n neno prodixio Pepito Arriola.\nInfancia.\nHildegart foi concibida en Ferrol pola socialista Aurora Rodr\u00edguez Carballeira e un home escollido por s\u00faa nai unicamente para ese fin. O pai biol\u00f3xico de Hildegart resultou ser un sacerdote castrense de Lleida chamado Alberto Pall\u00e1s Montseny. Cando estivo embarazada mudouse a Madrid, onde naceu Hildegart no n\u00famero 3 da r\u00faa Juanelo. Malia s\u00faa nai ser atea militante, foi bautizada o 23 de marzo de 1915. Aurora tam\u00e9n pensaba que os nenos non deb\u00edan ser inscritos no rexistro, a\u00ednda as\u00ed f\u00edxoo o 29 de abril do mesmo ano. At\u00e9 os 4 anos visitouna o seu pai, ata que Aurora comezou a sospeitar da s\u00faa influencia e prohibiullo.\nNa s\u00faa partida de nacemento consta como Hildegart Leocadia Georgina Hermenegilda Mar\u00eda del Pilar Rodriguez Carballeira, a\u00ednda que s\u00f3 usou o primeiro dos nomes. A s\u00faa nai sempre dixo que Hildegart significaba \"xard\u00edn de sabedor\u00eda\" en alem\u00e1n, pero nada xustifica esa afirmaci\u00f3n. En realidade \u00e9 unha invenci\u00f3n ou unha versi\u00f3n mal escrita do nome alem\u00e1n Hildegard, que significa \"virxe heroica, que d\u00e1 abeiro na batalla\".\nActivista.\nDesde moi nova militou activamente no PSOE e na UGT. Ti\u00f1a un amplo apoio entre as bases, a\u00ednda que a c\u00fapula intentaba minimizar a s\u00faa presenza p\u00fablica. Foi expulsada do partido pola publicaci\u00f3n en 1932 dunha carta no xornal \"La Libertad\" en que criticaba duramente unha pos\u00edbel alianza do PSOE cun candidato reaccionario. Tras disto converteuse en membro do Partido Republicano Democr\u00e1tico Federal e nunha fervente cr\u00edtica dos \"socialenchufistas\".\nA Revoluci\u00f3n Sexual.\nHildegart foi moi activa no movemento pola reforma sexual e a euxenesia na Espa\u00f1a do seu tempo. Estivo conectada coa vangarda europea no tema e mesmo mantivo correspondencia co sex\u00f3logo brit\u00e1nico Havelock Ellis, de quen era tradutora. Cando se fundou a Liga Espa\u00f1ola pola Reforma Sexual, presidida polo doutor Gregorio Mara\u00f1\u00f3n, ela foi escollida secretaria. Publicou moitos textos, entre eles a monograf\u00eda \"La Revoluci\u00f3n Sexual\" que vendeu 8.000 exemplares s\u00f3 en Madrid na semana da s\u00faa publicaci\u00f3n. Mantivo unha extensa correspondencia con personalidades europeas da \u00e9poca, entre eles con H.G. Wells, a quen acompa\u00f1ou cando este visitou Madrid. A pretensi\u00f3n de levar a Londres a Hildegart como secretaria s\u00faa, coa intenci\u00f3n de que se separase de s\u00faa nai e desenvolvese o seu potencial, provocou as paranoicas conspiraci\u00f3ns en Aurora.\nAsasinato.\nNo tempo apareceron diferentes teor\u00edas sobre o asasinato de Hildegart, entre elas unha suposta relaci\u00f3n sentimental con Abel Vilella. O que parece m\u00e1is prob\u00e1bel, e coincide co relato da s\u00faa nai, \u00e9 que a deterioraci\u00f3n da relaci\u00f3n entre ambas era profunda, principalmente polo avance da paranoia da nai. Hildegart intentou varias veces separarse dela, ao que a nai respond\u00eda con ameazas de suicidio. Cando viu que a s\u00faa filla se apartaba do proxecto que trazara para ela, decidiu destru\u00edla: \"O escultor, despois de descubrir a m\u00ednima imperfecci\u00f3n na s\u00faa obra, destr\u00faea\". Pola noite, mentres Hildegart durm\u00eda, disparoulle tres tiros na testa e un no coraz\u00f3n. Aurora Rodr\u00edguez foi xulgada e condenada a 26 anos, 8 meses e un d\u00eda no c\u00e1rcere. Pasou dous anos no hospital psiqui\u00e1trico de Ciempozuelos, onde finalmente morreu."}
{"id": "35949", "revid": "5312", "url": "https://gl.wikipedia.org/wiki?curid=35949", "title": "Coalici\u00f3n Canaria", "text": "Coalici\u00f3n Canaria (CC) \u00e9 un partido pol\u00edtico canario formado en 1993 como coalici\u00f3n de partidos nacionalistas tanto de esquerda como de dereitas: Agrupaci\u00f3n de Independientes de Canarias (AIC), Iniciativa Canaria Nacionalista (ICAN), Asamblea Majorera (AM), Partido Nacionalista Canario (PNC) e Centro Canario Nacionalista. Nas elecci\u00f3ns auton\u00f3micas de 1995 CC converteuse na primeira forza do parlamento canario con 21 dos 65 escanos e mantense no goberno desde ent\u00f3n. En 1998 o PNC abandonou CC, a\u00ednda que no 2006 asinou un acordo electoral con CC. No ano 2005, ano no que CC se converteu en partido pol\u00edtico, produciuse unha escisi\u00f3n na illa de Gran Canaria \u00f3 fundar Rom\u00e1n Rodr\u00edguez, expresidente das Canarias, o partido Nueva Canarias."}
{"id": "35952", "revid": "736", "url": "https://gl.wikipedia.org/wiki?curid=35952", "title": "I Rep\u00fablica Espa\u00f1ola", "text": ""}
{"id": "35953", "revid": "23204", "url": "https://gl.wikipedia.org/wiki?curid=35953", "title": "Primeira Rep\u00fablica Espa\u00f1ola", "text": "A I Rep\u00fablica Espa\u00f1ola foi o per\u00edodo pol\u00edtico que viviu Espa\u00f1a dende o 11 de febreiro de 1873 at\u00e9 o 29 de decembro de 1874.\nNacemento da Rep\u00fablica.\nO rei Amadeu de Savoia renunciou ao trono o 11 de febreiro de 1873 e, a seguir, os madrile\u00f1os tomaron as r\u00faas en apoio aos deputados republicanos que conseguiron que na reuni\u00f3n das Cortes do 11 de febreiro de 1873, despois de que Emilio Castelar abrise a C\u00e1mara, se proclamase a Primeira Rep\u00fablica Espa\u00f1ola.\nO transcurso desta etapa.\nOs partidos republicanos estaban divididos, entre os que quer\u00edan un goberno unitario (un \u00fanico goberno para todo o pa\u00eds) e os que quer\u00edan unha rep\u00fablica federal (estados aut\u00f3nomos que forman un estado de rango superior).\nO presidente da Asemblea, Cristino Martos, d\u00e1 un golpe de Estado o 24 de febreiro e fai que a Garda Civil ocupe o Congreso. As Cortes suspenden as sesi\u00f3ns at\u00e9 maio, mes no que se por\u00e1n en marcha as Cortes Constitu\u00edntes despois dunhas elecci\u00f3ns que se celebrar\u00e1n o 10 dese mesmo mes. Pero antes aproban a abolici\u00f3n da escravitude en Porto Rico.\nA Milicia Nacional intenta sublevarse o 23 de abril, co suposto apoio da Garda Civil, e dalg\u00fans militares e pol\u00edticos. O goberno estaba atento e mobilizou os batall\u00f3ns. O intento da sublevaci\u00f3n dos mon\u00e1rquicos fracasou e rend\u00e9ronse.\nAs elecci\u00f3ns do 10 de maio dan a maior\u00eda absoluta aos federais (343 escanos de 374). Os republicanos div\u00eddense en tres facci\u00f3ns: a dereita de Castelar, o centro constitucionalista e a esquerda.\nDende febreiro at\u00e9 xu\u00f1o a presidencia da Rep\u00fablica recae sobre Estanislao Figueras, home relativamente feble. O d\u00eda 7 de xu\u00f1o deb\u00e1tese nas Cortes unha proposta subscrita por sete deputados e que di:\nO presidente, facendo cumprir o que ordenaba o Regulamento das Cortes, decide celebrar unha votaci\u00f3n nominal ao d\u00eda seguinte.\nO d\u00eda 8 de xu\u00f1o procedeuse \u00e1 votaci\u00f3n, que deu un resultado de 219 votos a favor e 2 en contra.\nO 8 de xu\u00f1o dimite o que era presidente, Figueras, formouse polas Cortes -mediante votaci\u00f3n- un novo executivo presidido por Francesc Pi i Margall, quen o d\u00eda 13 pronuncia o discurso para po\u00f1er en com\u00fan o seu programa de goberno e proclama a prioridade de redactar unha Constituci\u00f3n. Para este fin, o 16 de xu\u00f1o cr\u00e9ase unha comisi\u00f3n de 25 membros para redactar a nova constituci\u00f3n, presentando o proxecto de Constituci\u00f3n Federal da Rep\u00fablica Espa\u00f1ola ao d\u00eda seguinte.\nPor toda Espa\u00f1a est\u00e9ndese un \"levantamento cantonal\", polo que todas as rexi\u00f3ns, cidades ou comarcas se declaran rep\u00fablicas ou cant\u00f3ns, e reb\u00e9lanse con violencia contra o estado. Pi i Margall dimite. Suc\u00e9deo Nicol\u00e1s Salmer\u00f3n, quen lle encarga ao ex\u00e9rcito de acabar con estes sucesos. Cons\u00e9gueo en toda Espa\u00f1a menos en Cartaxena, onde contan co apoio dos militares.\nOs republicanos federais vense desacreditados polo levantamento. Tras a dimisi\u00f3n de Salmer\u00f3n, \u00e9 nomeado presidente Emilio Castelar, quen consegue o apoio dos mon\u00e1rquicos contra os cantonalistas, os carlistas e os independentistas cubanos.\nO 2 de xaneiro de 1874, Castelar queda en minor\u00eda nas Cortes, o que implica que os federais volven ao goberno. Para evitar isto, os mon\u00e1rquicos de dereita, conseguen o apoio do capit\u00e1n xeneral de Madrid, Manuel Pav\u00eda y Alburquerque, quen ao d\u00eda seguinte entra no seu cabalo no Congreso e d\u00e1 un golpe de Estado. Castelar, que non quer\u00eda estar no poder por medio de v\u00edas non democr\u00e1ticas, dimite.\nO xeneral Francisco Serrano forma un novo goberno. Disolve as Cortes e \u00e9 apoiado polos mon\u00e1rquicos, pese a nomearse Presidente da Rep\u00fablica.\nO 29 de decembro de 1874, o xeneral Arsenio Mart\u00ednez Campos pron\u00fanciase en Sagunto en favor da restauraci\u00f3n do trono da monarqu\u00eda borb\u00f3nica na persoa de Afonso XII, fillo de Isabel II.\nEsta foi a primeira e \u00faltima experiencia federal na historia de Espa\u00f1a."}
{"id": "35954", "revid": "56817", "url": "https://gl.wikipedia.org/wiki?curid=35954", "title": "Conceyu Nacionalista Astur", "text": "O Conceyu Nacionalista Astur ou CNA foi o primeiro partido nacionalista de Asturias. Fundouse en 1976 por iniciativa dun grupo de xente nova que reclamaba para Asturias o reco\u00f1ecemento nacional por parte do estado espa\u00f1ol e a realizaci\u00f3n da revoluci\u00f3n socialista. \u00c1nxelo Zapico era o seu secretario xeral, entre outros contaba con xente como Xos\u00e9 Lluis Carmona, Dubardu Puente e David Rivas. Alg\u00fans dos seus militantes foron detidos acusados de colaborar con ETA. CNA disolveuse en 1981 e os seus militantes acabaron por entrar en diferentes organizaci\u00f3n da esquerda nacionalista como o Ensame Nacionalista Astur.\nElecci\u00f3ns.\nElecci\u00f3ns xerais 1979: 3.049 votos (0.57%)"}
{"id": "35955", "revid": "25871", "url": "https://gl.wikipedia.org/wiki?curid=35955", "title": "Acroterio", "text": "Un acroterio \u00e9 un ornamento arquitect\u00f3nico que consiste nun pedestal, orixinalmente unha placa circular e en terracota pintada, que serve de remate a un frontispicio decorado con elementos vexetais ou para colocar unha estatua dun edificio de estilo cl\u00e1sico ou na arquitectura g\u00f3tica."}
{"id": "35956", "revid": "88628", "url": "https://gl.wikipedia.org/wiki?curid=35956", "title": "Eixe", "text": "Un eixe ou eixo pode facer referencia a:"}
{"id": "35957", "revid": "55340", "url": "https://gl.wikipedia.org/wiki?curid=35957", "title": "Acta", "text": "Acta p\u00f3dese referir a:"}
{"id": "35958", "revid": "15490", "url": "https://gl.wikipedia.org/wiki?curid=35958", "title": "Daniel Barata Quintas", "text": "Daniel Barata Quintas, nado en Rairiz de Veiga o 25 de decembro de 1943 e finado en Ourense o 31 de maio de 2023, foi un pol\u00edtico e inspector de educaci\u00f3n galego.\nTraxectoria.\nEstudou ciencias da educaci\u00f3n. Exerceu como inspector de educaci\u00f3n. Foi membro destacado de Coalici\u00f3n Galega e, tras a escisi\u00f3n desta, impulsada por Victorino N\u00fa\u00f1ez, de Centristas de Galicia. Coa integraci\u00f3n desta forza no Partido Popular en 1991, pasa a ser militante desta forza pol\u00edtica.\nFoi concelleiro en Ourense (1987-1989), deputado no Parlamento de Galicia (1990-2001), conselleiro de cultura e xuventude (1990-1993). Foi o \u00fanico Conselleiro de Centristas de Galicia no primeiro gabinete de Manuel Fraga Iribarne. Dende ese posto foi o responsable da macroexposici\u00f3n de arte galega Galicia no Tempo dirixida por Jos\u00e9 Manuel Garc\u00eda Iglesias (para a cal Milladoiro compuxo en 1991 unha obra en catro movementos) e da primeira gran restauraci\u00f3n do mosteiro de San Marti\u00f1o Pinario. Impulsou o Instituto Galego de Artes Esc\u00e9nicas e Musicais (IGAEM) dotando de maiores facultades \u00e1 xerencia do mesmo a trav\u00e9s da Lei 2/1991 de 14 de xaneiro\nConselleiro do Consello de Contas desde o 2000. O 7 de agosto de 2009 foi nomeado polo Consello da Xunta membro do Consello Escolar de Galicia. En abril de 2010, demandou que o Goberno de Alberto N\u00fa\u00f1ez Feij\u00f3o fixese un \"esforzo de aproximaci\u00f3n de posturas\" en relaci\u00f3n \u00e1 reforma do Decreto que regula o galego no ensino, que o devandito Consello rexeitou.\nFinou en Ourense o 31 de maio de 2023.\nReco\u00f1ecementos.\nRecibiu a Medalla de Prata de Galicia en 1994."}
{"id": "35959", "revid": "1131", "url": "https://gl.wikipedia.org/wiki?curid=35959", "title": "Lista dos patriarcados cristi\u00e1ns", "text": "Esta \u00e9 unha lista dos Patriarcados cristi\u00e1ns, presentados por orde cronol\u00f3xica segundo a s\u00faa data de fundaci\u00f3n oficial e segundo a s\u00faa afiliaci\u00f3n.\nClasificaci\u00f3n par afiliaci\u00f3n.\nLigaz\u00f3ns externas.\nPatriarca"}
{"id": "35960", "revid": "85894", "url": "https://gl.wikipedia.org/wiki?curid=35960", "title": "Xaime Barreiro", "text": "Manuel Jaime Barreiro Gil, nado en Freixeiro (Santa Comba) o 18 de agosto de 1951, \u00e9 un economista e pol\u00edtico galego.\nTraxectoria.\nLicenciouse en Ciencias Econ\u00f3micas e Empresariais na USC, acadando posteriormente o doutoramento. Foi membro durante breve tempo de Voces Ceibes. Durante ese tempo era co\u00f1ecido como \"O Chuspe\".\nDirixente do PSG, foi un dos que se incorporou ao PSdeG trala aprobaci\u00f3n da constituci\u00f3n. Foi senador de 1982 a 1996 pola provincia da Coru\u00f1a. Foi presidente do Grupo Parlamentario Socialista do Senado e membro da Uni\u00f3n Parlamentaria Internacional e das Asembleas Parlamentarios do Consello de Europa, a Organizaci\u00f3n do Tratado do Atl\u00e1ntico Norte, a Uni\u00f3n Europea Occidental e a Organizaci\u00f3n para a Seguridade e a Cooperaci\u00f3n Econ\u00f3mica.\nFoi decano da Facultade das Ciencias Econ\u00f3micas e Empresariais da USC entre o 2003 e o 2007, impartindo na actualidade docencia na \u00e1rea de Historia e Instituci\u00f3ns Econ\u00f3micas."}
{"id": "35961", "revid": "12452", "url": "https://gl.wikipedia.org/wiki?curid=35961", "title": "Patriarcado ortodoxo de Constantinopla", "text": ""}
{"id": "35965", "revid": "43327", "url": "https://gl.wikipedia.org/wiki?curid=35965", "title": "Vuelta", "text": "Co termo espa\u00f1ol de vuelta podemos estarnos a referir a:"}
{"id": "35966", "revid": "995", "url": "https://gl.wikipedia.org/wiki?curid=35966", "title": "Guerra dos Oitenta Anos", "text": ""}
{"id": "35967", "revid": "995", "url": "https://gl.wikipedia.org/wiki?curid=35967", "title": "Guerra dos oitenta anos", "text": ""}
{"id": "35970", "revid": "111586", "url": "https://gl.wikipedia.org/wiki?curid=35970", "title": "Pol\u00edmero sint\u00e9tico", "text": "Os pol\u00edmeros sint\u00e9ticos son os pol\u00edmeros feitos por seres humanos e frecuentemente chamados pl\u00e1sticos, como o politeleno e o nailon. Non obstante, a maior\u00eda p\u00f3dense clasificar en tres categor\u00edas principais: termopl\u00e1sticos, pol\u00edmeros termoestables e elast\u00f3meros. \nHistoria.\nO primeiro pol\u00edmero sint\u00e9tico f\u00edxose de coiro."}
{"id": "35971", "revid": "995", "url": "https://gl.wikipedia.org/wiki?curid=35971", "title": "Guerra dos Pa\u00edses Baixos", "text": ""}
{"id": "35972", "revid": "995", "url": "https://gl.wikipedia.org/wiki?curid=35972", "title": "Guerra dos pa\u00edses Baixos", "text": ""}
{"id": "35974", "revid": "23204", "url": "https://gl.wikipedia.org/wiki?curid=35974", "title": "Tengri", "text": "Tengri (en ; en turco antigo: , romanizado: K\u00f6k Te\u014bri/Te\u014biri, lit.\u2009'Ceo Azul'; ; prototurco *\"te\u014bri / *ta\u014br\u0268\"; escritura mongol: , \"Tngri\"; ; , \"tengri\") \u00e9 o deus da antiga relixi\u00f3n dos turcos e mongois co\u00f1ecida como tengrismo.\nPara os mongois, Tengri era o Pai do ceo, non se pod\u00eda visualizar como unha persoa. Os s\u00edmbolos de Tengri eran unha cruz, o firmamento e o sol.\nPara os turcos, Tengri \u00e9 un ganso branco e pura que constantemente nada sobre a auga sen fin, o que representa o tempo."}
{"id": "35975", "revid": "839", "url": "https://gl.wikipedia.org/wiki?curid=35975", "title": "Manuel S\u00e1nchez Monge", "text": "Manuel S\u00e1nchez Monge, nado en Fuentes de Nava (Palencia) o 18 de abril de 1947, \u00e9 un bispo cat\u00f3lico latino castel\u00e1n, actual bispo de Santander.\nTraxectoria.\nManuel S\u00e1nchez Monge naceu en Fuentes de Nava (Palencia) o 18 de abril de 1947. Comezou os seus estudos eclesi\u00e1sticos no seminario diocesano, e en 1970 foi ordenado sacerdote da diocese de Palencia, e recibiu varios encargos pastorais na diocese, at\u00e9 1971.\nPosteriormente, continuou cos seus estudos de Teolox\u00eda na Pontificia Universidade Gregoriana, en Roma, licenci\u00e1ndose en 1974. \u00c1 s\u00faa volta a Palencia, foi profesor no Instituto Teol\u00f3xico, reitor no Seminario Menor, profesor de relixi\u00f3n na escola secundaria e pro-vigairo xeral, entre outros. En 1998 fixo o doutoramento na Gregoriana.\n\u00c9 autor de diversos libros sobre espiritualidade e o matrimonio cristi\u00e1n."}
{"id": "35976", "revid": "15490", "url": "https://gl.wikipedia.org/wiki?curid=35976", "title": "685", "text": ""}
{"id": "35978", "revid": "5863", "url": "https://gl.wikipedia.org/wiki?curid=35978", "title": "Pepito Arriola", "text": "Jos\u00e9 Rodr\u00edguez Carballeira, nado en Betanzos o 14 de decembro de 1895 e finado en Barcelona o 24 de outubro de 1954, foi un m\u00fasico galego. Destacou fundamentalmente como pianista, pero tam\u00e9n como compositor e violinista.\nTraxectoria.\nFillo de Josefa Rodr\u00edguez Carballeira, nai solteira. Foi inscrito no rexistro en Betanzos cos apelidos de s\u00faa nai ao non ter pai co\u00f1ecido. Por\u00e9n, sempre o chamaron polo segundo apelido do av\u00f3 materno, de orixe vasca. Cando s\u00faa nai marchou a Madrid quedou ao cargo da irm\u00e1 desta, Aurora Rodr\u00edguez Carballeira (nai de Hildegart, curm\u00e1 de Pepito), quen o educou.\nTras descubrir as s\u00faas habilidades, a nai levouno a Madrid a comezos de novembro de 1899, onde comezou unha fulgurante carreira como neno prodixio tocando o piano. O seu primeiro recital foi o 4 de decembro de 1899 na casa dos se\u00f1ores Montano, ao que asistiron unhas 300 persoas. O programa inclu\u00edu a \"Marcha Real\" e a \"Alborada\" de Pascual Veiga. Tocou no Ateneo o 2 de febreiro de 1900 e ese mesmo ano deu un concerto con seis obras de seu no Palacio Real. A ra\u00ed\u00f1a amadri\u00f1ou o neno e pagou os seus estudos musicais.\nA nai e o rapaz traslad\u00e1ronse a Alema\u00f1a en 1902. Arriola estudou no conservatorio de Berl\u00edn con Richard Strauss e tocou coa Orquestra Filharm\u00f3nica de Berl\u00edn baixo a direcci\u00f3n de Nikisch. Foi elixido pianista da corte de Guillerme II. \nDeu xiras por todo o mundo con enorme \u00e9xito, tocou nos Estados Unidos (na Metropolitan Opera e no Carnegie Hall, entre outros) e realizou unha extensa xira por Cuba en 1910. Foi unha das grandes figuras da m\u00fasica alem\u00e1 da \u00e9poca.\nEn 1946 tivo que volver a Espa\u00f1a, onde xa non volveu ter \u00e9xito. Morreu na miseria, aos cincuenta e nove anos de idade, nun apartamento alugado na r\u00faa Sans de Barcelona.\nObra.\nPostumamente descubr\u00edronse 11 obras escritas en Barcelona tras o seu regreso:"}
{"id": "35979", "revid": "22570", "url": "https://gl.wikipedia.org/wiki?curid=35979", "title": "William Goldsmith", "text": "William Goldsmith, nado o 4 de xullo de 1972 en Seattle, Washington, \u00e9 un bater\u00eda de rock co\u00f1ecido sobre todo polo seu tempo coa banda de Seattle Sunny Day Real Estate. Actualmente traballa con The Fire Theft, tam\u00e9n estivo en bandas como Foo Fighters, 5iveStyle e IQU, e gravou e tocou en directo con moitos outros grupos. A s\u00faa maior influencia \u00e9 Keith Moon de The Who."}
{"id": "35980", "revid": "22570", "url": "https://gl.wikipedia.org/wiki?curid=35980", "title": "Chris Shiflett", "text": "Christopher Aubrey Shiflett, nado o 6 de maio de 1971, \u00e9 guitarrista da banda de rock alternativo Foo Fighters. Uniuse \u00e1 banda despois da edici\u00f3n do seu terceiro traballo, \"There Is Nothing Left to Lose\". O primeiro \u00e1lbum no que tocou foi \"One by One\". \u00c9 irm\u00e1n do baixista Scott Shiflett.\nTraxectoria.\nShiflett comezou a s\u00faa carreira musical nunha banda chamada Lost Kittenz, con actuais membros de Sugarcult. Antes de unirse aos Foo Fighters, Shiflett foi guitarrista na banda de punk rock No Use for A Name. Foo Fighters perdera aos seus dous guitarristas anteriores, Pat Smear (que tocara en The Germs e fora guitarrista de xira de Nirvana) e o seu substituto na banda, o compa\u00f1eiro de Dave Grohl en Scream Franz Stahl, convocando unha audici\u00f3n para un novo guitarrista. Vendo unha oportunidade que non pod\u00eda deixar pasar, Chris deixou a s\u00faa banda e realizou a audici\u00f3n.\nA s\u00faa sa\u00edda foi dif\u00edcil, xa que No Use for a Name estaba a piques de comezar unha xira para presentar o seu recente \u00e1lbum \"More Betterness!\". Finalmente foi substitu\u00eddo por Dave Nassie, guitarrista durante moito tempo da banda Suicidal Tendencies.\nNa actualidade toca na banda de versi\u00f3ns punk rock Me First and the Gimme Gimmes, no seu propio proxecto paralelo Jackson United e en Viva Death co seu irm\u00e1n Scott. En varios proxectos Shiflett actuou baixo o nome de Jake Jackson.\nNo ano 2009 tocou nunha banda chamada The Real McCoy, fundada por Andy McCoy, guitarrista do desaparecido grupo fin\u00e9s Hanoi Rocks. A banda separouse despois de dar s\u00f3 tres concertos. En 2010 Shiflett creou un novo proxecto paralelo orientado cara o country, Chris Shiflett &amp; the Dead Peasants, co que leva editado un \u00e1lbum auto-titulado."}
{"id": "35982", "revid": "23204", "url": "https://gl.wikipedia.org/wiki?curid=35982", "title": "Kat Bjelland", "text": "Katherine Bjelland, nada en Salem (Oreg\u00f3n) o 8 de decembro de 1963, foi a cantante e guitarrista da banda de rock alternativo estadounidense Babes in Toyland. Tam\u00e9n foi cantante e guitarrista da banda Katastrophy Wife.\nTraxectoria.\nPrimeiros anos.\nA pesar de asociar a Bjelland coa escena musical da cidade de Minneapolis (Minnesota), naceu en Salem e medrou en Woodburn (Oreg\u00f3n). Seus pais divorci\u00e1ronse cando era nova, e ese feito tivo un grande efecto na s\u00faa vida.\nAsistiu \u00e1 Woodburn High School onde foi unha popular estudante e \"cheerleader\". Nesa \u00e9poca foi cando Bjelland comezou a interesarse pola m\u00fasica. Un t\u00edo seu foi o que a incitou a tocar a guitarra, e a s\u00faa primeira actuaci\u00f3n foi nun pequeno bar desa cidade chamado Flight 99.\nCarreira musical.\nPouco despois da s\u00faa graduaci\u00f3n no instituto a principios dos 80, Bjelland mudouse a Portland, onde formou varias bandas. Primeiro The Neurotics e posteriormente outra formada s\u00f3 por mulleres chamada The Venarays.\nRealmente The Venarays non era unha banda toda de mulleres, xa que o bater\u00eda Dave Hummel, e posteriormente Jack Rhodes eran homes. Despois de sa\u00edr de The Venarays, Bjelland formou unha banda cunha nova amiga, Courtney Love, e coa baixista Jennifer Finch. Love sa\u00edu para formar Hole, mentres que Finch formou parte de L7. A banda tivo varios nomes, inclu\u00edndo Sugar Babylon, Sugar Babydoll e Sugar Bunnyfarm.\nSobre 1985, en San Francisco, Bjelland e Love formaron unha nova banda chamada Pagan Babies con Deidre Schletter na bater\u00eda e Janis Tanaka (posteriormente en Stone Fox e L7). Cando Love marchou, esta formaci\u00f3n tocou baixo o nome de Italian Whore Nuns.\nBabes in Toyland.\nA mediados dos 80, Bjelland mudouse de Portland a Minneapolis, onde formou Babes in Toyland. Kat co\u00f1eceu a Lori Barbero nunha barbacoa pouco despois de chegar \u00e1 cidade, e convenceuna para facerse bater\u00eda. \u00c1 parella un\u00eduselles a baixista Michelle Leon, e creouse Babes in Toyland. Courtney Love tocou o baixo durante unhas semanas, pero foi despedida e regresou \u00e1 costa oeste.\nO sinxelo de estrea da banda, \"Dust Cake Boy\"/\"Spit to See the Shine\", foi un \u00e9xito instat\u00e1neo. Despois de tocar en Europa con Sonic Youth, o grupo gravou o seu abrasivo primeiro \u00e1lbum, \"Spanking Machine\", que foi outro \u00e9xito. Babes in Toyland acadar\u00eda un \u00e9xito menor a comezos da d\u00e9cada dos 90. Bandas como Bikini Kill, Bratmobile e Sleater-Kinney te\u00f1en falado do grupo como unha grande influencia, mentres que bandas de mulleres menos pol\u00edticas como Jack Off Jill, 7 Year Bitch e Fluffy tam\u00e9n citaron a Bjelland e a Babes in Toyland como inspiraci\u00f3n. A carreira de Babes in Toyland alcanzou o seu m\u00e1ximo de popularidade cando tocaron no festival Lollapalooza en 1993.\nCrunt.\nA principios de 1993 Bjelland comezou un proxecto paralelo chamado Crunt, ao lado do seu novo marido Stuart Gray, antigo membro de Lubricated Goat. Bjelland tocaba o baixo e Gray a guitarra, mentres que Russell Simins, de Jon Spencer Blues Explosion, encarg\u00e1base da bater\u00eda. En febreiro de 1994 a banda editou o seu \u00e1lbum de estrea, \"Crunt\", xunto co seu sinxelo \"Swine\". Durante un tempo d\u00edxose que Crunt substituir\u00eda a Babes in Toyland como proxecto principal de Kat, pero o grupo desfar\u00edase cando Bjelland e Gray se divorciaron en xaneiro de 1995.\nKatastrophy Wife e proxectos actuais.\nCon Babes in Toyland tocando esporadicamente cara finais dos 90, Bjelland fundou a banda Katastrophy Wife no ano 2000. O grupo tocou en locais de todo o mundo, e ata a data s\u00f3 leva editados dous \u00e1lbums, \"Amusia\" e \"All Kneel\"; ademais do sinxelo \"Heart On\", lanzado polo selo australiano Rish en abril do 2007. O sinxelo pretend\u00eda ser un adianto do seu seguinte disco, \"Pregnant\", a\u00ednda que en 2011 o traballo a\u00ednda non fora editado. Bjelland tam\u00e9n realizou traballos para bandas sonoras durante este tempo e produciu o \u00e1lbum \"The Seven Year Itch\" para a banda Angelica, lanzado no ano 2002."}
{"id": "35985", "revid": "1093", "url": "https://gl.wikipedia.org/wiki?curid=35985", "title": "Daniel Barata Quint\u00e1s", "text": ""}
{"id": "35986", "revid": "12452", "url": "https://gl.wikipedia.org/wiki?curid=35986", "title": "EAE-ANV", "text": ""}
{"id": "35987", "revid": "89787", "url": "https://gl.wikipedia.org/wiki?curid=35987", "title": "Fascismo", "text": "O fascismo \u00e9 unha doutrina totalitaria de extrema-dereita desenvolvida por Benito Mussolini na Italia, a partir de 1919, e durante o seu goberno (1922\u20131943 e 1943\u20131945). Fascismo deriva de \"fascio\", nome de grupos pol\u00edticos ou de militancia que xurdiron na Italia entre finais do s\u00e9culo XIX e comezos do XX; mais tam\u00e9n de \"fasces\", que nos tempos do Imperio Romano era un s\u00edmbolo dos maxistrados: un machado co mango rodeado de varas, simbolizando o poder do Estado e a unidade do pobo. Os fascistas italianos tam\u00e9n foron co\u00f1ecidos pola expresi\u00f3n camisas negras, en virtude do uniforme que levaban.\nO fascismo sust\u00e9ntase nos seguintes principios:\nNacionalismo exacerbado, exaltaci\u00f3n do Estado, rexeitamento ao liberalismo, o comunismo e \u00e1 democracia liberal e culto ao l\u00edder.\nDefinici\u00f3n.\nA verba \"fascismo\" adquiriu o significado de calquera sistema de goberno semellante ao de Mussolini, o cal exalta a naci\u00f3n e moitas veces \u00e1 raza por riba do individuo, pero non de forma tan expl\u00edcita coma o nazismo. Emprega a violencia, modernas t\u00e9cnicas de propaganda e censura para suprimir pola forza a oposici\u00f3n pol\u00edtica, unha regulamentaci\u00f3n econ\u00f3mica e social severa, e sustenta o nacionalismo e por veces a xenofobia (nacionalismo \u00e9tnico), tendo en conta que se favorece principalmente \u00f3s nados no propio pa\u00eds, desenvolv\u00e9ndose desa forma unha certa apat\u00eda cara os inmigrantes. De acordo coas doutrinas do libertarianismo David Nolan (Nolan chart), o \"fascismo\" ocupa un lugar no espectro pol\u00edtico como un equivalente capitalista ao comunismo, sendo un sistema que apoia a liberdade \"econ\u00f3mica\" mais ao mesmo tempo restrinxido polos seus controis sociais de tal forma que se volve virtualmente indistinguible do totalitarismo.\nNun artigo da \"Enciclopedia Italiana\" de 1932, escrito por Giovanni Gentile e atribu\u00eddo a Benito Mussolini, o fascismo \u00e9 descrito como un sistema no cal \"o Estado \u00e9 a autoridade que goberna e acomoda as vontades individuais con leis e valores da vida espiritual, mais tam\u00e9n \u00e9 o poder que fai que a s\u00faa vontade no estranxeiro prevaleza. ...Para o fascista, todo est\u00e1 dentro do Estado e ... nin individuos ou grupos est\u00e1n f\u00f3ra del... Para o Fascismo, o Estado \u00e9 un absoluto, e os individuos ou grupos apenas te\u00f1en relevancia.\"\nMussolini, o d\u00eda 28 de outubro de 1925, proferiu nun discurso a frase que define concisamente a filosof\u00eda do fascismo: \"Tutto nello Stato, niente al di fuori dello Stato, nulla contro lo Stato\" (\"Todo no Estado, nada f\u00f3ra do Estado, nada contra o Estado\").\nO Nazismo \u00e9 polo xeral considerado unha forma de fascismo, mais no Nazismo, en contraste co Fascismo, o obxectivo do Estado \u00e9 estar ao servizo dun ideal, daquilo que o Estado supostamente deber\u00eda ser: as s\u00faas persoas, razas, e a enxe\u00f1ar\u00eda social destes aspectos da cultura coma fin \u00faltima da maior prosperidade posible para eles a costa dos demais. Pola s\u00faa banda, o fascismo de Mussolini continuou fiel \u00e1 ideolox\u00eda de que todos estes factores exist\u00edan para servir ao Estado e que non era necesariamente no interese do Estado servir ou manipular algunhas daquelas caracter\u00edsticas.\nO \u00fanico obxectivo do goberno era mostrarse como a maior prioridade da s\u00faa cultura, simplemente sendo o Estado en si, canto maior a s\u00faa dimensi\u00f3n, mellor, polo que se pode dicir que se tratou dunha Estadolatr\u00eda (idolatr\u00eda do estado) do goberno.\nO fascismo italiano asume que a natureza do estado \u00e9 superior \u00e1 suma dos individuos que o compo\u00f1en e que eles existen para o estado, en vez de o estado existir para servilos. Deste modo todos os asuntos dos individuos son asuntos do Estado. No seu modelo corporativista da xesti\u00f3n totalitaria, as funci\u00f3ns do Estado son desempe\u00f1adas por entidades individuais que compo\u00f1en o Estado, sendo do interese deste inspeccionar esa acci\u00f3n, sen nacionalizar aquelas entidades. A actividade privada \u00e9 empregada polo Estado, o cal pode decidir suspende-la infraestrutura dalgunha entidade de acordo coa s\u00faa utilidade e direcci\u00f3n, ou interese do estado.\nA composici\u00f3n social dos movementos fascistas foi historicamente a de pequenos negociantes, bur\u00f3cratas de nivel baixo e as clases medias. O Fascismo tam\u00e9n atopou grande \u00e9xito nas \u00e1reas rurais, especialmente entre agricultores, e na cidade entre as clases traballadoras. Un aspecto importante do fascismo \u00e9 que usa os seus movementos de masa para atacar \u00e1s organizaci\u00f3ns das clases traballadoras - partidos da esquerda e sindicatos.\nAo contrario do per\u00edodo anterior \u00e1 segunda guerra mundial, cando moitos grupos se denominaran abertamente fascistas, no per\u00edodo da posguerra, o termo tomou un significado pexorativo, en parte como reacci\u00f3n aos crimes contra a Humanidade levados a cabo polos Nazis.\nHoxe, moi poucos grupos se proclaman fascistas, e o termo \u00e9 usado para referirse a grupos polos que se ten pouco aprecio. O termo \"fascista\" ou \"Nazi\" \u00e9 frecuentemente atribu\u00eddo a individuos ou grupos que son vistos como de comportamento autoritario ou que tenta concentrar o poder. \nMais particularmente, \"Fascista\" \u00e9 por veces empregado por persoas de esquerda para caracterizar alg\u00fans grupos ou persoas da extrema dereita ou pr\u00f3ximas, ou por persoas de extrema esquerda para describir calquera influencia pol\u00edtica ou cultural percibidas coma \"non-progresistas\", ou simplemente non suficientemente progresistas. Este uso recuou moito nos anos 70 do s\u00e9culo XX mais co\u00f1eceu un rexurdir recente co movemento do activismo antiglobalizaci\u00f3n.\nO fascismo, en moitos aspectos, \u00e9 unha ideolox\u00eda de negativismo: antiliberal, anticomunista, antidemocr\u00e1tica, antiigualitaria etc. Como sistema pol\u00edtico e econ\u00f3mico en Italia, combinaba elementos de corporativismo, totalitarismo, nacionalismo, e anticomunismo.\nA orixe e a ideolox\u00eda do fascismo.\nEtimoloxicamente, o uso da verba \"fascismo\" na historia pol\u00edtica italiana moderna rec\u00faa aos anos da d\u00e9cada de 1890 na forma dos \"fasci\", que eran grupos pol\u00edticos radicais que proliferaron nas d\u00e9cadas anteriores \u00e1 primeira guerra mundial. (ver Fascio para m\u00e1is informaci\u00f3n sobre este movemento e a s\u00faa evoluci\u00f3n).\nO texto \"Doutrina do Fascismo\" foi escrito por Giovanni Gentile, un fil\u00f3sofo idealista e que serviu como o seu fil\u00f3sofo oficial. Mussolini asinou o artigo e o texto foille atribu\u00eddo oficialmente. Nel, os franceses Georges Sorel, Charles P\u00e9guy, e Hubert Lagardelle foron invocados como as fontes do fascismo. As ideas de Sorel sobre o sindicalismo e a violencia son postas en evidencia neste documento. Tam\u00e9n cita ao franc\u00e9s Joseph Renan que di ter \"intuici\u00f3ns pre-fascistas\".\nTanto Sorel como P\u00e9guy recibiron influencias de Henri Bergson. Bergson rexeita o cientismo, a evoluci\u00f3n mec\u00e1nica e o materialismo da ideolox\u00eda Marxista. Bergson falou tam\u00e9n dun \"\u00e9lan vital\" coma un proceso evolucionario. Ambos elementos de Bergson aparecen no fascismo. Mussolini afirma que o fascismo nega a doutrina do socialismo cient\u00edfico e Marxista e a doutrina do materialismo hist\u00f3rico. Hubert Lagardelle, un co\u00f1ecido escritor sindicalista, foi influ\u00eddo por Pierre Joseph Proudhon, que \u00e9 a figura inspiradora do anarcosindicalismo.\nHai varias influencias en Mussolini. Sergio Panunzio, un grande te\u00f3rico do fascismo na d\u00e9cada de 1920, ti\u00f1a un pasado sindicalista mais a s\u00faa influencia diminu\u00edu a medida que o movemento se distanciou das s\u00faas ra\u00edces esquerdistas. O concepto fascista do corporativismo e particularmente as s\u00faas teor\u00edas da colaboraci\u00f3n de clases e relaci\u00f3ns econ\u00f3micas e sociais son moi semellantes \u00e1s do modelo delineado polo Papa Le\u00f3n XIII na s\u00faa enc\u00edclica de 1892 \"Rerum Novarum\" que se debat\u00eda coa pol\u00edtica tal como ela fora transformada pola Revoluci\u00f3n Industrial e outras mudanzas na sociedade que ocorreron no s\u00e9culo XIX. O documento criticaba o capitalismo, queix\u00e1ndose da explotaci\u00f3n das masas na industria.\nEntrementres, Rerum Novarum criticaba severamente o concepto socialista da loita de clases e a s\u00faa soluci\u00f3n proposta para eliminar a propiedade privada. Propu\u00f1a que gobernos fortes tomasen por misi\u00f3n protexe-lo seu pobo da explotaci\u00f3n, e solicita aos Cat\u00f3licos o aplicaren principios da xustiza social nas s\u00faas propias vidas.\nTentando encontrar alg\u00fans principios que substitu\u00edsen \u00e1 doutrina Marxista de loita de clases, \"Rerum Novarum\" propu\u00f1a a solidariedade social entre as clase altas e baixas e engad\u00eda o nacionalismo como forma de preserva-la moralidade tradicional, costumes, e tradici\u00f3ns. Ao facelo, \"Rerum Novarum\" propu\u00f1a unha especie de corporativismo, a organizaci\u00f3n de sociedades pol\u00edticas como esferas industriais, de forma semellante \u00e1s \"guildas\" medievais. Unha democracia onde cada persoa te\u00f1a dereito a un voto era rexeitada en favor da representaci\u00f3n por grupos de intereses. Esta idea pretend\u00eda ir contra a \"natureza subversiva\" da doutrina de Karl Marx.\nOs temas e ideas desenvolvidos en \"Rerum Novarum\" poden ser tam\u00e9n encontrados na ideolox\u00eda do fascismo tal como foi desenvolvida por Mussolini.\nO fascismo tam\u00e9n se baseou en Gabriele d'Annunzio e a s\u00faa \"Constituci\u00f3n de Fiume\" na s\u00faa ef\u00e9mera \"rexencia\" da cidade de Fiume. O Sindicalismo tivo unha influencia no fascismo, en particular porque alg\u00fans sindicalistas se te\u00f1en cruzado coas ideas de D'Annunzio. Antes da primeira guerra mundial, ao sindicalismo t\u00ed\u00f1aselle coma unha doutrina militante para a revoluci\u00f3n da clase traballadora. Distingu\u00edase do Marxismo porque insist\u00eda que o mellor cami\u00f1o para a clase traballadora era liberarse polo sindicato en vez do partido. En 1908, o Partido Socialista Italiano expulsou aos sindicalistas. O movemento sindicalista dividiuse entre o anarcosindicalismo e outras tendencias m\u00e1is moderadas.\nAlg\u00fans moderados comezaron a promover os chamados \"sindicatos mistos\" de traballadores e patr\u00f3ns. Nesta li\u00f1a de acci\u00f3n, absorben as ensinanzas dos te\u00f3ricos cat\u00f3licos e expanden as teor\u00edas para que abrangan o grande poder do Estado, desvi\u00e1ndose das influencias de D'Annuzio e aproxim\u00e1ndose a ideais m\u00e1is nacionalistas.\nCando se publicou a traduci\u00f3n italiana do libro \"Au-del\u00e0 du marxisme\", de Henri de Man, Mussolini escribiu que o criticismo de Man destru\u00edra calquera elemento \"cient\u00edfico\" a\u00ednda existente no Marxismo. Mussolini aprecia a idea de que a organizaci\u00f3n corporativa e as novas relaci\u00f3ns entre proletariado e capital \u00edan eliminar o \"conflito de intereses econ\u00f3micos\" e polo tanto neutralizar o \"xerme da loita de clases\".\nPensadores socialistas que rexeitaban as ideas convencionais, Robert Michels, Sergio Panunzio, Ottavio Dinale, Agostino Lanzillo, Angelo Oliviero Olivetti, Michele Bianchi, e Edmondo Rossoni promoveron esa tentativa de reconciliar o socialismo co nacionalismo.\nO fascismo italiano.\nMussolini fundou o movemento fascista o 23 de marzo de 1919, nunha reuni\u00f3n feita na cidade de Mil\u00e1n. Entre os membros fundadores estaban os l\u00edderes revolucionarios sindicalistas Agostino Lanzillo e Michele Bianchi.\nEn 1921, os fascistas pasaron a desenvolver un programa que esix\u00eda a rep\u00fablica, a separaci\u00f3n da Igrexa do estado, un ex\u00e9rcito nacional, un imposto progresivo para herdanzas e o desenvolvemento de cooperativas.\nO estado fascista de Mussolini foi establecido aproximadamente unha d\u00e9cada antes da chegada de Hitler ao poder. O fascismo italiano foi, en moitos aspectos, unha reacci\u00f3n \u00e1 falla aparente do laissez-faire e ao medo dos movementos de esquerda, a pesar de que as circunstancias na historia intelectual deben ser consideradas, como o abalo do positivismo e o fatalismo xeneralizado da posguerra na Europa.\nO fascismo foi en certa forma o resultado dun sentimento xeral de ansiedade e medo dentro da clase media na Italia da posguerra, resultado da converxencia de presi\u00f3ns interrelacionadas de orde econ\u00f3mica, pol\u00edtica e cultural. En canto ao estandarte desta ideolox\u00eda autoritaria e nacionalista, Mussolini foi capaz de explorar os medos perante o capitalismo nunha era de depresi\u00f3n e posguerra, o ascenso dunha esquerda m\u00e1is militante, e un sentimento de vergo\u00f1a nacional e de humillaci\u00f3n que resultara da \"vitoria mutilada\" da Italia nos tratados de paz trala primeira guerra mundial. As aspiraci\u00f3ns nacionalistas non realizadas (ou frustradas) manchaban a reputaci\u00f3n do liberalismo e do constitucionalismo entre moitos sectores da poboaci\u00f3n italiana. Ademais, estas instituci\u00f3ns democr\u00e1ticas nunca creceran ata atoparse firmemente enraizadas na nova naci\u00f3n-estado.\nA medida que esa mesma depresi\u00f3n da posguerra fac\u00eda crecer a seduci\u00f3n polo marxismo entre o proletariado urbano, a\u00ednda m\u00e1is desprovisto de dereitos c\u00f3s seus contrapartes no continente, o receo \u00e1 forza crecente do sindicalismo, o comunismo e o socialismo proliferaban entre a elite e a clase media. Dag\u00fan xeito, Benito Mussolini ench\u00eda un baleiro pol\u00edtico. O Fascismo xurdiu coma unha \"terceira v\u00eda\" \u2014 como a \u00faltima esperanza da Italia para evitar o colapso inminente do \"fraco\" liberalismo italiano, e a revoluci\u00f3n comunista.\nAo mesmo tempo que fallaba en crear un programa coherente, o fascismo evolucionou cara un novo sistema pol\u00edtico e econ\u00f3mico que combinaba o corporativismo, o totalitarismo, nacionalismo, e anticomunismo nun estado dese\u00f1ado para unir a t\u00f3dalas clases nun sistema capitalista, mais un novo sistema capitalista no que o estado ti\u00f1a o control da organizaci\u00f3n das industrias vitais. Baixo a bandeira do nacionalismo e o poder estatal, o Fascismo parec\u00eda sintetizar o glorioso pasado romano cunha utop\u00eda futurista.\nA seduci\u00f3n polo movemento, a promesa dun capitalismo m\u00e1is ordenado despois dunha era de depresi\u00f3n econ\u00f3mica na posguerra, non se limitaba a Italia ou mesmo a Europa. Por exemplo, unha d\u00e9cada m\u00e1is tarde, cando a Gran Depresi\u00f3n orixinou un receso na econom\u00eda brasileira, unha especie de proto-fascismo \u00eda emerxer coma reacci\u00f3n aos problemas socioecon\u00f3micos, e a conciencia nacionalista do estatuto perif\u00e9rico da econom\u00eda do Brasil. O r\u00e9xime de Get\u00falio Vargas adoptou unha extensa influencia fascista coa Constituci\u00f3n do Estado-Novo, dirixida por Francisco Campos, eminente xurista afiliado ao Partido Fascista Brasileiro.\nFundado coma unha asociaci\u00f3n nacionalista (o \"Fasci di Combattimento\") de veteranos da primeira guerra mundial en Mil\u00e1n o 23 de marzo de 1919, o movemento fascista de Mussolini converteuse nun partido nacional (o \"Partito Nazionale Fascista)\" despois de ga\u00f1ar 35 escanos nas elecci\u00f3ns ao parlamento de maio de 1921. Inicialmente combinando elementos ideol\u00f3xicos da esquerda e da dereita, ali\u00f1\u00e1base coas forzas conservadoras pola s\u00faa oposici\u00f3n \u00e1s ocupaci\u00f3ns a f\u00e1bricas en setembro de 1920.\nA pesar dos temas da reforma social e econ\u00f3mica no manifesto fascista inicial de xu\u00f1o de 1919, o movemento foi apoiado por secci\u00f3ns da clase media, receosos do socialismo e do comunismo, namentres que industriais e donos de terra v\u00edano coma unha defensa contra a militancia laborista. Baixo a ameaza dunha \"Marcha sobre Roma fascista,\" Mussolini asumiu en Outubro de 1922 o liderado dun goberno de coalici\u00f3n de dereita inclu\u00edndo inicialmente membros do partido popular, pro-Igrexa.\nA transici\u00f3n cara a unha ditadura asumida foi m\u00e1is gradual do que na Alema\u00f1a unha d\u00e9cada m\u00e1is tarde, apesares de que en xullo de 1923 unha nova lei electoral dificultaba a constituci\u00f3n dunha maior\u00eda parlamentaria fascista, e o asasinato do deputado socialista Giacomo Matteotti once meses m\u00e1is tarde mostrou os l\u00edmites da oposici\u00f3n pol\u00edtica. En 1926 os movementos de oposici\u00f3n foron declarados ilegais, e en 1928 a elecci\u00f3n ao parlamento estaba restrinxida a candidatos aprobados polos fascistas.\nO feito pol\u00edtico m\u00e1is duradeiro deste r\u00e9xime foi talvez o Tratado de Laterano de febreiro de 1929 entre o estado italiano e a Santa S\u00e9, polo cal \u00f3 Papado foille concedida a soberan\u00eda sobre a Cidade do Vaticano e recibiu a garant\u00eda do libre exercicio do Catolicismo como a \u00fanica relixi\u00f3n do estado en toda Italia en troques da s\u00faa aceptaci\u00f3n da soberan\u00eda italiana sobre os anteriores dominios do Papa.\nOs sindicatos e asociaci\u00f3ns de traballadores foron reorganizados en 1934 en 22 corporaci\u00f3ns fascistas combinando traballadores e empresarios por sector econ\u00f3mico, cuxos representantes en 1938 substitu\u00edron ao parlamento como a \"C\u00e1mara de Corporaci\u00f3ns\". O poder continuaba investido no Grande Consello Fascista, o corpo gobernativo do movemento.\nNos anos 30 do s\u00e9culo XX, a Italia est\u00e1base a recuperar da Gran Depresi\u00f3n, e obti\u00f1a o crecemento econ\u00f3mico en parte pola substituci\u00f3n de importaci\u00f3ns pola produci\u00f3n dom\u00e9stica (\"Autarqu\u00eda\"). \nA drenaxe dos pantanos de Pontine ao sur de Roma, empestados de malaria, foi un dos orgullos do r\u00e9xime. Mais o crecemento foi minado polas sanci\u00f3ns internacionais impostas a Italia por mor da invasi\u00f3n de Etiop\u00eda en Outubro de 1935 (a crise da Abisinia), e polo forte esforzo financeiro que o goberno fixo para apoiar militarmente aos nacionalistas de Franco na guerra civil espa\u00f1ola.\nO illamento internacional e o seu apoio com\u00fan en Espa\u00f1a vai facer resaltar unha crecente colaboraci\u00f3n diplom\u00e1tica entre a Italia e a Alema\u00f1a Nazi. Isto vese tam\u00e9n nas pol\u00edticas dom\u00e9sticas do r\u00e9xime fascista italiano, as primeiras leis antisemitas d\u00e1tanse en 1938.\nA intervenci\u00f3n de Italia (10 de xu\u00f1o de 1940) na segunda guerra mundial como aliado da Alema\u00f1a trouxo o desastre militar e deu coma resultado a perda das colonias no norte e leste africano, tam\u00e9n a invasi\u00f3n americano-brit\u00e1nica de Sicilia en xullo de 1943 e o sur de Italia en setembro de 1943.\nMussolini foi destitu\u00eddo como primeiro ministro polo rei Vitor Manuel III de Italia a 25 de xullo de 1943, e a continuaci\u00f3n foi preso. En setembro lib\u00e9rano paracaidistas alem\u00e1ns \u00e9 instalado como xefe dunha \"Rep\u00fablica Social Italiana\" fantoche en Salo, no norte da Italia, ent\u00f3n ocupado pola Alema\u00f1a. A s\u00faa asociaci\u00f3n co r\u00e9xime de ocupaci\u00f3n alem\u00e1n restoulle moito do pouco apoio que lle restaba. A s\u00faa execuci\u00f3n sumaria o 28 de abril de 1945 por guerrilleiros, durante unha fase final da guerra particularmente violenta, foi vista por moitos observadores como o final apropiado para o seu r\u00e9xime.\nTrala guerra, os restos do fascismo italiano reagrup\u00e1ronse sobre o \"Movemento Social Italiano\" (MSI) neo-fascista. O MSI formou coalici\u00f3n en 1994 coa antiga \"Democracia Cristi\u00e1\" conservadora para formar a Alleanza Nazionale (AN), que proclama o seu compromiso co constitucionalismo, o goberno parlamentario e pluralismo pol\u00edtico.\nFascismo \"versus\" socialismo.\nO Fascismo desenvolveu unha oposici\u00f3n ao socialismo e \u00f3 comunismo, \u00e9 curioso que moitos fascistas foran marxistas no pasado. Con relaci\u00f3n \u00f3 tema, en 1923 Mussolini declarou, na \"Doutrina do Fascismo\":\nA\u00ednda que certos tipos de socialismo poidan asemellarse superficialmente ao fascismo, debe ser destacado que as d\u00faas ideolox\u00edas chocan violentamente en moitos asuntos. O papel do Estado, por exemplo. No Socialismo, consid\u00e9rase que o Estado \u00e9 simplemente unha \"ferramenta do pobo\", algunhas veces chamado \"mal necesario\", que existe para servir aos intereses do pobo e protexe-lo ben com\u00fan (e algunhas formas de socialismo, como o socialismo libertario, rexeitan completamente o estado). O Fascismo cre no Estado coma un fin en si mesmo, e digno de obediencia por parte do pobo.\nO fascismo rexeita as doutrinas centrais do Marxismo, que son a loita de clases e a necesidade de substitu\u00edr o capitalismo por unha sociedade controlada polos obreiros, na cal os traballadores sexan propietarios dos medios de produci\u00f3n.\nUn goberno fascista \u00e9 xeralmente caracterizado como de \"extrema dereita\" e un goberno socialista, de \"esquerda\". Mais te\u00f3ricos como Hannah Arendt e Friedrich Hayek argumentan que existen diferenzas apenas superficiais entre o Fascismo e formas totalitarias de socialismo (v\u00e9xase Stalinismo); unha vez que os gobernos autoproclamados \"socialistas\" non sempre mantiveron o seu ideal de servir ao pobo e respectar os principios democr\u00e1ticos. Moitos socialistas e comunistas rexeitan eses gobernos totalitarios, encarados como unha forma de Fascismo con m\u00e1scara de socialismo. (Vexa espectro pol\u00edtico e modelo pol\u00edtico para m\u00e1is detalles.)\nSocialistas e outros cr\u00edticos (non necesariamente de esquerda) sustentan que non hai sobreposici\u00f3n ideol\u00f3xica entre Fascismo e Marxismo; acreditan que ambas as doutrinas son diametralmente opostas. Sendo o Marxismo a base ideol\u00f3xica do comunismo, concl\u00faen que as comparaci\u00f3ns feitas por Arendt e outros son inv\u00e1lidas.\nMussolini rexeitou completamente o concepto marxista de loita de clases ou a tese marxista de que os obreiros deber\u00edan apropiarse dos medios de produci\u00f3n. En 1932 escribiu (na \"Doutrina do Fascismo\", por v\u00eda de Giovanni Gentile):\nA orixe esquerdista do l\u00edder fascista italiano Mussolini, coma un antigo l\u00edder da ala mais radical do partido socialista italiano, ten sido frecuentemente notada. Ademais da s\u00faa viraxe cara a dereita, Mussolini continuou a empregar moito da ret\u00f3rica do socialismo, substitu\u00edndo a clase social pola naci\u00f3n como a base da lealdade pol\u00edtica.\nTam\u00e9n \u00e9 frecuentemente notado que a Italia fascista non nacionalizou industrias ou entidades capitalistas. M\u00e1is ben estabeleceu unha estrutura corporativista influenciada polo modelo de relaci\u00f3ns de clase avanzado pola Igrexa cat\u00f3lica. De feito, existe unha grande cantidade de literatura sobre a influencia do Catolicismo no fascismo e das ligaz\u00f3ns entre o clero e os partidos pol\u00edticos na Europa antes e durante a segunda guerra mundial.\nA pesar de que o fascismo italiano tense autoproclamado coma a ant\u00edtese ao socialismo, a historia persoal de Mussolini no movemento socialista fai que te\u00f1a algunha influencia sobre el. Elementos da pr\u00e1ctica dos movementos socialistas que retivo:\nO Manifesto Fascista orixinal conti\u00f1a un determinado n\u00famero de propostas para reformas que tam\u00e9n eran com\u00fans entre os movementos socialista e democr\u00e1ticos e eran dese\u00f1ados para apelar \u00e1 clase traballadora. Estas promesas foron xeralmente ignoradas unha vez que os fascistas tomaron o poder.\nCr\u00edticos apuntan que os Marxistas e os sindicalistas foron os primeiros albos e as primeiras v\u00edtimas de Mussolini e de Adolf Hitler unha vez que chegaron \u00f3 poder. Tam\u00e9n resaltan o antagonismo que resultou en loitas de r\u00faa entre fascistas e socialistas, inclu\u00edndo:\nMussolini tam\u00e9n apresou a Antonio Gramsci dende 1926 at\u00e9 1934, despois de Gramsci, un l\u00edder do Partido Comunista Italiano e unha figura intelectual destacada, por tentar crear unha fronte com\u00fan entre a esquerda pol\u00edtica e os traballadores, co obxectivo de resistir e derrotar \u00f3 fascismo. Outros l\u00edderes comunistas italianos coma Palmiro Togliatti foron ao exilio e loitaron pola rep\u00fablica en Espa\u00f1a.\nUnha manifestaci\u00f3n do conflito entre fascismo e socialismo foi a guerra civil espa\u00f1ola.\nFascismo e outros r\u00e9ximes totalitarios.\nAlg\u00fans historiadores e te\u00f3ricos ven no fascismo e no r\u00e9xime comunista da Uni\u00f3n Sovi\u00e9tica (m\u00e1is especificamente o Stalinismo) grandes semellanzas, consider\u00e1ndoos \"totalitarismo\" (unha denominaci\u00f3n de Hannah Arendt). Outros os ven coma incomparables. Arendt e outros te\u00f3ricos do totalitarismo argumentan que hai semellanzas entre as naci\u00f3ns baixo dominio Fascista e Stalinista. Por exemplo, tanto Hitler coma Stalin cometeron asasinatos masivos de mill\u00f3ns dos seus concidad\u00e1ns que non se integraran nos seus planes.\nDe acordo coa doutrina do libertarianismo Nolan chart, o \"fascismo\" ocupa un lugar no espectro pol\u00edtico como o equivalente capitalista do comunismo, sendo un sistema que apoia a \"liberdade econ\u00f3mica\" mais os seus controis sociais fai que se volte totalitario.\nEn 1947, o economista austr\u00edaco Ludwig von Mises publicou un libro chamado \"Caos planeado\" (Planned Chaos). Nel afirmaba que o fascismo e o Nazismo son ditaduras socialistas e que ambas obedec\u00edan aos principios sovi\u00e9ticos de ditadura e opresi\u00f3n violenta dos disidentes. \nDixo que a maior herex\u00eda de Mussolini \u00e1 ortodoxia marxista fora o seu forte apoio da entrada italiana na primeira guerra mundial do lado aliado (Mussolini pretend\u00eda \"libertar\" \u00e1reas de lingua italiana vivindo baixo control austr\u00edaco nos Alpes).\nEsta visi\u00f3n contrad\u00ed as declaraci\u00f3ns do propio Mussolini (para non mencionar aos seus opo\u00f1entes socialistas) e \u00e9 xeralmente vista co escepticismo polos historiadores.\nCr\u00edticos de von Mises argumentan que estaba atacando un fantoche; \u00e9 dicir, que mudou a definici\u00f3n de socialismo, co gallo de acomodar o fascismo e o nazismo a esa definici\u00f3n. O concepto de ditadura do proletariado ao cal Von Mises alude non \u00e9 o mesmo que o concepto de ditadura empregada polos fascistas. \"Ditadura do proletariado\" significa, na definici\u00f3n marxista, unha ditadura dominada polas clases traballadoras, non unha ditadura dominada pola clase capitalista. Este concepto foi manipulado por Stalin ata o punto de significar unha ditadura do Secretario Xeral sobre o partido e as clases traballadoras. Neste punto, Stalin desviouse de Marx, e como tal non \u00e9 correcto afirmar que conduc\u00eda unha forma de goberno Marxista.\nPor outra banda no relativo ao modelo econ\u00f3mico fascista baseado no corporativismo promove unha colaboraci\u00f3n entre clases nunha tentativa de uni\u00f3n das mesmas baixo o control do estado, namentres que o modelo marxista promove a eliminaci\u00f3n non s\u00f3 das clases, sen\u00f3n tam\u00e9n do propio estado.\nAdicionalmente, os estados fascistas, por un lado, e a Uni\u00f3n Sovi\u00e9tica e o bloque sovi\u00e9tico por outro, foron estados policiais, feito que non significa que sexa produto do socialismo. A pesar que de t\u00f3dolos estados de partido \u00fanico poden ser considerados estados policiais, non hai ningunha relaci\u00f3n entre a definici\u00f3n de socialismo e a definici\u00f3n de estado policial, nin t\u00f3dolos estados polic\u00edas son socialistas ou fascistas. Moitos outros r\u00e9ximes de partido \u00fanico, inclu\u00edndo r\u00e9ximes capitalistas, foron tam\u00e9n estados policiais. Alg\u00fans exemplos:\nPor outra banda, existiron moitos gobernos socialistas en sistemas de m\u00faltiple partido que non foron estados policiais.\nAnticomunismo.\nFascismo e Comunismo son sistemas pol\u00edticos que ascenderon a un primeiro plano despois da primeira guerra mundial. Historiadores do per\u00edodo entre a primeira e a segunda guerra mundial coma E.H. Carr e Eric Hobsbawm afirmaron que o liberalismo estaba baixo presi\u00f3n neste per\u00edodo e que parec\u00eda unha filosof\u00eda condenada. O \u00e9xito da Revoluci\u00f3n Rusa de 1917 deu lugar a unha onda revolucionaria por toda Europa. O movemento socialista mundial dividiuse entre as facci\u00f3ns socialdem\u00f3crata e Leninista.\nA formaci\u00f3n da Terceira Internacional levantou serios debates entre os partidos social-dem\u00f3cratas, rematando no separatismo dos que apoiaban \u00e1 Revoluci\u00f3n Rusa para formar partidos comunistas na maior\u00eda dos pa\u00edses industrializados (e non industrializados).\nAo remate da primeira guerra mundial, houbo tentativas de revoltas ou ameazas de revoltas por toda Europa, principalmente na Alema\u00f1a, onde a Revolta Spartacista, liderada por Rosa Luxemburg e Karl Liebknecht en xaneiro de 1919, foi facilmente esmagada. Na Baviera, comunistas derrubaron o goberno e estabeleceron o Soviet de M\u00fanic entre 1918 e 1919. Un curto goberno sovi\u00e9tico foi establecido na Hungr\u00eda por B\u00e9la Kun en 1919.\nA revoluci\u00f3n rusa tam\u00e9n inspirou movementos revolucionarios en Italia, coa de ocupaci\u00f3n de f\u00e1bricas. Moitos historiadores ven o fascismo coma unha resposta a estes sucesos, coma un movemento que ao mesmo tempo tentou apelar \u00e1s masas e desvialas do Marxismo. Tam\u00e9n apelou aos capitalistas coma unha barreira contra o bolxevismo. O fascismo italiano tomou o poder co apoio do rei de Italia despois de que anos de intranquilidade esquerdista levaran a moitos conservadores a crer que unha revoluci\u00f3n comunista era inevitable.\nEn toda Europa, numerosos arist\u00f3cratas, intelectuais conservadores, capitalistas e industriais ofreceron apoio aos movementos fascistas nos seus pa\u00edses, emulando ao fascismo italiano. Na Alema\u00f1a, xurdiron numerosos grupos de dereita nacionalista, particularmente na posguerra os Freikorps, que se empregaron para esmagar aos spartaquistas e a R\u00e4terrepublik de M\u00fanic.\nCoa Gran Depresi\u00f3n da d\u00e9cada de 1930, semellaba que o liberalismo e as formas liberais de capitalismo estaban condenadas, e os movementos fascistas e comunistas non paraban de ga\u00f1ar apoios. Estes movementos opo\u00f1\u00edanse ferozmente un \u00f3 outro e loitaban acot\u00edo, o exemplo mais notable foi a guerra civil espa\u00f1ola. Esta guerra volveuse unha guerra por representantes (proxy war) entre pa\u00edses fascistas e seus aliados internacionais, que apoiaron a Franco e o movemento comunista mundial aliado a\u00ednda que con certas diferenzas aos anarquistas e trotskistas, que apoiaron \u00e1 Fronte Popular e que recibiron axuda sobre todo da Uni\u00f3n Sovi\u00e9tica.\nInicialmente, a Uni\u00f3n Sovi\u00e9tica apoiou a alianza con potencias occidentais contra a Alema\u00f1a Nazi e frontes populares en varios pa\u00edses contra o fascismo dom\u00e9stico. Esta pol\u00edtica tivo pouco \u00e9xito debido \u00e1 desconfianza mostrada polas potencias occidentais (sobre todo a Gran Breta\u00f1a) cara a Uni\u00f3n Sovi\u00e9tica. O Acordo de M\u00fanic entre a Alema\u00f1a, Francia e Inglaterra contribu\u00edu a que os sovi\u00e9ticos pensaran que as potencias occidentais estaban desexosas de forzalos a loitar contra o Nazismo. A falta de \u00edmpeto por parte dos brit\u00e1nicos durante as negociaci\u00f3ns diplom\u00e1ticas cos sovi\u00e9ticos serviu para tornar a situaci\u00f3n a peor. Os sovi\u00e9ticos mudaron a s\u00faa pol\u00edtica e negociaron un pacto de non-agresi\u00f3n co\u00f1ecido como o Pacto Molotov-Ribbentrop no ano 1939. Vyacheslav Molotov afirma nas s\u00faas memorias que os sovi\u00e9ticos cr\u00edan que isto era preciso para ga\u00f1ares tempo e prepara-la guerra contra a Alema\u00f1a.\nStalin non agardaba que os Alem\u00e1ns atacasen antes de 1942, mais o pacto rematou en 1941 cando a Alema\u00f1a Nazi invadiu a Uni\u00f3n Sovi\u00e9tica. Fascismo e comunismo volt\u00e1ronse inimigos a morte. A guerra, para ambos, era vista coma unha guerra de ideolox\u00edas.\nFascismo e cristianismo.\nSempre houbo unha grande pol\u00e9mica entre os movementos fascistas e o cristianismo, particularmente a Igrexa cat\u00f3lica. Como xa se mencionou, a enc\u00edclica do Papa Le\u00f3n XIII de 1891, \"Rerum Novarum\" anticipou moito da doutrina que se tornou co\u00f1ecida coma fascismo. Corenta anos despois, as tendencias corporativas de \"Rerum Novarum\" foron resaltadas pola enc\u00edclica do Papa P\u00edo XI o 25 de maio de 1931 \"Quadragesimo Anno\" que reafirmou a hostilidade de \"Rerum Novarum\" cara a competici\u00f3n desordenada e a loita de clases.\nAo comezo dos anos 20 do s\u00e9culo XX, o partido cat\u00f3lico en Italia (Partito Popolare) estaba disposto a formar coalici\u00f3n co partido reformador que poder\u00eda ter estabilizado a pol\u00edtica italiana e frustrado o golpe proxectado por Mussolini. A 2 de outubro de 1922, o Papa P\u00edo XI fai circular unha carta ordenando \u00f3 clero que non se ali\u00f1ara co Partito Popolare, sen\u00f3n que ficase neutral, unha acci\u00f3n que vai enfraquecer \u00f3 partido e \u00e1 s\u00faa alianza contra Mussolini. O secretario de estado do Vaticano reuniuse con \"Il Duce\" \u00f3 comezo de 1923 e estivo de acordo en disolver o \"Partito Popolare\", que Mussolini viu coma un obst\u00e1culo ao dominio fascista. A cambio, os fascistas d\u00e9ronlles garant\u00edas en canto \u00e1 educaci\u00f3n e instituci\u00f3ns cat\u00f3licas.\nEn 1924, despois do asasinato do l\u00edder do Partido Socialista por fascistas, o \"Partito Popolare\" xuntouse ao partido socialista na esixencia de que o rei despedira a Mussolini coma primeiro ministro, e afirmou o desexo de formar un goberno de coalici\u00f3n. P\u00edo XI respondeu avisando contra os perigos dunha alianza entre cat\u00f3licos e socialistas. O Vaticano ordenou que t\u00f3dolos cregos deixasen calquera posto que ocuparan no \"Partito Populare\". Esta posici\u00f3n da Igrexa levou \u00e0 desintegraci\u00f3n do partido nas \u00e1reas rurais, onde depend\u00eda da condescendencia clerical.\nO Vaticano estabeleceu a continuaci\u00f3n a Acci\u00f3n Cat\u00f3lica coma unha organizaci\u00f3n non pol\u00edtica baixo o control directo dos bispos. O Vaticano prohibiulle de participar na pol\u00edtica e deste xeito eliminaba as posibilidades de que se opuxeran ao r\u00e9xime fascista. P\u00edo XI ordenou a t\u00f3dolos cat\u00f3licos que se unisen a Acci\u00f3n Cat\u00f3lica. Isto provocou que centos de miles de cat\u00f3licos italianos abandonaran o \"Partito Popolare\", a se uniran a Acci\u00f3n Cat\u00f3lica. Foi o colapso do partido cat\u00f3lico. \nCando Mussolini ordenou o peche da Acci\u00f3n Cat\u00f3lica en maio de 1931, P\u00edo XI emitiu unha enc\u00edclica, \"Non abbiamo bisogno\". Este documento afirma a oposici\u00f3n da Igrexa cat\u00f3lica \u00e1 disoluci\u00f3n e argumenta que aquela orden de Mussolini \"desenmascaraba as intenci\u00f3ns pag\u00e1s do Estado fascista\". Baixo presi\u00f3n internacional, Mussolini decidiu anular dito peche.\nM\u00e1is al\u00f3 das semellanzas doutrinais, hai que sinalar que as relaci\u00f3ns entre a Igrexa cat\u00f3lica e os movementos fascistas foron moitas e relevantes. Por exemplo, na Eslovaquia, o ditador fascista foi un monse\u00f1or cat\u00f3lico. Na Croacia, os Usta\u0161e fascistas declar\u00e1banse coma um movemento cat\u00f3lico. Estes r\u00e9ximes son exemplos de fascismo clerical.\nO r\u00e9xime de Vichy en Francia estivo tam\u00e9n profundamente influenciado pola ideolox\u00eda cat\u00f3lica reaccionaria da \"Action Fran\u00e7aise\". Por contrapartida, moitos cregos cat\u00f3licos foron perseguidos baixo o r\u00e9xime Nazi, e moitos cl\u00e9rigos cat\u00f3licos desempe\u00f1aron importantes papeis na acollida de xudeus durante o Holocausto.\nPr\u00e1ctica do fascismo.\nExemplos de sistemas fascistas incl\u00faen:\nA pr\u00e1ctica do Fascismo tivo diversas medidas pol\u00edticas e econ\u00f3micas, convidando a comparaci\u00f3ns diferentes. Alg\u00fans escritores que focalizan as s\u00faas an\u00e1lises nas medidas politicamente represivas do fascismo identifican isto coma unha forma de totalitarismo, unha descrici\u00f3n que empregan para non s\u00f3 caracterizar \u00e1 Italia fascista e \u00e1 Alema\u00f1a nazi, sen\u00f3n tam\u00e9n pa\u00edses como a Uni\u00f3n Sovi\u00e9tica, a Rep\u00fablica Popular de China ou a Corea do Norte. D\u00e9bese ter en conta que o termo \"totalitarismo\" \u00e9 moi amplo e incl\u00fae moitas ideolox\u00edas diferentes, que son inimigas xuradas unhas das outras.\nAlg\u00fans analistas, en troques, mostran que certos gobernos fascistas eran m\u00e1is autoritarios que totalitarios. Hai un acordo case universal en que a Alema\u00f1a nazi era totalitaria. Por\u00e9n, moitos discutir\u00edan se os gobernos da Espa\u00f1a de Francisco Franco e o Portugal de Salazar, sendo fascistas, eran m\u00e1is autoritarios ou totalitarios.\nEscritores que focalizan as s\u00faas an\u00e1lises en pol\u00edticas econ\u00f3micas e no uso do aparato estatal para combater os conflitos entre as clases diferentes fan comparaci\u00f3ns at\u00e9 m\u00e1is amplas, identificando o fascismo coma unha forma de corporativismo. O corporativismo era a cara pol\u00edtica da doutrina social cat\u00f3lica de finais do s\u00e9culo XIX. Algunhas comparaci\u00f3ns fanse en relaci\u00f3n ao corporativismo non s\u00f3 coma o nazismo, sen\u00f3n tam\u00e9n con certas partes do \"New Deal\" de Roosevelt nos EUA, e o populismo de Juan Domingo Per\u00f3n na Arxentina.\nO fascismo coma un fen\u00f3meno internacional.\nFrecuentemente \u00e9 materia de disputa saber se un determinado goberno poder\u00e1 ser caracterizado como fascista, autoritario, totalitario, ou simplemente un Estado policial. R\u00e9ximes que se proclamaron como fascistas ou que son considerados como simpatizantes do fascismo:\nNotas.\nEn Ingl\u00e9s"}
{"id": "35989", "revid": "23204", "url": "https://gl.wikipedia.org/wiki?curid=35989", "title": "Longobardos", "text": "Os longobardos (\"Langobardi\" en lat\u00edn e despois \"Lombardi\" por deformaci\u00f3n despois do s\u00e9culo VIII, ag\u00e1s en Italia meridional, que conserva o nome de \"langobardi\" ata o s\u00e9culo XII) era un pobo xerm\u00e1nico, chegado do mar B\u00e1ltico, que pertenc\u00eda m\u00e1is especificamente ao grupo dos xermanos do Elba, mais orixinario de Escandinavia meridional segundo a s\u00faa propia tradici\u00f3n oral narrada polo seu historiador Paulo Di\u00e1cono a finais do s\u00e9culo VIII. Este pobo, baixo a direcci\u00f3n do seu rei Albo\u00edno, invadiu a Italia do Norte a partir do principio do ano 568.\nOrixes e migraci\u00f3n.\nOs longobardos (ou m\u00e1is exactamente, Langobardos) son co\u00f1ecidos desde hab\u00eda ben tempo polos romanos: en efecto, en 98, o historiador T\u00e1cito menci\u00f3naos xa na s\u00faa obra sobre os xermanos, \"Germania\". Con todo, os longobardos fican varios s\u00e9culos nas sombras e a s\u00faa historia anterior ao s\u00e9culo V \u00e9 moi mal co\u00f1ecida, por non dicir desco\u00f1ecida. O pobo longobardo non participa das invasi\u00f3ns e migraci\u00f3ns b\u00e1rbaras dos s\u00e9culos IV e V.\nA s\u00faa propia tradici\u00f3n oral tard\u00eda (a \"Origo Gentis Langobardorum\") describe como os longobardos abandonaron a s\u00faa Escandinavia, dirixidos por dous xefes irm\u00e1ns, Ibor e Axio, e como se estableceron en Europa central. Explica tam\u00e9n a etimolox\u00eda do seu nome, os \u00abLongas-Barbas\u00bb: este \u00faltimo llo dar\u00eda o deus Wotan \u00e1 pequena tribo dos \"Winilli\" (que significa simplemente os \u00abGuerreiros\u00bb), despois de que as mulleres desta tribo lles cortaran os cabelos e que elas os usaran como barbas postizas; a estrataxema, inspirada por Freia, pretend\u00eda reforzar o n\u00famero dos guerreiros da tribo confrontada a unha invasi\u00f3n de guerreiros v\u00e1ndalos, m\u00e1is numerosos. Os longobardos consider\u00e1banse favoritos do deus Od\u00edn.\nA obra ten como modelo o relato da migraci\u00f3n dos godos (feito polo historiador deste pobo, Xordanes) e se cadra tam\u00e9n relacionada co relato da migraci\u00f3n dos anglos, os xutos e os sax\u00f3ns \u00e1 illa de Breta\u00f1a tal e como se fai na Cr\u00f3nica anglosaxoa. Tam\u00e9n, o car\u00e1cter mitol\u00f3xico da tradici\u00f3n longobarda obriga a considerar a hip\u00f3tese da orixe escandinava e da etimolox\u00eda dos longobardos coa m\u00e1is grande das cautelas.\nNo s\u00e9culo I, os longobardos est\u00e1n establecidos no curso inferior do Elba onde se enfrontan ao emperador Tiberio. No s\u00e9culo seguinte, acadan o curso medio do Danubio. As\u00ed, en 167, est\u00e1n presentes en Pannonia onde permaneceron varios s\u00e9culos. Cara a finais do s\u00e9culo V, en efecto, obte\u00f1en nesta rexi\u00f3n un tratado do emperador Xustiniano, convert\u00e9ndose as\u00ed en \"federados\" de Roma. Numerosos guerreiros longobardos serviron, a partir do ano 551, como mercenarios na Pen\u00ednsula Italiana contra os ostrogodos.\nDe Pannonia, destr\u00faen o pequeno reino h\u00e9rulo sobre o 505 e logo ocupan a provincia romana de Pannonia primeira (se cadra en 527) e finalmente a Pannonia segunda a partir de 547. Tras ali\u00e1rense cos tem\u00edbeis xinetes \u00e1varos, un pobo da estepa, que vi\u00f1a de chegar \u00e1 rexi\u00f3n, baten aos x\u00e9pidos, que intentan estender o seu reino (c. 567). Unha parte dos x\u00e9pidos \u00fanense aos longobardos e s\u00e9guenos a Italia, onde conservaron durante un certo tempo as s\u00faas propias leis. A partir de mediados do s\u00e9culo VI, parece que alg\u00fans longobardos se converteran ao cristianismo, mentres que en paralelo traban co\u00f1ecemento do arianismo (se cadra, a partir dos ostrogodos de Italia). En todo caso, a inmensa maior\u00eda dos longobardos son a\u00ednda pag\u00e1ns.\nSegundo as fontes, o seu rei Aubo\u00edno fai logo un acordo co \"khagan\" \u00e1varo: durante 200 anos, os longobardos poder\u00edan retornar a Pannonia e recuperar o seu territorio. O conxunto dos longobardos, acompa\u00f1ados de x\u00e9pidos, pero tam\u00e9n de bandas saxoas, h\u00e9ruleas e mesmo \u00e1varas, p\u00f3\u00f1ense en cami\u00f1o para Italia onde a destruci\u00f3n do reino do gran Teodorico creara un verdadeiro baleiro pol\u00edtico, militar e mesmo administrativo: preto de 25 anos de loita encarnizada entre bizantinos e ostrogodos arruinaran \u00e1 rica Italia e a reconquista xustinianea parec\u00eda fr\u00e1xil.\nOs longobardos en Italia.\nA principios do ano 568, tras pasar a fronteira do Fri\u00fal, m\u00e1is de 200 000 longobardos e os seus aliados invaden a chaira do Po mais, unha vez na pen\u00ednsula, chocan logo coas obras defensivas que rodean as cidades as\u00ed como numerosas fortalezas romano-bizantinas. Tam\u00e9n, como todo pobo b\u00e1rbaro, os Longobardos prefiren o campo \u00e1s cidades e constr\u00faen residencias rurais na f\u00e9rtil chaira do Po (as \"salae\"), postas baixo a dependencia dunha das \"farae\" (do xerm\u00e1nico \"fara\": \"banda\"). Vivir en comunidade lonxe das cidades deb\u00eda seguramente impedir unha asimilaci\u00f3n r\u00e1pida entre a numerosa poboaci\u00f3n romana e preservar a cohesi\u00f3n nacional longobarda as\u00ed como as calidades guerreiras dos seus homes.\nTe\u00f1en lugar numerosos cercos, longos e dif\u00edciles tanto para os cercados como para os cercadores, mentres que unha parte da poboaci\u00f3n italiana foxe cara o nordeste, a Venecia e cara a costa l\u00edgur (rexi\u00f3n de X\u00e9nova). Finalmente, os longobardos apod\u00e9ranse da cidade de Pavia (572) pero R\u00e1vena, \u00faltima capital do imperio de Occidente, mant\u00e9n a s\u00faa resistencia. Algunhas bandas armadas longobardas combatendo m\u00e1is ou menos pola s\u00faa conta, inf\u00edltranse igualmente nos Apeninos, no Benevento e ata Provenza, de onde son expulsados polos francos.\nDespois dos asasinatos de Albo\u00edno (572) e do seu sucesor Cleph en 574, os longobardos suprimen a realeza -feito \u00fanico para esta \u00e9poca- e fican sen rei durante dez anos, errando en bandas m\u00e1is ou menos rivais a trav\u00e9s de toda a pen\u00ednsula que someten a un ba\u00f1o de sangue e lume, dirixidas por trinta e cinco xefes militares, os \u00abDuques\u00bb. A organizaci\u00f3n da realeza longobarda en Italia, que \u00eda durar ata a conquista franca de Carlomagno, ten as s\u00faas bases probablemente durante este per\u00edodo de anarqu\u00eda: a coroa foi atribu\u00edda polos duques a un de entre eles, por elecci\u00f3n.\nBizancio, Roma e os longobardos.\nUn conflito entre tres poderes caracteriza a historia do reino longobardo en Italia: o poder de Roma, s\u00e9 apost\u00f3lica; o poder bizantino, reliquia da tentativa de reconquista de Occidente emprendida polo xeneral Belisario baixo o reinado de Xustiniano, e o poder dos reis longobardos. Tam\u00e9n, a situaci\u00f3n pol\u00edtica da pen\u00ednsula nunca foi realmente est\u00e1bel baixo este \u00faltimos.\nContra Bizancio, os longobardos conquistan de primeiras as posesi\u00f3ns meridionais que se converten nos ducados de Spoleto e de Benevento en 570 e 571. Despois dunha t\u00edmida tentativa de reconquista imperial levada a cabo en 590, os longobardos toman logo X\u00e9nova (baixo Rotario, en 650). O exarcado de R\u00e1vena (enclave bizantino constitu\u00eddo arredor da \u00faltima capital do Imperio de Occidente), comunmente chamado \"Romania\", segue a escapar ao seu control ata 751 e este, malia varias tentativas de parte destes \u00faltimos. Canto Venecia e a N\u00e1poles, escapan ao xugo longobardo.\nNos s\u00e9culos VII e VIII, as relaci\u00f3ns dos longobardos coa Igrexa cat\u00f3lica e, durante un per\u00edodo m\u00e1is curto, coa aristocracia romana, son p\u00e9simas.\nRoma, en principio oficialmente vinculada ao exarcado de R\u00e1vena e Bizancio, ve como o poder do papa \u00e9 substitu\u00eddo polo dun emperador afastado e incapaz de intervir sobre a sorte dos seus s\u00fabditos peninsulares, mentres que a primac\u00eda da s\u00e9 apost\u00f3lica romana se afirma cada vez m\u00e1is sobre os outros bispos da pen\u00ednsula.\nAxilulfo foi o primeiro soberano longobardo a se converter \u00e1 ortodoxia non sen comportar vivas resistencias ao seo do seu pobo. Os seus sucesores, en efecto, volven logo \u00e1 herex\u00eda ariana e o rei ariano Rotario confisca os bens romanos do seu reino. O rei Ariperto (653\u2013661) converteuse ao catolicismo pero decide ligarse \u00e1 Igrexa de Aquilea que rexeita a autoridade papal sobre o Fri\u00fal. O rei Perctarito \u00e9 o que ao final instala a ortodoxia romana no reino, sen que por iso mellorasen notoriamente as relaci\u00f3ns pol\u00edticas longobardas con Roma. En 698 ten lugar un acercamento baixo o reinado do rei Cuniperto: un concilio pon fin ao cisma de Aquilea e os bens de Roma son restitu\u00eddos. Liutprando, no seu so\u00f1o de gobernar toda a pen\u00ednsula italiana, aproveitouse das diverxencias entre Roma e Bizancio, daquela iconoclasta, para intentar facerse con R\u00e1vena.\nFinalmente, Roma v\u00f3lvese cada vez m\u00e1is cara os francos contra os longobardos que eran cada vez m\u00e1is ameazadores, en principio sen \u00e9xito co papa Gregorio III, en 739 \u2013 740. Con todo, o sucesor deste \u00faltimo, Zacar\u00edas, decide apoiar \u00e1 familia carolinxia cando esta \u00faltima usurpa a realeza ao \u00faltimo rei franco merovinxio, Khilderico III: este acontecemento maior fai envorcar as relaci\u00f3ns entre longobardos e francos. Despois da toma de R\u00e1vena polos longobardos (751), en efecto, Aistolfo tenta tomar Roma. O papa Estevo III efect\u00faa daquela unha viaxe \u00e1 Galia en 754 para demandar a axuda de Pipino o Breve, novo rei dos francos. O rei efect\u00faa ent\u00f3n d\u00faas breves expedici\u00f3ns contra Aistolfo, en 754 e en 756, po\u00f1endo as\u00ed a Roma e ao Papado baixo a s\u00faa protecci\u00f3n. \u00c9 prob\u00e1bel que o rei franco evitase debilitar demasiado aos longobardos a fin de os conservar como eventuais aliados.\nO \u00faltimo rei dos longobardos foi \"Desiderius\", ou \u00abDesiderio\u00bb, que reina ata marzo de 774. Este soberano de temperamento indeciso tenta contrerestar a influencia franca acerc\u00e1ndose ao ducado de Baviera. En 772, Carlomagno responde \u00e1 chamada de axuda do papa Estevo II, ameazado por Desiderio, e interv\u00e9n en Italia na primavera de 773. Toma Pavia en marzo de 774 tras un cerco dif\u00edcil pero nunha conquista r\u00e1pida e sen resistencia not\u00e1bel, po\u00f1endo as\u00ed fin ao reinado de Desiderio e ao dominio longobardo sobre Italia. A falta de cohesi\u00f3n entre os diferentes duques longobardos \u00e9 unha das principais causas das s\u00faas tres derrotas contra os francos.\nO xove soberano carolinxio, dada a importancia estrat\u00e9xica de Italia para Igrexa, toma nesta ocasi\u00f3n o t\u00edtulo de \u00abrei dos longobardos\u00bb, po\u00f1endo as\u00ed a pen\u00ednsula baixo o seu control directo. Deduce igualmente unha parte do reino dos longobardos para a s\u00e9 apost\u00f3lica, acto que est\u00e1 na orixe da creaci\u00f3n dos Estados Pontificios, que existiron ata mediados do s\u00e9culo XIX. As\u00ed, o franco honra a promesa de protexer Roma como fixera seu pai ao Bispo de Roma.\n\u00c9 neste contexto cando o longobardo Paulo Di\u00e1cono (nome verdadeiro \"Warnefried\") puido participar no Renacemento carolinxio e cando a influencia do mosteiro de Bobbio acadou o reino dos francos.\nEn canto aos longobardos, conservaron as s\u00faas leis nacionais e acomod\u00e1ronse mal que ben ao poder carolinxio. O nome de \u00abLangobardorum\u00bb para designar o vello reino longobardo ficou en vigor ata o ano 817, data na que houbo un movemento para que a pen\u00ednsula retomase o seu nome de \u00abItalia\u00bb para se converter no reino de \u00abItalia\u00bb (do Norte).\nLista dos reis longobardos.\n\"Nota: ata a s\u00faa entrada en Italia, os xefes longobardos son semilendarios; ign\u00f3rase cal era exactamente o t\u00edtulo que levaban ou mesmo se o ti\u00f1an, incluso se a tradici\u00f3n longobarda do reino de Italia lles atrib\u00fae o t\u00edtulo de \"Duque\".\nGrandes invasi\u00f3ns.\nReis m\u00edticos.\nReis hist\u00f3ricos.\nDinast\u00eda letinga:\nFontes da historia dos longobardos.\nA maior\u00eda dos nosos co\u00f1ecementos a prop\u00f3sito da historia m\u00edtica e semim\u00edtica dos longobardos prove\u00f1en da \"Historia dos longobardos\" (\u00abHistoria Langobardorum\u00bb), escrita arredor do ano 780 polo historiador Paulo Di\u00e1cono ou dunha tradici\u00f3n oral nacional, posta por escrito a mediados do s\u00e9culo VII: a \"Origo gentis langobardorum\".\nEn fin, as \"Leges langobardorum\", escritas a partir do Edicto de Rotario, foron modificadas e enriquecidas ata o s\u00e9culo XI no ducado de Benevento e serviron de modelos para as leis da Idade Media italiana."}
{"id": "35992", "revid": "624", "url": "https://gl.wikipedia.org/wiki?curid=35992", "title": "Longobardo", "text": ""}
{"id": "35993", "revid": "624", "url": "https://gl.wikipedia.org/wiki?curid=35993", "title": "Franco (tribo)", "text": ""}
{"id": "35996", "revid": "23204", "url": "https://gl.wikipedia.org/wiki?curid=35996", "title": "\u00d3scar \u00f3 mellor filme", "text": "O \u00d3scar \u00f3 mellor filme \u00e9 un dos premios entregados anualmente pola Academia das Artes e das Ciencias Cinematogr\u00e1ficas \u00f3s produtores cinematogr\u00e1ficos da industria, e est\u00e1 considerado como o premio m\u00e1is importante dos \u00d3scar, xa que representa a direcci\u00f3n, a actuaci\u00f3n, a m\u00fasica, a edici\u00f3n e t\u00f3dolos outros esforzos postos nun \u00fanico filme.\nHistoria.\nCambio de nome na categor\u00eda.\nNa cerimonia da 1\u00aa edici\u00f3n dos \u00d3scar entreg\u00e1ronse dous premios que se consideraron o principal da noite: \"Outstanding Picture\" (\"Filme destacado\") e \"Unique and Artistic Picture\" (\"Filme \u00fanico e art\u00edstico\"), o primeiro ga\u00f1ado polo filme b\u00e9lico \"Wings\" e o segundo polo filme art\u00edstico \"\". Cada premio intentaba honrar aspectos diferentes e igualmente importantes do cinema.\nO ano seguinte, a Academia suprimiu o premio \"Unique and Artistic Picture\" e decidiu retroactivamente que o premio ga\u00f1ado por \"Wings\" era o m\u00e1is importante. A\u00ednda que o premio mantivo o nome \"Outstanding Picture\" na seguinte cerimonia, o nome sufriu varios cambios ao longo da historia:\nReceptores.\nAta 1950, o premio outorg\u00e1base a un representante da produtora. Ese ano cambiouse o protocolo para que o premio se entregase a todos os produtores acreditados. A regra foi modificada en 1999 para establecer un l\u00edmite de tres produtores despois de que cinco produtores de \"Shakespeare in Love\" recibisen o premio. A Academia pode facer excepci\u00f3ns, como cando Anthony Minghella e Sydney Pollack foron nomeados postumamente entre os catro produtores candidatos por \"The Reader\".\nControversias.\nUnha controversia co premio \u00e9 a falta de consideraci\u00f3n para os filmes en linguas diferente ao ingl\u00e9s. So trece filmes noutras linguas foron candidatos na categor\u00eda: \"La Grande illusion\" (franc\u00e9s, 1938); \"Z\" (franc\u00e9s, 1969); \"Utvandrarna\" (sueco, 1972); \"Viskningar och rop\" (sueco, 1973); \"Il postino\" (italiano/castel\u00e1n, 1995); \"La vita \u00e8 bella\" (italiano, 1998); \"W\u00f2 h\u01d4 c\u00e1ng l\u00f3ng\" (mandar\u00edn, 2000); \"Cartas de Iwo Jima\" (xapon\u00e9s, 2006); \"Amour\" (franc\u00e9s, 2012); \"Roma\" (castel\u00e1n/mixteco, 2018); \"Gisaengchung\" (coreano, 2019); \"Minari\" (coreano, 2020) e \"Doraibu mai k\u0101\" (xapon\u00e9s e outras linguas, 2021). Na 92\u00aa edici\u00f3n dos \u00d3scar, \"Gisaengchung\" converteuse no primeiro filme en lingua non inglesa en ga\u00f1ar o \u00d3scar ao mellor filme.\nS\u00f3 dez filmes financiados completamente f\u00f3ra dos Estados Unidos ga\u00f1aron o premio, oito deles financiados totalmente ou en parte polo Reino Unido: \"Hamlet\" (1948), \"Tom Jones\" (1963), \"Un home para a eternidade\" (1966), \"Chariots of Fire\" (1981), \"Gandhi\" (1982), \"O derradeiro emperador\" (1987), \"Slumdog Millionaire\" (2008) e \"The King's Speech\" (2010). O noveno filme, \"The Artist\" (2011), foi producido por Francia e o d\u00e9cimo, \"Gisaengchung\" (2019), por Corea do Sur.\nOutro punto de an\u00e1lise \u00e9 que os filmes de x\u00e9nero case non recibiron candidaturas ou premios. S\u00f3 tres filmes animados foron candidatos (\"Beauty and the Beast\" (1991), \"Up\" (2009) e \"Toy Story 3\" (2010)), os dous \u00faltimos despois de que a Academia aumentase o n\u00famero de candidatos, e ning\u00fan ga\u00f1ou. Tampouco ga\u00f1ou ning\u00fan filme de superheroes ou baseado en bandas dese\u00f1adas, e s\u00f3 dous foron candidatos, \"Black Panther\" (2018) e \"Joker\" (2019); ga\u00f1aron dous filmes de fantas\u00eda, \"\" (2003) e \"The Shape of Water\" (2017). \"O silencio dos cordeiros\" (1991) \u00e9 o \u00fanico filme de terror en ga\u00f1ar o \u00d3scar, e s\u00f3 outros cinco foron candidatos: \"O exorcista\" (1973), \"Tibur\u00f3n\" (1975), \"O sexto sentido\" (1999), \"Black Swan\" (2010) e \"D\u00e9ixame sa\u00edr\" (2017). Ning\u00fan documental foi candidato ao mellor filme, a\u00ednda que \"Chang\" foi candidatao na categor\u00eda \"Produci\u00f3n \u00danica e Art\u00edstica\" nos premios de 1927/28."}
{"id": "35998", "revid": "5863", "url": "https://gl.wikipedia.org/wiki?curid=35998", "title": "Os outros feirantes (serie de televisi\u00f3n)", "text": "Os outros feirantes \u00e9 unha serie de televisi\u00f3n producida pola TVG en 1989, baixo a direcci\u00f3n de Ant\u00f3n Dobao rod\u00e1ronse 6 cap\u00edtulos de 30 minutos de duraci\u00f3n cada un baseados na obra hom\u00f3nima de \u00c1lvaro Cunqueiro. Entre os actores que participaron na serie estiveron Tuto V\u00e1zquez, Ernesto Chao, Xos\u00e9 Manuel Olveira \"Pico\", Jos\u00e9 \u00c1ngel Egido, Roberto Vidal Bola\u00f1o e Margarita Fern\u00e1ndez L\u00f3pez.\nCap\u00edtulos.\nPad\u00edn de Carracedo.\nCon: Xos\u00e9 Manuel Olveira \"Pico\", Ernesto Chao\nDirecci\u00f3n: Xos\u00e9 Cerme\u00f1o\n-Ver o cap\u00edtulo\nO verdugo.\nT\u00edtulo do conto de \u00c1lvaro Cunqueiro: \"O verdugo na Ca\u00f1iza.\"\nCon: Alfredo Landa, \u00c1ngel Mora, Tuto V\u00e1zquez\nDirecci\u00f3n: Xos\u00e9 Cerme\u00f1o\n-Ver o v\u00eddeo\nA orella dereita de Ant\u00f3n de Leivas.\nCon: Santiago Ramos, Carmen Carpinteros, Sergio Pazos\nDirecci\u00f3n: Xos\u00e9 Cerme\u00f1o\n-Ver o cap\u00edtulo\nRoque das Go\u00e1s.\nCon: Andr\u00e9s Pajares, Manolo Lourenzo, Susana Dans, Tuto V\u00e1zquez\nDirector: Xos\u00e9 Cerme\u00f1o\n-Ver o cap\u00edtulo\nTrist\u00e1n Garc\u00eda.\nCon: Gabino Diego, Ernesto Chao, Vicente Montoto\nDirector: Xos\u00e9 Cerme\u00f1o\n-Ver o contido.\nHermelina da Ponte.\nCon: Rossy de Palma, Teresa Mor\u00e1n\nDirector: Xos\u00e9 Cerme\u00f1o\n-Ver o cap\u00edtulo"}
{"id": "36003", "revid": "23204", "url": "https://gl.wikipedia.org/wiki?curid=36003", "title": "Krist Novoselic", "text": "Krist Anthony Novoselic, nado o 16 de maio de 1965 en Compton (California), \u00e9 un roqueiro estadounidense de orixe croata co\u00f1ecido por ser o baixista de Nirvana. Despois da morte de Kurt Cobain e da disoluci\u00f3n de Nirvana formou a banda Sweet 75 coa cantante Yva Las Vegas. Dende o mes de novembro de 2006 ata setembro do 2008 tocou coa banda Flipper.\nTraxectoria.\nPrimeiros anos.\nA s\u00faa familia estaba composta por Paulo e Misha Novoselic e o seu irm\u00e1n Robert. Krist \u00e9 un croato-estadounidense nado en Compton (California). Viviu al\u00ed durante un ano antes de que a familia se mudase a San Pedro (nos \u00c1nxeles), onde estivo gran parte da s\u00faa infancia. En 1979 a familia Novoselic mudouse novamente, desta vez a Aberdeen, Washington. En 1980, Novoselic asistiu a ximnasia en Zadar (Croacia) durante un ano, cando o pa\u00eds era parte de Iugoslavia. Al\u00ed, el tam\u00e9n comezou a amosar interese pola m\u00fasica punk. Ao entrar en contacto con bandas como os Sex Pistols, The Ramones, as\u00ed como varias bandas locais. De volta a casa, Novoselic graduouse na secundaria en 1983.\nUn d\u00eda, Robert, o irm\u00e1n m\u00e1is novo de Krist, chegou a casa co seu amigo Kurt Cobain e este escoitou m\u00fasica da parte de arriba da casa. Robert d\u00edxolle a Cobain que era o seu irm\u00e1n m\u00e1is vello que escoitaba punk rock. Cobain f\u00edxose amigo de Novoselic e os dous descubriron ter gustos musicais semellantes, inclu\u00edndo a admiraci\u00f3n pola banda local The Melvins. Tempo despois Cobain deulle unha cinta demo da s\u00faa banda Fecal Matter. Ap\u00f3s varios meses de indecisi\u00f3n, Novoselic finalmente accedeu a formar unha banda con Kurt Cobain.\nNirvana.\nA primeira banda de Cobain e Novoselic apenas durou unhas semanas antes de se desfacer. Por\u00e9n o d\u00fao descubriu que The Melvins pagaban 80 d\u00f3lares por un concerto. Inspirados, Cobain e Novoselic crearon unha banda de versi\u00f3ns de Creedence Clearwater Revival, na cal Cobain tocaba a bater\u00eda e Novoselic cantaba e tocaba a guitarra. Esa banda tam\u00e9n tivo unha vida moi curta. Meses despois co\u00f1eceron a Aaron Burckhard e crearon unha nova banda. Esta foi a primeira encarnaci\u00f3n de Nirvana, a\u00ednda que nunca usaron este nome.\nBurckhard estivo s\u00f3 uns meses con eles e o bater\u00eda de The Melvins, Dale Crover, ocupou o seu lugar ata que Krist e Kurt co\u00f1eceron a Chad Channing. O tr\u00edo gravou \"Bleach\", o seu primeiro \u00e1lbum, e editouno en 1989. Channing deixar\u00eda Nirvana en 1990 e foi substitu\u00eddo por moi pouco tempo por Crover e polo bater\u00eda de Mudhoney, Dan Peters.\nEn 1990 o l\u00edder de The Melvins Buzz Osborne animou a Novoselic e a Cobain a veren a unha banda de punk chamada Scream. O d\u00fao ficou abraiado co seu bater\u00eda, Dave Grohl. Poucas semanas despois, Scream separouse, e Grohl chamou a Osborne para comunicarllo. Osborne deulle o tel\u00e9fono de Novoselic, e este convidou a Grohl a ir a Seattle. Grohl fixo unha audici\u00f3n e uniuse a Nirvana. Poucos meses despois, na primavera de 1991, a banda gravou o seu segundo \u00e1lbum, \"Nevermind\", o cal lanzou o tr\u00edo ao \u00e9xito mundial.\nEn 1992, a lexislatura do estado de Washington tentou adoptar un proxecto de lei chamado Erotic Music Law (lei da m\u00fasica er\u00f3tica). A lei permitir\u00eda aos tribunais declararen certos \u00e1lbums como \"er\u00f3ticos\" polo seu contido, e far\u00eda ilegal a s\u00faa venda a menores de 18 anos. Un grupo de presi\u00f3n chamado \"Washington Music Industry Coalition\" formouse como resposta ao proxecto de lei. Novoselic e Nirvana fixeron unha campa\u00f1a contra o proxecto e fixeron un concerto ben\u00e9fico para apoiaren o grupo en setembro de 1992.\nDurante a maior parte da s\u00faa vida Novoselic usara a forma occidentalizada do seu nome, Chris. Pero despois dunha viaxe a Croacia en 1993 Novoselic decidiu honrar a s\u00faa herdanza e volveu \u00e1 ortograf\u00eda orixinal do nome, Krist.\nNovoselic era tam\u00e9n co\u00f1ecido por facer bromas e ter conversas c\u00f3micas con Grohl no medio das canci\u00f3ns durante os seus concertos, sobre todo despois de 1991.\nNirvana rematou fortuitamente en abril de 1994 despois da morte de Kurt Cobain. Durante a maior parte dese ano, Novoselic estivo retirado da vida p\u00fablica. Unha das s\u00faas poucas aparici\u00f3ns foi en setembro durante a entrega dos MTV Video Music Awards, onde o v\u00eddeo de Nirvana \"Heart-Shaped Box\" foi premiado por mellor v\u00eddeo alternativo.\nEquipo.\nMentres que Kurt Cobain era co\u00f1ecido por usar guitarras Fender, Novoselic usaba principalmente baixos Gibson, a\u00ednda que durante no \u00e1lbum \"Bleach\" el usou un Fender Jazz Bass e un Ibanez Black Eagle. El usou un baixo Gibson Ripper para as gravaci\u00f3ns de \"Nevermind\" e \"In Utero\". Entre os seus baixos para os directos estaban os RD Artist e os Thunderbirds. Novoselic usou o seu Ripper no v\u00eddeo de \"Come as You Are\" e un RD no de \"Heart-Shaped Box\" e un Thunderbird non inverso no v\u00eddeo de \"Smells Like Teen Spirit\". No v\u00eddeo musical de \"In Bloom\" Krist usa un Ampeg AEB-1.\nDespois de Nirvana.\nO seguinte ano, a \"Erotic Music Law\" foi reintroducida pola lexislatura como \"Matters Harmful to Minors bill\" (proxecto de lei de asuntos dani\u00f1os a menores). Notando que a industria da m\u00fasica en Seattle era algo serio ap\u00f3s o \u00e9xito da escena local, Novoselic propuxo crear un comit\u00e9 pol\u00edtico, que foi chamado JAMPAC (Joint Artists and Musicians Political Action Committee). Durante os seguintes anos JAMPAC loitou por varias cuesti\u00f3ns, inclu\u00edndo a \"Teen Dance Ordinance\", unha lei de 1985 que limitaba bastante a posiblilidade dos menores de asistiren a concertos. Coa JAMPAC, Novoselic comezou a traballar m\u00e1is profundamente na pol\u00edtica.\nAsemade, Novoselic continuou traballando en proxectos musicais. El rexeitou unha oferta de Dave Grohl para unirse \u00e1 s\u00faa nova banda Foo Fighters porque estaba preocupado pola xente que pensaba que Foo Fighters ser\u00eda unha copia de Nirvana. Novoselic, as\u00ed e todo, formou a banda Sweet 75 en 1995, editando un \u00e1lbum autotitulado. En 1999 uniuse a Jello Biafra e ao guitarrista de Soundgarden Kim Thayil no No WTO Combo. Posteriormente uniuse ao l\u00edder de Meat Puppets Curt Kirkwood e ao bater\u00eda de Sublime Bud Gaugh para formaren Eyes Adrift, que se separou en 2003. Despois de Eyes Adrift, Novoselic anunciou que deixar\u00eda o negocio da m\u00fasica, xa que non lle gustaba a excesiva promoci\u00f3n dos novos lanzamentos. Por\u00e9n, recentemente, Novoselic traballou ocasionalmente para a edici\u00f3n dun posible \u00e1lbum en solitario.\nNovoselic continuou activo na pol\u00edtica, facendo aparici\u00f3ns para pedir reformas electorais e creando a web fixour.us. Chegou a considerar presentarse en 2004 para Tenente Gobernador do estado de Washington (como dem\u00f3crata, e desafiando a un candidato do mesmo partido), pero finalmente non o fixo. O seu primeiro libro, \"Of Grunge and Government: Let's Fix This Broken Democracy\", foi publicado en outubro do 2004. Vive actualmente na illada comunidade de Deep River, no Wahkiakum County, Washington.\nNovoselic actualmente ten un programa na radio comunitaria KMUN de Astoria, Oreg\u00f3n. O seu nome de \"DJ\" \u00e9 \"DJ K-No\".\nEn novembro do 2006, anunciouse que Novoselic se unir\u00eda a Flipper, substitu\u00edndo a Bruno DeSmartass no baixo, para unha xira polo Reino Unido e Irlanda. O 22 de setembro do 2008, debido \u00e1s s\u00faas responsabilidades no fogar, Novoselic anunciou a s\u00faa sa\u00edda da banda."}
{"id": "36004", "revid": "865", "url": "https://gl.wikipedia.org/wiki?curid=36004", "title": "Sub Pop", "text": "Sub Pop Records \u00e9 un selo discogr\u00e1fico independente de Seattle, Washington, fundado no ano 1986 por Bruce Pavitt e Jonathan Poneman. Sub Pop f\u00edxose famosa a principios dos anos 90 por ter a bandas como Nirvana, Soundgarden, Mudhoney, artistas centrais no movemento grunge, polo que a mi\u00fado f\u00e1lase dela por dar os primeiros pasos para a popularizaci\u00f3n deste x\u00e9nero.\nHistoria.\nSub Pop foi fundada por Bruce Pavitt en Olympia, Washington en 1979 como un fanzine chamado \"Subterranean Pop\". Inspirado polo fanzine \"Fast Forward\", Sub Pop comezou a alternar as s\u00faas publicaci\u00f3ns con casetes recompilatorios de bandas estadounidenses (a\u00ednda que tam\u00e9n apareceron varias bandas estranxeiras). Houbo nove publicaci\u00f3ns de \"Sub Pop\" en total: seis fanzines e tres casetes (n\u00fameros 5, 7, e 9). Despois do n\u00famero 9, Sub Pop cambiou a un formato s\u00f3 de casete, pero o proxecto foi abandonado pola cantidade de traballo que requir\u00eda para seguir. Continuar\u00eda como unha columna no xornal de Seattle \"The Rocket\" durante anos.\nEn 1986, Pavitt mudouse a Seattle e editou o primeiro LP da Sub Pop, o recompilatorio \"Sub Pop 100\". En 1987, Sub Pop editou o EP \"Dry as a Bone\" de Green River, e pouco despois, ese mesmo ano, Pavitt co\u00f1eceu a Jonathan Poneman.\nKim Thayil de Soundgarden presentoulle a Pavitt a Jonathan Poneman e os dous decidiron formar un selo discogr\u00e1fico en 1986. Despois de que varias bandas da escena local asinasen polo selo, Pavitt e Poneman traballaron para popularizar a m\u00fasica que fixo famoso o seu selo.\nO seu primeiro paso foi o Sub Pop Singles Club, un servizo de subscrici\u00f3n que permitiu aos seus subscritores recibir sinxelos de bandas locais mensualmente por correo. Isto permit\u00edulle \u00e1 Sub Pop converterse nunha compa\u00f1\u00eda forte na escena local, e o seu nome era sin\u00f3nimo da m\u00fasica da area de Seattle, do mesmo xeito que a Motown Records o era de Detroit. A s\u00faa primeira edici\u00f3n do Singles Club foi o sinxelo de Nirvana \"Love Buzz/Big Cheese\", en novembro de 1988. O Singles Club rematou cinco anos despois e relanzouse en 1998 durando ata 2002.\nPara aumentar a popularidade do grunge, Pavitt e Poneman trouxeron a un xornalista da revista brit\u00e1nica Melody Maker para escribir un artigo da escena musical local.\nA\u00ednda que a Sub Pop foi importante na popularizaci\u00f3n do grunge, alg\u00fans fans criticaron a Pavitt e a Poneman polas s\u00faas acci\u00f3ns. Eses fans sent\u00edan que o seu rol na popularizaci\u00f3n do grunge estaba motivada m\u00e1is por avaricia que por amor \u00e1 m\u00fasica. Despois de que moitas exitosas bandas de grunge deixasen a Sub Pop tras asinar con grandes discogr\u00e1ficas formouse unha empresa conxunta coa Warner..\nEn 1996, Bruce Pavitt deixou o selo debido a que necesitaba m\u00e1is tempo para a s\u00faa familia.\n\u00c9xito comercial.\nSub Pop ten dous \u00e1lbums de platino, \"Bleach\" de Nirvana e \"Flight of the Conchords\" de Flight of the Conchords; ademais de dous \u00e1lbums de ouro, \"Give Up\" de The Postal Service e \"Wincing the Night Away\" de The Shins. O sinxelo \"New Slang\" destes \u00faltimos tam\u00e9n foi ouro, e o sinxelo editado dixitalmente para \"Such Great Heights\" de The Postal Service foi platino.\nO 31 de xaneiro do 2007 Sub Pop anunciou que o terceiro \u00e1lbum de The Shins para o selo, \"Wincing the Night Away\", estre\u00e1rase no n\u00famero 2 nas listas da \"Billboard\", conseguindo unhas vendas de 117.991 copias (35.000 dixitalmente) na s\u00faa primeira semana. Esta \u00e9 a primeira vez que un \u00e1lbum de Sub Pop entrou nos dez primeiros postos das listas ou superou a cifra de 100.000 discos vendidos na s\u00faa semana de estrea.\nArtistas que traballaron coa Sub Pop.\nOs seguintes artistas pertencen ou pertenceron \u00e1 Sub Pop ou te\u00f1en alg\u00fan material editado a trav\u00e9s do selo:"}
{"id": "36006", "revid": "1131", "url": "https://gl.wikipedia.org/wiki?curid=36006", "title": "Taubat\u00e9", "text": "Taubat\u00e9 \u00e9 unha cidade do estado brasileiro de S\u00e3o Paulo. En 2010 ti\u00f1a 273\u00a0426 habitantes.\nEst\u00e1 a 123\u00a0km de distancia da capital do estado, a cidade de S\u00e3o Paulo, coa que est\u00e1 unida pola autoestrada Presidente Dutra. \u00c9 un centro industrial importante no cami\u00f1o entre R\u00edo de Xaneiro e S\u00e3o Paulo e ten unha f\u00e1brica de autom\u00f3biles Ford."}
{"id": "36008", "revid": "96271", "url": "https://gl.wikipedia.org/wiki?curid=36008", "title": "Pacto de M\u00fanic", "text": "O Pacto de M\u00fanic (en alem\u00e1n \"M\u00fcnchner Abkommen\", en checo \"Mnichovsk\u00e1 dohoda\") levouse a cabo en dita cidade de Baviera (Alema\u00f1a), en 1938, para resolver a \"crise dos Sudetes\". Nel estableceuse a incorporaci\u00f3n deste territorio de Checoslovaquia \u00f3 estado alem\u00e1n.\nOs asinantes foron: Adolf Hitler (Alema\u00f1a), Edouard Daladier (Francia), Benito Mussolini (Italia) e Neville Chamberlain (Reino Unido). \u00c9 por iso que o ent\u00f3n presidente checoslovaco, Edvard Bene\u0161 proclamou: \"Decidiron sobre n\u00f3s, sen n\u00f3s\".\nEste tipo de pol\u00edtica \u00e9 xeralmente chamada como \"appeasement\" ou acougo. A consecuencia foi que Hitler logrou desestabilizar a defensa de Checoslovaquia (que ti\u00f1a un sistema defensivo militar moi ben preparado) e abriu o cami\u00f1o para a ocupaci\u00f3n de Checoslovaquia poucos meses despois. Checoslovaquia era o segundo produtor de armamentos do mundo e involuntariamente asistiu a Alema\u00f1a durante a segunda guerra mundial."}
{"id": "36009", "revid": "839", "url": "https://gl.wikipedia.org/wiki?curid=36009", "title": "Acordo de Munique", "text": ""}
{"id": "36010", "revid": "839", "url": "https://gl.wikipedia.org/wiki?curid=36010", "title": "Pacto de Munich", "text": ""}
{"id": "36011", "revid": "89787", "url": "https://gl.wikipedia.org/wiki?curid=36011", "title": "Guerra das Malvinas", "text": "A guerra das Malvinas ou guerra do Atl\u00e1ntico Sur foi un conflito armado entre a Arxentina e o Reino Unido ocorrido nas illas Malvinas, Xeorxia do Sur e Sandwich do Sur entre o 2 de abril e o 14 de xu\u00f1o de 1982 pola soberan\u00eda sobre estes arquip\u00e9lagos austrais ocupados en 1833 e dominados desde ent\u00f3n por Reino Unido. A\u00ednda as\u00ed, a Arxentina s\u00e9gueos a reclamar como propios e incl\u00faeos nominalmente dentro da s\u00faa provincia de Terra do Fogo, Ant\u00e1rtida e Illas do Atl\u00e1ntico Sur.\nO saldo final da guerra foi a reocupaci\u00f3n das Malvinas polo Reino Unido e a morte de 649 arxentinos e 258 brit\u00e1nicos . Na Arxentina, a derrota no conflito precipitou a ca\u00edda da Xunta militar que gobernaba o pa\u00eds tralo golpe de Estado de 1976, e a restauraci\u00f3n da democracia como forma de goberno.\nAntecedentes.\nAs illas Malvinas, Xeorxias do Sur e Sandwich do Sur son tres arquip\u00e9lagos situados no Oc\u00e9ano Atl\u00e1ntico, fronte \u00e1s costas arxentinas, que constit\u00faen un dominio colonial brit\u00e1nico desde 1833. Non obstante, desde a s\u00faa ocupaci\u00f3n en 1690 foron motivo de conflito entre o Reino Unido, Francia e Espa\u00f1a, e despois entre o Reino Unido e a Arxentina, que se considera herdeira das reclamaci\u00f3ns espa\u00f1olas sobre estas illas. Neste per\u00edodo tense producido diversos golpes de man para estableceren unha ou outra soberan\u00eda, saldados coa ocupaci\u00f3n brit\u00e1nica de 1833.\nS\u00f3 un destes arquip\u00e9lagos, as illas Malvinas, ten poboaci\u00f3n civil propia permanente (chamados en ingl\u00e9s \"kelpers\"). Xeralmente de orixe escocesa, esta poboaci\u00f3n consid\u00e9rase a si mesma brit\u00e1nica e apoia o estado actual de soberan\u00eda sobre as illas. Os outros dous est\u00e1n ocupados, esencialmente, por persoal cient\u00edfico. Na 1965 Arxentina conseguiu que a ONU aprobase a resoluci\u00f3n 2065, cualificando a disputa como un problema colonial e urxindo as partes a negociaren unha soluci\u00f3n. No entanto, estas foron infrutuosas durante os seguintes dezasete anos. De todas formas, as relaci\u00f3ns entre a Arxentina, o Reino Unido e os habitantes das Illas cara a fins da d\u00e9cada dos 60 e principios da d\u00e9cada dos 70 foron excelentes. Tal \u00e9 as\u00ed, que durante gran parte dos anos previos \u00e1 guerra, semanalmente operaba un voo entre a Arxentina e Puerto Argentino, do cal os insulares depend\u00edan fortemente para o seu aprovisionamento e a atenci\u00f3n m\u00e9dica complexa. Incluso a pista de aterraxe orixinal de Puerto Argentino (realizada en aluminio) foi constru\u00edda pola Forza A\u00e9rea Arxentina cara a principios da d\u00e9cada dos 70.\nRelevancia das illas.\nNoutro tempo nas illas exist\u00edan importantes postos para a pesca de baleas, pero a pr\u00e1ctica desaparici\u00f3n de numerosas especies de baleas nos mares austrais fixo que a relevancia econ\u00f3mica dos tres arquip\u00e9lagos sexa reducida. O interese por elas obedece fundamentalmente a tres causas:\nA decisi\u00f3n de atacar.\nA ditadura militar que gobernaba Arxentina en 1982 sustentaba unha parte considerable do seu apoio social nun esaxerado sentido do patriotismo. A cuesti\u00f3n das Malvinas ocupaba un lugar central nesta estrutura ideol\u00f3xica. A principio dos anos 80, o modelo econ\u00f3mico da Xunta militar esgotouse, coas subseguintes tensi\u00f3ns sociais: 90% de inflaci\u00f3n anual, recesi\u00f3n profunda, interrupci\u00f3n de boa parte da actividade econ\u00f3mica, xeneralizaci\u00f3n do IVE (imposto ao valor engadido), empobrecemento das clases medias, brusco aumento do endebedamento externo das empresas e o Estado, salario real cada vez m\u00e1is depreciado, aumento da pobreza e as s\u00faas lacras etc. A substituci\u00f3n do Xefe da Xunta Jorge Rafael Videla polo Xeneral Roberto Viola e logo polo tam\u00e9n xeneral Leopoldo Fortunato Galtieri \u00e9 un sinal destacado desta crise econ\u00f3mica, social e pol\u00edtica, \u00e9 o momento en que a decisi\u00f3n de recupera-las illas se pon en marcha co obxecto de recupera-lo cr\u00e9dito perdido entre os sectores sociais receptivos a este discurso patri\u00f3tico. Esta decisi\u00f3n baseouse en tres orzamentos militares que, en principio, parec\u00edan acertados:\nAs\u00ed e todo, a Xunta non tivo en conta elementos xeopol\u00edticos e diplom\u00e1ticos esenciais \u00e1 hora de tomar tal decisi\u00f3n:\nCon esta an\u00e1lise err\u00f3nea, o Goberno arxentino dese\u00f1ou un plan para a recuperaci\u00f3n militar dos tres arquip\u00e9lagos en disputa chamado Operaci\u00f3n Rosario alterando o \"statu quo\" pola v\u00eda dos feitos. A Operaci\u00f3n Rosario foi creada polo almirante Jorge Isaac Anaya, membro da Xunta presidida por Galtieri, a finais de 1981 e principios de 1982.\nA Operaci\u00f3n Rosario.\nA Operaci\u00f3n Rosario consist\u00eda nun conxunto de acci\u00f3ns de intensidade crecente encami\u00f1adas \u00e1 recuperaci\u00f3n arxentina das illas Malvinas, Xeorxias do Sur e Sandwich do Sur que se executar\u00edan en sentido inverso (de leste a oeste e de menor a maior relevancia pol\u00edtica), comezando do xeito m\u00e1is discreto posible e rematando coa toma do arquip\u00e9lago das illas Malvinas e da s\u00faa capital, Puerto Argentino/Stanley nun asalto directo. A Xunta conseguiu manter en segredo o plan de Anaya ata apenas 48 horas antes do inicio das hostilidades.\nA \u00faltima Thule do Sur.\nO 18 de marzo de 1977, a Armada Arxentina establecera a estaci\u00f3n cient\u00edfica Corveta Uruguai na illa Morrell (grupo Tule do Sur), no arquip\u00e9lago das Sandwich do Sur, e levaba oper\u00e1ndoa dende ent\u00f3n. Esta instalaci\u00f3n tivo gran repercusi\u00f3n na prensa arxentina, pero o Reino Unido optou por ignorala consider\u00e1ndoa irrelevante. Para o plan de Anaya, en troques, esta ocupaci\u00f3n resultaba providencial dado que lle permit\u00eda organizar operaci\u00f3ns dende o oc\u00e9ano cara ao continente.\nMovementos sut\u00eds: o desembarco nas Xeorxias do Sur.\nA finais de 1979, un home de negocios arxentino chamado Constantino Davidoff dedicado ao comercio de chatarra adquiriu a unha compa\u00f1\u00eda escocesa os dereitos sobre tres antigas estaci\u00f3ns baleeiras en Leith (illas Xeorxias do Sur). Nestas illas, administradas polo gobernador das Malvinas, tan s\u00f3 viv\u00edan uns cient\u00edficos do British Antarctic Survey (BAS: reco\u00f1ecemento ant\u00e1rtico brit\u00e1nico) dirixidos por Steve Martin e estacionados en Grytviken, a uns 40 km de Leith.\nDavidoff conseguiu permiso da embaixada brit\u00e1nica para facer porto en Leith xunto a 41 traballadores, supostamente co obxectivo de exerce-lo seu negocio. Con todo, entre os traballadores atop\u00e1banse un grupo de mergulladores t\u00e1cticos (forzas de elite da Mari\u00f1a Arxentina). A partida chegou a Leith o 19 de marzo de 1982 a bordo do transporte de tropas \"Bah\u00eda Buen Suceso\", comandado polo capit\u00e1n Briatore.\nComo \u00e9 protocolario, Davidoff deb\u00eda presentarse a Martin ao atracar nas illas Xeorxias do Sur. Non s\u00f3 non o fai, sen\u00f3n que os \u00abtraballadores\u00bb alzan a bandeira arxentina en Leith. Informado destes feitos, Martin env\u00eda a un dos cient\u00edficos a entrevistarse cos arxentinos e informalos de que se atopaban en territorio brit\u00e1nico e deben acatar certas normas. A\u00ednda non \u00e9 o momento; o equipo de traballo obedece e baixa a bandeira. Por\u00e9n, Martin comunica os feitos ao gobernador das Malvinas Rex Hunt.\nAo capit\u00e1n Nick Barker, do HMS Endurance, este incidente non lle sorprende. Leva quince anos nesas augas e hai tempo que oe falar de movementos estra\u00f1os pola parte arxentina, tanto \u00e9 as\u00ed que xa informara os seus superiores, a\u00ednda que non lle fixeron caso. Decide mandar un dos seus helic\u00f3pteros Wasp a botar unha ollada. Dende o Bah\u00eda Para\u00edso l\u00e1nzase inmediatamente o seu helic\u00f3ptero Alouette en actitude agresiva, co mesmo capit\u00e1n Trombetta a bordo. Barker retira a s\u00faa aeronave. Desde terra, dous \"royal marines\" observaron estes movementos e os notifican ao seu superior en Grytviken, o tenente Keith P. Mills. nas illas Xeorxias do Sur xa sabe todo o mundo que est\u00e1n moi preto da guerra. En Londres, por\u00e9n, parecen ignoralo: Whitehall notifica a Barker e Mills que se os arxentinos tentan tomar Grytviken deben empregar as regras de combate amarelas, utilizadas para operaci\u00f3ns antiterroristas en Irlanda do Norte.\nO 29 de marzo, Trombetta leva \u00e1ncoras e o Bah\u00eda Para\u00edso p\u00e9rdese no Atl\u00e1ntico Sur. En Leith permanecen infantes da mari\u00f1a. O 30 de marzo, a intelixencia brit\u00e1nica decide que \u00e9 inminente unha operaci\u00f3n militar arxentina sobre as Malvinas.\nO desembarco nas illas Malvinas.\nO 26 de marzo, unha importante forza naval arxentina abandonou Puerto Belgrano baixo a aparencia de disporse a realizar unhas manobras coa frota uruguaia. Por\u00e9n, po\u00f1en proa \u00e1s Malvinas a\u00ednda que o mal tempo os retarda. O d\u00eda 30, a intelixencia brit\u00e1nica notifica \u00f3 gobernador Rex Hunt que a ameaza \u00e9 real e que se agarda a invasi\u00f3n para o d\u00eda 2 de abril. Hunt re\u00fane \u00e1s s\u00faas poucas tropas e encom\u00e9ndalles a defensa das illas. Na ma\u00f1\u00e1 do 1 de abril, apagan o faro e inutilizan o pequeno aeroporto local e as s\u00faas radiobalizas.\n\u00c1s 9 do ser\u00e1n do 1 de abril de 1982, 92 mergulladores t\u00e1cticos arxentinos baixo o mando do capit\u00e1n de corveta Guillermo S\u00e1nchez-Sabarots abandonan o destrutor Sant\u00edsima Trinidad e desembarcan en Mullet Creek sobre as 23:00. A esa mesma hora, o submarino Santa Fe sae a superficie e libra a outros dez mergulladores t\u00e1cticos para colocar balizas de radionavegaci\u00f3n. Cando o Santa Fe emerxe, \u00e9 detectado polo radar de navegaci\u00f3n do buque costeiro Forrest. A guerra das Malvinas acaba de comezar.\n\u00c1 1:30 do 2 de abril, os homes de S\u00e1nchez-Sabarots div\u00eddense en dous grupos. O primeiro, comandado por el mesmo, dir\u00edxese \u00f3s barrac\u00f3ns da infanter\u00eda de mari\u00f1a brit\u00e1nica en Moody Brook para atacalos. O segundo, baixo o mando do capit\u00e1n de corveta Pedro Giachino, avanza cara a Puerto Argentino con obxecto de tomar o Edificio do Gobernador e capturalo. Pero os brit\u00e1nicos, sobre aviso, evacuaron os barrac\u00f3ns e estaban despregados en posici\u00f3ns de combate para defender a localidade.\n\u00c1s 5:45, a partida de S\u00e1nchez-Sabarots abre intenso fogo autom\u00e1tico e de granadas contra os barrac\u00f3ns onde supo\u00f1en \u00f3s \"royal marines\". Aos poucos minutos, descobren que ningu\u00e9n devolve o fogo e descobren que est\u00e1n baleiros. O bru\u00eddo, polo contrario, alerta \u00f3 maior Norman \u2014quen dirixe \u00e1s forzas brit\u00e1nicas\u2014 de que os arxentinos chegaron.\nPero o grupo de Giachino obs\u00e9rvaos prepar\u00e1rense para o contraataque. Evit\u00e1ndoos, dir\u00edxese directamente \u00e1 residencia do Gobernador, con intenci\u00f3n de atacala pola porta traseira. Cometen un erro e entran \u00f3 anexo dos serventes, onde tres \"royal marines\" est\u00e1n agard\u00e1ndoos. \u00c1brese fogo, e Giachino cae ferido de gravidade mentres o resto dos seus homes se repregan. Pedro Giachino morrer\u00e1 despois, convert\u00e9ndose as\u00ed na primeira baixa da guerra das Malvinas.\n\u00c1s 6:20, o Cabo San Antonio libra a compa\u00f1\u00eda E de veh\u00edculos anfibios LVTP-7 do 2\u00ba de Infanter\u00eda de Mari\u00f1a, orient\u00e1ndose coas balizas que colocaran os mergulladores t\u00e1cticos do Santa Fe. A primeira onda, baixo o mando do tenente comandante Santillans, chega a terra e toma a direcci\u00f3n do aeroporto. A compa\u00f1\u00eda D desembarca pouco despois para facerse co faro.\nCando a compa\u00f1\u00eda E chega \u00e1s proximidades do vello aeroporto, sofre o primeiro ataque da infanter\u00eda de mari\u00f1a brit\u00e1nica. Un blindado LVTP \u00e9 avariado polo disparo dun antitanque Carl Gustav, pero a tripulaci\u00f3n resulta ilesa. O contraalmirante Busser, responsable do desembarco, comeza a preocuparse: as tropas blindadas a\u00ednda non entraron en contacto cos comandos, e a resistencia brit\u00e1nica \u00e9 m\u00e1is intensa do esperado. Ordena que o 1\u00ba Batall\u00f3n e unha compa\u00f1\u00eda de lanzafoguetes de 105\u00a0mm sexan helitransportados \u00e1 costa.\n\u00c1s 8:30, o gobernador Hunt e o maior Norman debaten sobre que facer. Sux\u00edrese dispers\u00e1rense polo interior para formaren unha Guerra de guerrillas, pero finalmente deciden que con forzas tan escasas non ten sentido. Fan traer a H\u00e9ctor Gilobert, un arxentino residente nas illas \u00f3 que consideran un esp\u00eda, e enc\u00e1rganlle negociar o alto o fogo. \u00c1s 9:30, o gobernador Hunt rende as illas Malvinas \u00f3 contraalmirante Busser. Cento corenta e nove anos de dominio colonial rematan. Un avi\u00f3n de transporte militar arxentino leva a Hunt a Montevideo, dende onde se dirixir\u00e1 a Londres.\nMalia todo, nas illas Xeorxia do Sur os brit\u00e1nicos non aceptan a rendici\u00f3n, que lles \u00e9 retransmitida dende o \"Bah\u00eda Para\u00edso\". Cando na ma\u00f1\u00e1 do d\u00eda 3 as forzas arxentinas tratan de tomar Grytviken, os 22 infantes de mari\u00f1a brit\u00e1nicos reaccionan. Non s\u00f3 derruban un helic\u00f3ptero Puma, sen\u00f3n que avar\u00edan a corveta \"Guerrico\" con denso fogo de infanter\u00eda e un lanzafoguetes Carl Gustav cando tenta aproximarse \u00e1 poboaci\u00f3n. O cabo Guanca, e os conscriptos Mario Almonacid e Jorge \u00c1guila resultan mortos e outros feridos. Finalmente, a \"Guerrico\" logra afastarse e \u2014a\u00ednda que inutilizou o seu can\u00f3n principal de 105\u00a0mm\u2014 dispara unha salva co de 40\u00a0mm contra as posici\u00f3ns brit\u00e1nicas. Ante este feito, cun marine ferido nun brazo e cos conscriptos infantes arxentinos aproxim\u00e1ndose, os \"royal marines\" deciden renderse.\nPasado o mediod\u00eda do 3 de abril de 1982, a bandeira arxentina ondea sobre as illas Malvinas, as illas Xeorxias do Sur e as illas Sandwich do Sur (nestas \u00faltimas fac\u00eda varios anos). Suc\u00e9dense grandes manifestaci\u00f3ns de ledicia patri\u00f3tica por toda Arxentina. Fotos dos soldados brit\u00e1nicos capturados, boca abaixo no barro, dan a volta \u00f3 mundo. Os \u00abterceiromundistas\u00bb te\u00f1en derrotado \u00e1 \u00absuperpotencia\u00bb. Os prisioneiros brit\u00e1nicos volven a casa v\u00eda Montevideo. O plan da Xunta para recuperar prestixio social parece ter dado froitos. Por\u00e9n, os militares arxentinos que foron testemu\u00f1as da fera resistencia brit\u00e1nica son m\u00e1is aprehensivos. Se con apenas un centenar de homes puxeron en apuros a forzas abrumadoramente superiores, que ocorrer\u00eda cando chegase a Royal Navy?\nA ocupaci\u00f3n arxentina e a reacci\u00f3n brit\u00e1nica.\nA diferenza da represi\u00f3n coa que a Xunta Militar gobernaba na Arxentina, a s\u00faa ocupaci\u00f3n das illas Malvinas non foi brutal en absoluto. Xeralmente respectaron \u00e1 poboaci\u00f3n local, a\u00ednda que practicar\u00edan os correspondentes trocos de top\u00f3nimos polas s\u00faas versi\u00f3ns arxentinas, instauraron o castel\u00e1n coma lingua oficial e, entre outros trocos, mudaron o c\u00f3digo da circulaci\u00f3n para conducir pola dereita no canto de pola esquerda.\nNun primeiro momento, a reacci\u00f3n brit\u00e1nica foi confusa. O d\u00eda 2 de abril, o xornal The Times de Londres, \u00f3 final da primeira p\u00e1xina ao comezo da segunda, preguntouse como puido acontecer este episodio cando os servizos secretos brit\u00e1nicos vi\u00f1an seguindo os t\u00e9lex da Embaixada arxentina nos \u00faltimos seis meses. O p\u00fablico do Reino Unido enfureceuse ante as imaxes duns \"soldados terceiromundistas\" apuntando aos seus compatriotas rendidos no chan, espertando un sentimento patri\u00f3tico que mudou a configuraci\u00f3n pol\u00edtica do pa\u00eds.\nO goberno de Margaret Thatcher estaba moi debilitado naqueles tempos. As s\u00faas duras medidas sociais de corte neoliberal, recentemente postas en marcha, supu\u00f1an un constante enfrontamento con amplas capas da poboaci\u00f3n brit\u00e1nica. Francis Pym, o seu ministro de Asuntos Exteriores, non v\u00eda con bos ollos un conflito coa Arxentina pola posesi\u00f3n dunhas illas remotas no Atl\u00e1ntico Sur. Mais, o 3 de abril o Reino Unido atinxiu que a ONU aprobase a resoluci\u00f3n 502, esixindo \u00e1 Arxentina que retirase as s\u00faas tropas dos arquip\u00e9lagos ocupados coma condici\u00f3n previa a calquera proceso negociador. O Reino Unido tam\u00e9n cortou t\u00f3dalas relaci\u00f3ns comerciais coa Arxentina, e comezou a procurar aliados diplom\u00e1ticos cun \u00e9xito moito maior ao da Xunta.\nDurante o conflito b\u00e9lico, e a ra\u00edz da fin das relaci\u00f3ns diplom\u00e1ticas entre \u00e1mbolos estados belixerantes, o Per\u00fa representou os intereses diplom\u00e1ticos da Arxentina no Reino Unido de Gran Breta\u00f1a e Irlanda do Norte e, por outra banda, Su\u00edza representou os intereses diplom\u00e1ticos de Gran Breta\u00f1a na Arxentina. As\u00ed, os diplom\u00e1ticos arxentinos destacados en Londres, convert\u00e9ronse en diplom\u00e1ticos peruanos de nacionalidade arxentina e os brit\u00e1nicos en Bos Aires, diplom\u00e1ticos su\u00edzos de nacionalidade brit\u00e1nica. Mentres durou o conflito b\u00e9lico, o acoso do Servizo de Intelixencia brit\u00e1nico \u00e1 Embaixada peruana en Londres e \u00f3s seus funcionarios diplom\u00e1ticos foi tal que orixinou coma resposta mensaxes de distracci\u00f3n.\nO 9 de abril, o Reino Unido xa conseguira o pleno apoio da Comunidade Econ\u00f3mica Europea (agora Uni\u00f3n Europea), a OTAN, a Mancomunidade Brit\u00e1nica de Naci\u00f3ns (Commonwealth) e a ONU. Xorden propostas de paz por parte do Secretario Xeral das Naci\u00f3ns Unidas, o peruano Javier P\u00e9rez de Cu\u00e9llar, e do Presidente Peruano Fernando Bela\u00fande Terry.\nPero o d\u00eda 30 de marzo, cando se fixo evidente que a invasi\u00f3n estaba a piques de comezar, o Goberno brit\u00e1nico ordenara que o destrutor HMS Antrim, seguido doutros dous buques de superficie e tres submarinos nucleares, se encami\u00f1asen \u00e1s illas Xeorxias do Sur para apoiaren ao HMS Endurance. O resto de unidades da mari\u00f1a brit\u00e1nica p\u00faxose en alerta de catro horas.\nAlexander Haig, Secretario de Estado dos Estados Unidos, percorreu milleiros de quil\u00f3metros tentando evita-la guerra entre dous firmes aliados. Non tivo \u00e9xito. A URSS, pola s\u00faa banda, dedicouse a observa-lo devir dos acontecementos cunha ledicia disimulada: dous fortes aliados dos estadounidenses, \u00e1mbolos dous con gobernos de dereitas \u2014unha democracia e unha ditadura\u2014, enfront\u00e1banse entre si. Moscova era consciente de que, m\u00e1is cedo que tarde, Washington ter\u00eda que decantarse por un dos dous. Facelo implicaba romper a OTAN ou romper o TIAR. Calquera das d\u00faas opci\u00f3ns resultaba beneficiosa para os sovi\u00e9ticos.\nEn efecto, a neutralidade era imposible. Cara a finais do mes de abril o presidente estadounidense Ronald Reagan decantouse polos \u00abcurm\u00e1ns\u00bb brit\u00e1nicos e pola OTAN. \u00d3 facelo incumpr\u00edan o TIAR, aplicable en casos de guerra, para favoreceren a un membro da OTAN. A s\u00faa unilateralidade, en vez de manteren neutralidade por pertenceren a dous tratados de defensa, valeulle o descr\u00e9dito internacional por flagrante incumprimento dos tratados. Tanto a URSS como Cuba criticaron a Estados Unidos por este abandono do m\u00e1is feble, e Fidel Castro chegou a ofrecer o seu apoio \u00e1 Xunta Militar arxentina.\nChile, pola s\u00faa banda, \u00f3 optar por apoiar a Gran Breta\u00f1a, incumpriu tam\u00e9n o seu compromiso co TIAR afast\u00e1ndose dun dos seus postulados permanentes de pol\u00edtica exterior o cal era a intanxibilidade no cumprimento dos tratados internacionais. Este feito foi o produto dunhas relaci\u00f3ns moi estreitas cultivadas dende hab\u00eda anos coa Gran Breta\u00f1a no \u00e1mbito da mari\u00f1a \u00f3 cal se agregaban unhas relaci\u00f3ns especialmente delicadas entre a Arxentina e mailo Chile que chegaron en 1978 a unha situaci\u00f3n pre-b\u00e9lica polo contencioso sobre a Canle do Beagle.\nDende os \u00faltimos d\u00edas de abril, o Reino Unido contou con todo este apoio diplom\u00e1tico, con intelixencia satelital estadounidense, coas \u00faltimas versi\u00f3ns de armamento estadounidense (AIM-9L Sidewinder, Stingers etc) e con datos tecnol\u00f3xicos esenciais do que se consideraba \u2014e se demostrar\u00eda\u2014 a arma m\u00e1is perigosa dos arxentinos: os m\u00edsiles antibuque Exocet de fabricaci\u00f3n francesa. Hai d\u00faas versi\u00f3ns sobre a conduta dos m\u00edsiles Exocet:\n1\u00b0) o Reino Unido accedeu \u00e1s claves para desactivalos na fase de operaci\u00f3n, salvo os introducidos dende a rep\u00fablica do Per\u00fa.\n2\u00b0) non obstante a detallada informaci\u00f3n subministrada polo construtor A\u00e9rospatiale verbo das caracter\u00edsticas dos Exocet e especificamente sobre o seu sistema de punter\u00eda final \"(homing)\" resultaron in\u00fatiles: este m\u00edsil resultou ser tan perigoso como se tem\u00eda e en ning\u00fan momento da guerra se puideron establecer contramedidas eficaces contra el.\nNon houbo declaraci\u00f3n oficial de guerra por ningunha das d\u00faas partes. Pero conforme avanzaba o mes de abril, o mundo soubo que unha das principais potencias do mundo e unha orgullosa naci\u00f3n suramericana se dispo\u00f1\u00edan a sementaren o lume sobre as x\u00e9lidas augas do Atl\u00e1ntico meridional.\nA reocupaci\u00f3n: Operaci\u00f3n Corporate.\nConforme avanzaba o mes de abril, m\u00e1is e m\u00e1is buques da Royal Navy dirix\u00edanse \u00e1 zona de conflito nunha acci\u00f3n improvisada so o mando do Lord Almirante Sir John Fieldhouse que recibiu o nome de Operation Corporate. O seu obxectivo era a reconquista das illas Malvinas, Xeorxias do Sur e Sandwich do Sur para a Coroa Brit\u00e1nica, e estender\u00edase dende o 9 de abril de 1982 at\u00e9 a fin da guerra, o 14 de xu\u00f1o.\nOperaci\u00f3n Paraquat: reconquista das illas Xeorxias do Sur.\nDende o principio, foi evidente que o primeiro obxectivo ter\u00eda que ser as illas Xeorxias do Sur. Non s\u00f3 xa hab\u00eda un buque brit\u00e1nico na \u00e1rea, o HMS Endurance, sen\u00f3n que os datos de intelixencia notificaban que a presenza arxentina nestes illotes practicamente inhabitables era reducida. Reconquistar as Xeorxias do Sur proporcionar\u00eda un pequeno punto de apoio terrestre \u00e1 Frota Brit\u00e1nica, pero sobre todo ter\u00eda un efecto propagand\u00edstico de grande importancia sobre a poboaci\u00f3n arxentina, a brit\u00e1nica e maila internacional: a Royal Navy chegou. Polo contrario, un fracaso nesta recuperaci\u00f3n poder\u00eda implicar graves problemas dom\u00e9sticos para Margaret Thatcher e o descr\u00e9dito internacional definitivo do Reino Unido. Denominada Operaci\u00f3n Paraquat, consistiu nunha serie de improvisaci\u00f3ns e desprop\u00f3sitos t\u00e1cticos e estrat\u00e9xicos que sa\u00edu ben por pura boa fortuna e pola febleza das forzas opositoras. Dado o cr\u00edtico desta operaci\u00f3n, o almirante Fieldhouse organiz\u00e1raa en segredo e cunha cadea de mando distinta da que empregaban as forzas que se preparaban para reconquistaren as Malvinas.\nQuien primeiro chegou, o d\u00eda 19, foi o submarino nuclear HMS Conqueror. A s\u00faa presenza, nun principio, denegaba a \u00e1rea \u00e1 frota arxentina e garant\u00eda a seguridade do HMS Endurance: o HMS Conqueror era un submarino dese\u00f1ado para combater contra a armada sovi\u00e9tica, cunha tripulaci\u00f3n adestrada para pelexar cos cruceiros e submarinos rusos, polo que non era probable que ning\u00fan elemento da frota arxentina lle fose a opor unha resistencia destacable. O 20, un avi\u00f3n de cartograf\u00eda e reco\u00f1ecemento rad\u00e1ricos Handley Page Victor volv\u00eda a illa Ascensi\u00f3n ap\u00f3s crear novos mapas do arquip\u00e9lago (sempre variables por mor dos glaciares) e cubrir 150.000 mi\u00b2 de mar. Con 14 h e 45 min de duraci\u00f3n, \u00e9 a misi\u00f3n de reco\u00f1ecemento m\u00e1is longa da historia. Fixo uns mapas magn\u00edficos, pero no apartado de observaci\u00f3n volveu coas mans baleiras: a frota de superficie arxentina non estaba na \u00e1rea.\nAo longo do d\u00eda 21 o resto das forzas brit\u00e1nica chegou \u00e1s proximidades das illas Xeorxias do Sur. Dende o primeiro momento, p\u00faxose en evidencia a pobre xesti\u00f3n da operaci\u00f3n: non estaba claro quen mandaba sobre que, non se atendeu os experimentados cient\u00edficos do British Antarctic Survey, grandes co\u00f1ecedores da zona, o que deixou ao 19\u00ba Comando do 22\u00ba Rexemento do SAS (Special Air Service: \"servizo a\u00e9reo especial\", comandos de elite) atrapados no glaciar Fortuna no medio dun clima imposible: ventos de case 200 km/h e ondas de Forza 11, co bar\u00f3metro chegando \u00f3s 965 milibares.\nE o d\u00eda 23, un feble eco no s\u00f3nar delatou a presenza do submarino arxentino S-21 ARA Santa Fe; t\u00f3dalas operaci\u00f3ns detiv\u00e9ronso deseguido, o HMS Tidespring enviouse a augas m\u00e1is apartadas, outros dous petroleiros en aproximaci\u00f3n desvi\u00e1ronse e a frota brit\u00e1nica despregouse en orde de combate para interceptalo.\nA Operaci\u00f3n Paraquat transform\u00e1rase nunha operaci\u00f3n de rescate de alta monta\u00f1a e unha estra\u00f1a persecuci\u00f3n dun submarino di\u00e9sel-el\u00e9ctrico constru\u00eddo cando a II Guerra Mundial, mentres as tropas de Lagos e Astiz en Grytviken e Leith ficaban alleas ao que acontec\u00eda.\nRescataren os comandos atrapados custoulles tres helic\u00f3pteros, ata que ao final 16 homes esgotados e xeados conseguiron aterrar no HMS \"Antrim\" a bordo dun \u00faltimo helic\u00f3ptero cargado moi por riba das s\u00faas especificaci\u00f3ns. Os brit\u00e1nicos concentr\u00e1ronse agora en acharen un punto de inserci\u00f3n axeitado \u2014escoitando esta vez os consellos dos cient\u00edficos do British Antarctic Survey\u2014 e en cazaren o \"Santa Fe\".\nO capit\u00e1n Bicain, o mando o \"Santa Fe,\" non estaba al\u00ed por nada. As s\u00faas ordes consist\u00edan en evitar a posible presenza brit\u00e1nica para desembarcar reforzos en Grytviken. Por\u00e9n o seu submarino estaba ateigado de xente, pero a pouca intimidade era o menor dos seus problemas. Se lle ordenaba evitar \u00e1 terceira frota do mundo cun nav\u00edo que viu un dique seco por \u00faltima vez no ano 1960. Estaba tan estragado que non pod\u00eda varia-la s\u00faa profundidade; s\u00f3 ti\u00f1a d\u00faas posibles posici\u00f3ns, en superficie ou somerxido a cota fixa. E opera-los tubos lanzatorpedos implicaba o risco de que estoupase. Fronte a el, buques e submarinos pensados para loitaren na Terceira Guerra Mundial.\nA\u00ednda as\u00ed, o capit\u00e1n Bicain logrou chegar moi lonxe. Mais era unha pelexa imposible. Ao redor das 11 do 25 de abril de 1982, un helic\u00f3ptero do HMS \"Antrim\" detectouno outra vez e, antes de que liscase de novo, lanzou d\u00faas cargas de profundidade tan anticuadas coma o submarino \u00f3 que \u00edan dirixidas (o \u00fanico armamento que levaba a bordo). Unha delas estoupou moi preto e inundou os tanques de flotabilidade do \"Santa Fe\u2019\u2019, que se viu na obriga de sa\u00edr \u00e1 superficie. Agora que era un branco doado para toda clase de can\u00f3ns, m\u00edsiles e m\u00e1is torpedos, Bicain tratou desesperadamente de chegar a Grytviken.\nOs brit\u00e1nicos non \u00edan deixar fuxir unha presa tan f\u00e1cil. Outro helic\u00f3ptero guindoulle dous m\u00edsiles AS-12. Impactaron na torre pero, como na modificaci\u00f3n de 1960 se reconstru\u00edra con materiais pl\u00e1sticos, non ofreceu resistencia abonda para que se activase a s\u00faa espoleta e os m\u00edsiles pasaron limpamente a trav\u00e9s. A\u00ednda lle atacaron unha terceira vez, con torpedos dirixidos contra as s\u00faas h\u00e9lices, pero naquela \u00e9poca os torpedos antisubmarinos non estoupaban \u00f3 acadaren brancos de superficie por raz\u00f3ns de seguridade. Incriblemente, o \"Santa Fe\" atinxiu chegar a Grytviken e ser evacuado. Quedou varado, e al\u00ed segue a d\u00eda de hoxe.\nNamentres, os comandos do SAS e o SBS acharon por fin puntos de inserci\u00f3n axeitados. En ausencia de patrullas arxentinas, simplemente cami\u00f1aron ata Grytviken e Leith. Ao chegaren \u00e1 primeira, atop\u00e1ronse con bandeiras brancas penduradas dos edificios. O tenente comandante Luis Lagos, \u00f3 cargo das illas Xeorxias, decidira non loitar contra forzas tan enormes. Na ma\u00f1\u00e1 do 26, Lagos asinaba a rendici\u00f3n na base do British Antarctic Survey en King Edwards Point. Astiz, responsable dos quince mergulladores t\u00e1cticos en Leith, non o aceptou nun principio. Pero ante o que se lle vi\u00f1a enriba, pola tarde asinar\u00eda tam\u00e9n a rendici\u00f3n a bordo do HMS Plymouth, duplicando innecesariamente o acto de Lagos. A imaxe de Alfredo Astiz firmando os papeis deu a volta \u00f3 mundo. A \"Union Jack\" ondeaba de novo sobre as illas Xeorxias do Sur.\nBlack Buck I: bombardeiros nucleares sobre Puerto Argentino.\nA pesar da toma das illas Xeorxias do Sur, o Reino Unido precisaba demostrar algunhas cousas tanto \u00e1 Arxentina coma \u00e1 opini\u00f3n p\u00fablica internacional. A primeira delas \u00e9 que dispu\u00f1a da capacidade de atacar dende o aire tanto \u00e1s illas Malvinas como ao territorio continental arxentino. Asemade, o almirante Fieldhouse non quer\u00eda ver reactores inimigos operando dende o arquip\u00e9lago. Por\u00e9n, dese\u00f1ouse unha serie de operaci\u00f3ns de ataque a terra contra o aeroporto de Puerto Argentino que se desenvolver\u00eda mediante bombardeiros Vulcan con base en illa Ascensi\u00f3n.\nO Vulcan, un bombardeiro nuclear estrat\u00e9xico, non ti\u00f1a tanto alcance. Foi preciso dese\u00f1ar complexas operaci\u00f3ns t\u00e1cticas de reaprovisionamento de combustible en pleno voo por medio avi\u00f3ns cisterna Victor. Mais os Victor tampouco chegaban tan lonxe, polo que era preciso reaprovisionalos tam\u00e9n. En suma, por cada dous Vulcan que chegaban \u00e1s illas Malvinas dende Ascensi\u00f3n precis\u00e1banse 11 avi\u00f3ns de reaprovisionamento.\nO primeiro destes ataques foi feito sobre o aeroporto de Puerto Argentino o 30 de abril de 1982 \u00e1s 8, con 21 bombas convencionais de 454 kg de alto explosivo das cales s\u00f3 unha alcanzou a beira da pista.\nM\u00e1is devastadores resultaron os ataques que seguiron inmediatamente, realizados por avi\u00f3ns Sea Harrier do escuadr\u00f3n 800\u00ba operando dende o portaavi\u00f3ns brit\u00e1nico HMS \"Invincible\" que xa chegara \u00e1 zona. Atacaron o aeroporto de Puerto Argentino con bombas de fragmentaci\u00f3n, causando alg\u00fans danos nas infraestruturas. Pero o maior dano ocorreu no aer\u00f3dromo de Goose Green, onde os arxentinos estacionaran avi\u00f3ns lixeiros de ataque Pucar\u00e1 do Grupo 3. Ao redor das 8:25, un dos Pucar\u00e1 foi destru\u00eddo, dous danados sen posible reparaci\u00f3n e as instalaci\u00f3ns do aer\u00f3dromo severamente afectadas. O tenente Jukic morreu a bordo do seu Pucar\u00e1 mentres trataba de engalar.\nNeses intres, a Fuerza A\u00e9rea Argentina xa reaccionara e mandara cazas Mirage do Grupo 8\u00ba, IAI Daggers do Grupo 6\u00ba e bombardeiros Canberra do grupo 2\u00ba: o destrutor HMS \"Glamorgan\" e as fragatas HMS \"Arrow\" e \"Alacrity\" sufriron danos menores, mais o prezo que tiveron que pagar foi alto. Nos combates a\u00e9reos seguintes as PAC do Escuadr\u00f3n 801 derribar\u00edan un Mirage, un IAI Dagger e un Canberra sen sufriren baixas, danando as\u00ed mesmo un Turbo Mentor e outro Mirage. Este, pilotado polo capit\u00e1n Garc\u00eda Cuerva, tenta tomar terra en Puerto Argentino. Mais a defensa antia\u00e9rea conf\u00fandeo cun avi\u00f3n brit\u00e1nico e derr\u00fabao, rematando coa s\u00faa vida; foi un lamentable incidente de fogo amigo. Outros tres pilotos arxentinos resultaron mortos ou desaparecidos no mar.\nA Operaci\u00f3n Black Buck I sald\u00e1rase cun brillante logro operativo pero foi un fracaso en resultados pr\u00e1cticos, xa que o aeroporto de Puerto Argentino nunca ficou inutilizado e os voos de transporte de C-130 H\u00e9rcules mantiv\u00e9ronse ata a derradeira noite da guerra. Malia todo, o Reino Unido amosara a s\u00faa capacidade para atacar o arquip\u00e9lago e incluso o territorio continental arxentino dende bases tanto en terra coma no mar, dando un segundo golpe propagand\u00edstico e destru\u00edndo varias aeronaves en voo e en terra, e sen sufrir ningunha perda propia. Mais o almirante Fieldhouse precisa algo m\u00e1is.\nO afundimento do Xeneral Belgrano.\nSe ben coa chegada da Royal Navy e a inutilizaci\u00f3n do Santa Fe a frota arxentina repreg\u00e1rase a posici\u00f3ns m\u00e1is pr\u00f3ximas \u00f3 continente, o almirante Fieldhouse desexaba firmemente que ficase atracada en porto. Non estaba disposto a arrisca-los seus preciosos buques en batallas navais como as da Segunda Guerra Mundial. Para iso necesit\u00e1balle asestar un golpe brutal, algo que convencese os seus almirantes e \u00e1 Xunta de que sa\u00edren \u00f3 mar era a peor idea posible. Tam\u00e9n lle fac\u00eda falla un golpe propagand\u00edstico definitivo que ofrecer a Londres, al\u00e9n da recuperaci\u00f3n duns escuros illotes e o \u00e9xito dunhas operaci\u00f3ns de bombardeo a\u00ednda medio secretas.\nPara o d\u00eda 30 de abril as unidades m\u00e1is relevantes da forza de operaci\u00f3ns brit\u00e1nica xa configuraran dous grupos de operaci\u00f3ns na zona das Malvinas, compostos por dous portaavi\u00f3ns (HMS Hermes e HMS Invincible), catro destrutores (HMS Glamorgan, HMS Conventry, HMS Glasgow e HMS Sheffield), catro fragatas (HMS Broadsword, HMS Alacrity, HMS Arrow e HMS Yarmouth) e dous buques petroleiros e de fornecemento (Olmeda e Resource). Coa s\u00faa posici\u00f3n as\u00ed consolidada, o Reino Unido declarou unha \"zona de exclusi\u00f3n total\" (ZET) de 200 mi n\u00e1uticas derredor do arquip\u00e9lago, cuxo centro non estaba ben definido. Calquera buque ou aeronave arxentino achado dentro destas augas poder\u00eda ser atacado sen previo aviso. O certo \u00e9 que, como vimos, a frota arxentina decidira afastarse da \u00e1rea por iniciativa propia en tres grupos moi espallados. O Xeneral Belgrano e os seus dous escoltas patrullaban os bancos de Burdwood, sitos na beira sur desta zona de exclusi\u00f3n. Non semella probable que buques tan antigos cometesen a imprudencia de penetraren na zona prohibida. O mesmo d\u00eda 30 de abril foron detectados polo submarino nuclear HMS Conqueror, procedente da reconquista das illas Xeorxias do Sur.\nLondres preferir\u00eda ter ben sito \u00f3 \"25 de Maio\", \u00fanico portaavi\u00f3ns da Armada Arxentina. O Xeneral Belgrano, por\u00e9n, era o segundo buque m\u00e1is grande do Grupo de Tareas 79 (nome dado \u00e1 Frota de Mar arxentina durante o conflito das Malvinas. Sobre o mediod\u00eda do 2 de maio, e pese a que hab\u00eda unha proposta de paz do Presidente \u00e1 man sobre a mesa, o goberno de Margaret Thatcher autorizou o afundimento do Xeral Belgrano cos seus 1.093 tripulantes.\n\u00c1s 15:00 do 2 de maio de 1982, con ondas de 12 m, vento de 120\u00a0km/h e temperatura ambiente por debaixo de 10\u00a0\u00b0C baixo cero, o capit\u00e1n do HMS Conqueror, Chris Wreford-Brown ordenou alerta de combate e carga-los tubos lanzatorpedos con vellos Mk 8 (considerados m\u00e1is fiables que os novos Tigerfish). Cada un destes torpedos non guiados cargaba 363 qg de alto explosivo. En ning\u00fan momento o grupo de tarefas 79.3 deuse de conta de que o ataque era inminente. Sobre as 16:00, e a curta distancia, Wreford-Brown deu a orde de disparar tres torpedos. Un deles puido alcanzar o Hip\u00f3lito Bouchard, pero se as\u00ed foi, non estoupou. Os outros dous deron de cheo \u00f3 Xeneral Belgrano. O primeiro alcanzou a sala de m\u00e1quinas de popa abrindo un furado de 20 m, partindo a quilla e matando a 272 tripulantes. O segundo deu na proa, o que fixo desaparecer 15 m de barco, pero aparentemente sen causar v\u00edtimas.\nO buque estaba perdido. \u00c1s 16:24 o capit\u00e1n H\u00e9ctor Bonzo ordenou evacualo. O seu destrutor de escolta \"Piedrabuena\" lanzouse \u00e1 caza do submarino, pero Wreford-Brown evadiuse facilmente dun buque tan antigo. Non obstante, durante os seguintes d\u00edas haber\u00eda sucesivas tentativas de afundir \u00f3 HMS \"Conqueror\", todas elas infrutuosas. Volver\u00eda \u00f3 Reino Unido despois da guerra, ondeando a \"Jolly Roger\" (a bandeira pirata negra coa caveira e as t\u00e9pedas cruzadas, s\u00edmbolo de vitoria na Mari\u00f1a Brit\u00e1nica dende principios da Idade Moderna).\n323 mari\u00f1os arxentinos perderon a vida (a metade do total de mortos arxentinos durante o conflito) como consecuencia do afundimento do Xeneral Belgrano, que non caeu ben na escena internacional. En moitos pa\u00edses consider\u00e1rono un emprego desproporcionado da forza sobre un buque obsoleto, con moita tripulaci\u00f3n a bordo -en boa parte, mari\u00f1er\u00eda de recruta- e f\u00f3ra da TEZ, reforzando as posturas pacifistas en gobernos e cidadan\u00eda de todo o mundo. No entanto, no Reino Unido foi ocasi\u00f3n de celebraci\u00f3ns populares e portadas de xornais como esta do xornal \"The Sun\". Por outra banda, outros medios de prensa, comezaron a asomar posturas moderadas e incluso contrarias \u00e1 guerra, ante tal perda de vidas. Hai posturas que consideran o afundimento do Belgrano como un crime de guerra xa que este se atopaba f\u00f3ra da zona de exclusi\u00f3n imposta polo Reino Unido no momento en que foi afundido.\nA\u00ednda que os plans navais arxentinos foran frustrados, a\u00ednda Arxentina agochaba un \u00e1s debaixo da manga, a s\u00faa Forza A\u00e9rea, que a partir do afundimento do Belgrano comezar\u00eda a infrinxir importantes baixas \u00e1s Forzas de Tarefas Brit\u00e1nicas.\nO Exocet entra en escena: o afundimento do HMS Sheffield.\nEn Bos Aires fac\u00eda moito fr\u00edo, e non s\u00f3 pola proximidade do inverno austral. O que comezou como unha grande aventura patri\u00f3tica para recuperar creto social est\u00e1base convertendo rapidamente nun fracaso. Pese \u00e1 f\u00e9rrea censura informativa imposta pola ditadura, o entusiasmo entre as capas populares sensibles a este tipo de acci\u00f3ns arrefri\u00e1base tan axi\u00f1a coma o clima bonaerense. Escasamente un mes despois das celebraci\u00f3ns populares pola recuperaci\u00f3n dos arquip\u00e9lagos, e pese a toda a propaganda, a ningu\u00e9n se lle escapaba xa que o r\u00e9xime lanzara unha pulla a unha gran potencia, e esta aceptara o desaf\u00edo. Para a Xunta, devolve-los golpes recibidos cun feito espectacular converteuse nunha prioridade absoluta. Tal feito non pod\u00eda ser outro que o afundimento dun gran buque de guerra brit\u00e1nico, baixo a capa dunha represalia polo do xeneral Belgrano. Cunha guerra a grande escala en marcha, era esencial devolve-la esperanza \u00e1 xente, facerlles crer na vitoria.\nAntes de p\u00f3r proa os seus portos, a frota arxentina determinara con bastante precisi\u00f3n a \u00e1rea xeral de operaci\u00f3ns dos dous grupos de batalla brit\u00e1nicos polo procedemento de detecta-las s\u00faas transmisi\u00f3ns radioelectr\u00f3nicas. \u00d3 amencer do 4 de maio de 1982, un avi\u00f3n de patrulla P-2 Neptune da Forza Aeronaval Arxentina (COAN) establece por radar a posici\u00f3n da Forza de Operaci\u00f3ns brit\u00e1nica. Deseguida, dous avi\u00f3ns de fabricaci\u00f3n francesa Dassault Super \u00c9tendard da 2\u00ba Escuadrilla parten de R\u00edo Grande \u00e1s 09:45 con cadanseu m\u00edsil Exocet AM.39, tras se reabastecer, realizan un longo voo semicircular que lles aproxime \u00f3s nav\u00edos inimigos. \u00d3s mandos, os capit\u00e1ns Augusto Bedacarratz e Armando Maiora. Tras eles, un grupo de IAI Daggers para lles dar cobertura aire-aire e un Learjet en misi\u00f3n de diversi\u00f3n.\nHab\u00eda un problema cos Exocet. Remataban de chegar de Francia e, debido \u00f3 embargo imposto pola OTAN contra Arxentina, os instrutores franceses non se presentaran. Os t\u00e9cnicos de R\u00edo Grande ti\u00f1an nas s\u00faas mans armas moi sofisticadas... que non sab\u00edan como empregaren. Con todo, non se desalentaron e fixeron o posible por aprende-los seus segredos lendo os manuais e desmontando e montando algunha unidade. Cando finalmente os instalaron a bordo dos Super \u00c9tendard, non estaban moi seguros de que funcionasen realmente.\nMentres tanto, o Reino Unido prosegue as s\u00faas operaci\u00f3ns militares. Exec\u00fatase a segunda serie de bombardeos Black Buck sobre as Malvinas, procuran \u00f3 submarino San Luis que cren na \u00e1rea, supervisan dende lonxe as operaci\u00f3ns de rescate da tripulaci\u00f3n do xeneral Belgrano e as s\u00faas aeronaves avent\u00faranse ata os arredores das costas arxentinas para inspeccionaren posibles obxectivos pese a que a Xunta estableceu \u00e1 s\u00faa vez unha zona de exclusi\u00f3n. \u00c9 unha superpotencia, facendo a guerra \u00absegundo o manual\u00bb. Lonxe, no mar, \u00f3 leste das Malvinas, os dous portaavi\u00f3ns e os seus buques auxiliares act\u00faan de retagarda avanzada, ben protexidos de preto polas fragatas cos seus m\u00edsiles de curto alcance Sea Wolf e, a unhas 20\u00a0mi, polos destrutores do tipo 42 (entre os que se atopaba o HMS Sheffield) cos seus sofisticados radares e os seus m\u00edsiles de alcance intermedio Sea Dart, apoiados \u00e1 s\u00faa vez pola fragata HMS Yarmouth.\n\u00c1s 10:35, o Neptune realiza un \u00faltimo ascenso a 1,2\u00a0km de altitude e sit\u00faa un branco grande e dous pequenos nas coordenadas 52\u00ba33'55\" Sur, 57\u00ba40'55\" Oeste. Retransmite a informaci\u00f3n a Bedacarratz e retorna a base.\n\u00c1s 10:50 os Super \u00c9tendards -que vi\u00f1an voando sobre a crista das ondas fan un pequeno ascenso a 160 m de altitude para confirma-las coordenadas subministradas polo Neptune, pero non atopan nada. Bedacarratz decide continuar. Corenta km m\u00e1is adiante volven a o tentar e... \u00a1vela\u00ed est\u00e1n! Un branco grande e tres pequenos. Voltan \u00f3 seu baix\u00edsimo nivel de voo, cargan os datos nas gu\u00edas dos AM.39 Exocet e disp\u00e1ranos \u00e1s 11:04. Ap\u00f3s facelo, dan a volta para retornar a R\u00edo Grande. O lanzamento realizouse a moi baixa altitude, con m\u00edsiles montados sen asistencia do fabricante e xusto no l\u00edmite de alcance nominal dos Exocet: case 50\u00a0km. Por estes motivos, durante o regreso Bedacarratz e Maiora dubidan de que a complexa misi\u00f3n sirva de algo.\nA\u00ednda hoxe, os acontecementos seguintes son motivo de disputa. O \u00fanico seguro \u00e9 que \u00e1s 11:07 do 4 de maio de 1982 un dos dous m\u00edsiles Exocet acadou no mesmo centro \u00f3 destrutor HMS Sheffield, o buque m\u00e1is moderno da Royal Navy. Unhas fontes din que a cabeza de guerra non estourou, e o que se produciu foi un incendio causado polos gases da combusti\u00f3n do Exocet que se estendeu a fume de carozo. O capit\u00e1n do Sheffield, en cambio, asegura que o m\u00edsil si estoupou, destru\u00edndo o centro de operaci\u00f3ns e o de enxe\u00f1er\u00eda. Sexa como for, \u00f3s poucos segundos o moderno destrutor estaba en chamas. 22 homes morreron e outros 24 resultaron gravemente feridos, entre eles o xefe de inform\u00e1tica que tentaba infrutuosamente de p\u00f3r de novo en marcha as computadoras.\nA raz\u00f3n pola que o HMS Sheffield e a fragata HMS Yarmouth non detectaron a presenza do Exocet ata que un mari\u00f1o do primeiro o viu achegarse, 4 segundos antes do impacto, permanece oculta. Unha versi\u00f3n di que nese momento se estaban a efectuar retransmisi\u00f3ns satelitais que requir\u00edan te-lo radar apagado. Outra, que os ordenadores o identificaron como un proxectil amigo debido \u00e1 s\u00faa orixe francesa. A\u00ednda unha m\u00e1is afirma que a tripulaci\u00f3n dos buques brit\u00e1nicos se achaba demasiado confiada, a alerta moi relaxada. Todo isto resulta incomprensible, posto que os brit\u00e1nicos levaban toda a ma\u00f1\u00e1 detectando as transmisi\u00f3ns do Neptune e incluso hab\u00eda xa unha patrulla de Harriers no aire para interceptalo. Quizais o Exocet s\u00f3 fixo aquilo para o que est\u00e1 fabricado: achegarse subrepticiamente a un buque de alta tecnolox\u00eda e afundilo sen previo aviso.\nM\u00e1is controvertido a\u00ednda \u00e9 o que lle aconteceu \u00f3 segundo Exocet. A versi\u00f3n xeneralizada \u00e9 que fallou o seu branco e perdeuse. Por\u00e9n, mari\u00f1os a bordo da Yarmouth aseguran que o viron pasar diante dos seus ollos. A pouca actividade que o portaavi\u00f3ns HMS Hermes despregou na guerra a partir dese momento fixo pensar a alg\u00fans que quizais o segundo Exocet si que atinase \u00f3 \u00abbranco grande\u00bb os radares.\nAxi\u00f1a varios buques acudiron na axuda do HMS Sheffield. Evacuaron os superviventes e lograron controla-lo incendio. As\u00ed e todo, o buque estaba \u00e1 deriva, xa perdido. Tentaron remolcalo de volta \u00f3 Reino Unido, pero afund\u00eduse de cami\u00f1o.\nA noticia deu a volta \u00f3 mundo. A \"soldadesca terceiromundista\" da que falaba a prensa londiniense -uns con desprezo, outros con m\u00e1goa- remataba de abater o buque m\u00e1is moderno da frota brit\u00e1nica. O fr\u00edo estendeuse agora por Whitehall, pese a que no Hemisferio Norte brillaba a primavera. Foi un sever\u00edsimo golpe \u00f3 prestixio brit\u00e1nico ante as naci\u00f3ns, que reaviventou as celebraci\u00f3ns patri\u00f3ticas na Arxentina, onde Bedacarratz e Maiora foron recibidos coma heroes, e deu un bal\u00f3n de os\u00edxeno \u00e1 Xunta. O \u00abasunto das Malvinas\u00bb converteuse de pronto na \u00abcrise das Malvinas\u00bb. O Exocet f\u00edxose famoso entre o p\u00fablico de t\u00f3dolos pa\u00edses, asistentes por primeira vez a unha guerra aeronaval baseada no emprego de m\u00edsiles. Coa maior discreci\u00f3n posible, o almirante Fieldhouse afastou as s\u00faas unidades da costa tanto como lle foi posible. O cal significaba un grave problema, porque o seu prop\u00f3sito era exactamente o contrario: domina-las augas de arredor das illas Malvinas e a reconquista. Impo\u00f1\u00edase unha aproximaci\u00f3n diferente.\nTambores de guerra nos mares das baleas.\nXa conscientes de que se enfrontaban a un opo\u00f1ente moi perigoso, a partir do d\u00eda 10 numerosos buques de guerra e apoio brit\u00e1nicos sa\u00edron do Reino Unido para reforzaren \u00e1 Forza de Operaci\u00f3ns deste pa\u00eds e axudaren \u00f3 desembarco previsto nas illas Malvinas a finais do mes. Pola s\u00faa banda, Arxentina tivo que se manter xeralmente \u00e1 expectativa, sobre todo tratando de reforza-la gornici\u00f3n no arquip\u00e9lago e garanti-la seguridade das comunicaci\u00f3ns co continente. O d\u00eda 15 houbo que retirar do servizo os avi\u00f3ns de reco\u00f1ecemento Neptune pola s\u00faa antig\u00fcidade e por falta de pezas de reposto, o que deixou \u00e1 naci\u00f3n austral sen \u00abollos\u00bb m\u00e1is al\u00e1 das Malvinas. En xeral, o Reino Unido prepar\u00e1base para a reconquista e Arxentina agardaba a que o tentasen. Suxer\u00edronse varios plans de paz, pero ou un bando ou outro neg\u00e1banse a acepta-los por diversas raz\u00f3ns. Quedou claro que a resoluci\u00f3n do conflito ser\u00eda violenta.\nEste per\u00edodo de preparativos, que se estender\u00eda ata o 21 de maio, estivo salpicado de cautas acci\u00f3ns aeronavais. Trala experiencia do HMS Sheffield, o almirante Fieldhouse non se sent\u00eda tentado a aproxima-los seus buques m\u00e1is valiosos \u00e1s Malvinas; ser\u00e1n as fragatas quen pechen coa perigosa tarefa de permaneceren en augas malvinenses para llas denegar \u00e1 Arxentina na medida do posible e dar apoio \u00f3s avi\u00f3ns que operan na \u00e1rea.\nAcontecen varios incidentes, nos que ambas as partes perden avi\u00f3ns e a Arxentina, alg\u00fans barcos pequenos de transporte, carga e reco\u00f1ecemento. As unidades brit\u00e1nicas incrementan nitidamente o seu nivel de agresividade, chegando a atacar en \u00f3 menos d\u00faas ocasi\u00f3ns as embarcaci\u00f3ns e aeronaves de salvamento arxentinas, en contra dos principios m\u00e1is elementais do Dereito Internacional.\nO d\u00eda 12, avi\u00f3ns A-4 Skyhawk arxentinos tentan destru\u00edr con bombas \u00f3 HMS Glasgow e o HMS Brilliant, que estaban bombardeando Porto Arxentino. O ataque resulta un fracaso, coa perda de 4 avi\u00f3ns (un deles por fogo amigo). A pesar diso, o Glasgow recibe o impacto dunha bomba que non chega a estalar, mais c\u00e1usalle danos como para lle obrigar a volver \u00f3 Reino Unido.\nO 14, unha operaci\u00f3n de comandos SAS en illa Borb\u00f3n (Peeble Island) apoiada polo HMS Hermes, o HMS Broadsword e o HMS Glamorgan obt\u00e9n un resoante \u00e9xito os 11 avi\u00f3ns al\u00ed estacionados. Esta operaci\u00f3n marca o inicio da escalada da actividade militar brit\u00e1nica. Os bombardeos costeiros fanse m\u00e1is intensos. Os arxentinos comprenden que a invasi\u00f3n \u00e9 inminente e prep\u00e1ranse para a defensa.\nUn estra\u00f1o incidente que puxo en evidencia a cooperaci\u00f3n chilena co Reino Unido sa\u00edu \u00e1 luz o d\u00eda 18. \u00d3 amencer, descubr\u00edronse os restos dun helic\u00f3ptero brit\u00e1nico Sea King (ZA-290) abandonado e destru\u00eddo polos seus ocupantes preto de Punta Arenas, Chile. Dende o lado arxentino argumentouse que este helic\u00f3ptero proced\u00eda do pa\u00eds andino, pero na actualidade sabemos que se trataba do comp\u00e1s de apertura da Operaci\u00f3n Mikado. A operaci\u00f3n Mikado era unha acci\u00f3n practicamente suicida, a cargo do escuadr\u00f3n B do SAS, encami\u00f1ada a destru\u00ed-los avi\u00f3ns Super \u00c9tendard e os m\u00edsiles Exocet da 2\u00aa Escuadrilla en R\u00edo Grande. A partir da destruci\u00f3n do HMS Sheffield, localizar e eliminar estes perigos\u00edsimos m\u00edsiles converteuse nunha prioridade tan alta para o Almirantado Brit\u00e1nico que xustificaba calquera clase de sacrificio. Visi\u00f3n que non compart\u00edan os homes que de feito se \u00edan sacrificar, comandos veteranos e valentes pero que comprend\u00edan que se lles estaba mandando \u00e1 morte.\nCon todo, as ordes son as ordes e \u00e1s 00:15 do 18 de maio o tenente Hutchings -asignado \u00f3 HMS Hermes- engalou do HMS Invincible co seu helic\u00f3ptero Sexa King ZA-290 e un grupo de 9 soldados de elite. A s\u00faa misi\u00f3n era inserirse nas proximidades da base de R\u00edo Grande, onde estaban os Super \u00c9tendards cos seus Exocets, para observa-los seus movementos e prepara-la chegada de dous transportes con 50 comandos que destruir\u00edan esta base esencial para a Arxentina. Despois ser\u00edan evacuados ou fuxir\u00edan cara a Chile, onde a ditadura de Augusto Pinochet garantira en segredo apoio para seren evacuados. Xa d\u00edas antes chegara a Chile un certo capit\u00e1n Andrew H. baixo cobertura diplom\u00e1tica, para realizar un reco\u00f1ecemento preliminar. Os seus movementos non foron restrinxidos en ning\u00fan momento. Reagan advertira a Thatcher que unha operaci\u00f3n as\u00ed en territorio continental arxentino poder\u00eda involucrar na guerra a outros pa\u00edses do TIAR, como Per\u00fa e Venezuela, pero evidentemente o goberno brit\u00e1nico optou por ignorar esta consideraci\u00f3n e as obxecci\u00f3ns das s\u00faas propias unidades de comandos.\nTal e como tem\u00edan estes, o ZA-290 foi detectado por radares arxentinos e o tenente Hutchings decidiu cancela-la operaci\u00f3n e dirixirse directamente a Chile. Sen combustible, tomar\u00eda terra na praia de \"Agua Fresca\", xa en territorio chileno. Foi abandonado e destru\u00eddo polos seus ocupantes, pero o certo \u00e9 que estes retornaron \u00f3 Reino Unido por voo regular e sen ning\u00fan problema, o que confirmar\u00eda a implicaci\u00f3n chilena no conflito do lado brit\u00e1nico (oficialmente, \"rend\u00e9ronse \u00e1s autoridades chilenas\", mais en ning\u00fan momento se lles tratou coma prisoneiros de guerra, sen\u00f3n como a combatentes aliados). O xeneral chileno Fernando Matthei confirmou nunha entrevista concedida \u00f3 Centro de Investigaci\u00f3n e documentaci\u00f3n da Universidade Finis Terrae en 1999 que durante toda a guerra existiu unha constante cooperaci\u00f3n \u00f3 m\u00e1is alto nivel co Reino Unido pois \u00abtem\u00edan se-los seguintes\u00bb. Pouco antes, Margaret Thatcher tam\u00e9n o far\u00eda p\u00fablico para defender a Pinochet durante a s\u00faa detenci\u00f3n no Reino Unido. O helic\u00f3ptero de apoio, outro Sea King con matr\u00edcula ZA-292, retornou \u00f3 HMS Invincible. A Operaci\u00f3n Mikado foi cancelada e o Almirantado proseguiu cos seus plans de reconquista baixo a ameaza dos Exocet.\nEn efecto, este mesmo d\u00eda 18 o goberno brit\u00e1nico d\u00e1 \u00f3 almirante Woodward luz verde para un desembarco na costa leste do Estreito de San Carlos, que separa as d\u00faas illas Malvinas maiores. Unha operaci\u00f3n arriscada que obrigar\u00e1 \u00f3s buques a entraren nun estreito arrodeado de montes; o lugar perfecto para sufriren ataques a baixa cota por parte da aviaci\u00f3n arxentina.\nO D\u00eda D: Operaci\u00f3n Sutton.\n\u00d3 anoitecer do 20 de maio de 1982, 12.000 soldados arxentinos ben equipados de material sab\u00edan que o ataque brit\u00e1nico era inminente pois durante os dous d\u00edas anteriores xa vi\u00f1an observando numerosas detecci\u00f3ns no radar e un forte incremento da actividade inimiga. Pola ma\u00f1\u00e1 o Secretario Xeral da ONU Javier P\u00e9rez de Cu\u00e9llar reco\u00f1ece o fracaso das s\u00faas xesti\u00f3ns en favor da paz. Unha proposta peruana \u00e9 tam\u00e9n rexeitada. Segundo o informe do capit\u00e1n Roberto Vila destinado no arquip\u00e9lago:\nEsta importante forza militar posu\u00eda unha debilidade esencial: unha parte significativa estaba composta por infanter\u00eda de recruta obrigatoria, non voluntarios profesionais. Entre eles, incluso, hab\u00eda estudantes disidentes co r\u00e9xime que foron enviados a modo de castigo, e a s\u00faa moral de combate era evidentemente baixa. As comunicaci\u00f3ns navais co continente estaban cortadas, e as a\u00e9reas sufr\u00edan graves alteraci\u00f3ns nas s\u00faas operaci\u00f3ns debido \u00e1 constante presenza de patrullas de cazas inimigos. Non obstante, a Forza A\u00e9rea Arxentina estivo \u00e1 altura das circunstancias e mantivo \u00f3 continxente no arquip\u00e9lago abastecido ata a derradeira noite da guerra, pese a condici\u00f3ns tan adversas.\n\u00d3 redor deles, a pr\u00e1ctica totalidade da Royal Navy: m\u00e1is de 120 buques, 33 deles nav\u00edos de guerra de primeira li\u00f1a, con varios miles de soldados profesionais e de elite prepar\u00e1ndose para o desembarco. Os submarinos brit\u00e1nicos eran xa completamente donos de t\u00f3dalas augas \u00f3 redor das Malvinas, polo que a frota arxentina permaneceu en porto. Malia esta superioridade tecnol\u00f3xica e militar abafadora, a gornici\u00f3n das Malvinas e a Forza A\u00e9rea Arxentina prepar\u00e1ronse para a defensa. Cr\u00edan ter unha oportunidade e, de feito, t\u00ed\u00f1ana.\nDurante a noite do 20 de maio, a operaci\u00f3n Sutton, dirixida polo contraalmirante Woodward e o comodoro Clapp, p\u00faxose en marcha. Dezanove buques da Mari\u00f1a Real (o transatl\u00e1ntico Canberra, os buques de asalto Fearless e Intrepid; os de desembarco Sir Percival, Sir Tristram, Sir Geraint, Sir Galahad e Sir Lancelot; os de apoio lox\u00edstico Europic Ferry, Norland, Fort Austin e Stromness; escoltados polo destrutor Antrim e as fragatas Ardent, Argonaut, Brilliant, Broadsword, Yarmouth e Antelope) despreg\u00e1ronse polo estreito de San Carlos. \u00c1 1:00 do 21 de maio de 1982 os primeiros comandos brit\u00e1nicos chegaban a terra na Ba\u00eda de San Carlos, \u00f3 extremo occidental da illa \"Soledad\" (onde se atopa a capital Puerto Argentino). Sen atoparen resistencia, establecen rapidamente tres cabezas de praia e avanzan cara \u00e1 localidade de San Carlos, onde se producir\u00edan as primeiras liortas. Mentres tanto, diversas unidades aeronavais brit\u00e1nicas realizan ataques de diversi\u00f3n noutros puntos do arquip\u00e9lago, bombardeaban obxectivos seleccionados e inser\u00edan comandos en Darwin e Goose Green.\nA decisi\u00f3n de desembarcar polo estreito de San Carlos foi moi controvertida, sobre todo \u00e1 luz das consecuencias. Por un lado \u00e9 certo que os montes circundantes asemellaban protexer \u00e1s unidades brit\u00e1nicas e po\u00f1elas a cuberto dos radares inimigos. Pero por outra banda, a aviaci\u00f3n arxentina xa demostrara en ocasi\u00f3ns precedentes ser moi capaz de aproveitar esta clase de obst\u00e1culos no seu propio beneficio; ademais, este desembarco afastaba \u00e1s unidades implicadas da forza principal sita \u00f3 leste de \"Isla Soledad\". Un ataque directo sobre Puerto Argentino ou nos seus arredores non ser\u00eda adecuado, pois al\u00ed concentr\u00e1base a maior parte da gornici\u00f3n arxentina, pero moitos historiadores non se explican por que Woodward e Capp elixiron un dos tres peores lugares posibles para comeza-lo ataque. Sexa como for, as\u00ed aconteceu. E pagaron as consecuencias.\nSobre as 9, un Aermacchi MBB 339 arxentino conseguiu empregar por vez primeira as caracter\u00edsticas xeogr\u00e1ficas do Estreito de San Carlos para sobrevoar \u00e1 forza de desembarco brit\u00e1nica sen ser derrubado. Este aparato confirmar\u00eda que se achaban ante o \"d\u00eda D\" das Malvinas, e incluso fixo alg\u00fans disparos cos seus lanzafoguetes Zuni provocando danos menores na fragata \"Argonaut\". Media hora despois, a Forza A\u00e9rea Arxentina quitaba os calzos aos seus avi\u00f3ns para responder cunha serie de ataques de excepcional coraxe que rebautizar\u00edan \u00f3 Estreito de San Carlos como \"a r\u00faa das bomba\". Era o momento que levaban un mes agardando. A s\u00faa oportunidade.\nO D\u00eda D: A canella das bombas ou O Val da Morte.\nSen d\u00fabida, Woodward e Clapp agardaban algunha clase de reacci\u00f3n arxentina. Para o que non estaban preparados, segundo demostraron os acontecementos, foi para as furiosas vagas de ataques a\u00e9reos que lles choveron durante as seguintes cinco horas.\nTras un primeiro ataque sen consecuencias a cargo de dous Dagger segu\u00edronlle cinco minutos despois d\u00faas escuadrillas de tres Dagger cada unha. Cos seus can\u00f3ns e bombas danaron severamente \u00e1 fragata HMS \"Broadsword\" e deixaron f\u00f3ra de servizo (cunha bomba sen estoupar a bordo) \u00f3 destrutor HMS \"Antrim\", perdendo un avi\u00f3n por un m\u00edsil Sea Cat da \"Plymouth\".\nCase canda a cinco A-4B Skyhawk do Grupo 5 de Caza lanz\u00e1ronse sobre a \"Argonaut\", dan\u00e1ndoa gravemente con d\u00faas bombas de media tonelada que non estouparon. Unha hora m\u00e1is tarde dous A-4B intern\u00e1ronse no estreito, bombardeando o numeral por un erro o casco varado do \"R\u00edo Carcara\u00f1\u00e1\" mentres que o l\u00edder atacaba sen consecuencias \u00e1 fragata \"Ardent\". \u00d3 mesmo tempo catro A-4C do Grupo 4 de Caza eran interceptados por unha PAC, que derrubou cos seus Sidewinder a dous deles: ambos os pilotos perderon a vida. Produciuse ent\u00f3n unha tregua que rematou de s\u00fapeto \u00e1s 14:40 hs. Tres Dagger (un cuarto avi\u00f3n fora derrubado por un Sea Harrier pouco antes sen que os seus compa\u00f1eiros o notasen) descubriron \u00e1 \"Ardent\" que navegaba rumbo \u00f3 norte e a acadaron con d\u00faas bombas, unha das cales estourou destru\u00edndo o helic\u00f3ptero Lynx e o lanzador de Sea Cat e matando a catro homes.\nCinco minutos despois outros tres Dagger atacaron con fogo de can\u00f3n \u00e1 fragata \"Brilliant\", producindo alg\u00fans feridos e danos menores: por\u00e9n, pouco despois a seguinte escuadrilla de Dagger foi esnaquizada sobre a Gran Malvina polos Sea Harrier, a\u00ednda que felizmente os tres pilotos puideron se exectar.\nPor fin, \u00e1s 15:10 hs tres A-4Q Skyhawk da 3\u00b0 Escuadrilla da aviaci\u00f3n naval fixeron a s\u00faa aparici\u00f3n e descubriron \u00e1 maltreita \"Ardent\", que tentaba desesperadamente de se reunir \u00f3 groso brit\u00e1nico de forzas. Atac\u00e1rona de inmediato, alcanz\u00e1ndoa con varias bombas de ca\u00edda retardada Snakeye de 227 qg. A formaci\u00f3n arxentina foi axi\u00f1a interceptada por unha PAC, que derrubou a dous avi\u00f3ns e avariou un terceiro de tal forma que o piloto debeu exectarse sobre Porto Stanley ante a imposibilidade de aterrar.\nNo entanto, o devandito ataque asinara a sentenza de morte da \"Ardent\": con 22 mortos e 37 feridos a bordo, os incendios avanzando inexorablemente e a auga de mar penetrando por un gran furado na li\u00f1a de flotaci\u00f3n, s\u00f3 quedaba unha decisi\u00f3n por tomar. A fragata \"Yarmouth\" colocouse xunto \u00e1 \"Ardent\" e procedeu a evacuar os feridos e \u00f3 resto da tripulaci\u00f3n. Despois de arder durante horas, o barco afund\u00eduse \u00e1s d\u00faas da madrugada do d\u00eda seguinte.\nEntrementres, os buques de desembarco dentro da ba\u00eda de San Carlos seguiron levando unidades a terra. Desembarcan os carros de combate de The Blues and the Royals e as catro bater\u00edas de 105\u00a0mm do 29\u00ba Comando e do 4\u00ba Rexemento. Os superviventes da Ardent son transportados \u00f3 transatl\u00e1ntico Canberra. O desembarco foi un \u00e9xito. Pero a un prezo elevad\u00edsimo.\nTerra, auga, aire e lume.\nEn terra, o desembarco de Ba\u00eda San Carlos prosegu\u00eda. Ao longo dos d\u00edas 22 e 23 as tropas inglesas aseguraron numerosos puntos t\u00e1cticos esenciais e acumularon grandes cantidades de armas e subministraci\u00f3ns chegados por v\u00eda mar\u00edtima. A fragata HMS \"Antelope\" substitu\u00edu \u00e1 \"Ardent\". Numerosos buques lox\u00edsticos, entre eles o cargueiro \"MV Atlantic Conveyor\" puxeron proa \u00f3 Estreito de San Carlos para verteren m\u00e1is e m\u00e1is homes e material. O xeneral Julian Thompson \u2014xefe das forzas terrestres brit\u00e1nicas\u2014 estableceu oficialmente o seu cuartel xeral en San Carlos, onde ondea xa a bandeira \"Union Jack\". Pese \u00e1s terribles perdas do d\u00eda 21, o desembarco foi un \u00e9xito. Ningu\u00e9n cre que, con todas estas medidas, a aviaci\u00f3n arxentina apareza de novo no Estreito de San Carlos.\nMalia todo, \u00f3 mediod\u00eda do 23 det\u00e9ctanse avi\u00f3ns arxentinos ao sur do Estreito. Reciben fogo antia\u00e9reo da Antelope e a Broadsword, fac\u00e9ndoos fuxir. Pero os brit\u00e1nicos desco\u00f1ecen que esta pequena incursi\u00f3n forma parte en realidade dunha dobre ondada de 12 Daggers e 6 Skyhawks que non detectaran e cuxa primeira tentativa resultou infrutuosa. A aviaci\u00f3n arxentina regresa.\nDe s\u00fapeto, tres A-4B Skyhawk reaparecen polo norte a gran velocidade e moi baixa altitude. Esta vez, as forzas brit\u00e1nicas reaccionan deseguido producindo unha densa cortina de fogo antia\u00e9reo. O avi\u00f3n l\u00edder \u00e9 alcanzado enseguida, e o seu piloto o capit\u00e1n Carballo consegue desaparecer tralos montes para volver \u00f3 continente. Por\u00e9n, nunha acci\u00f3n suicida os dous aparatos restantes proseguen o ataque mentres os m\u00edsiles e as trazadoras os est\u00e1n a envolver. Arrostran directamente cara a HMS Antelope, que acaba de chegar. O alf\u00e9rez Hugo G\u00f3mez lanza a s\u00faa bomba Mk.17 de 500 qg que atinxe \u00e1 fragata, sen estoupar, e consegue fuxir. O primeiro tenente Luciano Guadagnini lanza \u00e1 s\u00faa vez e inmediatamente \u00e9 atinxido baixo a \u00e1 dereita: o avi\u00f3n de Guadagnini desint\u00e9grase contra o mastro da \"Antelope\" e un intre despois a s\u00faa bomba alcanza o barco sen estourar.\nA \"Antelope\" quedou f\u00f3ra de combate. Con d\u00faas bombas sen estourar a bordo e un incendio controlado, os brit\u00e1nicos deciden evacua-la fragata ag\u00e1s o persoal esencial para desactivaci\u00f3ns e control de danos. Na noite do 23 \u00f3 24, e mentres o persoal de desactivaci\u00f3n tentaba desactivar unha das bombas, esta estala e o incendio alcanza un pa\u00f1ol de Sea Cat: a \"Antelope\" sofre unha terrible explosi\u00f3n. Partida en dous, afundirase na ma\u00f1\u00e1 do 24.\nNon hai tregua. A aviaci\u00f3n arxentina bate unha e outra vez \u00e1s forzas navais de desembarco, pese a que os brit\u00e1nicos os est\u00e1n a agardar e perden cada vez m\u00e1is e m\u00e1is avi\u00f3ns. Non obstante, son acadados os buques de desembarco HMS \"Sir Galahad\" e \"Sir Lancelot\". Os Ataques do d\u00eda 24 c\u00f3branse tres Dagger e un Skyhawk, todos eles abatidos por Sea Harriers sen sufriren ningunha perda propia.\nO d\u00eda 25 \u00e9 a festa nacional arxentina. Todo o mundo, en \u00e1mbolos dous bandos, sabe que haber\u00e1 acci\u00f3n e est\u00e1n en alerta m\u00e1xima. En efecto, dende primeira hora da ma\u00f1\u00e1 comezan os \"raids\" arxentinos so forte presi\u00f3n a\u00e9rea e antia\u00e9rea inimiga. \u00c1s 8:37, o primeiro Skyhawk cae na trampa do destrutor HMS \"Coventry\", da mesma clase que o \"Sheffield\". En torno \u00f3 mediod\u00eda prod\u00facese outro ataque sobre as forzas de desembarco no Estreito de San Carlos: un \"Skyhawk\" \u00e9 derrubado por un m\u00edsil Rapier disparado dende terra e outro cae a mans do \"Coventry\". \u00c9 a segunda vitoria do d\u00eda para este moderno destrutor, pero son xustamente os devanditos \u00e9xitos os que selan o seu destino: a Forza A\u00e9rea Arxentina dec\u00eddese a eliminar \u00e1 \"rtrampa 42/22\" a calquera prezo.\nUn ataque de catro Skyhawks cae \u00e1s 15:20 sobre o destrutor \"Coventry\" e a fragata \"Broadsword\". A \"Broadsword\" \u00e9 severamente danada en popa e o seu helic\u00f3ptero Lynx resulta destru\u00eddo, pero sobrevive. O \"Coventry\", en troques, recibe o impacto directo de tres bombas que matan a 19 homes. Ning\u00fan avi\u00f3n atacante resulta abatido. O destrutor est\u00e1 perdido, ten que ser evacuado de inmediato. En media hora, afunde.\nO Almirantado brit\u00e1nico considera o do \"Sheffield\" un erro t\u00e1ctico puntual, algo que non se repetir\u00eda. Agora, xa son catro os buques de guerra brit\u00e1nicos de primeira li\u00f1a afundidos e outra ducia danados. Non era o previsto en absoluto. Deciden acelera-las operaci\u00f3ns terrestres. \nPor se algo lles faltaba para se convenceren, \u00e1s 16:30 unha ou d\u00faas potentes explosi\u00f3ns sacoden o portacontedores MV \"Atlantic Conveyor\" \u00f3 norte de \"Isla Soledad\", moi preto do portaavi\u00f3ns HMS \"Hermes\". A explosi\u00f3n produce un incendio que ningu\u00e9n consegue controlar. Son os Super \u00c9tendard do 2\u00ba Escuadr\u00f3n Aeronaval. Sen seren detectados e dende unha distancia de 50 km, lanzaron dous Exocets contra os distantes brancos que aparec\u00edan nos seus radares. O \"Atlantic Conveyor\" ten que ser evacuado e arde coma unha tea con dez helic\u00f3pteros e miles de toneladas de material a bordo, ata quedar reducido a un pecio calcinado que apenas se mant\u00e9n a flote. Perd\u00e9ronse dous grandes buques nun s\u00f3 d\u00eda, e outros seis foron danados de distinta consideraci\u00f3n. A cambio, a aviaci\u00f3n arxentina s\u00f3 pagou... \u00a1tres avi\u00f3ns! Xentes de todo o mundo que ollaban a Arxentina con simpat\u00eda pola s\u00faa coraxe pero m\u00e1goa pola s\u00faa inevitable derrota comezan a se preguntar quen est\u00e1 ga\u00f1ando verdadeiramente a guerra. No Reino Unido tam\u00e9n, e t\u00f3dalas olladas dir\u00edxense cara Margaret Thatcher. Algo debe cambiar de inmediato. O \u00abasunti\u00f1o das Malvinas\u00bb estase a transformar nunha derrota maior para a superpotencia e o seu Goberno.\nA Pradeira do Ganso.\nEntre as poucas persoas do bando brit\u00e1nico que non estaban atribuladas polo devir dos acontecementos cont\u00e1banse, curiosamente, o Contraalmirante Woodward e o Xeneral Thompson. \u00c1mbolos dous ti\u00f1an os seus motivos.\nPese \u00e1s severas perdas sufridas, Woodward, como bo mari\u00f1o, co\u00f1ec\u00eda moi ben un principio b\u00e1sico da guerra naval: sen importa-lo espectaculares que sexan os golpes propinados ou recibidos, no mar ga\u00f1a quen permanece. A Mari\u00f1a Arxentina oxid\u00e1base en porto dende o afundimento do Xeneral Belgrano mentres que a Royal Navy, maltreita ou non, permanec\u00eda no mar. O que fixo, unha vez completado o desembarco, foi retrocede-las s\u00faas posici\u00f3ns tanto como puido sen lle denegar apoio \u00e1s unidades presentes en Isla Soledad. Importantes forzas de reserva, como os milleiros de homes a bordo do Queen Elizabeth II, foron derivados \u00e1s illas Xeorxias do Sur. As s\u00faas subministraci\u00f3ns e os seus reforzo, en vez de viaxaren directamente \u00e1s Malvinas, describ\u00edan un semic\u00edrculo que os situaba f\u00f3ra do alcance da aviaci\u00f3n arxentina. Si, a Royal Navy sufrira severas perdas, pero non era a primeira vez que acontec\u00eda na s\u00faa historia nin ser\u00eda a \u00faltima. O feito \u00e9 que continuaba sendo a dona do mar.\nO xeneral Thompson, responsable das forzas terrestres, tam\u00e9n ti\u00f1a os seus propios motivos para non perde-la moral. Ao final as guerras g\u00e1\u00f1anas quen conquistan a terra e, dende o seu punto de vista, o desembarco resultara un \u00e9xito total s\u00f3 escurecido pola destruci\u00f3n dos equipos a bordo do Atlantic Conveyor e o Sir Lancelot. En xeral, t\u00f3dolos seus homes chegaran a terra xunto coa maior parte do material, estaban ben establecidos e protexidos contra ataques a\u00e9reos tanto polos seus propios sistemas antia\u00e9reos como pola patrulla de Harriers e as s\u00faas li\u00f1as lox\u00edsticas, a\u00ednda que ameazadas, segu\u00edan abertas. Fronte a el, 12.000 homes do Ex\u00e9rcito e a Mari\u00f1a arxentinos. Pero 12.000 homes esencialmente illados ag\u00e1s polo par de contedores que os transportes H\u00e9rcules atinaban a transportar cada noite dende o continente.\nO Brigadier Thompson decidiu que era imprescindible pecha-la bolsa na que xac\u00eda o inimigo o antes posible, confin\u00e1ndoo \u00f3s arredores de Puerto Argentino, atrap\u00e1ndoo entre as s\u00faas propias forzas e o mar dominado pola Royal Navy. E \u00f3 mesmo tempo, establecer rapidamente unha cabeza de praia dende o interior na costa leste de Isla Soledad, de tal xeito que a s\u00faa li\u00f1a lox\u00edstica non tivese que penetrar nas perigosas augas do estreito de San Carlos, agora co\u00f1ecido como \"a calella das bombas\". Deste xeito, as subministraci\u00f3ns e os reforzos poder\u00edanlle chegar directamente dende o oc\u00e9ano, o \"seu\" oc\u00e9ano.\nO primeiro punto de ataque resultaba, pois, evidente; e xa durante as primeiras inserci\u00f3ns tiv\u00e9rono en conta. O lugar ser\u00eda Goose Green (Pradeira do Ganso). Se as forzas do Batall\u00f3n de Paracaidstas 2 (2 PARA) inseridas en Darwin consegu\u00edan tomar esta posici\u00f3n (e de paso, o seu aer\u00f3dromo) as forzas arxentinas ficar\u00edan arrodeadas na metade norte de Isla Soledad, \u00e1 outra banda das monta\u00f1as, e el ter\u00eda acceso a un corredor costeiro cara \u00f3 oc\u00e9ano. A primeira batalla terrestre da guerra das Malvinas s\u00f3 pod\u00eda acontecer, pois, na Pradeira do Ganso.\nPouco despois da medianoite do 28 de maio de 1982 o 2 PARA partiu do lado occidental do extremo norte do istmo que divide Isla Soledad en dous. As compa\u00f1\u00edas B e D penetraron no istmo, mentres que a A se situou \u00f3 leste. A compa\u00f1\u00eda A comezar\u00eda o ataque dende al\u00ed, tomando Burntside House sen atopar presenza arxentina. \u00c1s 03:30, as compa\u00f1\u00edas B e D dirix\u00edronse \u00e1 posici\u00f3n Outeiro Boca (Boca Hill). De pronto, recibiron mestas rachas de fogo inimigo. A batalla de Goose Green comezara.\nNamentres, a compa\u00f1\u00eda A do maior Dair Farrar-Hockley seguiu o seu cami\u00f1o cara \u00f3 sur para se atopar cunha secci\u00f3n do Rexemento de Infanter\u00eda 25 na outeiro Darwin. A loita subseguinte, os arxentinos detiveron o avance da compa\u00f1\u00eda A pese a sufrir severas perdas que inclu\u00edron \u00f3 seu comandante, o tenente Roberto Est\u00e9vez. O ataque brit\u00e1nico fora detido.\nO soldado conscripto Sergio Rodr\u00edguez do Rexemento 25 (tipo Ranger) foi ferido nese combate disparando as \u00faltimas bandas da s\u00faa metralladora MAG. Nunha edici\u00f3n especial do diario Tempo Arxentino (Maio de 1983, p\u00e1x. 10) relata as\u00ed a morte do tenente Est\u00e9vez:"}
{"id": "36013", "revid": "98629", "url": "https://gl.wikipedia.org/wiki?curid=36013", "title": "Astronom\u00eda isl\u00e1mica medieval", "text": "O mundo isl\u00e1mico reavivar\u00e1 o saber, case esquecido durante s\u00e9culos. Durante a \u00e9poca semib\u00e1rbara que atravesou Europa, a vida intelectual floreceu nos pa\u00edses do islam. As actividades astron\u00f3micas interesaban tanto a matem\u00e1ticos como a viaxeiros, \u00f3s homes de relixi\u00f3n e \u00e1s clases baixas. Os observatorios p\u00fablicos e privados aparecen por t\u00f3dalas partes. A astrolox\u00eda non era considerada anticient\u00edfica, e os soberanos ti\u00f1an astr\u00f3logos persoais que indicaban as condici\u00f3ns propicias para a fundaci\u00f3n das cidades e o ataque dos ex\u00e9rcitos.\nPola s\u00faa relaci\u00f3n coa relixi\u00f3n e o dereito isl\u00e1mico, especialmente c\u00f3s rezos de diario e as referencias do Cor\u00e1n en moitos dos seus vers\u00edculos ao Sol, \u00e1 L\u00faa e \u00e1s estrelas, dende o comezo os musulm\u00e1ns preocup\u00e1ronse da astronom\u00eda. Fixeron investigaci\u00f3ns que superaron \u00e1s dos gregos cl\u00e1sicos.\nBaseadas nas observaci\u00f3ns babil\u00f3nicas, compuxeron as chamadas t\u00e1boas astron\u00f3micas, nas que se relacionaban t\u00f3dalas posici\u00f3ns e movementos dos corpos celestes. Estas observaci\u00f3ns, foron a base, empregando tam\u00e9n fontes iranianas, hind\u00fas e gregas, do novo c\u00e1lculo dos movementos celestes que levou pouco a pouco a unha astronom\u00eda matem\u00e1tica moi evolucionada como a que practicaron Albiruni e a escola de Maraga en Persia con Nasir Aldintur\u00ed. Al\u00ed e despois con Lurunbeg fix\u00e9ronse novos c\u00e1lculos que levaron \u00e1 primeira e m\u00e1is importante cr\u00edtica da astronom\u00eda de Tolomeo na Idade Media e \u00e1 achamento de novos modelos de movementos para Mercurio e a L\u00faa.\nEn Espa\u00f1a xurdiron tam\u00e9n novas cr\u00edticas \u00e1 astronom\u00eda tolemaica aparecendo novos modelos matem\u00e1tica e astronomicamente tan importantes como os da escola de Maraga que se mantiveron durante dous ou tres s\u00e9culos polos astr\u00f3nomos isl\u00e1micos de Siria e Samarcanda en Asia Central.\nOs primeiros califas de Bagdad puxeron \u00e1 fronte da s\u00faa Casa da Sabedor\u00eda a un astr\u00f3nomo: Yaya Belmansum, que concentra ao seu redor \u00f3s m\u00e1is destacados cient\u00edficos da \u00e9poca, po\u00f1endo \u00e1 s\u00faa disposici\u00f3n unha excelente biblioteca e medios materiais abundantes. Entre eles:\nNos s\u00e9culos seguintes, o predominio cultural \u00e1rabe florece no seu territorio m\u00e1is occidental: Espa\u00f1a.\nAlzarcal\u00ed, co\u00f1ecido polos latinos coma Azarquiel, era toledano e al\u00ed serviu e traballou pouco antes de que a secular capital de tantos gobernos caese nas mans do rei cristi\u00e1n Afonso VI de Castela e Le\u00f3n. A s\u00faa perda supuxo o espertar para os confiados pr\u00edncipes musulm\u00e1ns.\nCon todo, para o occidente europeo a toma de Toledo foi o principio do despertar cultural. Xunto \u00e1 Sicilia normando-\u00e1rabe, Toledo foi a m\u00e1is importante porta de entrada da cultura \u00e1rabe en Europa. Pasou a ser de custodia cristi\u00e1 trala s\u00faa afortunada conquista por Afonso VI con t\u00f3dolos seus focos culturais intactos: eruditos, artistas e bibliotecas. Era tam\u00e9n Toledo emporio da erudici\u00f3n xud\u00eda. Sen os hebreos Toledo non chegar\u00eda a desempe\u00f1a-lo seu papel de mediador cultural. Eles traducir\u00edan do \u00e1rabe ao romance e despois o estudoso cristi\u00e1n fac\u00eda a s\u00faa traduci\u00f3n ao lat\u00edn.\nA partir dese intre as posibilidades de Toledo atraen a eruditos de t\u00f3dolos pa\u00edses cristi\u00e1n-romanos na procura de desco\u00f1ecidos tesouros de sabedor\u00eda.\nTodo este gran movemento de traduci\u00f3ns foi promovido e protexido polo rei Afonso X o Sabio, que tenta facer da s\u00faa corte un centro das ciencias e artes similar \u00e1s dos pr\u00edncipes \u00e1rabes. Presta fundamental atenci\u00f3n \u00e1s ciencias cosmol\u00f3xicas, pero tam\u00e9n se ocupa do xadrez, a historia, a relixi\u00f3n e manda que se traduza ao castel\u00e1n, non \u00f3 lat\u00edn, buscando cultivar ao pobo.\nNo campo concreto da astronom\u00eda, as s\u00faas t\u00e1boas afonsinas perviven en Europa ata o s\u00e9culo XVII.\nTense dito que a ciencia \u00e1rabe foi unha imitaci\u00f3n da do Imperio Bizantino ou do mundo cl\u00e1sico. D\u00edxose tam\u00e9n que a ciencia \u00e1rabe-espa\u00f1ola foi imitaci\u00f3n da ciencia \u00e1rabe-oriental. Hoxe p\u00f3dese demostrar que non \u00e9 certo en absoluto. Espa\u00f1a na \u00e9poca do dominio musulm\u00e1n tivo grandes matem\u00e1ticos, grandes astr\u00f3nomos e grandes qu\u00edmicos.\nAs achegas astron\u00f3micas \u00e1rabes chegan con claridade ata finais do s. XV. Foron cinco s\u00e9culos nos que o islam creou e transmitiu ciencia aos deprimidos estados europeos medievais. Os seus astrolabios, cadrantes, di\u00f3ptricos e comp\u00e1s est\u00e1n nos estantes dos nosos museos. Pero o que \u00e9 a\u00ednda m\u00e1is importante, os principais astr\u00f3nomos e matem\u00e1ticos que inauguran a nova \u00e9poca das ciencias: Cop\u00e9rnico, Tycho Brahe, Johannes Kepler, Galileo e Newton beberon nas fontes de Alfargan\u00ed, Alzarcal\u00ed, e Albatani."}
{"id": "36014", "revid": "4459", "url": "https://gl.wikipedia.org/wiki?curid=36014", "title": "Stalin", "text": ""}
{"id": "36016", "revid": "98629", "url": "https://gl.wikipedia.org/wiki?curid=36016", "title": "Black metal", "text": "O black metal \u00e9 un x\u00e9nero musical que parte do heavy metal e ten as s\u00faas orixes en Inglaterra a mediados dos oitenta, mais o seu desenvolvemento l\u00e9vase a cabo a principios dos noventa en Noruega. Con caracter\u00edsticas musicais tales como o minimalismo instrumental, voces guturais rachadas, bater\u00edas aceleradas e guitarras agudas.\nNos seus comezos era un sin\u00f3nimo de \"Satanic metal\", o black metal \u00e9 co\u00f1ecido a mi\u00fado con hostilidade dende a cultura xeral, debido \u00e1s acci\u00f3ns e \u00e1s ideolox\u00edas asociadas con el. Moitos artistas expresan extremos anti-cristi\u00e1ns e visi\u00f3ns misantr\u00f3picas, defendendo varias formas de Satanismo ou paganismo \u00e9tnico.\nCaracter\u00edsticas.\nO black metal caracter\u00edzase basicamente pola utilizaci\u00f3n de voces guturais rachadas (mellor co\u00f1ecidas como shrieks), guitarras agudas, ritmo de bater\u00eda acelerado (ritmo relampo ou \"blast beats\") e minimalismo instrumental.\nAs\u00ed a todo, \u00f3 longo da d\u00e9cada dos noventa foron xurdindo novos subx\u00e9neros a partir de modificaci\u00f3ns nos ritmos, agregados de coros as\u00ed como tam\u00e9n outros instrumentos (teclados na maior\u00eda dos casos) e a introduci\u00f3n de caracter\u00edsticas propias doutros x\u00e9neros musicais.\nHistoria.\nO black metal tivo as s\u00faas orixes en Gran Breta\u00f1a, cando un grupo de Newcastle chamado Venom lanzou ao mercado no ano 1981 o seu primeiro disco de estudo titulado \"Welcome To Hell\", o cal incorporaba as devanditas voces guturais (shrieks), minimalismo instrumental e unha gravaci\u00f3n moi precaria ademais dun contido l\u00edrico de car\u00e1cter antirrelixioso, concretamente, anticristi\u00e1n. Foi en 1982 cando o seguinte traballo discogr\u00e1fico viu a luz: \"Black metal\", cuxo nome bautizou a un novo x\u00e9nero musical. No entanto, estas pezas musicais imitaban m\u00e1is ao thrash metal, o heavy metal da nova onda brit\u00e1nica (NWOBHM) e o punk que ao que hoxe co\u00f1ecemos como black metal.\nEn 1984, os su\u00edzos de Hellhammer gravan un EP de nome \"Apocalyptic Raids\" fusionando varios x\u00e9neros coma o speed metal, o death metal e o doom metal e algunhas pinceladas de black metal. O grupo sep\u00e1rase, Thomas Gabriel Fischer (mellor co\u00f1ecido como Tom G. Warrior e \"Satanic Slaughter\") e Martin Ain (\"Slayed Necros\") forman Celtic Frost. Podemos ter en conta tam\u00e9n grupos brasileiros coma Sarcofago, os cales fac\u00edan unha mestura de thrash metal con ritmos veloces e l\u00edricas non moi diferentes das tradicionais do black metal, e as bandas alem\u00e1s de thrash metal Destruction e Sodom debido \u00f3s seus toques black.\nOs suecos Bathory, liderados por Ace B\u00f6rje Forsberg (Quorthon), practicaban unha m\u00fasica moi parecida \u00e1 de Venom. Logo dos discos \"Bathory\" (1984) e \"The Return...\" (1985), chegou no ano 1987 o principal disparador deste novo x\u00e9nero: \"Under The Sign Of The Black Mark\" e, con todo isto, quedou formada a base para a escena do black metal noruegu\u00e9s (\"true norwegian black metal\") co\u00f1ecida por varios casos de asasinatos e a queima de vinte e d\u00faas igrexas.\nA comezos dos noventa, grupos musicais de Noruega coma Mayhem, Burzum, Darkthrone e Immortal, entre outros, colleron os conceptos de minimalismo instrumental, voces guturais, guitarras agudas e ritmos acelerados de bater\u00eda (ritmo relampo ou \"blast beats\") e convert\u00e9ronos no cami\u00f1o \u00e1 seguir. \u00c9 aqu\u00ed cando podemos comezar a falar do black metal como x\u00e9nero musical.\nEn 1993 o \"Inner Circle\" dis\u00f3lvese tras ser \u00d8ystein Aarseth (Euronymous), ex-guitarrista e l\u00edder de Mayhem e creador do c\u00edrculo, asasinado con vinte e tres pu\u00f1aladas o 10 de agosto polo \u00fanico membro de Burzum, Varg Vikerness (co\u00f1ecido coma Count Grishnackh), quen ingresou no c\u00e1rcere cunha pena de vinte e tres anos. Rumore\u00e1base que o acto foi polo liderado daquela organizaci\u00f3n cuxos fins eran acabar co cristianismo en Noruega e volver \u00e1s antigas crenzas e pr\u00e1cticas pag\u00e1s, e ter control sobre as bandas de black metal xurdidas en Noruega para decidir se eran aut\u00e9nticas e merec\u00edan pertencer \u00f3 x\u00e9nero.\nSnorre Ruch (tam\u00e9n co\u00f1ecido como Blackthorn), ex-guitarrista de Mayhem, foi condenado a oito anos de prisi\u00f3n por complicidade no dito asasinato. Non pasou moito tempo antes de que a polic\u00eda soubese das pr\u00e1cticas desta organizaci\u00f3n.\nOutro dos asasinatos destacados \u00e9 o dun homosexual cuxa autor\u00eda se lle atrib\u00fae \u00e1 Bard Eithun (Faust), ex-bater\u00eda de Emperor, e da cal non se soubo nada at\u00e9 dous anos despois. Jon N\u00f6dtveidt, ex-cantante e guitarrista da formaci\u00f3n sueca Dissection, foi acusado de complicidade. En 1992, ambos foron penados con catorce anos de c\u00e1rcere, e o primeiro tam\u00e9n foi xulgado por incendio voluntario e roubo.\nTomas Thormods\u00e6ter Haugen (Samoth), guitarrista de Emperor, foi condenado a dous anos de c\u00e1rcere por complicidade nos incendios xunto a Varg Vikerness.\nDebido a todo o acontecido, os outros membros do c\u00edrculo deciden afastarse e o \"Inner Circle\" desaparece.\nNo ano 2004, Jon N\u00f6dtveidt finalizou a s\u00faa cadea e regresou \u00f3 grupo musical. As\u00ed a todo, est\u00edmase que arredor do catorce ou dezaseis de agosto do 2006, \u00f3s seus trinta e un anos, suicidouse dispar\u00e1ndose. A polic\u00eda sueca atopou o seu cad\u00e1ver no seu apartamento; as raz\u00f3ns deste acontecemento son desco\u00f1ecidas.\nDesenvolvemento posterior.\nBandas como Emperor, Ancient e Satyricon, chamadas de \"segunda xeraci\u00f3n\", empezaron a inclu\u00edr novos elementos e, as\u00ed, foron xurdindo novos subx\u00e9neros e estilos dentro do black metal.\nFoi Emperor quen engadiu teclados \u00f3 seu black metal e deu lugar o chamado melodic black metal ou symphonic black metal. Grupos como Dimmu Borgir, The Covenant (tiveron que cambiar o seu nome a The Kovenant debido a asuntos legais cunha banda sueca de ebm que tam\u00e9n se chamaba as\u00ed), Cradle Of Filth e Anorexia Nervosa son ou foron (no caso de Cradle Of Filth) algunhas das bandas pertencentes a este novo subx\u00e9nero.\nBathory foi outra das bandas que introduciu novos elementos \u00e1 s\u00faa m\u00fasica para dar paso \u00e1 aparici\u00f3n de novos subx\u00e9neros. O viking metal, seguido por grupos coma Ancient Rites, Borknagar, Ensiferum, Enslaved, Falkenbach, Mithotyn, Moonsorrow, Mythos Nord, Thyrfing e Vintersorg.\nTam\u00e9n se adoptaron instrumentos da m\u00fasica folk. \u00c9 as\u00ed como naceu unha fusi\u00f3n entre o black metal e dita m\u00fasica, a cal se chamou folk metal. Ancient Rites, Borknagar, Ensiferum, Falkenbach, Mithotyn, Moonsorrow, Vintersorg, e Moonspell no seus inicios cando a\u00ednda se chamaba Morbid God, son alg\u00fans dos seus grupos.\nOutros apart\u00e1ronse en novos estilos base\u00e1ndose nas l\u00edricas, da man de temas de \u00e1mbito pol\u00edtico (como o black metal nacionalsocialista, de ideas pro-nazis, con iconas coma Burzum ou Nokturnal Mortum) ou relixioso (como o unblack metal, que defende as posturas cristi\u00e1s fronte \u00e1s anticristi\u00e1s tradicionais do black metal, con bandas como Crimson Moonlight e Elgibbor).\nBandas.\nPre-Black metal.\nSon as bandas que foron piares do black metal pero que xamais tocaron m\u00fasica dese x\u00e9nero. Sat\u00e1nicos na maior\u00eda, todos eles tocaron o x\u00e9nero Thrash (pre-black), Bathory \u00e9 o \u00fanico que chegou m\u00e1is lonxe facendo Death Metal en dous \u00e1lbums e Viking Metal na maior\u00eda da discograf\u00eda que ten.\nBlack metal noruegu\u00e9s.\nSon as principais bandas do movemento verdadeiro de black metal, todas elas de Noruega, e \u00e9 al\u00ed onde aconteceron moitos dos feitos hist\u00f3ricos deste x\u00e9nero.\nBlack metal nacionalsocialista.\n\u00c9 un subx\u00e9nero do black metal, caracterizado fundamentalmente pola s\u00faa tem\u00e1tica letr\u00edstica e pola s\u00faa est\u00e9tica pol\u00edtica, m\u00e1is concretamente, por estar en relaci\u00f3n directa ou indirecta co movemento nacionalsocialista. Alg\u00fans dos grupos deste estilo son:\nMelodic black metal.\n\u00c9 outro subx\u00e9nero do black metal, t\u00e9cnico e mel\u00f3dico como o propio nome di, toca ritmos lentos e outros acelerados, pero sempre cun ritmo moi baixo en comparaci\u00f3n con outros x\u00e9neros do black. Ademais diso, \u00fasase tam\u00e9n moito teclado.\nBlack death metal.\nMestura dous dos x\u00e9neros do metal, o thrash metal e o black metal, e comezou a mediados da d\u00e9cada de 1980 e caracter\u00edzase por empregar guitarras moi distorsionadas, berros, bater\u00edas agresivas, cambios de tempo e progresi\u00f3n crom\u00e1tica de acordes.\nA letra dos temas do Black metal poden tratar temas de pel\u00edculas \"slasher\", relixi\u00f3n (\u00e1s veces satanismo), ocultismo, horror Lovecraftiano, natureza, misticismo, mitolox\u00eda, filosof\u00eda, ciencia ficci\u00f3n, e pol\u00edtica, e poden describir actos extremos, inclu\u00edndo mutilaci\u00f3n, disecci\u00f3n, tortura, violaci\u00f3n, canibalismo, e necrofilia. Alg\u00fans grupos deste estilo son\nBlack metal galego.\nEn Galicia tam\u00e9n hai alg\u00fans grupos que se encadran dentro deste x\u00e9nero como poden ser:"}
{"id": "36018", "revid": "111586", "url": "https://gl.wikipedia.org/wiki?curid=36018", "title": "Le Voyage dans la Lune", "text": "Le Voyage dans la Lune \u00e9 unha pel\u00edcula muda francesa de ficci\u00f3n cient\u00edfica en branco e negro de 1902. Bas\u00e9ase libremente en d\u00faas novelas populares do seu tempo: \"Da terra \u00e1 l\u00faa\" de Jules Verne e \"Os primeiros homes na l\u00faa\" de H. G. Wells. Foi escrita e dirixida por Georges M\u00e9li\u00e8s, con axuda do seu irm\u00e1n Gaston. A s\u00faa metraxe \u00e9 de 14 minutos en 16 fotogramas por segundo.\nReco\u00f1\u00e9cese como unha das primeiras pel\u00edculas do x\u00e9nero de ficci\u00f3n cient\u00edfica, e pola s\u00faa animaci\u00f3n innovadora."}
{"id": "36020", "revid": "1131", "url": "https://gl.wikipedia.org/wiki?curid=36020", "title": "Aelita", "text": "Aelita, en ruso, \u0410\u044d\u043b\u0438\u0442\u0430, \u00e9 un filme mudo dirixido por Y\u00e1kov Protazanov nos estudios Mezhrabpom-Rus e estreado en 1924. Bas\u00e9ase na novela do mesmo nome escrita por Aleksei Nikolaevich Tolstoi.\nA historia trata sobre un rapaz, Losi, que viaxa ao planeta Marte para dirixir un levantamento popular contra o rei, co apoio da ra\u00ed\u00f1a Aelita que se namorou del despois de velo por un telescopio.\nSinopse.\nAelita, a ra\u00ed\u00f1a de Marte, farta de vivir sometida \u00f3 seu desp\u00f3tico pai, lanza unha chamada de socorro \u00e1 Terra. Tras descifrar a mensaxe, o enxe\u00f1eiro da Estaci\u00f3n de Radio de Moscova, xunto co revolucionario Gusev, emprende unha viaxe a Marte na nave que constru\u00edu. Os dous axudan a Aelita a derrocar o tirano, mais a continuaci\u00f3n, tam\u00e9n ela implanta un r\u00e9xime totalitario."}
{"id": "36021", "revid": "23204", "url": "https://gl.wikipedia.org/wiki?curid=36021", "title": "Metropolis", "text": "Metropolis \u00e9 un filme mudo de ciencia ficci\u00f3n de Fritz Lang, rodada en Alema\u00f1a en 1927. Est\u00e1 considerada como a m\u00e1is sobranceira representante do expresionismo no eido cinematogr\u00e1fico. Producido nos Babelsberg Studios por UFA, tr\u00e1tase dunha longametraxe de ciencia ficci\u00f3n cuxa trama desenv\u00f3lvese nunha distop\u00eda urbana futurista. \u00c9 considerado o pioneiro dos filmes de ciencia ficci\u00f3n, sendo a primeira longametraxe deste x\u00e9nero. Ademais, \u00e9 un dos m\u00e1ximos expo\u00f1entes do expresionismo alem\u00e1n nas artes cinematogr\u00e1ficas.\nO gui\u00f3n foi escrito por Fritz Lang e a s\u00faa muller Thea von Harbou, inspir\u00e1ndose nunha novela de 1926 da propia Von Harbou. Protagoniz\u00e1rono Brigitte Helm, Gustav Fr\u00f6hlich, Alfred Abel e Rudolf Klein-Rogge.\n\"Metropolis\" \u00e9 un d\u03bfs poucos filmes considerados Memoria do Mundo pola Unesco (outros son os filmes documentais dos irm\u00e1ns Lumi\u00e8re, \"Los olvidados\", dirixida por Luis Bu\u00f1uel de 1950 e \"The Wizard of Oz\" de Victor Fleming de 1939). Foi o primeiro en posu\u00edr esta categor\u00eda, amparado na v\u00edvida encarnaci\u00f3n de toda a sociedade, e na profundidade do seu contido humano e social.\nFeito en Alema\u00f1a durante a Rep\u00fablica de Weimar, \"Metropolis\" segue os intentos de Freder, o fillo do gobernante da cidade, e Maria, cuxo pasado non \u00e9 explicado no filme, por superar o abismo que os separa nunha sociedade clasista. \"Metropolis\" foi rodada en 1925, e tivo un custo aproximado de 5 mill\u00f3ns de Reichsmarks. As\u00ed, foi o filme m\u00e1is caro daquela \u00e9poca.\nSinopse.\nNunha megal\u00f3pole do ano 2026, os obreiros viven reclu\u00eddos nun gueto subterr\u00e1neo, onde se atopa o coraz\u00f3n industrial da cidade e do que non poden sa\u00edr. Pero, incitados por un robot, reb\u00e9lanse contra a clase intelectual que ten o poder e ameazan con destru\u00edr a cidade exterior. Freder (Gustav Fr\u00f6hlich), o fillo do soberano de Metropolis, e Mar\u00eda, unha rapaza de orixe humilde, intentar\u00e1n evitar a destruci\u00f3n apelando \u00f3s sentimentos e \u00f3 amor."}
{"id": "36022", "revid": "23204", "url": "https://gl.wikipedia.org/wiki?curid=36022", "title": "Frau im Mond", "text": "Frau im Mond, literalmente en galego \"A muller na l\u00faa\", \u00e9 unha pel\u00edcula dirixida en 1929 en Alema\u00f1a polo director de cine austr\u00edaco Fritz Lang."}
{"id": "36023", "revid": "23204", "url": "https://gl.wikipedia.org/wiki?curid=36023", "title": "Frankenstein (filme de 1931)", "text": "Frankenstein \u00e9 un filme estadounidense de 1931 dirixido por James Whale e producido por Carl Laemmle Jr. que se basea na novela \"Frankenstein ou o moderno Prometeo\" de Mary Shelley. \"Frankenstein\" protagonizouno Colin Clive no papel de Henry Frankenstein, un cient\u00edfico obsesionado que desenterra cad\u00e1veres co seu axudante para crear un ser vivo a partir de partes do corpo. A criatura resultante, co\u00f1ecida como monstro de Frankenstein, \u00e9 interpretada por Boris Karloff."}
{"id": "36028", "revid": "995", "url": "https://gl.wikipedia.org/wiki?curid=36028", "title": "Pactos de M\u00fanic", "text": ""}
{"id": "36029", "revid": "995", "url": "https://gl.wikipedia.org/wiki?curid=36029", "title": "Acordos de M\u00fanic", "text": ""}
{"id": "36032", "revid": "995", "url": "https://gl.wikipedia.org/wiki?curid=36032", "title": "Acordos de Munich", "text": ""}
{"id": "36033", "revid": "995", "url": "https://gl.wikipedia.org/wiki?curid=36033", "title": "Acordos de Munique", "text": ""}
{"id": "36034", "revid": "4459", "url": "https://gl.wikipedia.org/wiki?curid=36034", "title": "Xos\u00e9 Stalin", "text": ""}
{"id": "36043", "revid": "89787", "url": "https://gl.wikipedia.org/wiki?curid=36043", "title": "Hilario Camacho", "text": "Hilario Camacho, nado en Chamber\u00ed (Madrid) o 8 de xu\u00f1o de 1948 e morto na mesma cidade o 16 de agosto de 2006, foi un cantante e compositor espa\u00f1ol.\nTraxectoria.\nCantautor todo terreo, Hilario Camacho comezou publicando pouco antes da morte do xeneral Franco e moveuse durante toda a s\u00faa carreira f\u00f3ra dos circu\u00edtos tradicionais.\nDurante o tempo que botou na universidade (de 1965 a 1968) iniciou unha traxectoria semiprofesional durante a que, a canda outros compa\u00f1eiros, adaptaba poemas de autores como Antonio Machado, Federico Garc\u00eda Lorca ou Miguel Hern\u00e1ndez.\nFoi co\u00f1ecido fundamentalmente por unha canci\u00f3n, \"Tristeza de amor\", que foi empregada como peza de abertura dunha serie de televisi\u00f3n hom\u00f3nima. Entre os seus traballos para a pequena pantalla tam\u00e9n destaca a canci\u00f3n \"David\", da serie de animaci\u00f3n \"David el Gnomo\". Tam\u00e9n traballou como m\u00fasico para montaxes de teatro de pequenas compa\u00f1\u00edas de teatro independente e alternativo, as\u00ed coma para o filme \"Lola\".\nAdemais, compuxo para artistas como Joaqu\u00edn Sabina, Mar\u00eda del Mar Bonet, C\u00f3mplices, Moncho Alpuente, Pedro Ruy Blas, Luz Casal ou Martirio.\nEn setembro de 1993 actuou en Ourense, durante o encontro de cantautores do Xacobeo."}
{"id": "36049", "revid": "23204", "url": "https://gl.wikipedia.org/wiki?curid=36049", "title": "Os Tonechos", "text": "Os Tonechos foi un d\u00fao humor\u00edstico formado polos actores galegos Roberto Vilar (\"Tonecho\") e V\u00edctor F\u00e1bregas (\"Tucho\").\nTraxectoria.\nRoberto Vilar, V\u00edctor F\u00e1bregas e o guionista e escritor Xavier Manteiga coincidiron no programa de televisi\u00f3n \"Con perd\u00f3n\", que realizaba bromas a cidad\u00e1ns an\u00f3nimos mediante o sistema de c\u00e1mara oculta. Este programa emit\u00edase na TVG, e foi nesa cadea, pero con intervenci\u00f3ns en \"Luar\" a partir de 2002, un programa de variedades onde realizaban pequenos sketches c\u00f3micos. Despois dunha longa traxectoria nesta emisi\u00f3n de variedades, dedic\u00e1ronse a facer especiais para logo teren un programa de seu, \"O show dos Tonechos\" (cuxo episodio piloto se estreou o 18 de abril do 2005).\nO seu humor bas\u00e9ase na retranca e no surrealismo. Algunhas das s\u00faas expresi\u00f3ns m\u00e1is co\u00f1ecidas son: \"Papa macho, pasa de todo t\u00edo\", \"B\u00e1ilanme as perni\u00f1as\" (Tucho) e \"Eu nac\u00edn no Congho Belga\", \"Est\u00e1 posto con malicia\", \"Jam\u00e1s, jam\u00e1s, jam\u00e1s\" ou \"no peque\u00f1o ghran show y no lo quieren y no lo quieren y no lo quieren y no hay manera y al carallo\" (Tonecho). Tam\u00e9n son constantes as referencias \u00e1 cultura popular e \u00e1 actualidade social.\nNa ficci\u00f3n do show dos Tonechos, Tonecho e Tucho son pai e fillo, a nai ch\u00e1mase Maribel (interpretada por Mariana Carballal) e a avoa Amadora (por Dorotea B\u00e1rcena).\nEn xaneiro de 2009 anunciaron a s\u00faa separaci\u00f3n temporal como d\u00fao c\u00f3mico.\nO 23 de setembro do 2022 fixeron a s\u00faa \u00faltima actuaci\u00f3n con motivo do 30 aniversario do Luar da TVG."}
{"id": "36054", "revid": "27155", "url": "https://gl.wikipedia.org/wiki?curid=36054", "title": "Funxicida", "text": "Un funxicida \u00e9 un produto aplicado no control de pragas producidas por fungos parasitos. Os funxicidas son compostos qu\u00edmicos empregados para previr os graves danos que os fungos ocasionan en colleitas e nos xard\u00edns. Os funxicidas tam\u00e9n se empregan para loitar contra as infecci\u00f3ns causadas por fungos.\nOs funxicidas poden actuar por contacto ou de xeito sist\u00e9mico. Un funxicida de contacto pulver\u00edzase sobre a superficie da planta e mata os fungos \u00f3 po\u00f1erse en contacto con eles. Un funxicida sist\u00e9mico \u00e9 absorbido pola planta e distribu\u00eddo polo sistema vascular da mesma, deste xeito chega \u00f3s fungos \u00f3s que mata.\nOs funxicidas poden ser prexudiciais para a sa\u00fade humana cando se entra en contacto con eles de xeito directo, pero tam\u00e9n indirectamente cando se consomen produtos procedentes de colleitas tratadas cos mesmos. Poden producir irritaci\u00f3n, dores de cabeza, diarrea, ocasionar danos en distintos \u00f3rganos e enfermidades relacionadas co sistema nervioso.\nExiste o perigo de que contaminen ecosistemas e augas. Pequenas doses de funxicidas poden ser acumuladas e chegar a ser t\u00f3xicas."}
{"id": "36055", "revid": "865", "url": "https://gl.wikipedia.org/wiki?curid=36055", "title": "Failure", "text": "Failure \u00e9 unha influente banda de rock alternativo estadounidense dos anos 90, formada en 1990 polo guitarrista e vocalista Ken Andrews, o baixista Greg Edwards e o bater\u00eda Kellii Scott. O grupo estivo activo ata o ano 1997 e editou tres \u00e1lbums de estudio. Failure foi comparado a outras bandas alternativas da \u00e9poca coma Nirvana, Soundgarden ou Bush, pero dist\u00ednguese destas pola s\u00faa meticulosa atenci\u00f3n \u00e1s texturas sonoras e ao uso creativo dos efectos de guitarra e procesadores de sinal.\nHistoria.\nFailure estivo formada por Ken Andrews (voz, guitarra) e Greg Edwards (baixo, guitarra). Os dous comezaron a gravar catro canci\u00f3ns \"demo\" e comezaron a facer concertos pola zona dos \u00c1nxeles co bater\u00eda Robert Gauss. Asinaron un contrato co selo Slash Records, un selo independente distribu\u00eddo por Warner, e lanzaron o \u00e1lbum \"Comfort\" en 1992, que fora gravado con Steve Albini. Ese mesmo ano realizaron a s\u00faa primeira xira con Tool.\nA banda volveu ao estudio en 1993, novamente con Albini, asumindo Andrews e Edwards tam\u00e9n labores de produci\u00f3n. No medio das sesi\u00f3ns de gravaci\u00f3n Robert Gauss deixou o grupo, e Edwards gravou as bater\u00edas nalgunhas canci\u00f3ns ata que atoparon a Kellii Scott. En 1994 editaron \"Magnified\" e repetiron xira con Tool. Durante a xira o guitarrista Adam Jones tocaba coa banda o tema de \"Comfort\" \"Macaque\".\nAnsiosos por aproveitar o pulo que lles deu o relativo \u00e9xito de \"Magnified\", Andrews, Edwards e Scott comezaron a gravar novamente en 1995, desta vez nunha casa alugada pertencente a Lita Ford nos outeiros f\u00f3ra dos \u00c1nxeles. Con Andrews encarg\u00e1ndose da parte t\u00e9cnica, a situaci\u00f3n permit\u00edulle \u00e1 banda tomarse moito m\u00e1is tempo na gravaci\u00f3n do que tiveran anteriormente. Cando as gravaci\u00f3ns chegaban ao seu fin, recibiron a noticia de que o seu contrato de distribuci\u00f3n con Warner rematara e non foi renovado.\nDende ent\u00f3n Failure foi marxinada, e mentres os donos de Slash intentaban negociar un novo contrato de distribuci\u00f3n, os membros da banda mantiv\u00e9ronse ocupados con outros proxectos: Andrews e Edwards, xunto con alg\u00fans amigos, gravaron un \u00e1lbum de versi\u00f3ns baixo o nome Replicants; Andrews produciu \u00e1lbums para Blinker the Star e Molly McGuire; e Scott fixo alg\u00fan traballo como m\u00fasico de sesi\u00f3n. A banda confiaba en que Warner finalmente editase o traballo, e na primavera de 1996 o selo accedeu e finalmente \"Fantastic Planet\" ser\u00eda publicado en agosto.\nO guitarrista Troy Van Leeuwen, amigo e vello compa\u00f1eiro de Scott, uniuse a Failure cando foi editado o \u00e1lbum. O seu primeiro sinxelo, \"Stuck on You\", converteuse nun pequeno \"hit\" nas radios alternativas e conseguiu algunha rotaci\u00f3n na MTV, a\u00ednda que non tivo \u00e9xito nas listas. A canci\u00f3n chegou ao n\u00famero 31 na lista \"Billboard Mainstream Rock\" e ao 23 na \"Modern Rock\". Outros temas, como \"Saturday Saviour\" e \"Pitiful\", puideron escoitarse nalgunhas radios, pero non se fixeron m\u00e1is videoclips e, debido ao estado de desorde no seu selo nese momento, fix\u00e9ronse moi poucos esforzos na s\u00faa promoci\u00f3n.\nEn 1997, os seus amigos da banda de rock industrial God Lives Underwater convid\u00e1ronos a colaborar cun tema nun \u00e1lbum tributo a Depeche Mode; Failure versionou o \"hit\" de 1990 \"Enjoy the Silence\", o seu sinxelo m\u00e1is co\u00f1ecido e vendido. Ese ver\u00e1n Failure uniuse \u00e1 xira Lollapalooza, convert\u00e9ndose na s\u00faa derradeira xira. Inicialmente tocaron no escenario secundario, pero foron promocionados ao principal para encher o oco doutro grupo que abandonara a xira.\nO 19 de novembro de 1997 Failure anunciou oficialmente a s\u00faa disoluci\u00f3n, citando diferenzas persoais. No ano 2004, a pesar de que a banda levaba inactiva varios anos, Andrews e Edwards colaboraron xuntos nun CD/DVD titulado \"Golden\", que recompilaba demos, descartes, imaxes de xira, os v\u00eddeos da banda, e outras rarezas do per\u00edodo de actividade de Failure. Outro recompilatorio p\u00f3stumo, \"Essentials\", foi lanzado no 2006. Conti\u00f1a dous CDs, un primeiro cunha escolma de temas dos seus tres \u00e1lbums de estudio, e un segundo coas catro canci\u00f3ns dos seus sinxelos pre-Slash e as demos completas para \"Magnified\".\nReuni\u00f3n.\nNunha entrevista concedida \u00e1 revista \"Spin\" en novembro do 2013, Ken Andrews anunciou que a banda se reunir\u00eda para un concerto nos \u00c1nxeles en febreiro de 2014. Failure realizou, coa s\u00faa formaci\u00f3n cl\u00e1sica composta por Greg Edwards, Ken Andrews e Kellii Scott, o seu primeiro concerto dende 1997 no El Rey Theatre o d\u00eda 13 de febreiro de 2014. Posteriormente anunciouse que a banda ser\u00eda a abreconcertos de Tool na s\u00faa segunte xira.\nTras a primeira parte da xira, que comezou en marzo e rematou con concertos o 10 e 11 de maio no The Greek Theater dos \u00c1nxeles, Failure iniciou unha xira propia de 18 concertos entre os meses de maio e xu\u00f1o chamada \"Tree of Stars\". Un EP exclusivo da xira, titulado \"Tree of Stars\", estivo dispo\u00f1ible durante a mesma. O EP cont\u00e9n 4 canci\u00f3ns ao vivo e o seu primeiro novo tema dende \"Fantastic Planet\", titulado \"Come Crashing\". O 14 de maio Failure publicou o tema no seu Bandcamp seguido por \"The Focus\" o 14 de xullo de 2014. Failure comezou a traballar no seu cuarto \u00e1lbum a finais dese mesmo ano.\nO 30 de marzo de 2015 Failure anunciou o seu cuarto \u00e1lbum de, \"The Heart Is a Monster,\" formado por 18 temas e publicado o 30 de xu\u00f1o a trav\u00e9s de INgrooves. Ese anuncio coincidiu co lanzamento do novo sinxelo \"Hot Traveler\", tema que a banda estreara no SXSW anteriormente ese mes. Troy Van Leeuwen non foi citado para regresar ao grupo pero colaborou coa guitarra en varias canci\u00f3ns do disco\u00a0e participar\u00eda na s\u00faa xira de outubro de 2015.\nEn 2016 Failure anunciou unha xira en outubro onde tocar\u00eda completamente \"Fantastic Planet\" para celebrar o 20 aniversario do \u00e1lbum. O d\u00eda de acci\u00f3n de grazas de 2016, Failure anunciou que publicar\u00edan \"Fantastic Planet Live\", usando temas gravados durante a xira de aniversario. O \u00e1lbum ao vivo ser\u00eda editado o 1 de outubro de 2016. O 8 de decembro de 2017, os \u00e1lbums de Failure con Slash Records foron adquiridos por PIAS Recordings, como parte da venda de cat\u00e1logos de artistas de Warner Music Group a selos independentes.\nPresente.\nO 14 de marzo de 2018 Failure anunciou unha serie de catro EPs, sendo o primeiro deles, \"In The Future\", publicado o d\u00eda 30 dese mesmo mes. Os tres restantes ser\u00edan lanzados ao longo dese ano e finalmente os catro ser\u00edan editados como un \u00e1lbum de estudio completo o 16 de novembro de 2016."}
{"id": "36056", "revid": "98629", "url": "https://gl.wikipedia.org/wiki?curid=36056", "title": "Jesse Hughes", "text": "Jesse \"The Devil\" Hughes, nado o 24 de setembro de 1972, \u00e9 un m\u00fasico estadounidense de Greenville, Carolina do Sur. Hughes e o l\u00edder da banda de California, Eagles of Death Metal."}
{"id": "36061", "revid": "22570", "url": "https://gl.wikipedia.org/wiki?curid=36061", "title": "Lori Barbero", "text": "Lori Barbero, nada en Minneapolis (Minnesota) o 27 de novembro de 1961, \u00e9 unha m\u00fasica estadounidense. Foi a bater\u00eda da banda de riot grrrl Babes in Toyland. Tocou tam\u00e9n nas bandas Eggtwist e Koalas.\nFoi tam\u00e9n unha das propietarias do agora desaparecido selo de Minneapolis Spanish Fly Records, que contaba con bandas como Smut, Dumpster Juice, Milk, REO Speedealer, Sleep Capsule e Likehell.\nLori aparece no documental \"\", que se centra na xira europea de finais de 1991 de Nirvana e Sonic Youth, e no que tam\u00e9n aparece Babes in Toyland interpretando o tema \"Dust Cake Boy\".\nNa actualidade traballa no Hole in the Wall en Austin (Texas) como camareira de c\u00f3cteles."}
{"id": "36062", "revid": "22570", "url": "https://gl.wikipedia.org/wiki?curid=36062", "title": "Dan Peters", "text": "Dan Peters, nado o 18 de agosto de 1967 \u00e9 o bater\u00eda da banda de grunge estadounidense Mudhoney.\nUniuse a Bundle of Hiss cando s\u00f3 ti\u00f1a quince anos. Tocou tam\u00e9n a bater\u00eda con Nirvana, aparecendo no sinxelo \"Sliver\". Peters s\u00f3 fixo unha actuaci\u00f3n en directo con Nirvana, foi o 22 de setembro de 1990 no Motorsports Int Garage, en Seattle. Peters continuou tocando en Mudhoney, mentres que en Nirvana foi substitu\u00eddo por Dave Grohl. Tam\u00e9n tocou a bater\u00eda na banda Screaming Trees entre 1990 a 1991."}
{"id": "36064", "revid": "22570", "url": "https://gl.wikipedia.org/wiki?curid=36064", "title": "Steve Turner", "text": "Steve Turner, nado o 28 de marzo de 1965, \u00e9 un guitarrista estadounidense, co\u00f1ecido polo seu traballo coa banda de grunge Mudhoney.\nTraxectoria.\nA primeira banda de Turner cham\u00e1base The Ducky Boys. A formaci\u00f3n inclu\u00eda ao futuro membro de Pearl Jam Stone Gossard. The Ducky Boys separouse ao redor de 1983 e Turner uniuse a Mark Arm en Mr. Epp and the Calculations, que Arm describ\u00eda como \"a peor banda do mundo\". O grupo fixo o seu \u00faltimo concerto con Turner en 1984. Turner tocou tam\u00e9n en Green River onde novamente estaba con Arm e Gossard, e tam\u00e9n contaba con Jeff Ament no baixo. Turner deixou a banda en 1994 citando diferenzas con Ament. Arm e Turner formar\u00edan Mudhoney o d\u00eda de ano novo de 1988. O baixista dos Melvins Matt Lukin e o bater\u00eda Dan Peters completar\u00edan a banda. Con Mudhoney, Turner gravou todos os seus \u00e1lbums, dende \"Superfuzz Bigmuff\" en 1988 ata \"The Lucky Ones\" no ano 2008. Turner tam\u00e9n apareceu en proxectos paralelos coma The Thrown Ups, Monkeywrench, The Fall Outs e tivo un propio no que fixo gravaci\u00f3ns en solitario de estilo folk."}
{"id": "36066", "revid": "56817", "url": "https://gl.wikipedia.org/wiki?curid=36066", "title": "In Your Honor", "text": "In Your Honor \u00e9 o quinto \u00e1lbum da banda de rock alternativo Foo Fighters, foi internacionalmente editado o 13 de xu\u00f1o de 2005, e un d\u00eda despois nos Estados Unidos. Tr\u00e1tase dun \u00e1lbum dobre, estando o segundo disco composto por canci\u00f3ns ac\u00fasticas."}
{"id": "36068", "revid": "56817", "url": "https://gl.wikipedia.org/wiki?curid=36068", "title": "The Colour &amp; the Shape", "text": "The Colour and the Shape \u00e9 o segundo \u00e1lbum da banda de rock alternativo Foo Fighters. Foi editado o 20 de maio de 1997 a trav\u00e9s da Roswell/Capitol Records. O \u00e1lbum acadou o n\u00famero tres no Reino Unido e o dez nos Estados Unidos, sendo o disco da banda m\u00e1is vendido nese pa\u00eds, cuns dous mill\u00f3ns de copias.\nO \u00e1lbum foi a estrea de Foo Fighters como banda, xa que o seu l\u00edder Dave Grohl gravara todo no seu primeiro traballo, \"Foo Fighters\", a excepci\u00f3n dunha parte de guitarra feita por Greg Dulli, membro dos Afghan Whigs."}
{"id": "36070", "revid": "56817", "url": "https://gl.wikipedia.org/wiki?curid=36070", "title": "There Is Nothing Left to Lose", "text": "There Is Nothing Left to Lose \u00e9 o terceiro \u00e1lbum da banda de rock alternativo estadounidense Foo Fighters. Foi editado o 2 de novembro de 1999 polo selo RCA Records.\nListaxe de canci\u00f3ns.\nTodos os temas compostos por Dave Grohl, Nate Mendel e Taylor Hawkins."}
{"id": "36074", "revid": "1093", "url": "https://gl.wikipedia.org/wiki?curid=36074", "title": "Lingua holandesa", "text": ""}
{"id": "36075", "revid": "127505", "url": "https://gl.wikipedia.org/wiki?curid=36075", "title": "Rhythm and blues", "text": "O rhythm and blues (R&amp;B ou RnB) \u00e9 un termo musical introducido en Estados Unidos en 1949 por Jerry Wexler da revista \"Billboard\", e foi designado como unha mestura de jazz, gospel e blues. Substitu\u00edu ao termo co\u00f1ecido como \"m\u00fasica negra\", considerado ofensivo, as\u00ed como \u00e1 categor\u00eda de Billboard \"Harlem Hit Parade\" en xu\u00f1o de 1949, e principalmente era usado para identificar o estilo musical que m\u00e1is tarde evoluir\u00eda no rock and roll."}
{"id": "36076", "revid": "23204", "url": "https://gl.wikipedia.org/wiki?curid=36076", "title": "Afric\u00e1n", "text": ""}
{"id": "36077", "revid": "1093", "url": "https://gl.wikipedia.org/wiki?curid=36077", "title": "Neerland\u00e9s", "text": ""}
{"id": "36080", "revid": "5863", "url": "https://gl.wikipedia.org/wiki?curid=36080", "title": "Luis Eduardo Aute", "text": "Luis Eduardo Aute Guti\u00e9rrez, nado en Manila o 13 de setembro de 1943 e finado en Madrid o 4 de abril de 2020, foi un m\u00fasico, director de cinema, pintor e poeta a\u00ednda que a s\u00faa sona foi principalmente como cantautor. Amais das s\u00faas actividades propiamente profesionais, falaba as linguas espa\u00f1ola, inglesa, catal\u00e1, francesa, italiana e tagala.\nTraxectoria.\nPrimeiros anos en Filipinas.\nLuis Eduardo Aute naceu en Manila en 1943. Seu pai, Gumersindo Aute Junquera, nado en Barcelona, era de orixe andaluza que con 18 anos se trasladou \u00e1 capital filipina para traballar na compa\u00f1\u00eda Tabacos de Filipinas. Al\u00ed co\u00f1eceu a Amparo Guti\u00e9rrez-R\u00e9pide Carpi, filipina da burgues\u00eda de orixe espa\u00f1ola, filla de valenciana e santanderino, coa que casou.\nCanda neno, estudou nun colexio de La Salle, onde aprendeu ingl\u00e9s, pois nesa lingua impart\u00edanse as clases. Ao mesmo tempo, na casa aprendeu espa\u00f1ol e catal\u00e1n e na r\u00faa, o tagalo.\nDende moi novo, amosou unha grande habelencia como debuxante e pintor e, tam\u00e9n, gozaba co cinema, sobre todo despois de que seus pais lle regalasen unha c\u00e1mara de oito mil\u00edmetros coa que tivo as primeiras experiencias na realizaci\u00f3n de pel\u00edculas cos seus amigos.\nAos oito anos viaxou por primeira vez a Espa\u00f1a. En Madrid, cantou por vez primeira en p\u00fablico, acompa\u00f1ando a orquestra do Hotel Avenida, coa que interpretou a canci\u00f3n \"Las hojas muertas\". Ti\u00f1a nove anos cando viu, tam\u00e9n, por primeira vez \"A lei do silencio\", pel\u00edcula que o marcou de xeito importante e que o levou a escribir os seus primeiros poemas, en ingl\u00e9s. Tam\u00e9n tivo unha grande influencia nesa \u00e9poca a pel\u00edcula \"Niagara\", onde descubriu a sensualidade e erotismo de Marilyn Monroe.\nRetorno da familia a Espa\u00f1a.\nEn 1954 a familia, previa estancia en Barcelona, estableceuse definitivamente en Madrid, onde Lu\u00eds Eduardo estudou no colexio Nosa Se\u00f1ora das Marabillas, tam\u00e9n pertencente \u00e1 orde de La Salle. Tres anos m\u00e1is tarde, ao cumprir os quince, e tras regalarlle o seu pai unha guitarra, actuou na festa de fin de curso do colexio formando un tr\u00edo con outros dous amigos. Neses mesmos anos, moi influ\u00eddo polo expresionismo alem\u00e1n, comezou a pintar sen descanso, obtendo unha medalla de prata no II Certame Xuvenil de Arte.\nEn 1960, tivo lugar a s\u00faa primeira exposici\u00f3n individual de pintura na Galer\u00eda Alc\u00f3n de Madrid, con bastante \u00e9xito. Ese mesmo ano naceu o seu irm\u00e1n Jos\u00e9 Ram\u00f3n. No curso preuniversitario formou parte de varios grupos, como Los Sonor, do que xurdir\u00edan Los Bravos e no que tocaba a guitarra ac\u00fastica; Los Tigres, no que cantaba en ingl\u00e9s canci\u00f3ns de Elvis Presley, e, de acordo con Jos\u00e9 Ram\u00f3n Pardo, Los Pekenikes. Con todo, o cine e a pintura, do mesmo xeito que a escritura, seguiron sendo as s\u00faas grandes paix\u00f3ns. Cos Sonor chegar\u00eda a interpretar d\u00faas canci\u00f3ns no programa de televisi\u00f3n \"Salto a la fama\", a\u00ednda que Aute abandonou o grupo para se centrar nos seus estudos.\nEn 1961, escribiu o seu primeiro gui\u00f3n de cine e presentou unha curtametraxe de vinte minutos ao concurso da revista \"Primer Plano\". Tam\u00e9n escribiu L\"os \u00faltimos estertores\", unha especie de libro con textos, poemas e gui\u00f3ns que mandou encadernar. Seus pais separ\u00e1ronse e, pouco despois, realizou outra curtametraxe, \"Senses\", que foi rexeitado por inmoral. En 1962, realizou a s\u00faa segunda exposici\u00f3n individual de pintura, na galer\u00eda Quijote, e co\u00f1eceu a Marichu Rosado con quen casou en 1968.\nEn 1963, comezou a estudar arquitectura t\u00e9cnica na Escola de Aparejadores, a\u00ednda que s\u00f3 d\u00faas semanas m\u00e1is tarde abandonar\u00eda a universidade para se trasladar a Par\u00eds, onde viviu toda a efervescencia cultural da \u00e9poca e descubriu a m\u00fasica de Jacques Brel e Georges Brassens, leu a Paul \u00c9luard e a Nietzsche (\"M\u00e1is al\u00f3 do ben e do mal\") e viu pel\u00edculas prohibidas en Espa\u00f1a, como Lolita de Stanley Kubrick. Durante os seguintes anos, regresou varias veces \u00e1 capital francesa e comezou a vivir dos seus cadros, realizando algunhas exposici\u00f3ns f\u00f3ra de Espa\u00f1a e tendo un marchante estadounidense, Gregg Ju\u00e1rez, que vend\u00eda os seus cadros en Estados Unidos. Tam\u00e9n conseguiu empezar a traballar no mundo do cine, destacando a s\u00faa participaci\u00f3n na pel\u00edcula Cleopatra, de Joseph L. Mankiewicz, como int\u00e9rprete de ingl\u00e9s, franc\u00e9s e espa\u00f1ol e segundo axudante de direcci\u00f3n da segunda unidade, que se encargaba de filmar as secuencias rodadas en Espa\u00f1a. En Madrid, traballou como meritorio de direcci\u00f3n en \"La vida es magn\u00edfica\", unha pel\u00edcula de Maurice Ronet, e en \"Chaud, chaud, les visons\", de Marcel Oph\u00fcls.\nPrimeiras composici\u00f3ns e \u00e9xito internacional.\nEn 1965, Lu\u00eds Eduardo Aute comezou o servizo militar en Tremp (Lleida). O seu capit\u00e1n, afeccionado ao debuxo, permit\u00edalle ter tempo para terminar os cadros dunha exposici\u00f3n que se \u00eda a realizar en California. Ao conclu\u00edr o servizo militar en maio do ano seguinte volveu a Madrid e viaxou a S\u00e3o Paulo para participar na Bienal de pintura con tres cadros de gran formato. No Brasil descubriu a m\u00fasica de Bob Dylan e Joan B\u00e1ez e ao regresar, animado por Massiel, a quen co\u00f1ecera durante unha viaxe a Madrid, e baixo o influxo de Dylan, escribiu cinco canci\u00f3ns: \"Don Ram\u00f3n\", \"Made in Spain\", \"Rojo sobre negro\", \"Aleluya #1\" e \"Rosas en el mar\". Nun principio, ofreceullas todas a Massiel, a\u00ednda que finalmente esta s\u00f3 chegou a gravar a \u00faltima, convert\u00e9ndoa nun \u00e9xito rotundo. A canci\u00f3n a\u00ednda que aparentaba ser unha canci\u00f3n rom\u00e1ntica, Aute afirmara que, en realidade era unha homenaxe \u00e1 Revoluci\u00f3n Cubana.\nCon todo, un antigo compa\u00f1eiro dos Sonor, Manuel Escobar, escolleu d\u00faas das outras canci\u00f3ns para inclu\u00edlas no disco que estaba a gravar e, mentres as ensaiaba nun estudo con Aute \u00e1 guitarra, o produtor e compositor Juan Carlos Calder\u00f3n, ao escoitalas, prop\u00faxolle a Aute que as gravase el mesmo, a\u00ednda que este, pese ao desexo tam\u00e9n de Ele Ju\u00e1rez, director art\u00edstico de RCA, rexeitou a idea, pois quer\u00eda seguir centr\u00e1ndose na pintura e no cine. En 1967, Massiel incl\u00fae por fin nun novo disco \"Rosas en el mar\" e \"Hasta ma\u00f1ana\", outra composici\u00f3n de Aute. Mentres tanto, a compa\u00f1\u00eda RCA insiste a Aute para que sexa el mesmo quen grave os seus temas e este por fin acepta, editando un disco sinxelo con \"Made in Spain\" e \"Don Ram\u00f3n\".\nA versi\u00f3n de \"Rosas en el mar\" de Massiel foi un grande \u00e9xito, polo que RCA decide publicar \"Aleluia #1\", interpretada por Aute, mentres Zafiro publicouna interpretada por Massiel. O tema foi un rotundo \u00e9xito a nivel internacional, realiz\u00e1ndose diversas versi\u00f3ns en Checoslovaquia, Francia, Italia, Brasil, Xap\u00f3n, Venezuela e Hispanoam\u00e9rica. Nos Estados Unidos, Ed Ames fixo unha versi\u00f3n chamada \"Who will Answer\", adaptada por Sheila Davis que chegou ao posto n\u00famero sete da lista Billboard. Aute contou anos despois unha curiosa an\u00e9cdota que escoitara, segundo a cal Paul McCartney, ao escoitar esta versi\u00f3n en ingl\u00e9s do Aleluya, decidiu contestala co tema \"Let it be\", dos Beatles. Nesta \u00e9poca, Aute co\u00f1eceu a Joan Manuel Serrat.\nPrimeiro disco e retirada.\nPese ao \u00e9xito colleitado, Aute seguiu a se considerar principalmente pintor e pensaba nesta incursi\u00f3n no mundo da m\u00fasica como algo temporal. No entanto, entre 1967 e 1968 publicou varios temas soltos \"Los burgueses\", \"Mi tierra, Mi gente\", \"Ni\u00f1o de nada\", \"Slowly\", \"Clamo al firmamento\" e \"Tiempo de amores\") e o seu primeiro \u00e1lbum, \"Di\u00e1logos de Rodrigo e Ximena\", composto principalmente por esas canci\u00f3ns xa publicadas en disco sinxelo ou interpretadas por outros, como \"Rosas en el mar\" ou \"Aleluya #1\", e outras de car\u00e1cter sat\u00edrico. O disco inclu\u00edu no seu interior a reproduci\u00f3n dunha das s\u00faas pinturas e unha definici\u00f3n do que para el era unha canci\u00f3n. Tam\u00e9n realizou a s\u00faa cuarta exposici\u00f3n de pintura. Ese mesmo ano co\u00f1eceu \u00e1 cantante Mari Trini, que interpretou d\u00faas das s\u00faas canci\u00f3ns:\"El alma no vender\u00e9\" e \"No s\u00e9 qu\u00e9 pasar\u00e1\", a primeira canci\u00f3n que escribira Aute.\nO 21 de marzo de 1968, casou coa s\u00faa noiva Maritchu e en maio decidiu abandonar o mundo da m\u00fasica, que o dececpcionara, gravando seis meses despois, a modo de testamento musical, o disco \"24 canciones breves\", unha especie de cr\u00f3nica pol\u00edtica e social da Espa\u00f1a daqueles anos.\nAfastado do negocio da m\u00fasica, en 1968 publicou en \"Nova Dimensi\u00f3n\", unha revista de ciencia ficci\u00f3n, dous relatos curtos, \"Los fugitivos\" e \"P.A.P.\" En 1969 coescribiu, baixo o pseud\u00f3nimo de Lu\u00eds Junquera, o gui\u00f3n de \"Cibeles\", que dirixiu Jos\u00e9 S\u00e1mano e foi premio \u00e1 mellor curta experimental no Festival de Cine de San Sebasti\u00e1n. Ese mesmo ano realizou varias pel\u00edculas promocionales de diversos m\u00fasicos encargadas por RCA para ser emitidas por televisi\u00f3n e co\u00f1eceu \u00e1 cantante Rosa Le\u00f3n.\nD\u00e9cada de 1970: retorno ao mundo da m\u00fasica.\nEn 1970, publicou en \"Poes\u00eda 70\", un poema que foi a causa do peche da revista, na que compartira p\u00e1xinas cos tam\u00e9n cantantes Joaqu\u00edn Sabina e Carlos Cano. Tam\u00e9n comezou a escribir os primeiros poemas do libro \"La matem\u00e1tica del espejo\", algo f\u00fanebres debido \u00e1 morte do seu sogro e dunha t\u00eda da s\u00faa muller. Escribiu e dirixiu \"Minutos despues\", curtametraxe en 16 mil\u00edmetros seleccionada para participar no \"II Festival de Cine de Autor\" de Benalm\u00e1dena. Ese mesmo ano naceu o seu fillo Pablo Antonio. Tam\u00e9n compuxo, en colaboraci\u00f3n con Jes\u00fas Mun\u00e1rriz, d\u00faas canci\u00f3ns para a obra de teatro \"Casta\u00f1uela 70\".\nEn 1971, escribiu e dirixiu unha nova curta, \"Chapuza 1\", coa s\u00faa obra pict\u00f3rica como protagonista, e realizou os paneles para a obra Marat-Sade, de Peter Brooks, e os carteis para os ciclos sobre Godard, Luis Bu\u00f1uel e o Novo Cinema Brasileiro do Cine California de Madrid.\nEn 1972, RCA publicou o recompilatorio \"\u00c1lbum\" (1966-67), con temas xa publicados, e ao ano seguinte Rosa Le\u00f3n publicou o seu primeiro disco, no que se inclu\u00edron sete canci\u00f3ns de Aute, como \"Las cuatro y diez\", \"De alguna manera\" ou \"La secretaria ideal.\"\nAnte o \u00e9xito obtido, e coa promesa de liberdade absoluta por parte da compa\u00f1\u00eda discogr\u00e1fica e do produtor e escritor Jos\u00e9 Manuel Caballero Bonald (inclu\u00edndo a non obrigaci\u00f3n de aparecer en televisi\u00f3n nin de dar recitales en p\u00fablico), Aute volveu ao mundo da m\u00fasica como int\u00e9rprete e ese mesmo ano de 1973 gravou \"Rito\" para Ariola, que sa\u00edu ao ano seguinte e que constitu\u00edu o primeiro dos discos da trilox\u00eda \"Canciones de amor y de muerte\". A \u00faltima canci\u00f3n do \u00e1lbum era o tema \"Autotango del Cantautor\", unha autocr\u00edtica cara ao mundo dos cantautores. Este mesmo ano, compuxo as canci\u00f3ns para \"Historia de un pechicidio o la venganza de don Lauro\", de Lauro Olmo. En 1974 escribiu a banda sonora de \"Los viajes escolares\", de Jaime Ch\u00e1varri.\nEn 1975, editouse \"Espuma\", co subt\u00edtulo \u00abCanci\u00f3ns er\u00f3ticas\u00bb e cuxa contraportada inclu\u00eda senllas citas de Paul \u00c9luard e Vicente Aleixandre. Deste traballo, que tivo un considerable \u00e9xito, tirouse o sinxelo \"Anda\", unha das s\u00faas canci\u00f3ns m\u00e1is co\u00f1ecidas. Este mesmo ano publicou o libro \"La matem\u00e1tica del espejo\" e escribiu as bandas sonoras de \"Emilia, parada y fonda\", de Angelino Fons, e tam\u00e9n para Televisi\u00f3n Espa\u00f1ola, a adaptaci\u00f3n da obra de Cela, \"Viaje a la Alcarria\", dirixida por Antonio Gim\u00e9nez Rico. Tam\u00e9n rodou \"A flor de piel\", a s\u00faa derradeira curtametraxe, a cor e en 35\u00a0mm, protagonizada por Ana Bel\u00e9n e Jaime Ch\u00e1varri. Nestes anos tam\u00e9n dese\u00f1ou cartafoles de discos para RCA, EMI, Movieplay e Nevada e realizou retratos de encarga. A s\u00faa primeira actuaci\u00f3n en p\u00fablico en solitario produciuse o 20 de decembro deste ano, xunto a Amancio Prada, Rosa Le\u00f3n, a s\u00faa irm\u00e1 Julia Le\u00f3n, V\u00edctor Manuel e Lu\u00eds Pastor, no IX Festival de Villancicos Nuevos de Pamplona, onde interpretou o villancico \"Ni\u00f1o de nada\".\nA seguir, comezou a gravar os temas do seu seguinte disco, \"Sarc\u00f3fago\", no que musicou alg\u00fans poemas de \"La matem\u00e1tica del espejo\". O tema deste novo traballo foi a morte polo que, ao non ser un tema comercial, viuse obrigado pola compa\u00f1\u00eda de discos a gravar \"Babel\", un traballo m\u00e1is comercial que, finalmente, sa\u00edu en 1976, mentres que \"Sarc\u00f3fago\" f\u00edxoo en 1977. \"Babel\" era unha especie de divertimento sat\u00edrico e ir\u00f3nico sobre a sociedade da \u00e9poca, con cr\u00edticas ao f\u00fatbol, a base estadounidense de Torrej\u00f3n, o consumismo, etc\u00e9tera, mentres que \"Sarc\u00f3fago\" foi un traballo moito m\u00e1is persoal e \u00edntimo, o \u00faltimo da trilox\u00eda \"Canciones de amor y muerte\", tras \"Rito\" e \"Espuma\". Tam\u00e9n en 1976 escribiu para televisi\u00f3n a m\u00fasica de \"La se\u00f1ora Garc\u00eda se confiesa\", de Adolfo Marsillach, e \"La viuda andaluza\", de Francesc Betriu. Ese mesmo ano, dirixiu a pel\u00edcula \"Minutos despu\u00e9s\", producida por Carlos Vasallo.\nEn 1977, escribiu as bandas sonoras das pel\u00edculas \"In memoriam\", de Enrique Bras\u00f3, \"Esposa y amante\", de Angelino Fons, \"Mi hija Hildegart\", de Fernando Fern\u00e1n G\u00f3mez e \"Arriba Haza\u00f1a\", de Jos\u00e9 Mar\u00eda Guti\u00e9rrez. Tam\u00e9n escribiu unha canci\u00f3n para \"El arquitecto y el emperador de Asiria\", de Fernando Arrabal. Este mesmo ano comezou a escribir as canci\u00f3ns do seu disco \"Albanta\" e varios poemas para o que foi o seu novo libro \"La liturgia del desorden\".Tam\u00e9n apareceu o disco humor\u00edstico \"Forgesound\", gravado o ano anterior en compa\u00f1\u00eda de Jes\u00fas Mun\u00e1rriz e inspirado polo humorista gr\u00e1fico Antonio Fraguas de Pablo, co\u00f1ecido como Forges, e no que tam\u00e9n participaron Rosa Le\u00f3n e a s\u00faa irm\u00e1 Julia, Teddy Bautista e Fernando Garc\u00eda Morcillo.\nEn febreiro de 1978, actuou en Albacete acompa\u00f1ado \u00e1 guitarra por Jos Martin nunha festa organizada polo sindicato CNT e na que tam\u00e9n participaron Chicho S\u00e1nchez Ferlosio, Jes\u00fas Mun\u00e1rriz e Moncho Alpuente. Ante o \u00e9xito obtido, \u00e1 semana seguinte actuou en Cuenca e seguiron as actuaci\u00f3ns noutros lugares, inclu\u00edndo o Colexio Maior San Juan Evangelista de Madrid, e despois do ver\u00e1n comezou a ser acompa\u00f1ado polo seu inseparable guitarrista, Lu\u00eds Mendo. De seguido, gravou \"Albanta\", nome inventado polo seu fillo Pablo para se referir a un pa\u00eds imaxinario e ideal. O disco supuxo un xiro na s\u00faa carreira, xa que os arranxos estiveron dirixidos \u00e1 interpretaci\u00f3n en directo e foi o que tivo os sons m\u00e1is rockeros de toda a s\u00faa discograf\u00eda, froito da direcci\u00f3n musical e \u00e1 produci\u00f3n de Teddy Bautista. No disco, inclu\u00eduse o tema \"Al alba;\" probablemente o m\u00e1is famoso e significativo de toda a carreira de Aute, dedicado \u00e1s v\u00edtimas dos \u00faltimos fusilamientos do franquismo pero que no entanto conseguiu burlar a censura da \u00e9poca. Tam\u00e9n inclu\u00eda \"A por el mar,\" que tam\u00e9n se converteu noutro dos himnos da \u00e9poca. O disco foi o primeiro da trilox\u00eda denominada \"Canciones de amor e de vida\".\nNo mes de xullo, foi invitado polo goberno cubano a participar no Festival Mundial da Mocidade da Habana, onde cantou con Pablo Milan\u00e9s, Silvio Rodr\u00edguez e Amaury P\u00e9rez, membros da Nova Trova Cubana. En Cuba, contraeu a tuberculose e tivo que permanecer cinco meses en repouso, durante os cales leu filosof\u00eda, que influ\u00edu no seu paso do ate\u00edsmo cara a un certo tipo de relixiosidade. Ese mesmo ano, escribiu unha canci\u00f3n para a pel\u00edcula \"Cabo de Vara\", de Ra\u00fal Artigot.\nEn 1979, gravou o disco \"De par en par\", que nun principio se \u00eda a chamar \"Latido\", pero ao que a compa\u00f1\u00eda discogr\u00e1fica cambioulle o t\u00edtulo (\u00e9 o primeiro disco da segunda etapa de Aute cuxo t\u00edtulo non est\u00e1 composto por unha soa palabra). Tam\u00e9n ese ano compuxo a m\u00fasica da obra teatral \"Cinco horas con Mario,\" baseada na novela de Miguel Delibes e dirixida por Josefina Molina.\nO 22 de febreiro de 1980 ofreceu o seu primeiro concerto acompa\u00f1ado pola banda Suburbano, con Luis Mendo \u00e1 cabeza, no Teatro Alcal\u00e1 de Madrid. A finais de ano apareceu un novo disco chamado \"Alma\", publicado cunha nova compa\u00f1\u00eda, Movieplay. Este traballo supuxo a pechadura da trilox\u00eda \"Canci\u00f3ns de amor e de vida\" e \u00e9 o primeiro producido por Lu\u00eds Mendo. Incl\u00fae \"Pasaba por aqu\u00ed\" e \"No te desnudes todav\u00eda\", d\u00faas das canci\u00f3ns m\u00e1is co\u00f1ecidas de Aute. Tam\u00e9n realizou a banda sonora para \"El hombre de moda\", de Fernando M\u00e9ndez Leite.\nD\u00e9cada de 1980.\nO 30 de abril de 1981, naceu a s\u00faa filla Laura Julieta e tam\u00e9n foi o ano no que, xunto con Alejandro Mass\u00f3, compuxo a m\u00fasica da pel\u00edcula \"Funci\u00f3n de noche\", de Josefina Molina, interpretada por Lola Herrera e Daniel Dicenta.\nEn marzo de 1982, publicou \"Fuga\", no que destacan temas como \"Siento que te estoy perdiendo\" e \"Mira que eres canalla\" e constit\u00fae o primeiro dunha nova trilox\u00eda, \"Canciones de amor y duda\". Escribiu a m\u00fasica de Pablo y Virginia, de Jaime Ch\u00e1varri.\nO 4 de marzo de 1983, durante d\u00faas funci\u00f3ns, gravouse no Teatro Salamanca de Madrid o disco en directo \"Entre amigos\", no que estivo acompa\u00f1ado Teddy Bautista, Pablo Milan\u00e9s, Silvio Rodr\u00edguez e Joan Manuel Serrat. Este novo traballo subiu \u00e1s listas de \u00e9xitos e foi Premio Nacional do Disco 1983 do Ministerio de Cultura. O mesmo ano escribiu a m\u00fasica para a pel\u00edcula Power Game (presentada en Espa\u00f1a como Juego de poder), unha coproduci\u00f3n hispanobrit\u00e1nica dirixida por Fausto Canle.\nEn 1984, publicou \"Cuerpo a cuerpo\", no que se inclu\u00edron temas tan co\u00f1ecidos como \"Cine, cine;\" \"Dos ou tres segundos de ternura\" e \"Una de dos\". Un ano despois, en 1985, sa\u00edu \u00e1 venda \"Nudo\", que inclu\u00edu o tema \"El Universo\". \u00c1mbolos dous discos foron acompa\u00f1ados por senllas exposici\u00f3ns pict\u00f3ricas de igual t\u00edtulo. Ese mesmo ano escribiu a m\u00fasica para \"Una infancia so\u00f1ada\", de Isidoro Moreno, e dirixiu o episodio \"El muro de las lamentaciones\", da serie de televisi\u00f3n \"Delirios de amor\", para o que tam\u00e9n compuxo a m\u00fasica.\nEn 1986 gravou o dobre disco, con t\u00edtulo homenaxe a Pablo Neruda, \"20 Canciones de Amor y un Poema Desesperado\", no que revisa vinte dos seus m\u00e1is co\u00f1ecidos temas e que termina cun poema recitado acompa\u00f1ado \u00e1 guitarra por Paco de Luc\u00eda. Participou na gravaci\u00f3n, no Teatro Salamanca, do disco en directo \"Joaqu\u00edn Sabina y Viceversa en directo\", dedic\u00e1ndolle a Joaqu\u00edn Sabina unha canci\u00f3n titulada \"Pongamos que hablo de Joaqu\u00edn\".\nO 7 de abril de 1987, naceu o seu terceiro fillo, Miguel Leonardo. Despois do ver\u00e1n comezou a gravar as canci\u00f3ns de \"Templo\", un disco no que, inspirado polos cadros pintados para a exposici\u00f3n de igual t\u00edtulo realizada na galer\u00eda Kreisler Dos de Madrid, elaborou todo un canto ao amor e ao erotismo tomando como base a liturxia da misa cristi\u00e1. O traballo, considerado polo mesmo Aute como o seu \u00ab\u00e1lbum maldito\u00bb, foi acompa\u00f1ado por un v\u00eddeo da canci\u00f3n \"Pumpum, pumpum\" filmado polo realizador Herv\u00e9 Tirmache.\nEn 1988 escribiu, dirixiu e compuxo a m\u00fasica do episodio da serie para televisi\u00f3n \"Delirios de amor\" titulado \"La pupila del \u00e9xtasis\". Entre marzo e abril de 1989, gravou \"Segundos fuera.\" Con este disco, principia a trilox\u00eda \"Canciones de amor y rabia\". Este traballo reflectiu o seu desengano fronte aos so\u00f1os perdidos (nel aparece unha cita do fil\u00f3sofo Eugenio Tr\u00edas: \u00abO cinismo \u00e9 a moral do s\u00e9culo XX, sobre todo dos \u00faltimos anos, tras haberse desacreditado as antigas utop\u00edas sociais, e f\u00edxose do di\u00f1eiro o \u00fanico Deus\u00bb). No entanto, o disco, que incl\u00fae outro dos cl\u00e1sicos de Aute, \"La Belleza\" (con v\u00eddeo de Herv\u00e9 Tirmache), acabou co humor\u00edstico \"Vaya faena\".\nEntre as s\u00faas canci\u00f3ns, destacan: \"Slowly\", \"De tu ruido\" e \"Al alba\".\nA canci\u00f3n non \u00e9 a s\u00faa \u00fanica expresi\u00f3n art\u00edstica, xa que tam\u00e9n destacou na pintura e na direcci\u00f3n cinematogr\u00e1fica. O seu \u00faltimo libro, \"AnimalHada\"', recopila os seus \"poemigas\", debuxos e animaci\u00f3ns.\nO m\u00fasico Joaqu\u00edn Sabina dixo del:\nVida persoal.\nEn 1968, casou coa ecuatoriana Mar\u00eda del Carmen Rosado, \"Maritchu\", con quen tivo tres fillos: Miguel Leonardo, Laura Julieta e Pablo Antonio.\u200b\u200b"}
{"id": "36090", "revid": "85894", "url": "https://gl.wikipedia.org/wiki?curid=36090", "title": "Ma Rainey", "text": "Gertrude \"Ma\" Rainey nome art\u00edstico de Gertrude Malissa Nix Pridgett, de casada Rainey, nada en Columbus, Xeorxia, o 26 de abril de 1886 e finada en Memphis, Tennessee, o 22 de decembro de 1939, foi unha cantante de blues estadounidense.\nTraxectoria.\nGertrude \"Ma\" Rainey foi cualificada como a verdadeira nai do blues estadounidense e a primeira estrela do x\u00e9nero. De feito, foi unha das primeiras artistas profesionais que se dedicou a este estilo. Era unha muller de grande tama\u00f1o, forte, coa boca inzada de dentes de ouro e amante das xoias. Champion Jack Dupree, que foi espectador das s\u00faas actuaci\u00f3ns definiuna dicindo dela que \"era unha muller moi fea, abof\u00e9, pero cando abr\u00eda a boca cativaba e fac\u00eda esquecelo todo\".\nRainey morreu dun infarto en 1939.\nCarreira musical.\nXa aos catorce anos comezou a subir aos escenarios como actriz de comedias nun espect\u00e1culo ambulante de vodevil titulado \"A Bunch of Blackberries\" (\"Un acio de amoras\"). Despois deu o salto aos mellores espect\u00e1culos de vodevil daquel tempo, coma o circo Tolliver ou no conxunto dos Rabbit Foot Minstrels. Logo de escoitar en 1902 un blues nun teatro de St. Louis interpretado por unha moci\u00f1a do lugar botouse ela ao estilo. As interpretaci\u00f3ns fac\u00edaas precisamente ao remate dos vodev\u00eds, dentro dos n\u00fameros finais, e con eles colleitou un r\u00e1pido e abraiante \u00e9xito.\nMoi nova, en 1904, casou co bailar\u00edn e tam\u00e9n c\u00f3mico William \u00abPa\u00bb Rainey co que formou o d\u00fao Pa &amp; Ma Rainey. A parella fixo turn\u00e9s cos \"Rabbit Foot Minstrels\" como \"Rainey &amp; Rainey, os Asasinos do Blues\", cantando unha mestura de temas deste estilo con c\u00e1ntigas populares. En 1912, xunt\u00f3uselles unha moci\u00f1a chamada Bessie Smith, que chegar\u00eda a ser ra\u00ed\u00f1a do blues, e estivo canda eles ata 1915.\nDurante moitos anos estivo cantando blues por todo o sur dos Estados Unidos en espect\u00e1culos afroamericanos, pero non fixo a s\u00faa primeira gravaci\u00f3n ata 1920. En 1923 Rainey asinou coa Paramount e entre ese ano e 1928 gravou un cento de temas, acompa\u00f1ada por xente de primeira fila do jazz, como Louis Armstrong, Kid Ory, Fletcher Henderson, Tommy Ladnier, Papa Charlie Jackson, Jimmy O'Bryant, Georgia Tom Dorsey ou Tampa Red.\nEn 1930 e malia que gozaba dunha gran popularidade, abandonou os escenarios e dedicouse a administrar as salas de concertos que adquirira na s\u00faa vila natal.\nO seu estilo.\nDurante a s\u00faa breve carreira discogr\u00e1fica (1923 - 1928), Ma Rainey gravou un cento de t\u00edtulos, sobre todo de blues. A s\u00faa sinceridade, a s\u00faa voz fonda, e o seu ton grave caracterizan a s\u00faa produci\u00f3n discogr\u00e1fica, malia uns acompa\u00f1amentos non totalmente axeitados.\nLesbianismo e feminismo.\nMa Rainey foi ademais unha das primeiras mulleres en cantar temas explicitamente homosexuais na \u00e9poca moderna, o que resultaba especialmente provocador, tendo en conta que ademais era unha muller negra dos estados do Sur. A s\u00faa letra \"Prove It on Me\" marcou un fito dentro da historia da m\u00fasica LGBT por frases como \"Went out last night with a crowd of my friends / They must have been women, 'cause I don't like no men\" (\"Sa\u00edn de noite co meu grupo de amigas, son todas mulleres que os homes non che me gustan\").\nRainey falou tam\u00e9n en p\u00fablico e nos seus temas dunha mellora de oportunidades para as mulleres e serviu de modelo para outras mulleres na toma de decisi\u00f3ns con respecto \u00e1 s\u00faa propia carreira.\nEn 1925 a polic\u00eda fixo unha redada na casa de Ma Rainey xusto durante unha festa onde hab\u00eda diversas mulleres espidas e en situaci\u00f3ns comprometidas. Como consecuencia a cantante foi arrestada co cargo de \"festa indecente\". A s\u00faa amiga e quizais amante Bessie Smith sacouna do c\u00e1rcere."}
{"id": "36091", "revid": "1093", "url": "https://gl.wikipedia.org/wiki?curid=36091", "title": "Gertrude Rainey", "text": ""}
{"id": "36094", "revid": "23204", "url": "https://gl.wikipedia.org/wiki?curid=36094", "title": "When Worlds Collide", "text": "When Worlds Collide \u00e9 un filme estadounidense de ciencia ficci\u00f3n dirixido por Rudopl Mat\u00e9 que se estreou en 1951. Producido por George Pal, protagoniz\u00e1rono Richard Derr, Barbara Rush, Peter Hansen e John Hoyt. Foi distribu\u00eddo por Paramount Pictures. O filme bas\u00e9ase na novela hom\u00f3nima de 1933 escrita por Philip Wylie e Edwin Balmer.\nSinopse.\nA historia c\u00e9ntrase na inminente destruci\u00f3n da Terra estrela chamada Bellus e os esforzos desesperados da humanidade por constru\u00edr unha arca espacial para transportar un grupo de homes e mulleres ao \u00fanico planeta de Bellus, Zyra."}
{"id": "36096", "revid": "23204", "url": "https://gl.wikipedia.org/wiki?curid=36096", "title": "Blade Runner", "text": "Blade Runner \u00e9 un filme de ciencia ficci\u00f3n, cyberpunk e cinema negro de 1982 dirixido por Ridley Scott e protagonizado por Harrison Ford, Rutger Hauer, Sean Young, Edward James Olmos e Daryl Hannah. O gui\u00f3n, escrito por Hampton Fancher e David Peoples, foi unha adaptaci\u00f3n libre da novela de 1968 \"So\u00f1an os androides con ovellas el\u00e9ctricas?\" de Philip K. Dick. Estreouse en galego na TVG o 30 de maio de 2010. O director de dobraxe foi Tacho Gonz\u00e1lez.\nO filme ten lugar nun Os \u00c1nxeles dist\u00f3pico no que a empresa Tyrrell Corporation fabrica uns androides denominados replicantes, visualmente indistinguibles dos humanos adultos. O uso destes replicantes na Terra est\u00e1 prohibido e empr\u00e9ganse soamente para traballos perigosos ou de pouca importancia nas colonias espaciais. Uns axentes especiais de polic\u00eda co\u00f1ecidos como \"Blade Runners\" enc\u00e1rganse de perseguir e matar (\"retirar\") a aqueles replicantes que desaf\u00edan a prohibici\u00f3n e retornan \u00e1 Terra. O argumento c\u00e9ntrase nun grupo de replicantes que acaba de escapar agoch\u00e1ndose na cidade dos \u00c1nxeles e no queimado Blade Runner experto Rick Deckard, quen a desgana acepta o traballo para cazalos.\n\"Blade Runner\" recibiu cr\u00edticas divididas da cr\u00edtica trala s\u00faa estrea. Alg\u00fans cr\u00edticos queix\u00e1ronse do ritmo do filme, mentres que outros eloxiaron a s\u00faa complexidade tem\u00e1tica. \u00d3 ano seguinte da s\u00faa estrea, o filme ga\u00f1ou o Premio Hugo \u00e1 Mellor Presentaci\u00f3n Dram\u00e1tica. Nos cinemas norteamericanos non conseguiu unha boa recadaci\u00f3n, pero dende ent\u00f3n pasou a estar considerado un filme de culto. Eloxiada polo seu dese\u00f1o de produci\u00f3n, representando un futuro postapocal\u00edptico e \"retromodernizado\", consid\u00e9rase un dos mellores exemplos do x\u00e9nero \"neo-noir\". Grazas a este filme a obra de Philip K. Dick recibiu unha maior atenci\u00f3n de Hollywood, dando paso a varios filmes posteriores baseados nas s\u00faas obras literarias. Ridley Scott chegou a afirmar que \"Blade Runner\" era probablemente o seu filme m\u00e1is completo e persoal. A Biblioteca do Congreso seleccionouno en 1993 para a s\u00faa conservaci\u00f3n no National Film Registry dos Estados Unidos por ser \"culturalmente, historicamente ou esteticamente significativo\", e gran parte da cr\u00edtica moderna consid\u00e9rao un dos mellores filmes de ciencia ficci\u00f3n de t\u00f3dolos tempos.\nEmit\u00edronse sete versi\u00f3ns distintas do filme para varios mercados como resultado de varios cambios controvertidos por parte dos executivos do filme. En 1992 publicouse unha versi\u00f3n do director (\"Director's Cut\") tras unha grande acollida da proxecci\u00f3n dun \"workprint\" do filme. Grazas a isto e \u00e1 s\u00faa popularidade no alugueiro de v\u00eddeo axudou a s\u00faa venda como un dos primeiros filmes publicados en DVD, nun disco b\u00e1sico cunha imaxe e calidade de son considerados mediocres. En 2007 Warner Bros.\u00a0publicou a versi\u00f3n \"The Final Cut\", unha versi\u00f3n remasterizada dixitalmente co gallo do seu 25\u00ba aniversario, sendo esta a \u00fanica na que Scott tivo unha liberdade art\u00edstica completa. Esta versi\u00f3n final proxectouse en varios cinemas seleccionados e publicouse posteriormente en DVD, HD DVD e Blu-ray.\nSinopse.\nNa cidade dos \u00c1nxeles, en novembro de 2019, o oficial da polic\u00eda Gaff (Edward James Olmos) procura o expolic\u00eda Rick Deckard (Harrison Ford) e l\u00e9vao ata a oficina do seu anterior supervisor, Bryant (M. Emmet Walsh). Deckard \u00e9 un antigo \"Blade Runner\", adicado a perseguir a uns androides creados mediante bioenxe\u00f1ar\u00eda co\u00f1ecidos como \"replicantes\" e \"retiralos\" (un eufemismo de \"matar\"). Bryant inf\u00f3rmalle da chegada de catro destes replicantes \u00e1 Terra de forma ilegal. Os replicantes son un modelo Nexus-6 pertencentes \u00e1 empresa Tyrell Corporation, e s\u00f3 te\u00f1en unha esperanza de vida de catro anos, polo que o seu prop\u00f3sito poder\u00eda ser tentar estender o seu tempo de vida.\nDeckard revisa un v\u00eddeo doutro Blade Runner chamado Holden (Morgan Paull) realizando a proba \"Voight-Kampff\" cun suxeito. Esta proba est\u00e1 dese\u00f1ada para distinguir \u00f3s replicantes dos humanos base\u00e1ndose nas s\u00faa resposta emocional a varias preguntas. O suxeito, Leon Kowalski (Brion James), dispara a Holden cando este lle fai unha pregunta sobre a s\u00faa nai. Bryant quere que Deckard retire a Leon e \u00f3s outros tres replicantes: Roy Batty (Rutger Hauer), Zhora Salome (Joanna Cassidy) e Pris Stratton (Daryl Hannah). Deckard rexeita o traballo nun primeiro instante, pero acaba por aceptalo tras unha ambigua ameaza de Bryant.\nDeckard comeza a s\u00faa investigaci\u00f3n na sede da Tyrell Corporation para asegurar que a proba funciona cos modelos Nexus-6. Tras unha entrevista co presidente da compa\u00f1\u00eda, Eldon Tyrell (Joe Turkel), leva a cabo a proba coa asistente deste, Rachael (Sean Young), e descobre que \u00e9 unha replicante experimental que cre ser humana, con recordos implantados que lle permiten contar cunha base emocional, polo que a proba resulta insuficiente para determinar se \u00e9 realmente unha replicante.\nMentres tanto Roy e Leon investigan un laboratorio que fabrica ollos para replicantes procurando achegarse a Tyrell. Al\u00ed obrigan pola forza o cient\u00edfico Chew (James Hong) a darlles informaci\u00f3n sobre J.F. Sebastian (William Sanderson), un dese\u00f1ador xen\u00e9tico achegado a Tyrell. Posteriormente Rachael visita a Deckard no seu apartamento para probarlle a s\u00faa humanidade mostr\u00e1ndolle unha fotograf\u00eda familiar, pero cando Deckard lle di que os seus recordos foron implantados usando os da sobri\u00f1a de Tyrell, Rachael marcha do apartamento chorando. Noutro lugar da cidade, Pris localiza a Sebastian e comeza a manipulalo psicoloxicamente para ga\u00f1arse a s\u00faa confianza.\nDeckard ach\u00e9gase ata o cuarto de hotel de Leon, e mentres investiga o lugar atopa unha fotograf\u00eda de Zhora e unha escama de serpe sint\u00e9tica que o dirixe ata un club de striptease onde ela traballa. Comeza unha pelexa con Zhora, que trata de escapar ata que Deckard consegue finalmente \"retirala\". Tralo tiroteo, Gaff e Bryant aparecen e informan a Deckard que debe \"retirar\" tam\u00e9n a Rachael, que se atopa desaparecida da Tyrell Corporation. Deckard localiza a Rachael no medio dun tumulto de xente, pero Leon interponse no seu cami\u00f1o e at\u00e1cao. Rachael mata a Leon usando a pistola de Deckard, que se lle cae durante a pelexa, e \u00e1mbolos dous volven \u00f3 apartamento de Deckard. Al\u00ed mante\u00f1en unha conversa \u00edntima, na que el lle promete que non vai perseguila. Cando Rachael tenta marchar de forma abrupta, Deckard ag\u00e1rraa e b\u00edcaa.\nRoy chega \u00f3 apartamento de Sebastian e dille a Pris que Leon e Zhora est\u00e1n mortos. Simpatizando coa s\u00faa situaci\u00f3n, Sebastian rev\u00e9lalles que a el tam\u00e9n lle queda pouco tempo de vida, por mor da \"s\u00edndrome de Metuxal\u00e9n\", unha desorde xen\u00e9tica de envellecemento prematuro. Posteriormente Sebastian e Roy conseguen entrar no \u00e1tico privado de Tyrell. Roy p\u00eddelle que lle de m\u00e1is tempo de vida, pero Tyrell ind\u00edcalle que iso \u00e9 imposible. Roy conf\u00e9salle ter feito \"cousas cuestionables\", \u00f3 que Tyrell non d\u00e1 importancia, eloxiando o seu avanzado dese\u00f1o e o que leva conseguido facer na s\u00faa curta vida. Roy bica a Tyrell, e despois m\u00e1tao. Tras isto Sebastian escapa polo ascensor, seguido de Roy. Sen amosarse de forma expl\u00edcita, unha mensaxe de radio de Bryant implica que Roy tam\u00e9n mata a Sebastian.\nDeckard chega \u00f3 apartamento de Sebastian, onde recibe unha emboscada de Pris, a quen mata xusto cando Roy chega \u00f3 apartamento. Roy comeza a morrer e persegue a Deckard polo edificio, rematando \u00e1mbolos dous no tellado. Deckard tenta saltar ata un tellado doutro edificio lindeiro, pero non consegue aterrar ben e queda colgado dun sa\u00ednte do tellado. Roy salta con facilidade, e cando Deckard est\u00e1 a piques de caer \u00f3 chan ag\u00e1rrao e s\u00fabeo ata o tellado, salv\u00e1ndolle a vida. Mentres o tempo de vida de Roy remata, conta nun mon\u00f3logo como os seus recordos \"vanse perder como l\u00e1grimas na chuvia\". Roy falece diante de Deckard, quen observa a escena en silencio. Tras isto Gaff aparece e dille a Deckard: \"M\u00e1goa que ela non vaia a vivir, mais as\u00ed a todo, quen vive?\" Deckard volve \u00f3 seu apartamento e dec\u00e1tase de que a porta est\u00e1 forzada. Rachael est\u00e1 dentro sa e salva, durmindo. Mentres os dous escapan xuntos de al\u00ed, Deckard divisa un pequeno origami dun unicornio, deixado al\u00ed por Gaff.\nTem\u00e1tica.\nMalia considerarse principalmente un filme de acci\u00f3n, \"Blade Runner\" opera en m\u00faltiples niveis narrativos e dram\u00e1ticos. Presenta varias convenci\u00f3ns t\u00edpicas do cinema negro: Unha \"femme fatale\", a narraci\u00f3n en \"voz en off\" do protagonista (eliminada en versi\u00f3ns posteriores), unha cinematograf\u00eda escura e sombr\u00eda, e unha perspectiva moralmente cuestionable do heroe protagonista, inclu\u00edndo reflexi\u00f3ns sobre a natureza da s\u00faa propia humanidade. Consid\u00e9rase un filme culto de ciencia ficci\u00f3n, abrazando tematicamente a filosof\u00eda da relixi\u00f3n e as implicaci\u00f3ns morais do dominio da enxe\u00f1ar\u00eda xen\u00e9tica nun contexto de hybris e drama grego cl\u00e1sico. Tam\u00e9n fai uso de imaxes b\u00edblicas, como por exemplo o Diluvio de No\u00e9, as\u00ed como de fontes literarias como \"Frankenstein\". Ling\u00fcisticamente, a tem\u00e1tica da mortalidade pres\u00e9ntase de forma sutil na partida de xadrez entre Roy e Tyrell.\nO filme afonda nas implicaci\u00f3ns da tecnolox\u00eda no medio ambiente e na sociedade evocando o pasado, usando recursos literarios, simbolox\u00eda relixiosa, temas dram\u00e1ticos cl\u00e1sicos e recursos do cinema negro. A ambientaci\u00f3n pres\u00e9ntase en forma dun futuro postapocal\u00edptico e \"retromodernizado\", con alta tecnolox\u00eda e relucente nalg\u00fans lugares pero vello e en decadencia noutros. Nunha entrevista de Lynn Barber para o xornal \"The Observer\" no 2002, Ridley Scott describiu o filme como \"extremadamente escuro, tanto literal como metaforicamente, cun sentir estra\u00f1amente masoquista\".\nUnha aura de paranoia cobre o filme, que presenta elementos como o poder ameazante das grandes empresas, unha aparente omnipresenza da polic\u00eda, luces de emerxencia e veh\u00edculos que investigan nos edificios, e as consecuencias do gran poder biom\u00e9dico sobre o individuo, especialmente as consecuencias dos recordos implantados para os replicantes. O control sobre o medio ambiente repres\u00e9ntase a grande escala da man da ausencia de calquera tipo de vida natural, con animais artificiais substitu\u00edndo os seus predecesores xa extintos. Este fondo opresivo serve para explicar as frecuentes referencias no filme \u00e1 migraci\u00f3n dos humanos cara \u00e1s colonias extraterrestres.\nAs tem\u00e1ticas dist\u00f3picas de \"Blade Runner\" son un temper\u00e1n exemplo da aparici\u00f3n de conceptos cyberpunk no cinema. Os ollos tam\u00e9n son un motivo recorrente no filme \u00f3 igual que a manipulaci\u00f3n de imaxes, cuestionando a realidade e a capacidade humana de percibila e recordala con exactitude.\nOs diversos elementos tem\u00e1ticos do filme fornecen unha atmosfera de incerteza para o tema central da an\u00e1lise da identidade humana. Para descubrir os replicantes empr\u00e9gase un test de empat\u00eda, con varias preguntas centradas no tratamento dos animais como indicador aparente da humanidade dunha persoa. Os replicantes amosan unha compaix\u00f3n e preocupaci\u00f3n por outros que se xustap\u00f3n coa personalidade humana carente de empat\u00eda mentres que a masa da humanidade \u00e9 fr\u00eda e impersoal. O filme chega a po\u00f1er en d\u00fabida a propia humanidade de Deckard, forzando a audiencia a avaliar o significado de ser un humano.\nA cuesti\u00f3n de se Deckard estaba planeado como un personaxe humano ou replicante supuxo unha controversia continua dende a publicaci\u00f3n do filme. Tanto Michael Deeley coma Harrison Ford quer\u00edan que Deckard fose humano, mentres que Hampton Fancher prefer\u00eda a ambig\u00fcidade e Ridley Scott confirmou que na s\u00faa visi\u00f3n Deckard \u00e9 un replicante. A secuencia do so\u00f1o do unicornio, inclu\u00edda na versi\u00f3n \"Director's Cut\", coincidindo co origami que Gaff deixa na escena final est\u00e1 considerado por varios autores como unha mostra de que Deckard \u00e9 realmente un replicante. Esta interpretaci\u00f3n foi rexeitada por outros autores que cren que a imaxiner\u00eda do unicornio indica que os personaxes, humanos ou replicantes, comparten os mesmos so\u00f1os e reco\u00f1ecen a s\u00faa afinidade, ou que a ausencia dunha resposta decisiva \u00e9 crucial para a tem\u00e1tica principal do filme. Matt Hills considerou que a ambig\u00fcidade e incerteza inherente do filme, as\u00ed como a s\u00faa riqueza textual, perm\u00edtenlle \u00f3 espectador ver o filme dende a s\u00faa propia perspectiva.\nProduci\u00f3n.\nElenco.\nA selecci\u00f3n dos actores para o filme presentou algunhas dificultades, particularmente para o papel principal do \"Blade Runner\" Deckard. O guionista Hampton Fancher concibiu a Robert Mitchum neste papel e escribiu os seus di\u00e1logos pensando neste actor. O director Ridley Scott e os produtores do filme pasaron varios meses reun\u00edndose e conversando sobre o papel con Dustin Hoffman, que finalmente acabou por desvincularse por diferenzas na visi\u00f3n creativa. Harrison Ford (dobrado por Lu\u00eds Iglesia na versi\u00f3n en galego) foi finalmente o seleccionado por varios motivos, inclu\u00edndo as s\u00faas actuaci\u00f3ns nos filmes da saga A guerra das galaxias, o seu propio interese na historia de \"Blade Runner\" e varias conversas con Steven Spielberg que naquel ent\u00f3n estaba finalizando a produci\u00f3n de \"Na busca da arca perdida\" e eloxiou en gran medida o traballo de Ford neste filme. Segundo documentos de produci\u00f3n, o equipo considerou varios actores para este papel, inclu\u00edndo a Gene Hackman, Sean Connery, Jack Nicholson, Paul Newman, Clint Eastwood, Tommy Lee Jones, Arnold Schwarzenegger, Al Pacino e Burt Reynolds.\nRutger Hauer (dobrado por Gonzalo Fa\u00edlde na versi\u00f3n en galego) foi seleccionado para o papel de Roy Batty, o l\u00edder dos replicantes. Scott seleccionouno para o papel antes de chegar a co\u00f1ecelo en persoa, base\u00e1ndose soamente nas s\u00faas actuaci\u00f3ns nos filmes \"Keetje Tippel\", \"Soldaat van Oranje\" e \"Turks fruit\" de Paul Verhoeven. A s\u00faa representaci\u00f3n de Batty no filme foi segundo o propio Philip K. Dick \"o perfecto Batty\u2014fr\u00edo, ario, sen fallos\". De t\u00f3dolos filmes nos que actuou Hauer, segundo as s\u00faas propias declaraci\u00f3ns, \"Blade Runner\" foi o seu favorito. Nunha charla en directo no 2001 declarou: \"\"Blade Runner\" non necesita explicaci\u00f3n, \u00e9 o mellor. Non hai nada como el. \u00c9 xenial formar parte dunha obra mestra real que cambiou a forma de pensar do mundo.\" O propio Hauer modificou o soliloquio final do seu personaxe co\u00f1ecido das \"L\u00e1grimas na chuvia\" pouco antes da gravaci\u00f3n desa escena, deix\u00e1ndoo na versi\u00f3n final que aparece no filme.\nSean Young actuou no papel de Rachael, unha replicante experimental cos recordos da sobri\u00f1a de Tyrell implantados na s\u00faa memoria, provoc\u00e1ndolle crer que \u00e9 humana. Nina Axelrod tam\u00e9n chegou a facer unha audici\u00f3n para este papel. Daryl Hannah \u00e9 Pris, unha replicante \"modelo b\u00e1sico de pracer\". Stacey Nelkin fixo unha audici\u00f3n para este papel, pero finalmente participou noutro distinto, que \u00e1 s\u00faa vez foi eliminado antes de comezar a gravaci\u00f3n. A selecci\u00f3n das actrices que representar\u00edan a Pris e Rachael presentou varios problemas para os produtores, requirindo varias probas de pantalla nas que Morgan Paull actuou no papel de Deckard, e que finalmente recibir\u00eda o papel de Holden en base a s\u00faa actuaci\u00f3n nestas probas. Pola s\u00faa banda, Brion James actuou no papel de Leon Kowalski, un replicante de combate, e Joanna Cassidy no de Zhora, unha asasina replicante.\nEdward James Olmos act\u00faa como o polic\u00eda Gaff. Olmos valeuse da s\u00faa diversa herdanza \u00e9tnica e de investigaci\u00f3ns propias para axudar a crear a xerga urbana ficticia de Gaff no filme, no que a s\u00faa primeira conversa con Deckard no bar de fideos est\u00e1 en parte en h\u00fangaro. M. Emmet Walsh \u00e9 o capit\u00e1n Bryant, un veterano polic\u00eda bebedor, s\u00f3rdido e trafulqueiro t\u00edpico do x\u00e9nero do cinema negro. Joe Turkel (dobrado por Tacho Gonz\u00e1lez na versi\u00f3n en galego) act\u00faa no papel do doutor Eldon Tyrell, un magnate que constru\u00edu un imperio empresarial a base de empregar escravos humanoides xeneticamente manipulados. William Sanderson foi seleccionado para o papel de J. F. Sebastian, un xenio da ciencia senlleiro e pouco falador que fornece un retrato de humanidade d\u00f3cil e de compaix\u00f3n, e que simpatiza cos replicantes, \u00f3s que considera como compa\u00f1eiros e cos que comparte un tempo de vida m\u00e1is curto do normal por mor da s\u00faa enfermidade de envellecemento prematuro. Os produtores do filme chegaron a considerar a Joe Pantoliano para representar este papel, que finalmente obtivo Sanderson. Pola outra banda, James Hong \u00e9 Hannibal Chew, un enxe\u00f1eiro xen\u00e9tico que se especializa en ollos sint\u00e9ticos, e Hy Pyke \u00e9 o propietario do antro Taffey Lewis, quen representou o seu papel nunha soa toma, algo pouco habitual nos filmes de Scott pola s\u00faa fama de procurar a perfecci\u00f3n nas tomas de gravaci\u00f3n.\nDesenvolvemento.\nTrala publicaci\u00f3n en 1968 da novela \"So\u00f1an os androides con ovellas el\u00e9ctricas?\" de Philip K. Dick comezou a xurdir o interese por adaptala \u00f3 cinema. O director Martin Scorsese amosou o seu interese en facer un filme baseado na novela, pero non chegou a procurar os dereitos da mesma. O produtor Herb Jaffe tentou adquirir os seus dereitos a comezos dos anos 1970, pero a Dick non lle impresionou o gui\u00f3n que lle propuxeron, e foi o gui\u00f3n proposto por Hampton Fancher o que conseguiu os dereitos en 1977. O produtor Michael Deeley interesouse polo bosquexo de Fancher e convenceu o director Ridley Scott para filmalo. Scott declinara previamente participar no proxecto, pero tras finalizar a produci\u00f3n de \"Dune\" aceptou participar nel. Uniuse finalmente \u00f3 proxecto o 21 de febreiro de 1980 e conseguiu aumentar o orzamento prometido pola produtora Filmways dende os 13\u00a0mill\u00f3ns de d\u00f3lares ata os $15\u00a0mill\u00f3ns. O gui\u00f3n de Fancher centr\u00e1base m\u00e1is en cuesti\u00f3ns medioambientais que nas da humanidade e relixi\u00f3n m\u00e1is prominentes na novela, polo que Scott requiriulle cambios no mesmo. Fancher atopou unha adaptaci\u00f3n de William S. Burroughs da novela \"The Bladerunner\" de 1974 de Alan E. Nourse, baixo o t\u00edtulo de \"Blade Runner (a movie)\". A Scott gustoulle este nome, polo que Deeley adquiriu os dereitos para o t\u00edtulo do filme. David Peoples foi contratado para reescribir o gui\u00f3n orixinal e Fancher deixou o traballo por mor disto o 21 de decembro de 1980, a\u00ednda que retornou posteriormente para contribu\u00edr en varias reescritas do gui\u00f3n. Tras un invesstimento de 2,5 mill\u00f3ns de d\u00f3lares na preproduci\u00f3n, Filmways retirou o seu financiamento pouco antes de comezar a fotograf\u00eda principal do mesmo. Nun per\u00edodo duns 10 d\u00edas Deeley conseguiu uns 21,5\u00a0mill\u00f3ns de orzamento grazas a un acordo a tres mans entre The Ladd Company (a trav\u00e9s de Warner Bros.), o produtor con base en Hong Kong Run Run Shaw e Tandem Productions.\nPhilip K. Dick expresou a s\u00faa preocupaci\u00f3n xa que ningu\u00e9n lle informara da produci\u00f3n do filme, engad\u00edndose este feito \u00e1 s\u00faa declarada desconfianza de Hollywood. Tras criticar unha primeira versi\u00f3n do gui\u00f3n de Hampton Fancher nun artigo escrito para a publicaci\u00f3n \"Select TV Guide\", o estudio envioulle a versi\u00f3n reescrita por David Peoples. Malia que Dick faleceu pouco antes do lanzamento do filme, chegou a declarar o seu contento con esta revisi\u00f3n do gui\u00f3n, as\u00ed como co visionado de proba dos efectos especiais de 20 minutos que lle amosaron tras unha visita \u00f3 estudio. Malia o seu co\u00f1ecido escepticismo de Hollywood, Dick declaroulle a Scott o seu entusiasmo pola similitude do mundo creado para o filme coa visi\u00f3n que el imaxinara. En palabras do propio Dick: \"Vin un segmento dos efectos especiais de Douglas Trumbull para \"Blade Runner\" no telexornal da KNBC-TV. Reco\u00f1ecino inmediatamente. Era o meu propio mundo interior. Capt\u00e1rono perfectamente.\" Tam\u00e9n aprobou o gui\u00f3n do filme, declarando: \"Tras rematar de ler o gui\u00f3n, saquei a novela e reviseina. Os dous ref\u00f3rzanse o un \u00f3 outro, polo que algu\u00e9n que comece coa novela deber\u00eda gozar do filme e algu\u00e9n que comece co filme deber\u00eda gozar coa novela.\" O filme estar\u00eda finalmente adicado \u00e1 memoria de Dick. A fotograf\u00eda principal de \"Blade Runner\" comezou o 9 de marzo de 1981 e rematou catro meses despois.\nEn 1992 Harrison Ford declarou: \"\"Blade Runner\" non \u00e9 un dos meus filmes favoritos. Enleeime con Ridley.\" A maiores das fricci\u00f3ns co director, Ford declarou o seu desacordo coa narraci\u00f3n da voz en off: \"Cando comezamos a rodala hab\u00eda un acordo t\u00e1cito de que a versi\u00f3n do filme que acord\u00e1ramos era a versi\u00f3n sen a narraci\u00f3n da voz en off. Eu consideraba que o filme funcionaba sen a narraci\u00f3n. Pero agora estaba atascado recreando esa narraci\u00f3n. E estaba obrigado a facer as voces en off para xente que non representaba os intereses do director\". Os mon\u00f3logos destas narraci\u00f3ns foron escritos por Roland Kibbee, quen non aparece nos cr\u00e9ditos do filme. No 2006 nunha entrevista coa BBC Scott respondeu a pregunta quen fora a persoa m\u00e1is molesta coa que traballara declarando: \"Ten que ser Harrison\u00a0... que me perdoe porque agora nos levamos ben. Agora \u00e9 encantador. Pero sabe moito, ese \u00e9 o problema. Cando traballamos xuntos era o meu primeiro filme e eu era o mozo novo no barrio. Pero fixemos unha boa pel\u00edcula\". No ano 2000 Ford declarou sobre Scott: \"Admiro o seu traballo. Pasamos un mal momento naquel ent\u00f3n, e xa o superei\". No 2006 Ford reflectiu sobre a produci\u00f3n do filme dicindo: \"O que recordo m\u00e1is que outra cousa cando vexo \"Blade Runner\" non son as 50 noites de gravaci\u00f3n baixo a chuvia, sen\u00f3n a narraci\u00f3n\u00a0... Estaba obrigado a traballar para eses pallasos que vi\u00f1an escribindo unha mala narraci\u00f3n tras outra\". Ridley Scott confirmou no n\u00famero de ver\u00e1n de 2007 da revista \"Total Film\" que Harrison Ford contribu\u00edra a edici\u00f3n especial en DVD de \"Blade Runner\", dicindo que \"Harrison est\u00e1 completamente a bordo\".\nO edificio Bradbury nos \u00c1nxeles foi unha das localizaci\u00f3ns da rodaxe, e unha parcela da Warner Bros. usouse para representar as r\u00faas da cidade no filme. Outras localizaci\u00f3ns inclu\u00edron o edificio Ennis House e o 2nd Street Tunnel. As probas de visionado deron como resultado varios cambios no filme inclu\u00edndo a adici\u00f3n da narraci\u00f3n, un final feliz e a eliminaci\u00f3n dunha escena na que Holden sa\u00eda nun hospital. A relaci\u00f3n entre os cineastas e os investidores foi dif\u00edcil, culminando no despido de Deeley e Scott, que malia isto seguiron traballando no filme.\nDese\u00f1o e efectos especiais.\nRidley Scott acreditou a pintura \"Nighthawks\" de Edward Hopper as\u00ed como \u00e1 revista francesa de banda dese\u00f1ada de ciencia ficci\u00f3n \"M\u00e9tal Hurlant\", na que o artista Moebius era contribuidor, como fontes para a ambientaci\u00f3n estil\u00edstica do filme. Tam\u00e9n tomou inspiraci\u00f3n da paisaxe de Hong Kong \"nun d\u00eda moi malo\" e da paisaxe industrial do nordeste de Inglaterra, onde residiu durante un tempo. O estilo visual do filme consid\u00e9rase influenciado polo traballo do arquitecto modernista italiano Antonio Sant'Elia. Scott contratou a Syd Mead como artista conceptual, quen tam\u00e9n ti\u00f1a unha forte influencia da revista \"M\u00e9tal Hurlant\". Moebius recibiu a oferta de axudar na preproduci\u00f3n de \"Blade Runner\", pero rexeitouna para traballar no filme animado \"Les Ma\u00eetres du temps\" de Ren\u00e9 Laloux. O dese\u00f1ador de produci\u00f3n Lawrence G. Paull e o director art\u00edstico David Snyder encarg\u00e1ronse da creaci\u00f3n dos bosquexos de Scott e Mead, mentres que Douglas Trumbull e Richard Yuricich supervisaron os efectos especiais que se empregaron no filme.\n\"Blade Runner\" presenta tam\u00e9n varias similitudes de fondo co filme \"Metropolis\" de Fritz Lang, inclu\u00edndo o ambiente urbano vertical, no que os ricos viven literalmente por riba dos traballadores, dominado por un enorme edificio\u00a0\u2013 a torre Stadtkrone en \"Metropolis\" e o edificio Tyrell en \"Blade Runner\". O supervisor de efectos especiais David Dryer empregou fotogramas de \"Metropolis\" para o ali\u00f1amento das tomas das miniaturas de edificios para \"Blade Runner\". A escena final estendida no lanzamento orixinal amosa a Rachael e Deckard viaxando cara \u00e1 luz do d\u00eda con tomas a\u00e9reas pastorais filmadas polo director Stanley Kubrick. Scott contactara a Kubrick ped\u00edndolle usar parte da s\u00faa fotograf\u00eda a\u00e9rea sobrante do filme \"The Shining\".\n\"Spinner\" \u00e9 o nome xen\u00e9rico que se lles d\u00e1 aos autom\u00f3biles voadores ficticios do filme. Estes veh\u00edculos repres\u00e9ntanse coa capacidade de conducirse por terra, engalar verticalmente, levitar e voar por medio de propulsi\u00f3n a chorro, de forma semellante \u00e1s aeronaves de engalaxe e aterraxe vertical. No filme, a polic\u00eda usa estes veh\u00edculos de forma extensiva para patrullar e vixiar a poboaci\u00f3n. Syd Mead concibiu e dese\u00f1ou este tipo de veh\u00edculos, describ\u00edndoo como unha \"aerodina\" \u2014un veh\u00edculo que expulsa aire cara a abaixo para crear sustentaci\u00f3n, a\u00ednda que os paquetes de prensa do filme afirmaban que os \"spinners\" estaban propulsados por tres motores: \"un motor de combusti\u00f3n interna convencional, un de propulsi\u00f3n e outro antigravitacional\". Gene Winfield foi o encargado de transformar os debuxos conceptuais de Mead en 25 veh\u00edculos funcionais para a rodaxe. Un destes \"spinners\" at\u00f3pase de forma permanente nunha exhibici\u00f3n do Science Fiction Museum and Hall of Fame de Seattle.\nOs efectos especiais do filme est\u00e1n amplamente considerados como uns dos mellores de t\u00f3dolos tempos, usando a tecnolox\u00eda (non dixital) dispo\u00f1ible naquel ent\u00f3n na s\u00faa m\u00e1xima capacidade. As paisaxes do filme fix\u00e9ronse combinando pinturas mate e miniaturas, e nalgunhas escenas empregaron t\u00e9cnicas como a exposici\u00f3n de pases m\u00faltiples con diferentes iluminaci\u00f3ns, con algunhas das escenas chegando ata uns 16 pases en total, e o control do movemento das c\u00e1maras por computadora. Moitos dos efectos especiais empregados en \"Blade Runner\" foron desenvolvidos durante a produci\u00f3n do filme \"Close Encounters of the Third Kind\".\nM\u00e1quina Voight-Kampff.\nA m\u00e1quina Voight-Kampff \u00e9 unha ferramenta ficticia para interrogatorios, con orixe na novela onde se menciona como \"Voigt-Kampff\". Esta m\u00e1quina \u00e9 unha especie de pol\u00edgrafo usado polos \"Blade Runners\" para determinar se un individuo \u00e9 humano ou replicante. Mide varias funci\u00f3ns corporais como a respiraci\u00f3n, ritmo card\u00edaco e movemento dos ollos en resposta a preguntas relacionadas coa empat\u00eda. No filme dous replicantes fan esta proba, Leon e Rachael. No primeiro caso a proba remata con Leon tratando de matar o \"Blade Runner\" Holden, mentres que no segundo Deckard precisa de m\u00e1is preguntas das habituais para determinar que Rachael \u00e9 unha replicante, por mor do seu dese\u00f1o particular e dos seus recordos implantados.\nM\u00fasica.\nA banda sonora de \"Blade Runner\" de Vangelis \u00e9 unha combinaci\u00f3n mel\u00f3dica escura de composici\u00f3n cl\u00e1sica e sintetizadores futuristas que reflicte o retrofuturo de cinema negro concibido por Ridley Scott. Vangelis acababa de ga\u00f1ar un premio \u00d3scar \u00e1 mellor banda sonora por \"Chariots of Fire\", e compuxo e tocou a m\u00fasica do filme nos seus sintetizadores. As\u00ed mesmo utilizou varios sons adicionais e a voz do seu colaborador Demis Roussos. Tam\u00e9n destaca na banda sonora o solo de saxof\u00f3n tenor titulado \"Love Theme\" do brit\u00e1nico Dick Morrissey, quen participou en varios dos \u00e1lbums de Vangelis. Ridley Scott usou tam\u00e9n o tema \"Memories of Green\" para o filme tomado do \u00e1lbum de Vangelis \"See You Later\", do que Scott empregar\u00eda tam\u00e9n posteriormente en forma de versi\u00f3n orquestral no seu filme \"Someone To Watch Over Me\". Xunto \u00e1s composici\u00f3ns e texturas ambientais de Vangelis, a paisaxe sonora do filme incl\u00fae o tema do grupo xapon\u00e9s Nipponia \"Ogi No Mato\" da recompilaci\u00f3n \"Traditional Vocal and Instrumental Music\" publicado por Nonesuch Records e unha pista do arpista Gail Laughton de \"Harps of the Ancient Temples\" publicado por Laurel Records.\nMalia a boa recepci\u00f3n do p\u00fablico e da cr\u00edtica, de recibir nomeamentos como mellor banda sonora nos premios BAFTA e Globos de Ouro, e da promesa dun \u00e1lbum de banda sonora por medio de Polydor Records nos t\u00edtulos de cr\u00e9dito do filme, a publicaci\u00f3n da gravaci\u00f3n da banda sonora oficial demorouse en m\u00e1is dunha d\u00e9cada. Existen d\u00faas publicaci\u00f3ns oficiais da m\u00fasica de \"Blade Runner\". Por mor desta demora na publicaci\u00f3n dun \u00e1lbum, a New American Orchestra gravou unha adaptaci\u00f3n orquestral en 1982 con poucas semellanzas \u00e1 m\u00fasica orixinal. Alg\u00fans dos temas do filme apareceron na recompilaci\u00f3n de 1989 \"Vangelis: Themes\", pero unha parte substancial da banda sonora do filme non foi publicada comercialmente ata 1992 cando se estreou a versi\u00f3n \"Director's Cut\".\nEstes atrasos e varias reproduci\u00f3ns de baixa calidade deron lugar \u00e1 produci\u00f3n de varias gravaci\u00f3ns clandestinas durante estes anos. Unha destas apareceu en forma de casete no ano 1982 en varias convenci\u00f3ns de ciencia ficci\u00f3n e f\u00edxose popular grazas \u00e1 demora da publicaci\u00f3n oficial das gravaci\u00f3ns orixinais, e no ano 1993 \"Off World Music, Ltd\" creou un CD clandestino m\u00e1is completo que o CD oficial de Vangelis de 1994. Un conxunto de tres ced\u00e9s de m\u00fasica de Vangelis relacionada con \"Blade Runner\" foi publicado no ano 2007. Titulado \"Blade Runner Trilogy\", o primeiro disco conti\u00f1a as mesmas pistas que a publicaci\u00f3n da banda sonora oficial de 1994, o segundo inclu\u00eda m\u00fasica do filme non publicada anteriormente e o terceiro era m\u00fasica nova composta por Vangelis inspirada polo filme.\nEstrea.\n\"Blade Runner\" estreouse en 1\u00a0290 cinemas dos Estados Unidos o 25 de xu\u00f1o de 1982. O produtor Alan Ladd, Jr. escolleu esa data base\u00e1ndose na data de estrea de varios dos seus filmes previos con grande \u00e9xito de recadaci\u00f3n, (\"A guerra das galaxias\" e \"Alien\" o 25 de maio de 1977 e 1979 respectivamente), considerando este d\u00eda como o seu \"d\u00eda de sorte\". \"Blade Runner\" acadou un n\u00famero razoablemente bo de entradas vendidas segundo os informes coet\u00e1neos, ingresando uns 6,1 mill\u00f3ns de d\u00f3lares durante a s\u00faa primeira semana nos cinemas estadounidenses. O filme estreouse con pouco tempo de distancia doutros filmes de grande orzamento como \"The Thing\", \"\", \"Conan o b\u00e1rbaro\" e \"E.T. the Extra-Terrestrial.\" A case coincidencia nas estreas destes filmes de fantas\u00eda e ciencia ficci\u00f3n provocaron unha saturaci\u00f3n no mercado cinematogr\u00e1fico do ano 1982.\nRecepci\u00f3n da cr\u00edtica.\nAs reacci\u00f3ns iniciais da cr\u00edtica especializada foi mixta. Para alg\u00fans o argumento estaba nun segundo plano con respecto \u00f3s efectos especiais do filme, que non se correspond\u00eda coa publicidade do estudio dun filme de acci\u00f3n e aventuras, mentres que outros loaron a s\u00faa complexidade e predixeron que o filme se manter\u00eda popular durante moito tempo. As cr\u00edticas negativas nos Estados Unidos centr\u00e1ronse a mi\u00fado no lento ritmo do filme. Sheila Benson do xornal \"Los Angeles Times\" referiuse \u00f3 filme c\u00f3 nome \"Blade Crawler\", e Pat Berman de \"The State\" e \"Columbia Record\" describiuno como \"pornograf\u00eda de ciencia ficci\u00f3n\". Pauline Kael eloxiouno como merecedor dun lugar na historia do cinema pola s\u00faa visi\u00f3n distintiva da ciencia ficci\u00f3n, a\u00ednda que criticou a falta de desenvolvemento do filme en \"termos humanos\". As an\u00e1lises acad\u00e9micas sobre o filme foron variadas e comezaron a publicarse pouco tempo despois da s\u00faa estrea, centr\u00e1ndose nos seus aspectos dist\u00f3picos, as preguntas sobre a humanidade \"aut\u00e9ntica\", os seus aspectos ecofeministas, o estudio de x\u00e9nero e en anos m\u00e1is recentes no seu impacto e legado na cultura popular.\nDende a s\u00faa estrea o filme pasou a estar considerado un cl\u00e1sico da ciencia ficci\u00f3n. Roger Ebert eloxiou a imaxe tanto da versi\u00f3n orixinal como da versi\u00f3n \"Director's Cut\" recomendando o filme por ese motivo, a\u00ednda que afirmou que a historia humana era algo t\u00f3pica e algo pobre, e engadiu a versi\u00f3n \"The Final Cut\" na s\u00faa lista de \"Grandes Filmes\". Chris Rodley e Janet Maslin teorizaron que \"Blade Runner\" cambiou o discurso cinem\u00e1tico e cultural a trav\u00e9s do seu repertorio de imaxes e a s\u00faa subsecuente influencia en filmes posteriores. \"Blade Runner\" mant\u00e9n unha valoraci\u00f3n dun 89% na web Rotten Tomatoes, cunha puntuaci\u00f3n media dun 8,5 sobre 10 nun total de 104 cr\u00edticas. O consenso cr\u00edtico da web di do filme: \"Malentendido cando chegou por primeira vez \u00f3s cines, a influencia do misterioso e \"neo-noir\" \"Blade Runner\" de Ridely Scott profundouse c\u00f3 tempo. Unha obra mestra da ciencia ficci\u00f3n visualmente salientable e terriblemente humana\". Denis Villeneuve, director da secuela do filme, citouno como unha grande influencia para el e moitos outros directores.\nPremios e nomeamentos.\n\"Blade Runner\" ga\u00f1ou e recibiu varios nomeamentos para os seguintes premios:\nVersi\u00f3ns.\nExisten varias versi\u00f3ns de \"Blade Runner\". A versi\u00f3n da gravaci\u00f3n orixinal de 1982 cunha duraci\u00f3n de 113 minutos tivo varios visionados de proba en Denver e Dallas en marzo de 1982. As respostas negativas a esta versi\u00f3n propiciaron varias modificaci\u00f3ns no filme que deron como resultado a versi\u00f3n para \u00f3s cinemas dos Estados Unidos. A versi\u00f3n orixinal foi emitida como unha versi\u00f3n do director sen a aprobaci\u00f3n de Scott no Los Angeles Fairfax Theater en maio de 1990, nunha sesi\u00f3n da AMPAS en abril de 1991 e en setembro e outubro de 1991 no Los Angeles NuArt Theater e no San Francisco Castro Theatre. As respostas positivas a esta versi\u00f3n empuxaron o estudio a aprobar a produci\u00f3n dunha versi\u00f3n oficial do director, a co\u00f1ecida como \"Director's cut\". Unha versi\u00f3n \"Sneak Preview\" tivo un s\u00f3 visionado en San Diego en maio de 1982, sendo case id\u00e9ntica \u00e1 versi\u00f3n para os cinemas estadounidenses pero con tres escenas extras que non se inclu\u00edran en ningunha outra versi\u00f3n, nin sequera na versi\u00f3n \"Final Cut\" de 2007.\nVision\u00e1ronse d\u00faas versi\u00f3ns na s\u00faa estrea nos cinemas en 1982: a versi\u00f3n para os cinemas dos Estados Unidos, de 117 minutos de duraci\u00f3n, co\u00f1ecida como a versi\u00f3n orixinal ou \"Domestic Cut\", que se publicou en formato Betamax, CED Videodisc e VHS no ano 1983 e en formato Laserdisc no ano 1987; e a versi\u00f3n \"International Cut\" de 117 minutos de duraci\u00f3n, tam\u00e9n co\u00f1ecida como a \"Criterion Edition\" ou \"uncut version\", que inclu\u00eda escenas de acci\u00f3n m\u00e1is violentas que a versi\u00f3n estadounidense. Malia non estar inicialmente dispo\u00f1ible nos Estados Unidos, e ser distribu\u00edda en Europa e Asia por medio de publicaci\u00f3ns locais de Warner Home Video Laserdisc, foi publicada posteriormente nos formatos VHS e Criterion Collection Laserdisc en norteam\u00e9rica, e publicada de novo en 1992 como \"Edici\u00f3n 10\u00ba Aniversario\".\nA versi\u00f3n do director \"Director's Cut\" de Scott, de 1991 e cunha duraci\u00f3n de 116 minutos, publicouse en VHS e Laserdisc en 1993, e en DVD no ano 1997. Esta versi\u00f3n inclu\u00edu cambios significativos con respecto \u00e1 versi\u00f3n para cinemas, inclu\u00edndo a eliminaci\u00f3n da narraci\u00f3n en off de Deckard, a reinserci\u00f3n da escena do unicornio e a eliminaci\u00f3n do final feliz imposto polo estudio. Scott forneceulle \u00e1 Warner Bros. un gran n\u00famero de notas e suxesti\u00f3ns por medio do preservador de filmes Michael Arick, quen estivo \u00f3 cargo da creaci\u00f3n da versi\u00f3n \"Director's Cut\". A versi\u00f3n de Scott \"The Final Cut\", de 2007 e cunha duraci\u00f3n de 117 minutos estreouse nos cinemas o 5 de outubro de 2007 baixo a produci\u00f3n da Warner Bros., e publicouse en decembro de 2007 nos formatos DVD, HD DVD e Blu-ray Disc. Esta \u00faltima foi a \u00fanica versi\u00f3n do filme na que Scott tivo o control editorial completo do mesmo.\nImpacto e legado.\nImpacto cultural.\nMalia non ser un \u00e9xito inicial entre a audiencia norteamericana, o filme ga\u00f1ou popularidade internacionalmente e pasou a considerarse un filme de culto. O estilo escuro e dese\u00f1os futuristas do filme consid\u00e9ranse un punto de referencia do x\u00e9nero, e a s\u00faa influencia est\u00e1 presente en moitos filmes, animes, videoxogos e programas de televisi\u00f3n posteriores. Ronald D. Moore e David Eick, produtores da serie de 2004 \"Battlestar Galactica\", citaron \u00e1mbolos dous a \"Blade Runner\" como unha das maiores influencias para a serie. O filme consid\u00e9rase un reflexo das tendencias e preocupaci\u00f3ns sociais modernas e est\u00e1 considerado por moitos medios como un dos mellores filmes de ciencia ficci\u00f3n de t\u00f3dolos tempos. Nunha enquisa a 60 cient\u00edficos de todo o mundo de 2004 foi votada a mellor pel\u00edcula de ciencia ficci\u00f3n de t\u00f3dolos tempos. \"Blade Runner\" tam\u00e9n se citou como unha influencia importante para o estilo e historia da serie de filmes \"Ghost in the Shell\", que en si mesma foi de grande influencia no x\u00e9nero de cinema negro futurista.\nA Biblioteca do Congreso dos Estados Unidos de Am\u00e9rica seleccionou a \"Blade Runner\" para a s\u00faa preservaci\u00f3n no National Film Registry no ano 1993 por ser \"culturalmente, historicamente ou esteticamente significativo\", e houbo varios cursos universitarios que o utilizaron como material did\u00e1ctico. No 2007 a Visual Effects Society nomeouno o segundo filme visualmente m\u00e1is influente de t\u00f3dolos tempos. \"Blade Runner\" foi tam\u00e9n un dos filmes musicalmente m\u00e1is \"sampleados\" do s\u00e9culo XX. O American Film Institute inclu\u00edu a \"Blade Runner\" en varias das s\u00faas listas de mellores filmes, entre outras na \"AFI's 100 Years...100 Movies\" do 2007 na posici\u00f3n n\u00famero 97, na \"AFI's 100 Years...100 Thrills\" de 2001 na posici\u00f3n n\u00famero 74, e na \"AFI's 10 Top 10\" de mellores filmes de ciencia ficci\u00f3n na posici\u00f3n n\u00famero 6.\n\"Blade Runner\" influenciou varios videoxogos de aventuras como \"Cypher\", \"Rise of the Dragon\", a serie Tex Murphy, \"Snatcher\", \"Beneath a Steel Sky\", \"\" e \"Bubblegum Crisis\" (xunto cos seus animes orixinais), as\u00ed como os xogo de rol \"Shadowrun\", o \"shooter\" en primeira persoa \"Perfect Dark\", e a serie de videoxogos \"Syndicate\". Warren Spector, dese\u00f1ador do videoxogo \"Deus Ex\", citou o filme como influencia do mesmo tanto na s\u00faa renderizaci\u00f3n visual coma no seu argumento. A imaxe do filme, coa s\u00faa escuridade, luces de neon e opacidade da visi\u00f3n, resulta relativamente sinxela para o proceso de renderizaci\u00f3n, polo que moitos dese\u00f1adores de videoxogos inspir\u00e1ronse nela para as s\u00faas obras.\nEntre o folclore desenvolvido \u00f3 redor do filme \u00f3 longo dos anos apareceu a lenda urbana de que o filme fora unha maldici\u00f3n para as compa\u00f1\u00edas que amosan os seus logotipos en forma de publicidade indirecta nalgunhas escenas. L\u00edderes nos mercados naquel ent\u00f3n, as compa\u00f1\u00edas Atari, Bell, Cuisinart e Pan Am experimentaron contratempos econ\u00f3micos trala estrea do filme. The Coca-Cola Company tam\u00e9n sufriu perdas econ\u00f3micas na s\u00faa introduci\u00f3n da New Coke en 1985, a\u00ednda que conseguiu recuperou a s\u00faa porci\u00f3n de mercado \u00f3 pouco tempo.\nNoutros medios.\nCando comezou a produci\u00f3n do filme, Philip K. Dick rexeitou unha oferta de 400\u00a0000 d\u00f3lares para escribir unha adaptaci\u00f3n novel\u00edstica de \"Blade Runner\" declarando: \n\"So\u00f1an os androides con ovellas el\u00e9ctricas?\" foi eventualmente reeditada como produto licenzado do filme, co p\u00f3ster deste na portada e o t\u00edtulo orixinal entre par\u00e9nteses baixo o t\u00edtulo de \"Blade Runner\". Tam\u00e9n se publicou en 1982 unha adaptaci\u00f3n novel\u00edstica do filme titulada \"Blade Runner: A Story of the Future\", escrita por Les Martin. Archie Goodwin escribiu o gui\u00f3n para unha adaptaci\u00f3n \u00f3 libro de banda dese\u00f1ada \"A Marvel Super Special: Blade Runner\", publicado en setembro de 1982. O filme para televisi\u00f3n \"Total Recall 2070\" planeouse inicialmente coma un \"spin-off\" de \"Total Recall\", que \u00e1 s\u00faa vez estaba baseado nunha historia curta de Philip K. Dick titulada \"We Can Remember It for You Wholesale\", pero acabou transform\u00e1ndose nun h\u00edbrido de \"Total Recall\" e \"Blade Runner\", con moitas semellanzas con este \u00faltimo.\nProduc\u00edronse dous videoxogos baseados no filme, \u00e1mbolos dous co t\u00edtulo \"Blade Runner\". O primeiro deles publicouse no 1985 para as plataformas Commodore 64, Sinclair ZX Spectrum e Amstrad CPC por medio de CRL Group PLC e estaba baseado na m\u00fasica de Vangelis, por mor de problemas de licenzamento. O segundo publicouse en 1997 por medio de Westwood Studios. Eldon Tyrell, Gaff, Leon, Rachael, Chew e J.F. Sebastian aparecen neste videoxogo, e os seus ficheiros de voz foron gravados polos actores orixinais. O xogador tomaba o papel de McCoy, outro cazador de replicantes traballando \u00f3 mesmo tempo que Deckard. Este xogo foi publicado para PC e inclu\u00edu caracter\u00edsticas como un argumento non lineal, personaxes non xogador cunha intelixencia artificial independente e un motor de xogo pseudo-3D.\n\"Blade Runner\" foi obxecto de varios documentais. \"On the Edge of Blade Runner\", do ano 2000 e 55\u00a0minutos de duraci\u00f3n, estivo dirixido por Andrew Abbott e contou con Mark Kermode como presentador e guionista. Neste documental am\u00f3sanse entrevistas co equipo de produci\u00f3n, inclu\u00edndo o propio Scott, nas que se dan detalles do proceso creativo e dos diversos problemas xurdidos durante a preproduci\u00f3n, e Paul M. Sammon e Hampton Fancher explican a s\u00faa visi\u00f3n sobre Philip K. Dick e as orixes de \"So\u00f1an os androides con ovellas el\u00e9ctricas?\". \"Future Shocks\", do ano 2003 e 27 minutos de duraci\u00f3n, \u00e9 un documental producido por TVOntario, que incl\u00fae entrevistas co produtor executivo Bud Yorkin, con Syd Mead e con parte do elenco de actores, as\u00ed como o comentario do autor de ciencia ficci\u00f3n Robert J. Sawyer e de varios cr\u00edticos cinematogr\u00e1ficos. \"Dangerous Days: Making Blade Runner\", do ano 2007 e 213 minutos de duraci\u00f3n, \u00e9 un documental dirixido e producido por Charles de Lauzirika para a versi\u00f3n \"The Final Cut\" do filme. Nel seleccion\u00e1ronse partes de m\u00e1is de 80 entrevistas a participantes no filme, inclu\u00edndo a Ford, Young e Scott. Este documental ten oito cap\u00edtulos, cada un deles cubrindo unha parte da produci\u00f3n do filme, co \u00faltimo deles tratando o legado do mesmo. \"All Our Variant Futures: From Workprint to Final Cut\", de 2007 e 29\u00a0minutos de duraci\u00f3n, \u00e9 un documental producido por Paul Prischman que aparece na edici\u00f3n \"Ultimate Collector's Edition\" de \"Blade Runner\" e fornece unha visi\u00f3n xeral das m\u00faltiples versi\u00f3ns do filme, as\u00ed como detalles no proceso de sete anos de duraci\u00f3n de restauraci\u00f3n, mellora e remestura da versi\u00f3n \"The Final Cut\".\nContinuaci\u00f3n.\nK. W. Jeter, amigo persoal de Dick, escribiu tres novelas autorizadas sobre \"Blade Runner\" que contin\u00faan a historia de Deckard, tentando aclarar as diferenzas entre o filme e \"So\u00f1an os androides con ovellas el\u00e9ctricas?\": ' (1995), ' (1996) e \"\" (2000). No ano 1999 Stuart Hazeldine escribiu un gui\u00f3n para unha continuaci\u00f3n do filme base\u00e1ndose na novela \"The Edge of Human\", titulado \"Blade Runner Down\". Finalmente este proxecto foi abandonado por mor de problemas coa licenza. David Peoples foi o guionista do filme de acci\u00f3n de 1998 \"Soldier\", que segundo as s\u00faas propias declaraci\u00f3ns foi un sucesor espiritual do filme orixinal, ambientado no mesmo universo compartido.\nEn xu\u00f1o do 2009 o xornal \"The New York Times\" informou que Scott e o seu irm\u00e1n Tony estaban traballando nun precursor de \"Blade Runner\", ambientado en 2019 e baixo o t\u00edtulo \"Purefold\", en formato de serie de curtas de entre 5 e 10 minutos de duraci\u00f3n. Finalmente en febreiro de 2010 anunciouse que a produci\u00f3n de \"Purefold\" cesara por mor de problemas co seu financiamento. Posteriormente o 18 de agosto de 2011 anunciouse que Scott \u00eda dirixir un novo filme sobre \"Blade Runner\", e o produtor Andrew Kosove indicou que era pouco probable que Ford fora a participar neste proxecto. Scott declarou posteriormente que este filme ser\u00eda unha continuaci\u00f3n do anterior pero sen a participaci\u00f3n do elenco de actores orixinal, e que estaba procurando un guionista para completar este novo filme. En outubro de 2012 Scott afirmou que o filme de continuaci\u00f3n era unha realidade e estaba en proceso, pero non confirmou a participaci\u00f3n de Ford no mesmo.\nEn novembro de 2014 a revista \"Variety\" informou que Scott xa non ser\u00eda o director do novo filme e participar\u00eda s\u00f3 como produtor, e que Scott confirmara que o personaxe de Ford aparecer\u00eda s\u00f3 no \"terceiro acto\" da pel\u00edcula. En febreiro de 2015 Alcon Entertainment confirmou que Denis Villeneuve \u00eda ser o director do novo filme, e que tanto Ford como o guionista orixinal Hampton Fancher participar\u00edan no mesmo, que comezar\u00eda a s\u00faa produci\u00f3n a mediados de 2016. Ryan Gosling confirmou nunha entrevista do 16 de novembro de 2015 que el actuar\u00eda no papel do protagonista do filme. A fotograf\u00eda principal do filme comezou en xullo de 2016, coa Warner Bros. \u00f3 cargo da s\u00faa publicaci\u00f3n dom\u00e9stica nos Estados Unidos e Sony (a trav\u00e9s de Columbia Pictures) encarg\u00e1ndose da publicaci\u00f3n internacional. O 31 de marzo de 2016 Variety informou que Robin Wright actuar\u00eda no novo filme, e en abril Dave Bautista, Ana de Armas e Sylvia Hoeks un\u00edronse \u00f3 elenco de actores do mesmo. En xu\u00f1o de 2016 Mackenzie Davis e Barkhad Abdi foron seleccionados tam\u00e9n, xunto con David Dastmalchian e Hiam Abbass que se uniron en xullo, e Jared Leto en agosto.\nCo plan inicial de publicarse en norteam\u00e9rica en xaneiro de 2018, Alcon Entertainment confirmou finalmente que a estrea global do filme estaba planeada para o 6 de outubro de 2017, e a Warner Bros. publicou un avance do filme o 19 de decembro de 2016."}
{"id": "36097", "revid": "89787", "url": "https://gl.wikipedia.org/wiki?curid=36097", "title": "Ram\u00f3n Mar\u00eda del Valle-Incl\u00e1n", "text": "Ram\u00f3n Mar\u00eda del Valle-Incl\u00e1n y de la Pe\u00f1a, nado en Vilanova de Arousa o 28 de outubro de 1866 e finado en Compostela o 5 de xaneiro de 1936, foi un dramaturgo, poeta e novelista galego en lingua castel\u00e1. \u00c9 considerado un dos autores m\u00e1is importantes da literatura en espa\u00f1ol do s\u00e9culo XX, e enc\u00e1drase na chamada Xeraci\u00f3n do 98.\nO 2016 foi declarado \"Ano Valle-Incl\u00e1n\" en conmemoraci\u00f3n do 150 aniversario do seu nacemento.\nTraxectoria.\nFormaci\u00f3n e inicios literarios.\nNaceu co nome de Ram\u00f3n Jos\u00e9 Sim\u00f3n Valle Pe\u00f1a, fillo do escritor liberal e galeguista Ram\u00f3n del Valle Berm\u00fadez de Castro (1823-1890) e de Dolores de la Pe\u00f1a y Montenegro; amigo de Manuel Murgu\u00eda e Andr\u00e9s Muruais. Rematou o bacharelato no Instituto de Pontevedra en 1885 e estudou Dereito na Universidade de Santiago de Compostela, con medianos resultados. Nesa \u00e9poca entrou no mundo da literatura a trav\u00e9s de publicaci\u00f3ns como a compostel\u00e1 \"Caf\u00e9 con gotas\" e a barcelonesa \"La ilustraci\u00f3n ib\u00e9rica\". Aprendeu esgrima co florentino Attilio Pontinari e en 1888 matriculouse en \"Debuxo e adorno de figura\" na Escola de artes e oficios. El e o seu irm\u00e1n Carlos participaban activamente na vida period\u00edstica da cidade. Ram\u00f3n abandonou os estudos de Dereito, impostos polo seu pai, e volveu a Pontevedra en 1890 pola s\u00faa morte.\nViaxe a Am\u00e9rica e regreso a Pontevedra.\nDespois dunha hipot\u00e9tica estancia en Italia -a\u00ednda por documentar-, viaxou a Madrid a finais de 1890, onde acostumaba visitar o Museo do Prado e as bibliotecas da cidade. Colaborou en xornais coma \"El Globo\" e dedicou gran parte do seu tempo de lecer a asistir a representaci\u00f3ns do \"pequeno x\u00e9nero\". En 1892, Valle fixo a s\u00faa primeira viaxe a Am\u00e9rica, concretamente a M\u00e9xico, onde ficou durante case un ano a cabalo entre Veracruz e Cidade de M\u00e9xico. Al\u00ed colaborou cos xornais \"El Veracruzano Libre\" e \"El Universal\", da capital, nos que publicou varios relatos. Parece ser que da s\u00faa estancia hai datos de que participou nun \"d\u00f3\" na Cidade de M\u00e9xico e nunha soada pelexa en Veracruz. De M\u00e9xico foi a Cuba e ficou alg\u00fans d\u00edas en Matanzas, na casa duns amigos seus.\nDe volta a Galiza, en 1893, instalouse en Pontevedra, onde co\u00f1eceu a Jes\u00fas Muruais, bibli\u00f3grafo e mestre de lat\u00edn no instituto da cidade, e fix\u00e9ronse amigos. Na biblioteca do instituto Valle leu os m\u00e1is importantes autores europeos da \u00e9poca. Perante a s\u00faa estancia en Pontevedra, prolongada at\u00e9 1896, publicou o seu primeiro libro: a escolma de relatos amorosos \"Femeninas\" (1895) corrixido por Javier Puig Llamas e prologado por Manuel Murgu\u00eda.\nNesta \u00e9poca Valle comeza a cultivar a s\u00faa particular indumentaria: capa (no principio un \"jorongo\" mexicano), chalina, sombreiro e, por riba de todo, as s\u00faas longas e caracter\u00edsticas barbas, as \"barbas de chivo\" das que falaba Rub\u00e9n Dar\u00edo nun poema dedicado a el.\nEntrada na sociedade literaria madrile\u00f1a.\nEn 1896 volveu a Madrid, onde frecuentou varios faladoiros nos que co\u00f1eceu figuras da \u00e9poca, como P\u00edo e Ricardo Baroja, Azor\u00edn ou Jacinto Benavente.\nEn 1897 publicou o seu segundo libro, \"Epitalamio (Historias de amores)\", sen moito \u00e9xito. Durante eses anos, participou como actor en obras como \"La comedia de las fieras\" de Jacinto Benavente ou \"Los reyes en el destierro\", adaptaci\u00f3n de Alejandro Sawa dunha novela de Alphonse Daudet. En 1899, nunha discusi\u00f3n no Caf\u00e9 da Monta\u00f1a, o xornalista Manuel Bueno feriuno no brazo, que se gangrenou e tivo que ser amputado. Ese mesmo ano estreou no Teatro Lara de Madrid e publicou en libro \"Cenizas\", a s\u00faa primeira obra teatral. Colaborou tam\u00e9n en moitas revistas literarias, como \"La vida literaria\", dirixida por Benavente, ou \"Revista Nueva\", dirixida por Luis Ruiz Contreras. Viviu na bohemia literaria modernista e pasou moita fame e necesidades. Habitaba un lugar con tan pouco espazo que era preciso subir as cadeiras con poleas para poder pasar.\nEn 1900 participou nun concurso de contos organizado polo diario \"El Liberal\". Malia non resultar premiado (o ga\u00f1ador foi o xornalista Jos\u00e9 Nogales), o seu relato \"Satan\u00e1s\" foi moi eloxiado por Juan Valera, membro do tribunal, nun artigo de prensa. Parece ser que o tribunal non se quixo arriscar a premiar un relato tan innovador. Os anos seguintes colaborou en publicaci\u00f3ns como \"La Ilustraci\u00f3n Art\u00edstica\", \"La Ilustraci\u00f3n Espa\u00f1ola y Americana\" ou \"La Espa\u00f1a Moderna\". En \"Alma Espa\u00f1ola\" publicou, en decembro de 1903, unha famosa autobiograf\u00eda. En \"Los lunes del Imparcial\" comezou a publicar \"Memorias do marqu\u00e9s de Bradom\u00edn: Sonata de outono\", onde apareceu por vez primeira o seu personaxe o marqu\u00e9s de Bradom\u00edn.\nAs s\u00faas catro \"Sonatas\" public\u00e1ronse en anos consecutivos, dende 1902 at\u00e9 1905 (\"Sonata de outono\" en 1902, \"Sonata de est\u00edo\" en 1903, \"Sonata de primavera\" en 1904 e \"Sonata de inverno\" en 1905). Estas narraci\u00f3ns, fragmentos das memorias ficticias do marqu\u00e9s de Bradom\u00edn, constit\u00faen o exemplo m\u00e1is salientable da prosa modernista da literatura en castel\u00e1n. En 1905 publicou unha escolma de contos co t\u00edtulo de \"Jard\u00edn novelesco; Historias de almas en pena, de duendes y de ladrones\". O ano seguinte estreou no Teatro da Princesa unha obra baseada no protagonista das \"Sonatas\". A s\u00faa futura muller, Josefina Blanco Tejerina, era parte do elenco da obra. A voda, celebrada en 1907, tivo lugar na madrile\u00f1a igrexa de San Sebasti\u00e1n. O matrimonio tivo tres fillos: Joaqu\u00edn Mar\u00eda (1914), Carlos Luis (1917) e Jaime (1921).\nEn 1907 publicou libros como \"\u00c1guilas de blas\u00f3n\", \"Aromas de leyenda\", \"Versos en loor de un santo ermita\u00f1o\" e \"El marqu\u00e9s de Bradom\u00edn. Coloquios rom\u00e1nticos\". No xornal \"El Mundo\" publicou por entregas \"Romance de Lobos\". En 1908 comezou a publicaci\u00f3n da s\u00faa serie de novelas \"La guerra carlista\": \"Los cruzados de la causa\", \"El resplandor de la hoguera\" e \"Gerifaltes de anta\u00f1o\". En 1909 escribiu \"Mi hermana Antonia\", que narra a vinganza do estudante M\u00e1ximo Bretal, namorado de Antonia e rexeitado pola s\u00faa nai. A s\u00faa simpat\u00eda polo carlismo non foi s\u00f3 literaria. En 1920 presentouse a deputado polo Partido Carlista, mais non obtivo escano.\nViaxou \u00e1 Arxentina en 1910 coa compa\u00f1\u00eda de teatro de F. Garc\u00eda Ortega, na cal figuraba Josefina Blanco, e pronunciou algunhas conferencias sobre a literatura espa\u00f1ola. Na mesma xira visitaron tam\u00e9n Chile, Paraguai, Uruguai e Bolivia. De volta a Espa\u00f1a, seguiu coa estrea de obras como \"Voces de gesta\" (1912) e \"La marquesa Rosalinda\" (1913). A s\u00faa obra \"El embrujado\" foi rexeitada polo Teatro Espa\u00f1ol, dirixido por Benito P\u00e9rez Gald\u00f3s.\nEn 1915 escribiulle a Afonso XIII para solicitarlle, sen \u00e9xito, a rehabilitaci\u00f3n dos t\u00edtulos do marquesado do Valle, vizcondado de Vieix\u00edn e se\u00f1or\u00edo do Carami\u00f1al.\nDurante a primeira guerra mundial foi invitado polo goberno franc\u00e9s a visitar as frontes de guerra. En Par\u00eds relacionouse con autores espa\u00f1ois coma Pedro Salinas, Manuel Ciges Aparicio e Corpus Braga. Froito da s\u00faa visita \u00e1 fronte foron os textos \"Visi\u00f3n estelar de la medianoche\", publicado en \"El Imparcial\" entre outubro e decembro de 1916, e \"En la luz del d\u00eda\", no mesmo xornal, entre xaneiro e febreiro de 1917.\nEn 1920 edit\u00e1ronse \"Divinas palabras\" e a primeira versi\u00f3n de \"Luces de bohemia\". En 1921 foi nomeado titular da c\u00e1tedra de Est\u00e9tica das Belas Artes na escola de San Fernando. O mesmo ano publicou \"La l\u00e1mpara maravillosa\", meditaci\u00f3n sobre o feito literario, fortemente influ\u00eddo polo ocultismo de autores como Mario Roso de Luna e Helena Blavatsky.\nEn 1921 viaxou outra vez a M\u00e9xico, invitado persoalmente polo presidente da Rep\u00fablica, \u00c1lvaro Obreg\u00f3n, por mediaci\u00f3n de Alfonso Reyes Ochoa. En 1925 estableceuse de novo en Madrid. Participou en grupos de teatro experimental coma \"El mirlo branco\", que levaba a cabo as s\u00faas representaci\u00f3ns no enderezo dos Baroja, no barrio madrile\u00f1o de Arg\u00fcelles, e \"El c\u00e1ntaro roto\" no C\u00edrculo de Belas Artes. A fins de 1926 editou a que parte da cr\u00edtica considera a obra mestra da s\u00faa narrativa, a novela \"Tirano Banderas\", onde era patente a pegada da s\u00faa viaxe ao M\u00e9xico da revoluci\u00f3n. En 1927 comezou a publicaci\u00f3n dun ambicioso proxecto narrativo, \"El ruedo ib\u00e9rico\". Este, de xeito semellante aos \"Episodios nacionales\" de Gald\u00f3s, pretend\u00eda narrar a historia de Espa\u00f1a dende o reinado da s\u00faa odiada Isabel II at\u00e9 a \u00e9poca contempor\u00e1nea ao autor. Por\u00e9n, s\u00f3 chegou a escribir tres novelas: \"La corte de los milagros\" (1927), \"Viva mi due\u00f1o\" (1928) e \"Baza de espadas\" (1932).\nDende 1924 amosou a s\u00faa oposici\u00f3n \u00e1 ditadura de Primo de Rivera, e en 1927 participou na creaci\u00f3n da Alianza Republicana. En 1929 foi encerrado no c\u00e1rcere Modelo de Madrid ao negarse a pagar unha multa por uns incidentes no Pazo da M\u00fasica. Este incidente aparece transfigurado literariamente nunha escena de \"Luces de Bohemia\".\nApoiou a Rep\u00fablica e mesmo chegou a se presentar a deputado pola provincia da Coru\u00f1a nas listas do Partido Republicano Radical de Alejandro Lerroux, a\u00ednda que non foi elixido. En 1932 o goberno da Rep\u00fablica nomeouno conservador do Patrimonio Art\u00edstico Nacional e director do Museo de Aranjuez, pero, por problemas co seu superior, dimite pouco tempo despois. Elixido presidente do Ateneo de Madrid, dimite tam\u00e9n ao non seren consideradas as s\u00faas propostas de reorganizaci\u00f3n. Ese mesmo ano div\u00f3rcianse el e Josefina Blanco.\nNa derradeira etapa da s\u00faa vida, Valle amosou marcadas simpat\u00edas cara ao comunismo. Pola s\u00faa iniciativa, en 1933 reuniuse no Ateneo de Madrid o Primeiro Congreso da Asociaci\u00f3n de Escritores e Artistas Revolucionarios. Ese mesmo ano foi nomeado presidente de honor da Asociaci\u00f3n de Amigos da Uni\u00f3n Sovi\u00e9tica.\nO 8 de marzo de 1933 foi nomeado director da Escola de Belas Artes de Roma, cargo no que se mantivo pouco m\u00e1is dun ano, sen apenas medios de subsistencia, ata xu\u00f1o de 1934. En marzo de 1935 retirouse a Santiago de Compostela e ingresou nunha cl\u00ednica. Al\u00ed morreu de cancro de vexiga o 5 de xaneiro de 1936, tras negarse a recibir auxilio relixioso. Foi sepultado o d\u00eda seguinte nunha cerimonia civil.\nObra.\nNarrativa.\nA s\u00faa produci\u00f3n narrativa comezou no Modernismo. Nesa est\u00e9tica, a s\u00faa obra m\u00e1is senlleira son as \"Sonatas\", en que relata, de xeito autobiogr\u00e1fico, os amores do Marqu\u00e9s de Bradom\u00edn.\nA s\u00faa outra gran novela \u00e9 \"Tirano Banderas\". Narra a ca\u00edda do ditador suramericano Santos Banderas, personaxe desp\u00f3tico e cruel que mant\u00e9n o poder mediante o terror e a opresi\u00f3n. \u00c9 unha excepcional descrici\u00f3n da sociedade suramericana e tam\u00e9n o primeiro achegamento literario da ditadura.\nPoes\u00eda.\nA obra po\u00e9tica de Valle-Incl\u00e1n re\u00fanese na trilox\u00eda \"Claves l\u00edricas\" (1930), formada por \"Aromas de leyenda\", \"El pasajero\" e \"La pipa de Kif\":\nTeatro.\nA produci\u00f3n dram\u00e1tica de Valle-Incl\u00e1n div\u00eddese, polo xeral, en cinco per\u00edodos:\nComo Miguel de Unamuno ou Azor\u00edn, Valle enfrontouse directamente ao teatro comercial vixente. Os tres autores amosaban unha clara oposici\u00f3n ao teatro realista, costumista e de corte burgu\u00e9s que tanto \u00e9xito ti\u00f1a nos escenarios, a\u00ednda que cada un ti\u00f1a unha t\u00e9cnica de seu.\nValle-Incl\u00e1n en galego.\nAo entrar a obra de Valle-Incl\u00e1n no dominio p\u00fablico, Produci\u00f3ns Teatrais Exc\u00e9ntricas estreou o 3 de marzo de 2017, baixo a direcci\u00f3n de Quico Cadaval, \"A cabeza do drag\u00f3n\" versi\u00f3n en galego da farsa infantil \"La cabeza del drag\u00f3n\" (1910).\nEse ano tam\u00e9n foi publicado o seu poema \"Cantiga de vellas\"."}
{"id": "36100", "revid": "56817", "url": "https://gl.wikipedia.org/wiki?curid=36100", "title": "Jos\u00e9 Luis Moreno", "text": ""}
{"id": "36101", "revid": "22570", "url": "https://gl.wikipedia.org/wiki?curid=36101", "title": "Shirley Manson", "text": "Shirley Ann Manson, nada o 26 de agosto de 1966, \u00e9 unha cantante escocesa, vocalista da banda de rock alternativo Garbage.\nTraxectoria.\nManson \u00e9 a segunda de tres fillas; o seu pai \u00e9 xenetista e a s\u00faa nai foi cantante. Empezou a estudar piano \u00e1 idade de 7 anos, e m\u00e1is tarde acudiu \u00e1 Escola de M\u00fasica da Cidade de Edimburgo onde tam\u00e9n formou parte do grupo de teatro.\nNa escola, os demais nenos met\u00edanse frecuentemente con ela. Burl\u00e1banse do seu aspecto e da cor do seu pelo. \u00c1s veces, regresaba a casa ensanguentada e magullada por culpa do acoso. Os interminables acosos e burlas conduc\u00edrona a unha profunda depresi\u00f3n e empezou a autolesionarse, entre outras cousas.\nTraballou brevemente como dependenta nunha tenda. A s\u00faa primeira experiencia musical foi coas bandas Autumn 1904 e Wild Indians. Cando ti\u00f1a 16 anos uniuse ao grupo Goodbye Mr. Mackenzie onde tocaba os teclados e fac\u00eda de segunda vocalista. Neste grupo estivo unha d\u00e9cada ata a s\u00faa disoluci\u00f3n en 1992. Despois desta, Shirley, xunto con dous membros do grupo, fundaron Angelfish, outra banda na que Shirley era a vocalista.\nAngelfish editou un \u00e1lbum autotitulado e dous sinxelos. A banda estivo de xira polos Estados Unidos, Canad\u00e1, B\u00e9lxica e Francia, chegando a ser abreconcertos de Live en Norteam\u00e9rica. O seu videoclip para a canci\u00f3n \"Suffocate Me\" foi emitido no programa da MTV \"120 Minutes\", e o produtor e m\u00fasco Steve Marker, que viu esa emisi\u00f3n, pensou que poder\u00eda ser unha boa vocalista para o seu grupo, Garbage."}
{"id": "36102", "revid": "85894", "url": "https://gl.wikipedia.org/wiki?curid=36102", "title": "Duke Erikson", "text": "Douglas Elwin Erikson, nado en Nebrasca o 15 de xaneiro de 1953, \u00e9 un compositor, produtor e multiinstrmentista estadounidense co\u00f1ecido por ser fundador e guitarrista da banda de rock alternativo Garbage. Antes de crear Garbage, Erikson foi membro dos grupos Spooner e Fire Town.\nTraxectoria.\nAos 16 anos formou a s\u00faa primeira banda, The British. Erikson estudou historia da arte, e pagou os seus estudos facendo numerosos traballos, como carpinteiro ou condutor de cami\u00f3ns.\nEn 1979, a banda de Erikson, Spooner, na cal era o cantante e principal compositor, editou un EP con catro canci\u00f3ns que a converteu nunha das bandas m\u00e1is populares da rexi\u00f3n. Dous \u00e1lbums seguiron a ese EP, \"Every Corner Dance\" e \"Wildest Dreams\", distribu\u00eddo por todo o pa\u00eds. En 1987 Duke e Butch Vig, con Phil Davis como cantante, crearon a banda Firetown. Firetown publicou dous \u00e1lbums e seis sinxelos nun moi curto per\u00edodo de tempo, \u00e1 parte dun v\u00eddeo para o sinxelo \"Carry The Torch\", pero separ\u00e1ronse en 1989.\nNese momento, o sinxelo de Spooner \"Mean Old World\" chegou ao n\u00famero un en Madison, de onde provi\u00f1a, o cal axudou a que a banda se unise outra vez. Un novo traballo, \"Fugitive Dance\", apareceu seguido dunha xira, antes de que a banda se separase en 1993. Nese tempo Butch Vig xa se fixera un nome como produtor musical.\nEn 1994, Duke Erikson formou Garbage xunto a Shirley Manson, Butch Vig e Steve Marker."}
{"id": "36103", "revid": "85894", "url": "https://gl.wikipedia.org/wiki?curid=36103", "title": "Patty Schemel", "text": "Patricia Theresa Schemel, nada en Marysville (Estado de Washington) o 24 de abril de 1967, \u00e9 unha m\u00fasica estadounidense.\nTraxectoria.\nTocou a bater\u00eda no \u00e1lbum \"Live Through This\" da banda Hole. En \"Celebrity Skin\", o derradeiro disco de Hole, traballou na creaci\u00f3n do mesmo xunto con Courtney Love, Eric Erlandson e Melissa Auf der Maur, pero foi substitu\u00edda por un m\u00fasico de sesi\u00f3n para a gravaci\u00f3n e por Samantha Maloney para a xira posterior, a\u00ednda que, inexplicablemente, Courtney Love elixiu usar o nome e a foto de Pattty no \u00e1lbum.\nPatty tam\u00e9n tocou no primeiro \u00e1lbum en solitario de Courtney Love, \"America's Sweetheart\", onde aparece como compositora parcial dalg\u00fans temas. Tam\u00e9n gravou con Phranc, tocando a bater\u00eda no seu EP \"Goofyfoot\", e coa banda de Juliette Lewis, Juliette and the Licks, no seu EP de debut \"...Like a Bolt of Lightning\", e antes de deixar a banda tam\u00e9n gravou no \u00e1lbum \"You're Speaking My Language\". Estivo de xira como bater\u00eda da banda dos \u00c1nxeles Imperial Teen, liderada polo amigo de Courtney Roddy Bottom, antigo membro de Faith No More."}
{"id": "36114", "revid": "56817", "url": "https://gl.wikipedia.org/wiki?curid=36114", "title": "Interludio", "text": "En ling\u00fc\u00edstica, f\u00e1lase de interludio cando \u00e1 hora de segmentar unha palabra en s\u00edlabas, non resulta doado determina-la fronteira sil\u00e1bica, por mor de se presentaren unidades conson\u00e1nticas en determinadas posici\u00f3ns que non se deixan atribu\u00edr claramente a unha s\u00edlaba ou a outra.\nCasos posibles de interludio son as realizaci\u00f3ns dos arquifonemas /I/ e /U/ en posici\u00f3n intervoc\u00e1lica: \"caiado\", \"eue\" (-e parag\u00f3xico), ou \"deu a cara\".\nDomingo Prieto considera que estes arquifonemas te\u00f1en unha dobre cara pois no seu corpo f\u00f3nico hai un elemento voc\u00e1lico e outro conson\u00e1ntico.\nAmable Veiga non acepta esta explicaci\u00f3n e indica que o \u00fanico que pos\u00faen de conson\u00e1ntico \u00e9 a s\u00faa distribuci\u00f3n, que os sit\u00faa exclusivamente nas marxes sil\u00e1bicas. No suposto de que, como di Domingo Prieto, houbese nelas un elemento voc\u00e1lico e outro conson\u00e1ntico ter\u00edan que poder repartirse en d\u00faas s\u00edlabas, e ach\u00e1monos con que eses dous elementos son simult\u00e1neos e non sucesivos.\nSegundo Veiga resulta indiferente que a fronteira sil\u00e1bica vaia antes ou despois da realizaci\u00f3n do arquifonema, ou que estea indeterminada. O problema carece de interese fonol\u00f3xico."}
{"id": "36117", "revid": "22795", "url": "https://gl.wikipedia.org/wiki?curid=36117", "title": "Complexo dunar de Corrubedo e lagoas de Carregal e Vix\u00e1n", "text": "O complexo dunar de Corrubedo e lagoas de Carregal e Vix\u00e1n \u00e9 un parque natural galego que ampara ao sistema dunar, as marismas e as lagoas do v\u00e9rtice occidental da costa da pen\u00ednsula do Barbanza, en Ribeira, entre a r\u00eda de Arousa e a r\u00eda de Muros e Noia.\nO complexo de Corrubedo \u00e9 tam\u00e9n un espazo natural declarado zona especial de conservaci\u00f3n (ZEC) (\"Complexo h\u00famido de Corrubedo\"), unha zona de especial protecci\u00f3n para as aves (ZEPA) (\"Complexo litoral de Corrubedo\"), un zona h\u00famida protexida galega (\"Complexo das praias, lagoa e duna de Corrubedo\") e un zona h\u00famida de importancia internacional Ramsar (\"Complexo de Corrubedo\"). O arquip\u00e9lago de S\u00e1lvora, e o seu mar, as\u00ed como parte do litoral de Porto do Son at\u00f3panse dentro do ZEC do \"Complexo h\u00famido de Corrubedo\", co que se ampl\u00eda a s\u00faa \u00e1rea a 9.264,64 ha. As\u00ed \u00e9 que a costa entre o cabo de Corrubedo e o Castro de Baro\u00f1a, o mar arredor das illas de S\u00e1lvora e as lagoas de Carregal e Vix\u00e1n quedan baixo a protecci\u00f3n do parque natural e a ZEC.\nXeolox\u00eda e h\u00e1bitats.\nO parque natural \u00e9 un complexo entrante costeiro con pequenos cant\u00eds de rochas e un sistema dunar que discorre entre a Pedra do Pino, Corrubedo e A Gra\u00f1a, Carreira en Ribeira. En xeolox\u00eda, def\u00ednese como un sistema de \"praia-barreira-lagoon\" e at\u00f3pase nun estado avanzado na s\u00faa evoluci\u00f3n natural.\nA costa do parque \u00e9 un cord\u00f3n de praia que se atopa entre as r\u00edas de Muros e Noia e Arousa, entre dous cabos, e orientado en direcci\u00f3n NNO-SSE. O litoral da costa, cos seus brazos de mar, supo\u00f1en o 78% da \u00e1rea do espazo natural. No seu interior (nas parroquias de Olveira, Artes e Carreira) ten unha marisma salobre (a marisma de Carregal), de forma triangular e cun m\u00e1ximo de ancho de case 1,7\u00a0km (a altura de Arribas, Artes, Ribeira e Vi\u00f1as, Artes, Ribeira en Artes), sendo de punta a punta de ata 7\u00a0km. Esta marisma as\u00e9ntase sobre dun \"lagoon\" (algo similar a unha \"lagoa\"), que est\u00e1 xa case colmatada por completo. A marisma e o \"lagoon\" dan ao mar s\u00f3 por unha bocana, ou pequena entrada: a lagoa do Carregal entre Olveira e Artes. A esa bocana chega un meandro, unha canle de auga activa. A marisma e o meandro est\u00e1n dominados por unha din\u00e1mica de mareas. Na baixamar a auga s\u00f3 pasa por esa canle. A interacci\u00f3n entre as augas do r\u00edos como as ondas do mar vidas do suroeste, formaron unha praia de pouca inclinaci\u00f3n no interior da costa. A parte central da praia ten unha canle formada folo fluxo de sa\u00edda da auga. Na parte traseira da praia formouse un sistema e\u00f3lico activo s\u00f3 parcialmente: unha duna, que est\u00e1 en Olveira. Nas marismas, a lagoa de Vix\u00e1n p\u00e9chaa a frecha litoral e a lagoa de Carregal est\u00e1 m\u00e1is dominada pola entrada de auga salgada.\nAs dunas, a area de praia, e a chaira de herba baixa en solo f\u00e9rtil (en ga\u00e9lico escoc\u00e9s denom\u00ednanse \u00e1reas \"marchair\", de \"chairas f\u00e9rtiles\") son h\u00e1bitats con interese de conservaci\u00f3n. As \u00e1rea chamadas maquis e garrigas ou \"phrygana\", onde as matogueiras dominan e ocupan unha zona seca e dun clima similar ao mediterr\u00e1neo m\u00e1is ao interior da costa, tam\u00e9n o son. Na zona interior \u00e1 duna at\u00f3panse bosques mixtos e de con\u00edferas, como os pi\u00f1eiros. Os rochedos do litoral do parque son en esencial areais interiores ou froito da fragmentaci\u00f3n do solo gran\u00edtico do litoral galego.\nAs lagoas forman h\u00e1bitats singulares, onde a flora e a fauna presentes te\u00f1en caracter\u00edsticas de especial interese para a conservaci\u00f3n. Iso levou a que se lle outorgase as figuras de protecci\u00f3n como zona especial de conservaci\u00f3n (ZEC) e zona de especial protecci\u00f3n para as aves (ZEPA).\nFlora e fauna.\nFlora.\nNo parque enc\u00f3ntranse representados 247 taxons vexetais. Podemos atopar especies adaptadas \u00e1 aridez e inestabilidade do substrato areoso, o cardo mari\u00f1o, ou o feo de praia (\"Ammophila arenaria\") que fixa os espig\u00f3ns de praia; outras adaptadas ao alagamento permanente, xuncos, carrizos, ran\u00fanculos, ou ben especies hal\u00f3fitas como a salicornia. Algunhas especies son end\u00e9micas do noroeste peninsular e est\u00e1n consideradas como vulnerables ou en perigo de extinci\u00f3n.\nAs especies da flora en r\u00e9xime de protecci\u00f3n especial ou as que lle dan valor ao parque son:\nFauna.\nO parque destaca pola s\u00faa gran riqueza faun\u00edstica (o 70% das especies de anfibios e r\u00e9ptiles presentes en Galicia), entre a que destaca sobre todo a ornitofauna. No parque est\u00e1n presentes diversas especies de mam\u00edferos que se moven no espazo e no seu contorno, como o raposo (\"Vulpes vulpes\"), o teixugo (\"Meles meles\"), o ourizo cacho (\"Erinaceus europaeus\") ou o esqu\u00edo (\"Sciurus vulgaris\"). Tam\u00e9n a lontra (\"Lutra lutra\") mant\u00e9n unha presenza com\u00fan.\nAves.\nA variedade de h\u00e1bitats do parque natural acolle a unha poboaci\u00f3n de aves non abundante en n\u00famero pero si en especies. Nas dunas e nos areais hai aves que son infrecuentes ou que te\u00f1en poucos individuos e que po\u00f1en al\u00ed os seus ni\u00f1os. Un caso disto son as limn\u00edcolas ameazadas \"Burhinus oedicnemus\" e \"Charadrius alexandrinus\". Esas mesmas zonas de ani\u00f1amento empr\u00e9ganas no inverno outras aves que ve\u00f1en de paso, como \"Pluvialis apricaria\". Na lagoa de Vix\u00e1n hai an\u00e1tidos e aves que ve\u00f1en ani\u00f1ar ou est\u00e1n de paso invernal.\nOs censos de aves acu\u00e1ticas invernantes efectuados nos \u00faltimos anos proporcionan unha media de 2.300 individuos pertencentes a m\u00e1is de 35 especies. Entre as especies m\u00e1is destacadas no parque destacan: o pato cullerete (\"Anas clypeata\"), o charneco (\"Anas crecca\"), o lavanco (\"Anas platyrhynchos\"), o pato asubi\u00f3n (\"Anas penelope\"), a cerceta do est\u00edo (\"Anas querquedula\"), o pernileiro (\"Burhinus oedicnemus\"), o pirlo bulebule (\"Calidris alba\"), a p\u00edllara papuda (\"Charadrius alexandrinus\"), a gali\u00f1ola negra (\"Fulica atra\"), a mobella \u00e1rtica (\"Gavia arctica\"), a p\u00edllara riscada (\"Arenaria interpres\"), a gabita (Haematopus ostralegus), a mobella grande (\"Gavia immer\"), a mobella pequena (\"Gavia stellata\"), a garza pequena (\"Ixobrychus minutus\"), o mazarico rabipinto (\"Limosa lapponica\"), o mazarico curl\u00ed (\"Numenius arquata\"), o mazarico chiador (\"Numenius phaeopus\"), o cullereiro (\"Platalea leucorodia\"), a pillara dourada (\"Pluvialis apricaria\") ou o carr\u00e1n cristado (\"Sterna sandvicensis\").\nAs especies de aves en r\u00e9xime de protecci\u00f3n especial ou as que lle dan valor ao parque son:\nMam\u00edferos.\nAs especies de mam\u00edferos en r\u00e9xime de protecci\u00f3n especial ou as que lle dan valor ao parque son:\nAnfibios e r\u00e9ptiles.\nAs especies de anfibios a en r\u00e9xime de protecci\u00f3n especial ou as que lle dan valor ao parque son:\nE as especies de r\u00e9ptiles son:\nInvertebrados.\nAs especies invertebradas en r\u00e9xime de protecci\u00f3n especial ou as que lle dan valor ao parque son:\nArqueolox\u00eda.\nNo parque hai pegadas de asentamentos humanos , tanto no interior do parque, como o Castro do Porto de Baixo, como nos seus arredores. Representan un valor engadido \u00e1 s\u00faa importancia patrimonial figuras como o dolmen de Axeitos, os petr\u00f3glifos da Pedra das Cabras, os restos da cultura castrexa coma o Facho ou Tahume e os restos dos fornos de tella en Cortiza e Canosa ou os mu\u00ed\u00f1os da zona.\nLexislaci\u00f3n.\nA figuras de protecci\u00f3n do complexo dunar de Corrubedo e das lagoas do Carregal e Vix\u00e1n son:"}
{"id": "36120", "revid": "55340", "url": "https://gl.wikipedia.org/wiki?curid=36120", "title": "Arquifonema", "text": "Un arquifonema \u00e9 o conxunto de trazos com\u00fans a dous fonemas dunha oposici\u00f3n que se neutraliza nun determinado contexto\nEn fonolox\u00eda a neutralizaci\u00f3n consiste na eliminaci\u00f3n da oposici\u00f3n (diferenza) entre dous fonemas nun determinado contexto, de maneira que foneticamente soen igual, a\u00ednda que se trate da realizaci\u00f3n de dous fonemas distintos. \u00c9 un termo introducido por Trubetzkoy\nUn dos exemplos m\u00e1is evidentes de arquifonema na lingua galega d\u00e1se no sistema voc\u00e1lico \u00e1tono. O galego pos\u00fae sete vogais en posici\u00f3n t\u00f3nica:\nmais en posici\u00f3n \u00e1tona post\u00f3nica este sistema red\u00facese a cinco vogais porque se neutraliza a oposici\u00f3n que hai entre /e/ e /\u025b/ e entre /\u0254/ e /o/\n\"Neutralizarse a oposici\u00f3n\" significa que o emprego dun son, por exemplo [o] ou [\u0254], non provoca nunca variaci\u00f3n no significado nun contexto determinado, mentres que noutro contexto, neste caso en posici\u00f3n \u00e1tona, si o provoca: \"oso\" / \"\u00f3so\", \"pola\" / \"p\u00f3la\".\nArquifonemas da lingua galega.\nObs\u00e9rvese que os arquifonemas se escriben con mai\u00fascula"}
{"id": "36121", "revid": "23204", "url": "https://gl.wikipedia.org/wiki?curid=36121", "title": "Neutralizaci\u00f3n", "text": "En fonolox\u00eda a neutralizaci\u00f3n consiste na eliminaci\u00f3n da oposici\u00f3n (diferenza) que se establece entre dous fonemas nun determinado contexto, de maneira que foneticamente soan igual, a\u00ednda que se trate da realizaci\u00f3n de dous fonemas distintos. \u00c9 un termo introducido por Trubetzkoy\nEn alem\u00e1n, por exemplo, a distinci\u00f3n que existe entre os pares m\u00ednimos /t/ e /d/; /k/ e /g/ ou /p/ e /b/ (distinci\u00f3n baseada no trazo [\u00b1sonoro]) desaparece en posici\u00f3n final de palabra. As\u00ed, Rad (bicicleta) e Rat (consello) pron\u00fancianse igual (ra:T). Ese son que, ao producirse a neutralizaci\u00f3n, engloba a m\u00e1is dun fonema \u00e9 o arquifonema (escr\u00edbese con mai\u00fascula na transcrici\u00f3n fonol\u00f3xica). Por\u00e9n, non se trata do mesmo fonema, pois ao engadir un morfema, como en xenitivo singular, si que aparece unha oposici\u00f3n: Rades/Rates, son pares m\u00ednimos.\nNeutralizaci\u00f3n l\u00e9xica.\nAs oposici\u00f3ns l\u00e9xicas poden neutralizarse, \u00e9 dicir, en determinados contextos ou situaci\u00f3ns, unha distinci\u00f3n, que normalmente \u00e9 funcional, pode quedar suspendida e un dos seus termos, o caracterizado ou 'marcado positivamente' incl\u00faese no 'non marcado'. O termo marcado ten un \u00fanico valor, fronte \u00f3 non marcado que ten o negativo e o neutro:"}
{"id": "36122", "revid": "23204", "url": "https://gl.wikipedia.org/wiki?curid=36122", "title": "Chicago Bulls", "text": "Os Chicago Bulls son un equipo profesional de baloncesto estadounidense con sede en Chicago, Illinois. Os Bulls xogan na Divisi\u00f3n Central da Conferencia Leste da National Basketball Association (NBA). Fundados o 16 de xaneiro de 1966, o equipo ten a s\u00faa sede no United Center, pavill\u00f3n que comparte cos Chicago Blackhawks da National Hockey League (NHL). A \u00e9poca m\u00e1is esplendorosa do equipo foi a d\u00e9cada de 1990, sendo durante esta \u00e9poca unha das m\u00e1is importantes dinast\u00edas da historia da NBA, ga\u00f1ando seis campionatos entre 1991 e 1998. Todos estes t\u00edtulos foron conseguidos grazas \u00e1 achega de membros do Sal\u00f3n da Fama como Michael Jordan, Scottie Pippen e o adestrador Phil Jackson. Os Bulls son a \u00fanica franqu\u00eda da NBA en ga\u00f1ar m\u00e1is dun campionato sen perder nunca unha final.\nOs Bulls ga\u00f1aron un total de 72 partidos durante a fase regular da temporada , o que sup\u00f3n un r\u00e9cord da NBA, sendo ademais o \u00fanico equipo da historia en ga\u00f1ar 70 ou m\u00e1is partidos nunha soa camapa\u00f1a. Moitos especialistas e analistas consideran os Bulls de 1996 como un dos mellores equipos da historia da competici\u00f3n. the 1996 Bulls to be one of the greatest teams in NBA history. En 2015, os Bulls son a terceira franqu\u00eda m\u00e1is valiosa da NBA de acordo \u00e1 revista \"Forbes\", cun valor estimado de 2.000 mill\u00f3ns de d\u00f3lares e uns beneficios durante a temporada de aproximadamente 65 mill\u00f3ns. Michael Jordan e Derrick Rose son os dous xogadores da franqu\u00eda que te\u00f1en ga\u00f1ado o t\u00edtulo da MVP da NBA.\nHistoria.\nPrimeiros anos.\nOs Chicago Bulls son o terceiro equipo NBA que pasa por Chicago, despois dos Packers/Zephyrs e dos Stags (1946-1950). Hoxe, os Bulls a\u00ednda xogan coa camisola azul e vermella dos Stags \u00e1s veces. A franqu\u00eda formouse na tempada 1966-1967, e xa inmediatamente mostrou boas maneiras conseguindo o mellor balance da historia dun equipo debutante na NBA, calific\u00e1ndose para os playoffs. Durante as s\u00faas d\u00faas primeiras tempadas, a meirande parte dos partidos na casa foron xogados no International Amphitheatre, antes de mudarse \u00f3 Chicago Stadium definitivamente en 1994. Nos seguintes anos, a directiva dos Bulls dedicar\u00eda o seu tempo a montar un cadro de xogadores competitivo, a\u00ednda que nunca chegaron \u00f3 m\u00e1is alto. Na d\u00e9cada dos 70, os Bulls caracter\u00edzab\u00e1nse por ser un equipo duro e moi defensivo, constru\u00eddo \u00f3 redor de Jerry Sloan, un defensor moi rochoso, dos alas Bob Love e Chet Walker, do base Norm Van Lier e do pivote Tom Boerwinkle. A\u00ednda as\u00ed, o equipo s\u00f3 ga\u00f1ou un t\u00edtulo de divisi\u00f3n, e nunca acadou as finais da liga.\nA finais da d\u00e9cada dos 70 e a principios dos 80, o equipo chegou \u00f3 teito da liga. Artis Gilmore, conseguido a trav\u00e9s dun draft de dispersi\u00f3n da ABA en 1976, liderou a un equipo que inclu\u00eda tam\u00e9n \u00f3 base Reggie Theus e \u00f3s alas David Greenwood e Orlando Woolridge. Despois de que Gilmore fora trocado polo pivote Dave Corzine dos San Antonio Spurs, os Bulls xa ti\u00f1an un alto poder ofensivo centrado en Theus, \u00f3 que despois se unir\u00edan Quentin Daly e Ennis Watley. Malia todo iso, os resultados segu\u00edan a ser decepcionantes, polo que a directiva decidiu cambia-lo rumbo e intercambiou a Theus na tempada 1983-84.\nA chegada de Jordan.\nNo ver\u00e1n de 1984, a fortuna do equipo cambiou para ben cando conseguiron a terceira posici\u00f3n no draft dese ano, despois dos Houston Rockets e dos Portland Trail Blazers. Despois de que os Rockets elixiran a Hakeem Olajuwon, e os Blazers a Sam Bowie, os Bulls escolleron \u00f3 escolta Michael Jordan, procedente da Universidade de North Carolina. Jordan redefinir\u00eda o baloncesto e reescribir\u00eda o libro dos r\u00e9cords, convert\u00e9ndose no mellor xogador de t\u00f3dolos tempos.\nO equipo, sendo o novo dono Jerry Reinsdorf e Director xeral Jerry Krause, decidiu reconstru\u00edrse \u00f3 redor de Jordan. Este xogador clave na historia dos Bulls romper\u00eda varios r\u00e9cords da franqu\u00eda no seu ano de rookie en anotaci\u00f3n (terceiro na liga) e roubos (cuarto na liga), e conducir\u00eda \u00f3 equipo de novo \u00f3s playoffs. Ga\u00f1ou nesa tempada o premio \u00f3 Rookie do Ano e foi inclu\u00eddo no segundo equipo de xogadores NBA.\nNa pretempada, o equipo asinou \u00f3 base John Paxson e elixiu no draft \u00f3 ala-pivote Charles Oakley. Xunto a Jordan e a Corzine, dar\u00edanlle a meirande parte do poder atacante \u00f3s Bulls nas d\u00faas tempadas seguintes. \u00d3 principio da tempada Jordan esnaquiz\u00e1base un p\u00e9, motivo polo cal a franqu\u00eda fichou a lenda da NBA George Gervin, que contribu\u00edu sobre todo en anotaci\u00f3n, rematando como segundo m\u00e1ximo anotador do equipo por detr\u00e1s de Woolridge. Jordan recuperouse para os playoffs, cando se enfrontaron dende a oitava praza \u00f3s Boston Celtics, que conseguiran un balance de 67-15 na tempada regular, liderados por Larry Bird. A\u00ednda que os Bulls foron barridos, Jordan logrou supera-lo r\u00e9cord de anotaci\u00f3n nun \u00fanico encontro en playoffs, con 63 puntos no segundo partido das series, o que provocou que Bird chamarao \"God disguised as Michael Jordan.\" (Deus disfrazado de Michael Jordan).\nNa tempada 1986-87 Jordan continuou o seu asalto \u00f3s libros de r\u00e9cords, liderando a liga en anotaci\u00f3n con 37.1 puntos por partido, e sendo o primeiro Bull nomeado no primeiro equipo da NBA. Pero os Bulls foron de novo barridos polos Celtics nos playoffs. Na seguinte tempada, a 1987-88, Kreuse elixiu en oitava posici\u00f3n do draft dese ano \u00f3 pivote Olden Polynice e no d\u00e9cimo posto \u00f3 ala-pivote Horace Grant, e no mesmo d\u00eda do draft Polynice foi trocado polo ala Scottie Pippen, elixido polos Seattle SuperSonics. Con Paxson e Jordan no xogo exterior, Brad Sellers e Oakley nos postos de ala, Corzine na pintura, e cos rookies Pippen e Grant salindo dende a bancada, os Bulls fixeron moito balbordo, ga\u00f1ando 50 partidos e acadando as semifinais da Conferencia Leste, caendo derrotados al\u00ed contra os que despois ser\u00edan os ga\u00f1adores da conferencia, os Detroit Pistons, en cinco encontros. Jordan foi nomeado ese ano MVP da NBA nese ano, ser\u00eda a primeira das cinco veces que o ga\u00f1ou.\nA tempada 1988-89 foi a segunda seguida de grandes movementos en pretempada. O ala-pivote Charles Oakley, que liderou a liga no total de rebotes nos anos 87 e 88 foi trocado polo pivote Bill Cartwright procedente dos New York Knicks e por unha elecci\u00f3n no draft utilizada para elixir \u00f3 pivote Will Perdue. O novo quinteto titular formado por Paxson, Jordan, Pippen, Grant e Cartwright tardou alg\u00fan tempo en acomodarse, pero remataron a tempada nas finais da Conferencia Leste, onde perderon contra os que logo ser\u00edan os campi\u00f3ns da NBA, os Detroit Pistons, en seis partidos.\nNa 1989-90, Jordan foi o m\u00e1ximo anotador da liga por cuarta tempada consecutiva, e por fin entrou no equipo do All-Star por primeira vez xunto a Scottie Pippen. Tam\u00e9n houbo trocos na bancada, xa que Doug Collins foi substitu\u00eddo polo seu asistente, Phil Jackson, quen trouxo \u00f3 equipo a Tex Winter, un especialista no tri\u00e1ngulo ofensivo caracter\u00edstico de Jackson. Os Bulls tam\u00e9n elixiron no draft de 1989 \u00f3 pivote Stacey King e \u00f3 base BJ Armstrong. Con estas pezas adicion\u00e1is e o quinteto inicial do ano anterior, os Bulls volveron \u00e1s finais de conferencia e volveron a perder contra os Pistons, pero esta vez conseguiron forza-los sete partidos.\nPrimeiros tres t\u00edtulos.\nXa na tempada 1990-91, os Bulls olvid\u00e1ronse das excusas e encararon o ano cunha misi\u00f3n definida. Fixeron o r\u00e9cord da franqu\u00eda en encontros ga\u00f1ados con 61. Nos playoffs arrasaron, barrendo \u00f3s Pistons nas finais de conferencia e nas finais da NBA ga\u00f1aron a uns Lakers liderados por Magic Johnson en cinco partidos, sendo o derradeiro da serie o 12 de xu\u00f1o de 1991. Michael Jordan ga\u00f1ou os t\u00edtulos de MVP das finais e da tempada regular, e o seu quinto t\u00edtulo seguido de m\u00e1ximo anotador.\nOs Bulls ga\u00f1aron o seu segundo t\u00edtulo consecutivo na tempada 1991-92 despois de esnaquiza-lo r\u00e9cord de vitorias da franqu\u00eda con 67. Nas finais ga\u00f1aronlle a Clyde Drexler e os seus Blazers en seis encontros. Jordan volveu ga\u00f1a-los t\u00edtulos de MVP das finais e da tempada regular, e o seu sexto t\u00edtulo seguido de m\u00e1ximo anotador.\nNa 1992-93 os Bulls fixeron o que ning\u00fan dende aqueles lendarios Celtics da d\u00e9cada dos 60 ga\u00f1ando tres t\u00edtulos consecutivos, enfront\u00e1ndose na final \u00f3s Phoenix Suns, que ti\u00f1an \u00f3 MVP da liga regular, Charles Barkley. O tiro ga\u00f1ador de John Paxson deulles \u00f3s Bulls a vitoria no sexto patido disputado en F\u00e9nix por 99-98. Jordan foi de novo MVP das finais despois de establecer un novo r\u00e9cord de puntos nun encontro da final. Ademais, tam\u00e9n empatou con Wilt Chamberlain co seu s\u00e9timo t\u00edtulo de m\u00e1ximo anotador.\nXa no ver\u00e1n, Jordan asombrou a toda a comunidade baloncest\u00edstica anunciando a s\u00faa retirada, s\u00f3 uns meses despois da morte do seu pai. Scottie Pippen pasou a lidera-los Bulls, xa que nas tempadas anteriores demostr\u00e1rase un dos mellores xogadores na liga. Recibiu axuda de Horace Grant e de BJ Armstrong, que nesa tempada foron All-Stars por primeira vez. Tam\u00e9n eran pezas do equipo Cartwright, Perdue, o base Pete Myers e o rookie de Croacia Toni Kuko\u010d. Pero malia a asombrosa tempada regular que fixeron os Bulls, ga\u00f1ando 55 partidos, nos playoffs caeron en segunda rolda contra os Knicks, cunha pol\u00e9mica inclu\u00edda no quinto partido tras unha falta pitada polo \u00e1rbitro Hue Hollins.\nA volta de Jordan.\nEn 1994, os Bulls perderon a Horace Grant e a Bill Cartwright, que marcharon coma axentes libres, pero conseguiron \u00f3 base All-Star Ron Harper. Con estes movementos, os Bulls ti\u00f1an a Armstrong e a Harper no xogo exterior, Pippen e Kuko\u010d nas alas e Perdue na pintura. Tam\u00e9n contaban co tirador especialista Steve Kerr, con Myers, e cos pivotes Luc Longley e Bill Wennignton. Pero mentres estaban a xoga-la liga, o 17 de marzo de 1995 recibiron a mellor noticia posible: Jordan volv\u00eda dende o retiro. Pronto estivo de novo entre os mellores da liga, anotando 55 puntos contra os Knicks no seu quinto partido dende a s\u00faa volta, e liderou \u00f3s Bulls \u00f3 quinto posto da conferencia, ga\u00f1ando na primeira rolda dos playoffs \u00f3s Charlotte Hornets. Pero xa en segunda rolda non foron capaces de derrotar \u00f3s que despois ser\u00edan os camp\u00f3ns da conferencia, os Orlando Magic de Horace Grant e Shaquille O'Neal. Cando Jordan volveu \u00f3s Bulls, inicialmente levaba o dorsal 45 (que tam\u00e9n foi o seu dorsal cando xogaba nos Birmingham Barons, un equipo de b\u00e9isbol das ligas menores afiliado \u00f3s Chicago White Sox, por mor da retirada do seu dorsal trala s\u00faa primeira marcha. Pouco despois volveu \u00f3 23 a cambio dunha multa.\nNa pretempada, BJ Armstrong marchou por mor dun draft de expasi\u00f3n, pero Krause fixo un movemento maxistral, mandando a Will Purdue \u00f3s San Antonio Spurs a cambio de Dennis Rodman, especialista reboteador con catro t\u00edtulos nese apartado. Cun quinteto inicial formado por Harper, Jordan, Pippen, Rodman e Longley, e quizais a mellor bancada da liga con Kerr, Kuko\u010d, Wennington e os alas Randy Brown e Jud Buechler, os Bulls experimentaron unha das meirandes mellor\u00edas no balance na historia da liga, pasando dun 47-35 a un 72-10, que a\u00ednda segue a se-lo mellor balance da historia. Jordan ga\u00f1ou o seu oitavo t\u00edtulo de mellor anotador, Rodman o seu quinto t\u00edtulo de m\u00e1ximo reboteador seguido, e Kerr liderou a liga en triplas. Ademais, Jordan logrou a \"Tripla Coroa\" co MVP da tempada regular, do All-Star e das finais. Krause ga\u00f1ou o premio \u00f3 Executivo do Ano, Jackson \u00f3 Adestrador do Ano e Kuko\u010d foi o Sexto Home do Ano. Por se fora pouco, Pippen e Jordan entraron no primeiro equipo da NBA, e \u00e1mbolos dous m\u00e1is Rodman entraron no mellor equipo defensivo. O equipo ga\u00f1ou o seu cuarto anel ante os Seattle SuperSonics de Gary Payton e de Shawn Kemp.\nOs Bulls repetiron os bos resultados da tempada anterior na 1996-1997, empatando o segundo mellor balance da historia da liga cun 69-13 e ga\u00f1ando o seu segundo anel consecutivo, o quinto en total, contra os Utah Jazz de John Stockton e Karl Malone. Jordan conseguiu o seu segundo t\u00edtulo de \u00e1ximo anotador consecutivo e o seu noveno en total, e Rodman o seu sexto t\u00edtulo seguido de m\u00e1ximo reboteador.\nConseguiron outro \"Three-peat\" (tres t\u00edtulos consecutivos) na tempada 1997-1998, ga\u00f1ando 62 partidos de tempada regular e plant\u00e1ndose nas finais sen moita deficultade. Jordan ga\u00f1ou o seu d\u00e9cimo t\u00edtulo de m\u00e1ximo anotador e o terceiro seguido, e a s\u00faa segunda \"Tripla Coroa\" (MVP do All-Star, da tempada regular e das finais da NBA), Rodman consegu\u00eda o seu s\u00e9timo t\u00edtulo de m\u00e1ximo reboteador, batendo con el o r\u00e9cord, e os Bulls derrotaron nas finais \u00f3s Jazz por segundo ano consecutivo. No sexto e derradeiro encontro, Jordan deu un pasi\u00f1o atr\u00e1s e anotou o tiro ga\u00f1ador a falta de cinco segundos do final do encontro, o que ser\u00eda o seu derradeiro lanzamento nos Bulls.\nDesmantelaci\u00f3n.\nO ver\u00e1n de 1998 trouxo un final abrupto \u00e1 unha era tan tremendamente existosa. Krause cr\u00eda que os xogadores dos Bulls xa eran demasiado vellos e incapaces de ser competitivos. Decidiu que as \u00fanicas oportunidades do equipo eran ou a reestruturaci\u00f3n ou un declive lento pero seguro. Planeou afundi-lo equipo nas derradeiras posici\u00f3ns da liga e conseguir elecci\u00f3ns de draft en postos altos mentres fac\u00eda espazo no l\u00edmite salarial para asinar un par de axentes libres en dous anos. Despois de ser vetado nun intento previo polo dono Jerry Reinsdorf, Krause mandou a Scottie Pippen por apenas nada \u00f3s Houston Rockets, non renovou \u00f3 adestrador Phil Jackson, que marchou \u00f3s Lakers e animou a Michael Jordan a que se retirara de novo. Krause tampouco renovou a Dennis Rodman, trocou a Luc Longley e a Steve Kerr por varias elecci\u00f3ns de draft e asinou un novo adestrador sen experiencia profesional, Tim Floyd, procedente da Universidade de Iowa State, onde tivera varios \u00e9xitos a nivel de NCAA. Cun novo quinteto titular formado polo base Randy Brown, o escolta Ron Harper, o ala Brent Barry, o ala-pivote Toni Kuko\u010d e o pivote Bill Wennington, o equipo rematou a temporada da folga (1998-1999) ga\u00f1ando 13 de 50 partidos e cun Kuko\u010d que liderou \u00f3 equipo en anotaci\u00f3n, rebotes e asistencias, pero que foron de pouca axuda mentres o equipo fac\u00eda unha tempada desastrosa.\nCinco anos dif\u00edciles.\nO mal final da tempada anterior ti\u00f1a un feito destacado: os Bulls ga\u00f1aron a loter\u00eda do draft e a elecci\u00f3n n\u00famero un utilizouse para escoller \u00f3 ala-pivote Elton Brand. Sen Harper, Brown, Wennington e Barry, que marcharon na pretempada, Brand e o tam\u00e9n rookie Ron Artest bot\u00e1ronse o equipo \u00e1s costas, especialmente despois de que Kuko\u010d se lesionara tendo que perderse a meirande parte da tempada, e sendo transpasado por unha elecci\u00f3n de draft no l\u00edmite do tempo para intercambios entre franqu\u00edas. Brand acadou por primeira vez dende os d\u00edas de Artis Gilmore unha media de m\u00e1is 20 puntos e m\u00e1is de 10 rebotes. Ademais, encabezou a clasificaci\u00f3n dos rookies en anotaci\u00f3n, rebotes, tap\u00f3ns, porcentaxe de tiros de campo e en minutos xogados. Isto valeulle a Brand para ser nomeado Co-Rookie do Ano da tempada 1999-2000 xunto a Steve Francis, dos Houston Rockets e para entrar no mellor equipo de rookies, mentres Artest era nomeado para o segundo mellor equipo de rookies. Malia iso, o equipo acababa cun p\u00e9simo balance, 17-65, o segundo peor desa tempada.\nDespois dun ver\u00e1n no que semellaba que os Bulls quer\u00edan asinar a t\u00f3dolos axentes libres do mercado (Tim Duncan, Grant Hill, Tracy McGrady, Eddie Jones ou incluso Tim Thomas), Krause ficha \u00f3 pivote Brad Miller, \u00f3 escolta Ron Mercer (\u00e1mbolos dous axentes libres) e elixiu no draft a Marcus Fizer, ala-pivote, e a Chris Mihm, pivote, e que foi mandado \u00f3s Cavaliers polo base Jamal Crawford. Brand liderou de novo \u00f3 equipo promediando de novo m\u00e1is de 20 puntos e m\u00e1is de 10 rebotes, pero as novas fichaxes non fixeron un bo papel e o equipo rematou co peor r\u00e9cord da s\u00faa historia, 15-67.\nOs seareiros dos Bulls entraron en shock cando no d\u00eda do draft de 2001 Krause transpasou a Elton Brand \u00f3s Clippers pola segunda elecci\u00f3n desde draft, Tyson Chandler. Ademais elixiu a Eddy Curry no posto n\u00famero catro. \u00c1mbolos dous xogadores sa\u00edan directamente do instituto e non se esperaba que contribu\u00edran moito \u00f3 equipo nas vindeiras tempadas, pero v\u00edanse como pos\u00edbels xogadores franqu\u00eda nun futuro non moi distante. O equipo comezou a xoga-la tempada sen un l\u00edder claro, pero na metade do ano os tres maiores anotadores, Mercer, Artest e Miller, xunto a Kevin Ollie, foron trocados cos Indiana Pacers polo base veter\u00e1n Jalen Rose, por Travis Best e por Norman Richardson. Tam\u00e9n houbo un cambio na bancada, pasando a se-lo novo adestrador Bill Cartwright, antigo xogador dos Bulls e asistente t\u00e9cnico de Floyd, \u00f3 que rematou substitu\u00edndo por mor dunhas discusi\u00f3ns entre os xogadores e a directiva. Houbo unha lixera mellora no balance final da tempada, pasando de 15 a 21 encontros ga\u00f1ados, pero a\u00ednda segu\u00edan a ocupa-la derradeira posici\u00f3n na cualificaci\u00f3n.\nA temporada 2002-2003 comezou con moito optimismo. Elixiron \u00f3 base Jay Williams no segundo posto do draft. O equipo estaba formado por un n\u00facleo moi novo composto por Rose, Williams. Crawford, Marcus Fizer, o acabado de chegar Donyell Marshall, Curry, Chandler e o base Trenton Hassell, na primeira tempada completa de Bill Cartwright no asento de adestrador. Curry encabezou a liga na porcentaxe de tiros anotados, convert\u00e9ndose no primeiro xogador dos Bulls que lideraba algunha estat\u00edstica importante da liga dende Jordan. Os Bulls lograron mellora-lo balance do ano anterior rematando cun 30-52.\nXa no ver\u00e1n de 2003, o que fora Director xeral durante moito tempo, Jerry Krause, retirouse, e anunciouse que o seu sucesor ser\u00eda o antigo xogador John Paxson. Jay Williams resultou gravemente ferido nun accidente de motocicleta, non volvendo a xogar a\u00ednda ata a actualidade. Para substitu\u00edlo, Paxson elixiu na posici\u00f3n n\u00famero sete do draft \u00f3 base Kirk Hinrich, e tam\u00e9n fichou \u00f3 veter\u00e1n axente libre e ex xogador franqu\u00eda dos Bulls Scottie Pippen. Con Pippen xogando, Cartwright na bancada e Paxson na directiva, os Bulls esperaban que a maxia da \u00e9poca dos seus campionatos volvera.\nPero a tempada 2003-2004 foi unha sonora decepci\u00f3n. Eddy Curry volveu \u00f3 equipo, e con el volveron as preguntas sobre o seu compromiso co equipo. Ademais, Tyson Chandler sufriu unha lesi\u00f3n cr\u00f3nica nas costas, que lle fixo perderse m\u00e1is de trinta encontros. E por se fose pouco, Pippen sufriu problemas nos xeonllos, o que minimizou a s\u00faa capacidade para lidera-lo equipo e lle fixo pensar na retirada. Jamal Crawford foi moi irregular. Todo isto levou a que Cartwright fora despedido, sendo asinado o ex-adestrador dos Phoenix Suns Scott Skiles. Un troco cos San Antonio Spurs trouxo a Antonio Davis e a Jerome Williams \u00f3 equipo a cambio de Rose e de Marshall, o que foi visto como unha estratexia para ga\u00f1ar traballo duro e defensa a cambio de capacidade atl\u00e9tica. Despois de vagar durante toda a tempada, os Bulls remataron cun balance de 23-59, o segundo peor da liga. Fizer non renovou, e Crawford foi parte dun sign-and-trade cos Knicks por xogadores con contratos a piques de rematar. O \u00fanico xogador destacado neste ano foi Hinrich, que se converteu nun dos favoritos dos seareiros pola s\u00faa determinaci\u00f3n e pola s\u00faa habilidade atl\u00e9tica. Ademais, foi nomeado no mellor equipo rookie do ano.\nVolta aos playoffs.\nDurante a pretempada de 2004, Paxson intercambiou unha elecci\u00f3n de draft de 2005 a cambio dunha elecci\u00f3n adicional no draft de 2004 cos Phoenix Suns. Foron usadas para elixir \u00f3 base da Universidade de Connecticut Ben Gordon e \u00f3 ala da Universidade Duke Luol Deng en primeira rolda, e \u00f3 base Chris Duhon, tam\u00e9n procedente de Duke. Ademais, se fichou \u00f3 axente libre Andr\u00e9s Nocioni, que ga\u00f1ara a medalla de ouro nos Xogos Ol\u00edmpicos dese ano, sendo membro da selecci\u00f3n de baloncesto da Arxentina. Nese momento, os Bulls ti\u00f1an \u00f3 quinteto titular m\u00e1is mozo da liga, detr\u00e1s dos Phoenix Suns. Despois dun decepcionante inicio de 0 vitorias e 9 derrotas, o equipo comezou a amosar signos de mellor\u00eda, confiando na defensa e nas varias explosi\u00f3ns no derradeiro cuarto de Gordon. \u00d3 final da tempada, os Bulls lograron acada-los playoffs, superando o 50% de vitorias no partido n\u00famero 39 do ano, e rematando co terceiro posto da Conferencia Leste e conseguindo chegar por primeira vez \u00e1 post-tempada dende a \u00e9poca de Jordan.\nPero desafortunadamente, as lesi\u00f3ns de Deng e Curry no final da tempada regular deixou \u00f3s Bulls sen unha presenza anotadora constante. Casualmente, a primeira franqu\u00eda coa que se enfrontaron nos playoffs do 2005 foron os Washington Wizards, o equipo \u00f3 que volveu Jordan despois da s\u00faa segunda retirada. Malia comeza-las series con d\u00faas vitorias na casa, os Bulls perderon os seguintes catro partidos e polo tanto as series. Ben Gordon converteuse no primeiro rookie en ga\u00f1a-lo premio \u00f3 Mellor sexto home, e no primeiro xogador dos Bulls en ga\u00f1alo dende que o fixera Toni Kuko\u010d en 1996.\nTradici\u00f3n nos playoffs.\nOs Bulls te\u00f1en a tradici\u00f3n non oficial de vestir zapatillas negras nos playoffs, sen ter en conta se xogan na casa ou f\u00f3ra; e que data dos d\u00edas nos que Michael Jordan comezou a encabeza-lo equipo nos playoffs. Malia non estar presentes nos playoffs durante seis tempadas despois do \u00faltimo campionato, cando volveron no ano 2004-2005 volveu esta tradici\u00f3n. Outra tradici\u00f3n e que cando xogan varios partidos seguidos f\u00f3ra da casa s\u00f3 visten os uniformes vermellos, nunca os negros.\nR\u00e9cords tempada por tempada.\nR\u00e9cords da historia da franqu\u00eda.\n\"Actualizado a 1 de maio de 2014.\"\nXogadores.\nL\u00edderes hist\u00f3ricos.\nNegra indica que ao xogador segue en activo na franqu\u00eda.\n\"Cursiva\" indica que ao xogador segue en activo, mais non na franqu\u00eda.\nPuntos anotados (temporada regular) (a finais da temporada )\nOutras estat\u00edsticas (temporada regular) (a finais da temporada )\nMinutos xogados\nRebotes\nAsistencias\nRoubos\nTap\u00f3ns\nDors\u00e1is retirados.\nOs seguintes son os dorsais retirados polos Chicago Bulls aos xogadores m\u00e1is destacados da s\u00faa historia. Al\u00e9n deles, Peter Jackson, Johnny Kerr e Jerry Krause, te\u00f1en pancartas retirados na s\u00faa honra a\u00ednda que non exerceron como xogadores do club. Peter Jackson foi adestrador asistente do equipo entre 1987\u20131989 e adestrador principal entre 1989\u20131998. Johnny Kerr foi adestrador do equipo entre 1966\u20131968, director de negocios entre 1973\u20131975 e locutor nos partidos dos Bulls entre 1977\u20132009. Pola s\u00faa parte, Jerry Krause foi director xeral do equipo entre o 26 de marzo de 1985 e o 7 de abril de 2003."}
{"id": "36124", "revid": "89787", "url": "https://gl.wikipedia.org/wiki?curid=36124", "title": "Navalla (molusco)", "text": "A navalla, \"Ensis ensis\", \u00e9 unha especie de molusco bivalvo da orde dos veneroides e familia dos f\u00e1ridos.\nA especie foi definida en 1758 por Linnaeus na 10\u00aa edici\u00f3n do seu \"Systema Naturae\" co nome de \"Solen ensis\". Posteriormente reclasificouse no x\u00e9nero \"Ensis\".\n\u00c9 comest\u00edbel e moi apreciada gastronomicamente.\nDescrici\u00f3n.\nTen unha cuncha alongada, algo curvada (m\u00e1is do que na especie \"Ensis arcuata\") coas valvas sim\u00e9tricas, de at\u00e9 uns 15\u00a0cm de lonxitude.\nDistribuci\u00f3n.\nVive en praias de areas un pouco lamacentas da zona infralitoral.\n\u00c9 unha especie moi com\u00fan no oc\u00e9ano Atl\u00e1ntico nororiental, desde Noruega at\u00e9 o noroeste de \u00c1frica (Marrocos), pasando polo mar do Norte, o canal da Mancha, golfo de Biscaia, Cant\u00e1brico e as costas atl\u00e1nticas da pen\u00ednsula Ib\u00e9rica (entre elas as galegas), e no Mediterr\u00e1neo.\nEn Galicia.\nSegundo Rol\u00e1n e Otero-Schmitt, enc\u00f3ntrase en toda a costa galega, especialmente desde a r\u00eda de Muros e Noia at\u00e9 a desembocadura do Mi\u00f1o, a\u00ednda que \u00e9 pouco abundante.\nEstes autores danlle os nomes populares de carallote, carallete, navalla, longueir\u00f3n e caramelo."}
{"id": "36126", "revid": "89787", "url": "https://gl.wikipedia.org/wiki?curid=36126", "title": "Moluscos", "text": "O dos moluscos (\"Mollusca\") constit\u00fae un dos grandes filos do reino animal.\nSon invertebrados prot\u00f3stomos, celomados, tribl\u00e1sticos, con simetr\u00eda bilateral (a\u00ednda que alg\u00fans poden presentar unha asimetr\u00eda secundaria) e non segmentados, de corpo brando, espido ou protexido por unha cuncha.\nOs moluscos son os invertebrados m\u00e1is numerosos despois dos artr\u00f3podos, e incl\u00faen formas tan co\u00f1ecidas como as ameixas, ostras, luras, polbos, lesmas e unha gran diversidade de caracois, tanto mari\u00f1os como terrestres. Calc\u00falase que poden existir cerca de 100 000 especies viventes, e 35.000 especies extintas, xa que os moluscos te\u00f1en unha longa historia xeol\u00f3xica, que abarca desde o c\u00e1mbrico inferior at\u00e9 a actualidade.\nOs moluscos colonizaronn practicamente todos os ambientes, desde as grandes alturas de at\u00e9 m\u00e1is de 3 000 m sobre o nivel do mar at\u00e9 profundidades oce\u00e1nicas de m\u00e1is de 5 000 m de profundidade, nas augas polares ou tropicais, e adoitan seren elementos com\u00fans dos litorais de todo o mundo. E o filo mari\u00f1o m\u00e1is numeroso, e cont\u00e9n un 23 % de todas os organismos mari\u00f1os descritos.\nO filo usualmente div\u00eddese en nove ou dez clases, das que d\u00faas est\u00e1n totalmente extintas. Os gaster\u00f3podos (caracois e lesmas) son, con diferenza, os moluscos m\u00e1is numerosos polo que concirne a especies clasificadas, e suman o 80 % do n\u00famero total de especies de moluscos co\u00f1ecidas. Os moluscos cefal\u00f3podos, como as luras, sepias e polbos, enc\u00f3ntranse entre os invertebrados cun sistema neurol\u00f3xico m\u00e1is avanzado. As luras xigantes (x\u00e9nero \"Architeuthis\") e as luras colosais (x\u00e9nero \"Mesonychoteuthis\") disputan o t\u00edtulo de invertebrado m\u00e1is grande co\u00f1ecido.\nO estudo cient\u00edfico dos moluscos denom\u00ednase malacolox\u00eda. O termo malacolox\u00eda v\u00e9n do grego \u03bc\u03b1\u03bb\u03b1\u03ba\u03cc\u03c2 \"malakos\", 'brando' e -\u03bb\u03bf\u03b3\u03af\u03b1, de \u03bb\u03cc\u03b3\u03bf\u03c2 \"logos\" 'estudo', e empezou a usarse en franc\u00e9s en 1814, e do franc\u00e9s pasou \u00e1s demais linguas europeas.\nFalando desta disciplina c\u00f3mpre dicir que o interese do home polos moluscos \u00e9 moi grande, e moi antigo, e que durante os s\u00e9culos XVIII e XIX se formaron importantes colecci\u00f3ns malacol\u00f3xicas e conquiliol\u00f3xicas (de cunchas) tanto de prestixiosas instituci\u00f3ns como museos e academias de ciencias como de coleccionistas privados, e a\u00ednda hoxe en d\u00eda coleccionar cunchas de moluscos \u00e9 un dos principais pasatempos de moitas persoas en todo o mundo. Debido a esta afecci\u00f3n os moluscos son un dos grupos zool\u00f3xicos mellor estudados despois dos vertebrados.\nOs moluscos son unha importante fonte de alimentaci\u00f3n para a especie humana. Ademais, numerosas enfermidades parasitarias tanto humanas como veterinarias son transmitidas polos moluscos, que act\u00faan como hospedadores intermediarios, sobre todo de platihelmintos trematodos.\nEtimolox\u00edas.\nO termo do lat\u00edn cinet\u00edfico \"Mollusca\" \u00e9 un pr\u00e9stamo do lat\u00edn moderno \"molluscus\", que comezou a usarse en 1650 baixo a forms do neutro plural \"mollusca\", creado a partir do termo do lat\u00edn imperial \"mollusca (nux)\", 'especie de noz de casca tenra', derivada do lat\u00edn cl\u00e1sico \"mollis\", brando. O termo \"mollusque\" comezou a usarse en franc\u00e9s en 1763 no sentido zool\u00f3xico como \u00abanimal invertebrado de corpo brando\u00bb. E do franc\u00e9s pasou \u00e1s demais linguas \"cultas\".\nDiversidade.\nHai unhas 93.000 especies de moluscos descritas, que incl\u00faen o 23% do total de organismos mari\u00f1os denominados. Os moluscos son os segundos, por detr\u00e1s dos artr\u00f3podos, en canto \u00f3 n\u00famero total de especies animais viventes -moito por detr\u00e1s dos artr\u00f3podos (1.113.000), pero moito por diante dos cordados (52.000). Estimouse que actualmente hai unhas 200.000 especies en total, e 70.000 especies f\u00f3siles, a pesar de que o n\u00famero total de especies de moluscos que existiron, tanto se se preservaron como se non, pode ser moitas veces superior no n\u00famero de especies presentes hoxe en d\u00eda.\nOs moluscos te\u00f1en unha cantidade de formas m\u00e1is variadas que calquera outro filo animal \u2013caracois e outros gaster\u00f3podos, ameixas e outros bivalvos, luras e outros cefal\u00f3podos, e outros subgrupos menos co\u00f1ecidos pero tam\u00e9n distintivos. A maior parte das especies a\u00ednda viven nos oc\u00e9anos, dende a costa at\u00e9 a zona abisal, pero alg\u00fans son membros significativos dos ecosistemas de auga doce e terrestres. Son extremadamente variados nas rexi\u00f3ns tropicais e t\u00e9pedas, pero p\u00f3dense atopar en t\u00f3dalas latitudes. Un 80% de todas as especies co\u00f1ecidas de moluscos son gaster\u00f3podos. Os cefal\u00f3podos como luras, sepias e polbos at\u00f3panse entre os invertebrados neural\u00f3xicamente m\u00e1is avanzados. A lura xigante, que at\u00e9 hai pouco non se observara viva en forma adulta,\n\u00e9 un dos invertebrados m\u00e1is grandes. A\u00ednda as\u00ed, un esp\u00e9cime recentemente capturado de lura colosal, que ti\u00f1a 10 metros de lonxitude e pesaba 500\u00a0kg, poder\u00edao superar.\nOs moluscos de auga doce e terrestres son excepcionalmente vulnerables \u00e1 extinci\u00f3n. As estimaci\u00f3ns do n\u00famero de moluscos non mari\u00f1os var\u00eda amplamente, en parte porque moitas rexi\u00f3ns non foron investigadas a fondo e non hai bastantes especialistas na clasificaci\u00f3n destes animais. A\u00ednda as\u00ed, en 2004 a lista vermella da IUCN de especies ameazadas inclu\u00edu preto de 2.000 moluscos non mari\u00f1os ameazados. Para comparar, a gran maior\u00eda de especies de moluscos son mari\u00f1as, pero s\u00f3 41 destas aparecen na lista vermella do ano 2004. O 42% das extinci\u00f3ns rexistradas desde o ano 1500 son de moluscos, case todos non mari\u00f1os.\nCaracter\u00edsticas xerais.\nA variedade de formas, tama\u00f1os, modos de vida e ciclos vitais nos moluscos \u00e9 extraordinaria; basta con comparar un mexill\u00f3n, un caracol e unha lura. Pero a organizaci\u00f3n de todos os moluscos segue un plan fundamental. Son animais de corpo brando, divididos en cabeza, masa visceral e p\u00e9, con tres caracter\u00edsticas \u00fanicas no reino animal polas cales se identifican:\nA\u00ednda que celomados, o celoma nos adultos queda reducido a vestixios ao redor dos nefridios, as g\u00f3nadas, o coraz\u00f3n e o intestino. O patr\u00f3n b\u00e1sico dun molusco consiste nun organismo de corpo brando, non segmentado, oval, con simetr\u00eda bilateral e unha cuncha (ausente ou interna nalg\u00fans grupos). En vez de cuncha poden ter esp\u00edculas (que poden aparecer en estado embrionario, pero nos adultos poden fusionarse para dar a cuncha) ou placas, a\u00ednda que todas edstas estruturas coa mesma orixe.\nAnatom\u00eda externa.\nManto, cavidader paleal e cuncha.\nA cuncha f\u00f3rmase grazas \u00e1 epiderme subxacente, denominada manto ou palio, que ten c\u00e9lulas secretoras de carbonato c\u00e1lcico que cristaliza no exterior en forma de aragonita ou de calcita; o manto tam\u00e9n segrega unha substancia quitinosa de composici\u00f3n complexa, a conquiolina, que se deposita sobre o substrato calcario formando un estrato org\u00e1nico denominado peri\u00f3straco, esencial para evitar a disoluci\u00f3n da cuncha en ambientes \u00e1cidos.\nNa parte posterior o manto forma unha c\u00e1mara denominada cavidade paleal onde se aloxan as branquias, que te\u00f1en unha estrutura moi caracter\u00edstica en forma de peite (ctenidios), os osfradios (\u00f3rganos sensoriais quimiorreceptores encargados de detectar a calidade da auga), e onde desembocan os nefridios (a trav\u00e9s dos nefridioporos), as g\u00f3nadas (a trav\u00e9s dos gon\u00f3poros) e o ano.\nNos pulmonados (gaster\u00f3podos terrestres), a superficie interna da cavidade paleal est\u00e1 moi irrigada e o intercambio gasoso se produce a trav\u00e9s do epitelio, de maneira que act\u00faa como un pulm\u00f3n.\nA epiderme dos moluscos est\u00e1 recuberta de cilios e pos\u00fae un gran n\u00famero de gl\u00e1ndulas produtoras de moco.\nP\u00e9.\nOutro \u00f3rgano caracter\u00edstico dos moluscos, o p\u00e9, mostra unha enorme plasticidade evolutiva. Est\u00e1 dotado dunha musculatura complexa e potente. Suponse que, primitivamente, era reptante (parecido ao dos gaster\u00f3podos actuais), pero experimentou unha gran diversificaci\u00f3n, orixinando o p\u00e9 escavador dos bivalvos, o p\u00e9 escindido en tent\u00e1culos dos cefal\u00f3podos ou o p\u00e9 nadador dalg\u00fans gaster\u00f3podos pel\u00e1xicos, entre outros.\nAnatom\u00eda interna e fisiolox\u00eda.\nAlimentaci\u00f3n.\nOs moluscos te\u00f1en un tubo dixestivo completo. A cavidade bucal, revestida de quitina, presenta un \u00f3rgano de alimentaci\u00f3n \u00fanico, a r\u00e1dula, que consiste nunha base cartilaxinosa alongada (o \"odont\u00f3foro\") recuberta de fileiras lonxitudinais de dent\u00edculos quitinosos curvos; a forma e a disposici\u00f3n dos dent\u00edculos relaci\u00f3nase co tipo de alimentaci\u00f3n. A r\u00e1dula est\u00e1 provista de potentes m\u00fasculos que lle permiten proxectarse f\u00f3ra da boca, actuando como raspador. O moco segregado polas gl\u00e1ndulas salivares da boca lubrican a r\u00e1dula e aglutinan as part\u00edculas para ser inxeridas.\nA continuaci\u00f3n hai un es\u00f3fago e un est\u00f3mago, m\u00e1is ou menos complexo, no que desembocan as gl\u00e1ndulas dixestivas (f\u00edgado ou hepatop\u00e1ncreas); a circulaci\u00f3n da masa mucosa que cont\u00e9n p alimento (\"prostilo\") vese favorecida pola presenza de numerosos cilios. As part\u00edculas alimenticias entran nos condutos das gl\u00e1ndulas dixestivas. O intestino \u00e9 longo e est\u00e1 enrolado.\nAs formas de alimentaci\u00f3n son enormemente variadas. Os moluscos poden ser fit\u00f3fagos, como as lapas ou os caracois terrestres, carn\u00edvoros, como os conos, filtradores, como as ameixas ou os mexill\u00f3ns, detrit\u00edvoros etc.\nSistema circulatorio.\nO sistema circulatorio \u00e9 aberto, a excepci\u00f3n dos cefal\u00f3podos que o te\u00f1en pechado. O coraz\u00f3n est\u00e1 tabicado e dividido usualmente en tres c\u00e1maras (d\u00faas aur\u00edculas e un ventr\u00edculo), a\u00ednda que o n\u00famero das c\u00e1maras pode ser moi vari\u00e1bel. O coraz\u00f3n est\u00e1 recuberto por unha fina tea que forma a cavidade peric\u00e1rdica. A hemolinfa pasa do ventr\u00edculo para os vasos que verten nos espazos tisulares, onde se recolle por outros vasos que van cara \u00e1s branquias, onde o sangue se oxixena e, de a\u00ed, volve ao coraz\u00f3n entrando polas aur\u00edculas.\nSistema excretor.\nOs \u00f3rganos excretores son un par de nefridios (riles) relacionados coa cavidade peric\u00e1rdica, nos que un dos extremos comunica co celoma (a trav\u00e9s duns condutos denominados \"celomodutos\", que poden desenvolverse neste extremo a xeito de embude) e o outro desemboca ao exterior, na cavidade paleal (a trav\u00e9s dos \"nefridioporos\").\nSistema nervioso.\nO sistema nervioso dos moluscos \u00e9 moi vari\u00e1bel. O modelo b\u00e1sico comprende un anel periesof\u00e1xico do cal saen dous pares de cord\u00f3ns nerviosos cara a atr\u00e1s, un cara ao p\u00e9 e outro cara \u00e1 masa visceral.\nOs \u00f3rganos dos sentidos comprenden ollos (moi complexos nos cefal\u00f3podos), estatocistos (sentido do equilibrio) e quimiorreceptores, como os osfradios (situados nas branquias), papilas e fosetas olfactorias na cabeza e o \u00f3rgano subradular (asociado \u00e1 r\u00e1dula). O grao m\u00e1ximo de cefalizaci\u00f3n d\u00e1se nos cefal\u00f3podos, nos que se pode falar dun aut\u00e9ntico cerebro, protexido por un cranio cartilaxinoso.\nReproduci\u00f3n.\nAs g\u00f3nadas en moitas especies de moluscos proceden directamente do peritoneo que recobre o celoma. A reproduci\u00f3n \u00e9 exclusivamente sexual; os individuos poden ser unisexuados (tam\u00e9n denominados dioicos, como nos bivalvos) ou, como no caso da maior\u00eda dos gaster\u00f3podos, hermafroditas (simult\u00e1neos ou consecutivos) con capacidade de autofecundaci\u00f3n ou sen ela. A fecundaci\u00f3n pode ser externa ou interna, con frecuencia mediante espermat\u00f3foros (sacos cheos de espermatozoides).\nO desenvolvemento embrionario t\u00edpico dos moluscos comenza cunha segmentaci\u00f3n espiral do cigoto, e a gastrulaci\u00f3n ten lugar por epibolia, invaxinaci\u00f3n ou ambas. A g\u00e1strula resultante desenv\u00f3lvese nunha larva troc\u00f3fora planct\u00f3nica. O proceso \u00e9 virtualmente id\u00e9ntico ao dos an\u00e9lidos. Esta larva troc\u00f3fora pode desenvolver moito algunha das s\u00faas bandas ciliadas para dar unha estrutura delgada en forma de veo.\nNa maior\u00eda dos moluscos, esta larva d\u00e1 lugar \u00e1 larva vel\u00edxera, m\u00e1is desenvolvida, na que se pode observar xa o p\u00e9, a cuncha e outras estruturas. Finalmente, a larva vel\u00edxera descende ao fondo e sofre unha metamorfose para adoptar o h\u00e1bitat bent\u00f3nico t\u00edpico do adulto. Os cefal\u00f3podos e os gaster\u00f3podos terrestres e de auga doce te\u00f1en sempre desenvolvemento directo.\nClasificaci\u00f3n.\nAs opini\u00f3ns var\u00edan sobre o n\u00famero de clases de moluscos, por exemplo, a t\u00e1boa de abaixo amosa sete clases viventes, e d\u00faas extintas. A\u00ednda que \u00e9 improbable formar un clado, alg\u00fans traballos antigos combinan os Caudofoveata e Solenogastros nunha clase, os Aplac\u00f3foros. D\u00faas das \"clases\" reco\u00f1ecidas comunmente s\u00f3 son co\u00f1ecidas por f\u00f3siles.\nA clasificaci\u00f3n nun tax\u00f3n superior para estes grupos foi e segue sendo problem\u00e1tica. Un estudo filoxen\u00e9tico suxire que os poliplac\u00f3foros forman un clado cos monofil\u00e9ticos Aplac\u00f3foros. Adicionalmente, suxire que existe unha relaci\u00f3n filla de taxon entre os bivalvos e gaster\u00f3podos. Tentaculita tam\u00e9n poder\u00edan estar nos moluscos.\nAntigamente caudofoveados e solenogastros eran agrupados na clase \"Aplac\u00f3foros\" que agora se considera parafil\u00e9tico e ditos grupos clases separadas.\nPor outra parte, a tendencia actual \u00e9 a de dividir a clase \"Gastropoda\" en d\u00faas subclases: \"Eogastropoda\" (que incl\u00fae s\u00f3 as lapas verdadeiras) e \"Orthogastropoda\" que incl\u00fae todos os demais gaster\u00f3podos."}
{"id": "36128", "revid": "98629", "url": "https://gl.wikipedia.org/wiki?curid=36128", "title": "McLaren", "text": "McLaren, fundado en 1963 por Bruce McLaren (1937-1970), \u00e9 un equipo de carreiras automobil\u00edsticas con sede en Woking, Surrey, Reino Unido, que \u00e9 sobre todo co\u00f1ecido como equipo de F\u00f3rmula 1, pero que competiu tam\u00e9n nas 500 millas de Indian\u00e1polis, e as 24 horas de Le Mans. O seu nome completo \u00e9 actualmente Team McLaren Mercedes; o equipo \u00e9 dirixido por Ron Dennis e \u00e9 supervisado por McLaren Racing, membro a s\u00faa vez de McLaren Group.\nMcLaren \u00e9 un dos equipos con m\u00e1is \u00e9xitos da F\u00f3rmula 1, ga\u00f1ou m\u00e1is grandes premios que calquera outro equipo, \u00e1 parte de Ferrari e Ford nos seus diferentes equipos, e moitos campionatos de pilotos e construtores.\nHistoria.\nInicios.\nBruce McLaren, nado en Nova Zelandia, anuncia a formaci\u00f3n de McLaren Motor Racing Ltd. en 1963 debido a que o seu equipo de ent\u00f3n, Cooper, non desexaba seguir as s\u00faas ideas de enxe\u00f1er\u00eda. Contratou enxe\u00f1eiros e pilotos e iniciou a construci\u00f3n de autom\u00f3biles de carreira para a F\u00f3rmula 1. Mentres desenvolv\u00eda o monopraza, os pilotos do equipo utilizaron veh\u00edculos Cooper T70.\nAnos 80.\nO equipo de McLaren de F\u00f3rmula 1 actual xurdiu da fusi\u00f3n do equipo McLaren e do proxecto de equipo (Project 4 o P4) que preparaba Ron Dennis en 1981. De a\u00ed os nomes dos autom\u00f3biles McLaren desde 1981: \"M/P4-xx.\"\nOs anos de m\u00e1is \u00e9xito do equipo McLaren foron os primeiros baixo a direcci\u00f3n de Ron Dennis. John Barnard dese\u00f1ou o revolucionario chasis M/P4-1, o primeiro fabricado en fibra de carbono e que unido ao poderoso motor TAG/Porsche turbo demostrou ser moi competitivo. McLaren tivo neses anos a grandes pilotos como Niki Lauda, Alain Prost, Keke Rosberg, e Stefan Johansson. McLaren-Porsche ga\u00f1ou o t\u00edtulo de construtores en 1984 con Lauda como como piloto campi\u00f3n e en 1985 con Prost como piloto campi\u00f3n. Prost ga\u00f1ou novamente o t\u00edtulo de pilotos en 1986.\nEn 1988, con motores Honda, McLaren dominou a temporada ga\u00f1ando 15 de 16 carreiras, coro\u00e1ndose Ayrton Senna como campi\u00f3n de pilotos, logo dunha forte rivalidade con Prost.\nAnos 90.\nMalia a partida de Alain Prost cara a Ferrari en 1990, McLaren dominou a F\u00f3rmula 1 durante dous anos m\u00e1is.\nDesde 1992 o equipo iniciou o seu declive co inicio da dominaci\u00f3n dos motores Renault ata 1997, cando se reiniciaron os \u00e9xitos da combinaci\u00f3n de chasis McLaren, motor Mercedes e os pilotos Mika H\u00e4kkinen e David Coulthard, ganando entre 1998 e 2000 dous campionatos de construtores e H\u00e4kkinen dous de pilotos.\nS\u00e9culo XXI.\nDesde 2000, McLaren loitou por manterse nos primeiros lugares, pero non logrou igualar aos Ferrari, logrando algunhas vitorias e ata un segundo posto no campionato de pilotos de 2003 para Kimi R\u00e4ikk\u00f6nen.\nEn 2005, os pilotos foron Juan Pablo Montoya e Kimi R\u00e4ikk\u00f6nen, acabando este \u00faltimo como segundo clasificado no campionato de pilotos, por detr\u00e1s do espa\u00f1ol Fernando Alonso de Renault. Foron segundos na clasificaci\u00f3n de construtores, trala f\u00e1brica francesa. Esta temporada, estivo marcada polo mal inicio da escuder\u00eda de Woking, con grandes problemas de fiabilidade nos seus motores, tralo fallo de planificaci\u00f3n de evoluci\u00f3n dos coches para a temporada, mentres tanto Renault, consegu\u00eda puntos que a distanciaban das demais escuder\u00edas. A metade de temporada, e grazas ao gran traballo dos enxe\u00f1eiros da marca brit\u00e1nica, e especialmente de Adrian Newey, o xefe de aerodin\u00e1mica e motores, o coche, pasou a ser o m\u00e1is r\u00e1pido, e comezou a recortar puntos a Renault, ata chegar a un apertado final de mundial, no que os problemas de motor, a\u00ednda existentes, as\u00ed como un par de erros de Juan Pablo Montoya, deron o t\u00edtulo de pilotos \u00f3 espa\u00f1ol Fernando Alonso no Brasil, e a posteriori, o de escuder\u00edas a Renault, no \u00faltimo gran premio da temporada, no circu\u00edto de Shanghai, China.\nA temporada 2006, est\u00e1 marcada pola marcha de Adrian Newey cara a Red Bull Racing, as\u00ed como por ser o \u00faltimo ano de patrocinio da tabacaleira West, que lles d\u00e1 aos b\u00f3lidos brit\u00e1nicos o aspecto prateado, e ademais coa inc\u00f3gnita dos pilotos, que a\u00ednda nesta temporada, seguir\u00e1n sendo Kimi R\u00e4ikk\u00f6nen e Juan Pablo Montoya, cos pilotos de probas, Pedro Mart\u00ednez de la Rosa e Gary Paffett, est\u00e1n en d\u00fabida a continuidade dos tres primeiros, xa que rematan contrato, e os rumores, son especialmente persistentes logo da marcha do piloto finland\u00e9s a Ferrari. Pero, no mes de decembro de 2005, as cousas empezouse a aclarar, primeiro co anuncio de patrocinio principal, a partir de 2007, da empresa de telefon\u00eda m\u00f3bil Vodafone (ata agora patrocinadora de Ferrari), a cal devolver\u00e1 as xa cl\u00e1sicas cores vermella e branca de principios dos 90 (os cales perderon a Marlboro, e partiron xustamente con Ferrari), as\u00ed como a contrataci\u00f3n como piloto, a partir do 1 de xaneiro de 2007, do actual campi\u00f3n do mundo, Fernando Alonso, o cal abandonar\u00e1 Renault \u00f3 finalizar a Temporada 2006.\nO 11 de xullo do 2006, McLaren F1 Team anunciou o cambio no segundo asento da escuder\u00eda Juan Pablo Montoya deixa o posto ao espa\u00f1ol Pedro Mart\u00ednez de la Rosa. Juan Pablo cambia os F\u00f3rmula 1 pola serie \"Nascar\".\nO modelo MP4/21 tivo alg\u00fans problemas en , acabando a temporada en 3\u00ba lugar con 110 puntos.\nEn , a escudeira se viu envolta nun caso de espionaxe industrial envolvendo a Mike Coughlan (Proxectista xefe da McLaren, afastado) e Nigel Stepney (Ex-xefe dos mec\u00e1nicos de Ferrari). Debido \u00e1s evidencias, McLaren foi penalizada coa perda de todos os puntos conquistados no Mundial de Construtores de e cunha multa de 100 $ mill\u00f3ns de d\u00f3lares. Os pilotos, por\u00e9n, non sufriron ning\u00fan castigo.\nO 16 de novembro de 2009, a marca alem\u00e1 Mercedes-Benz anunciou a venda da s\u00faa parte do equipo e a compra de Brawn GP, pasando a ter seu propio equipo a partir de : Mercedes GP. A pesar da venda das acci\u00f3ns que ti\u00f1a de McLaren, Mercedes vai continuar fornecendo motores para a escuadra por seis anos m\u00e1is.\nMonoprazas.\nNa seguinte galer\u00eda m\u00f3stranse os diferentes modelos empregados por McLaren na F\u00f3rmula 1. No mesmo, alg\u00fans modelos est\u00e1n representados de forma xen\u00e9rica, xa que varios deles foron reutilizados e presentados como evoluci\u00f3ns dos modelos orixinais."}
{"id": "36129", "revid": "1131", "url": "https://gl.wikipedia.org/wiki?curid=36129", "title": "Batalla de Annual", "text": "O desastre de Annual foi a grave derrota militar que sufriu o ex\u00e9rcito espa\u00f1ol durante a guerra de Marrocos (ou guerra do Rif) o 22 de xullo de 1921, preto da localidade marroqu\u00ed de Annual, fronte as tropas rife\u00f1as baixo o mando de Abd el-Krim. A denominaci\u00f3n de \"Desastre de Annual\" d\u00e1se unicamente en Espa\u00f1a, xa que no Rif co\u00f1\u00e9cese como \"Vitoria de Annual\".\nEsta foi unha das maiores crises que atacaron o reinado de Afonso XIII, e o intento de evitar as responsabilidades foi unha das causas do golpe de estado de Primo de Rivera en 1923 e a posterior ditadura.\nAntecedentes dos feitos.\nA zona do Rif, era a zona m\u00e1is dif\u00edcil de dominar de todo Marrocos e estaba baixo o control do caid da tribo dos Beni-Urriagel, abd el-Krim.\nEn febreiro de 1920 o xeneral Manuel Fern\u00e1ndez Silvestre, que estaba en Ceuta, marchou tomar posesi\u00f3n do cargo de comandante xeneral de Melilla. O plan era que o Alto Comisario, o xeneral Berenguer, atacar\u00eda dende o a zona occidental, partindo de Tetu\u00e1n e Ceuta, mentres Silvestre, atacar\u00eda dende Melilla en direcci\u00f3n leste cara a Ba\u00eda de Alhucemas.\nA misi\u00f3n era moi complicada pola escasa preparaci\u00f3n dos soldados espa\u00f1ois, na s\u00faa maior\u00eda recrutas, mal pagados e alimentados e peor equipados (dotados de fus\u00eds e de artiller\u00eda pesada moi anticuada) e calzados (con abarcas e alpargatas) e por lles ter un medo terr\u00edbel aos rife\u00f1os, e rapidamente se desmoralizaron. Tam\u00e9n se deu unha corrupci\u00f3n xeneralizada tanto na intendencia como entre a oficialidade, que vend\u00eda armas e munici\u00f3ns aos propios rife\u00f1os.\nO propio ministro de Guerra, o vizconde de Eza, non daba permiso para comezar a ofensiva ata que o ex\u00e9rcito estivese ben preparado e subministrado, mais cando chegou Silvestre, animado polo rei, se ordenou o avance das tropas durante todo o ano para conquistar os territorios ao oeste de Melilla e inzou de \"blocaos\" mal fortificados a rota ata Alhucemas. As\u00ed, durante o inverno e a primavera de 1921, continuaron as operaci\u00f3ns nestes territorios, ocupados case sempre sen violencia, chegando a acordos cos xefes dos territorios ofrec\u00e9ndolles di\u00f1eiro para conseguir a s\u00faa amizade. En cada lugar ocupado constru\u00edan pequenos cuarteis chamados \"blocaos (Blockhaus)\" sempre nas zonas m\u00e1is elevadas, onde xeralmente non hab\u00eda auga, o que obrigaba a ir a por ela en mulas. A distancia entre os \"blocaos\" era variable, entre 20 e 40 quil\u00f3metros, segundo estivese o terreo, pero se estaban moi xuntos as forzas repart\u00edanse, co que hab\u00eda bos recursos para afrontar un ataque inimigo. As condici\u00f3ns dos soldados non eran boas. As subministraci\u00f3ns escaseaban, e as ratas e os piollos eran moi frecuentes no campamento.\nNesta situaci\u00f3n, en maio de 1921, o groso do ex\u00e9rcito estaba nun gran campamento situado nuns outeiros preto de Annual. Dende Melilla at\u00e9 ese campamento hab\u00eda tres prazas fortes separadas entre si 30 quil\u00f3metros, m\u00e1is outros pequenos fort\u00edns con 100 ou 200 soldados cada un. At\u00e9 ese momento non houbera ning\u00fan enfrontamento armado, a\u00ednda que se gardaban as distancias con algunhas tribos que produc\u00edan pequenos incidentes sen ningunha baixa importante.\nO desastre.\nO xeneral Silvestre, animado polo rei, contradicindo as ordes do seu xefe, o Alto Comisario de Espa\u00f1a en Marrocos D\u00e1maso Berenguer, decidiu inzar de blocaos a rota entre Melilla e Alhucemas. O 31 de maio, nun deles, o do monte Abarr\u00e1n, a gornici\u00f3n, composta totalmente de marroquinos, insubordinouse e asasinou a t\u00f3dolos seus oficiais.\nChegaron o 1 de xu\u00f1o e, ese mesmo d\u00eda, a guarnici\u00f3n foi atacada polo inimigo, morrendo todos os defensores, en torno a cen. O 7 de xu\u00f1o estableceuse outra posici\u00f3n no monte Igueriben, coa idea de defender o campamento de Annual polo sur. Esta posici\u00f3n foi atacada e quedou en poder do inimigo o d\u00eda 21 de xullo, despois dun longo cerco no que os defensores quedaron sen auga e morreron, soamente 11 puideron chegar a Annual dos 350 que hab\u00eda no campamento.\nTras estes sucesos, concentr\u00e1ronse arredor do campamento as forzas inimigas. Os rife\u00f1os estaban comandados por Mohamed Ben Abdelkrim El Jatabi (Abd el-Krim), antigo funcionario da Administraci\u00f3n espa\u00f1ola na Oficina de Asuntos Ind\u00edxenas en Melilla.\nDurante a noite do 21 ao 22, o xeneral Silvestre discutiu cos seus oficiais a forma de sa\u00edr do cerco. Sen chegar a ning\u00fan acordo, a primeiras horas da ma\u00f1\u00e1, e baixo fogo inimigo, deuse a orde de retirada e as tropas abandonaron o campamento; alg\u00fans oficiais sa\u00edron con calma, pero a maior\u00eda dos soldados sa\u00edu correndo e de forma desordenada, produc\u00edndose o masacre no cami\u00f1o a Melilla. Nesta fuxida produc\u00edronse feitos de hero\u00edsmo, como o do Rexemento de Alc\u00e1ntara, que cargou en numerosas ocasi\u00f3ns at\u00e9 a extenuaci\u00f3n e sufrindo o maior n\u00famero de baixas.\nO xeneral Silvestre desapareceu e os seus restos non se atoparon. As poucas forzas que sa\u00edron vivas de al\u00ed, retrocederon at\u00e9 o campamento do Monte Arruit baixo o mando do xeneral Navarro, pero esta posici\u00f3n tam\u00e9n foi asediada e as subministraci\u00f3ns cort\u00e1ronse, polo que o xeneral Berenguer autorizou a rendici\u00f3n o 9 de agosto. Pero os rife\u00f1os non respectaron as condici\u00f3ns e entraron no campamento matando os soldados e facendo prisioneiros o xeneral Navarro e 600 efectivos m\u00e1is.\nSobreviviron 60 homes dos 3\u00a0000. A causa de manter a estes con vida foi discutida polos historiadores, pero unha das raz\u00f3ns apunta \u00e1 intenci\u00f3n dos rife\u00f1os de evitar a que foi unha das causas da vitoria final espa\u00f1ola, o ataque con armas qu\u00edmicas.\nEfectos en Espa\u00f1a.\nEn total calc\u00falase que nos combates morreron m\u00e1is de 10\u00a0000 espa\u00f1ois e uns 1\u00a0000 rife\u00f1os, a\u00ednda que hai autores que elevan as perdas.\nA crise pol\u00edtica motivada por este desastre fixo dicir a Indalecio Prieto nas Cortes:\nO ministro da Guerra ordenou a creaci\u00f3n dunha comisi\u00f3n de investigaci\u00f3n, dirixida polo xeneral laureado Juan Picasso Gonz\u00e1lez, que elaborou o informe co\u00f1ecido como Expediente Picasso, no que, a\u00ednda que se sinalaban m\u00faltiples erros militares, debido \u00e1 acci\u00f3n obstrutiva dalg\u00fans ministros e xu\u00edces non se chegou ao fondo das responsabilidades pol\u00edticas e incluso do propio rei, que segundo algunhas testemu\u00f1as animou \u00e1 penetraci\u00f3n irresponsable de Silvestre at\u00e9 puntos afastados de Melilla sen contar cunha defensa adecuada na retagarda. Segundo esas testemu\u00f1as, nunca probadas, xa que o documento en cuesti\u00f3n non se atopou, o rei enviou un telegrama, animando a Silvestre nas s\u00faas acci\u00f3ns, co texto: \"Ole los hombres con cojones\".\nAntes de que o informe Picasso se debatese nas Cortes, que estaban suspendidas por vacaci\u00f3ns, o xeneral Miguel Primo de Rivera deu un Golpe de Estado o 13 de setembro de 1923. Coa vitoria do Desembarco de Alhucemas, obt\u00edvose unha posici\u00f3n forte tras o desastre de Annual."}
{"id": "36131", "revid": "89787", "url": "https://gl.wikipedia.org/wiki?curid=36131", "title": "Pedro Mart\u00ednez de la Rosa", "text": "Pedro Mart\u00ednez de la Rosa, nado en Cardedeu o 24 de febreiro de 1971 \u00e9 un piloto espa\u00f1ol de F\u00f3rmula Un. Participou en 107 Grandes Premios cos equipos Arrows, Jaguar, McLaren e Sauber, e HRT. Debutou o 7 de marzo de 1999, convert\u00e9ndose nun dos poucos pilotos que anotaron un punto na s\u00faa primeira carreira. Logrou un total de 35 puntos no campionato, que incl\u00fae un podio no Gran Premio de Hungr\u00eda de 2006.\nO 21 de novembro de 2011, anunciouse que De la Rosa asinou un contrato de dous anos para pilotar co equipo HRT F1. Coa retirada do equipo HRT en 2013, quedou sen asento para a tempada . O 16 de xaneiro de 2013, de la Rosa foi anunciado como piloto probador de Ferrari para a tempada de F\u00f3rmula 1 de .\nInicios.\nA diferenza da maior\u00eda dos pilotos, comezou a s\u00faa carreira en coches de radio control, especializado en 1:08 off-road. Ga\u00f1ou o campionato europeo de radio control off-road en d\u00faas ocasi\u00f3ns en 1983 e 1984 e foi finalista no campionato do mundo en 1986 Despois en 1988, xa con 17 anos empezou no karting. Logo participou no campionato da F\u00f3rmula Fiat espa\u00f1ol e converteuse en campi\u00f3n en 1989.\nAndaina profesional.\nEn 1990, de la Rosa competiu no campionato espa\u00f1ol de F\u00f3rmula Ford 1600 e converteuse en campi\u00f3n. Logo marchou a competir no campionato brit\u00e1nico de F\u00f3rmula Ford 1600 e conseguiu dous podios de seis carreiras. En 1991, De la Rosa conseguiu o cuarto posto no Campionato de F\u00f3rmula Renault espa\u00f1ol con tres podios. En 1992 participou \u00e1 vez no campionato europeo e brit\u00e1nico da F\u00f3rmula Renault. Participou no campionato brit\u00e1nico de F\u00f3rmula e os seguintes dous anos. En 1995, marchou ao Xap\u00f3n onde proclamouse campi\u00f3n da F\u00f3rmula 3 xaponesa e foi terceiro no Gran Premio de Macau. En 1996, terminou oitavo tanto na F\u00f3rmula Nippon como na All Japan GT Championship. Ao ano seguinte foi campi\u00f3n na F\u00f3rmula Nippon. Tam\u00e9n foi o campi\u00f3n do All Japan GT xunto a Michael Krumm.\nF\u00f3rmula 1 (1999-2013).\nArrows (1999-2000).\nEn , de la Rosa foi piloto de probas de Jordan. No ano seguinte, uniuse a Arrows e anotou un punto do campionato do mundo ao terminar sexto na s\u00faa primeira carreira, o Gran Premio de Australia de 1999. Regularmente clasificou por diante do seu compa\u00f1eiro de equipo, o m\u00e1is experimentado Toranosuke Takagi. No ano 2000 permaneceu en Arrows xunto \u00f3 holand\u00e9s Jos Verstappen. Anotou dous puntos, terminando sexto no Gran Premio de Alema\u00f1a e no Gran Premio de Europa. Verstappen comentou a metade de tempada que el e de la Rosa 'traballamos ben xuntos e temos unha boa relaci\u00f3n'. Durante a tempada 2000, o equipo Arrows participou nunha serie de televisi\u00f3n de 13 cap\u00edtulos chamado 'Racing Arrows', que seguiu o equipo e os pilotos ao longo do ano. Emitiuse na canle de televisi\u00f3n brit\u00e1nica ITV en 2001.\nJaguar (2001-2002).\nCorreu durante dous anos con Jaguar Racing xunto a Eddie Irvine, anotou 3 puntos en , un quinto posto no Gran Premio de Italia (Monza, 16/9/2001), e un sexto en Canad\u00e1 (10/5/2001) e ning\u00fan en . Ao final da tempada 2002 Jaguar cesouno a\u00ednda que o seu contrato expiraba ao final de 2003.\nMcLaren (2003\u20132009).\nDe la Rosa \u00e9 contratado como piloto de probas de McLaren, pero participou no Gran Premio de Bahrein de 2005 cando Juan Pablo Montoya lesionouse o ombreiro. Terminou quinto e marcou a volta r\u00e1pida en carreira.\nO 11 de xullo de 2006 anunciouse que De la Rosa far\u00edase cargo do segundo asento de McLaren con efecto inmediato logo da marcha de Juan Pablo Montoya \u00e1 NASCAR. A\u00ednda que non estaba claro se quedar\u00eda co asento ata o final da tempada, pero varios resultados satisfactorios lev\u00e1rono a continuar.\nNo Gran Premio de Hungr\u00eda de 2006 de la Rosa conseguiu o seu primeiro podio, chegando segundo detr\u00e1s de Jenson Button.\nLogo dun longo per\u00edodo de especulaci\u00f3n sobre quen ser\u00eda compa\u00f1eiro de equipo de Fernando Alonso en , foi Lewis Hamilton quen quedou co asento. De la Rosa continuou como piloto de probas do equipo.\nNa tempada compaxinou as s\u00faas tarefas de probador coa de comentarista das carreiras da emisora espa\u00f1ola Telecinco. Logo da s\u00faa ausencia en 2006 regresou ao micr\u00f3fono en 2007.\nAs novas de 2007 vinculaban a de la Rosa co retorno \u00e1s carreiras de F1 co novo equipo Prodrive, que creouse para facer o seu debut na tempada . As especulaci\u00f3ns suxer\u00edan que Prodrive formar\u00edase co apoio do equipo McLaren, e que de la Rosa, xunto co seu compa\u00f1eiro probador Gary Paffett correr\u00edan nel na s\u00faa primeira tempada. Pero, o equipo non puido estar na grella da nova tempada, e para 2008, de la Rosa mant\u00edvose como piloto de probas de McLaren.\nDe la Rosa tam\u00e9n estivo implicado na controversia de espionaxe en torno ao seu equipo e os rivais de Ferrari. Coas probas achegadas por el e o seu compa\u00f1eiro de equipo Fernando Alonso, a FIA exclu\u00edu ao equipo do Campionato de Construtores de 2007, e sancionouno cunha multa r\u00e9cord de 100 $ mill\u00f3ns.\nAntes do inicio do Gran Premio de Australia de 2008, de la Rosa foi elixido como o novo presidente da Asociaci\u00f3n de Pilotos de Grand Prix (GPDA) logo dunha votaci\u00f3n un\u00e1nime. Substitu\u00edu ao retirado Ralf Schumacher. Quedou en McLaren en 2009, e en xaneiro de 2010 converteuse no quinto piloto de probas con m\u00e1is experiencia na historia, en termos de d\u00edas de proba. Anunciou que desexaba renunciar \u00e1 funci\u00f3n de presidente da GPDA, trala finalizaci\u00f3n do seu contrato para pilotar con Sauber en 2010, e foi substitu\u00eddo no cargo por Nick Heidfeld no Gran Premio de Australia.\nBMW Sauber/Sauber (2010\u20132011).\nO d\u00eda 19 de xaneiro de 2010, o recentemente resucitado equipo Sauber anuncia a fichaxe de De la Rosa. O seu compa\u00f1eiro de equipo en Sauber foi o piloto xapon\u00e9s Kamui Kobayashi que destacara en Toyota durante as d\u00faas \u00faltimas carreiras da tempada de F\u00f3rmula Un.\nDe la Rosa terminou sete das trece carreiras nas que participou na tempada , e anotou seis puntos nunha \u00fanica clasificaci\u00f3n en postos de puntuaci\u00f3n, un s\u00e9timo lugar no Gran Premio de Hungr\u00eda de 2010. De la Rosa cualificou entre os dez primeiros en d\u00faas ocasi\u00f3ns, en Silverstone e en Hungr\u00eda xa que tanto el como o seu compa\u00f1eiro Kobayashi loitaron con problemas de fiabilidade na maior\u00eda da tempada.\nSauber substitu\u00eduno do seu asento en carreira en favor de Nick Heidfeld tralo Gran Premio de Italia. De la Rosa substitu\u00edu a Heidfeld como piloto de probas para en Pirelli, \u00e1 espera do seu regreso a F\u00f3rmula 1 para a tempada .\nLogo do accidente en M\u00f3naco de Sergio P\u00e9rez, de la Rosa Substitu\u00eduno no equipo Sauber no Gran Premio do Canad\u00e1 de 2011, logo de que P\u00e9rez decidira logo da primeira sesi\u00f3n de adestramentos libres do venres, non participar o resto da fin de semana. De la Rosa logrou manterse f\u00f3ra de problemas durante toda a primeira parte da carreira, afectada por fortes choivas, \u00eda noveno antes de que unha bandeira vermella suspendera a carreira. Finalmente terminou 12\u00ba logo de ter un contacto pouco despois da reanudaci\u00f3n polo que requiriu unha nova \u00e1.\nRegreso a McLaren en.\nO 9 de marzo de 2011, McLaren anunciou que De la Rosa regresaba ao equipo como piloto de probas e reserva.\nHRT.\nO 21 de novembro de 2011, anunciouse que De la Rosa asinou con HRT F1 nun contrato de dous anos. O seu compa\u00f1eiro de equipo era o piloto da India Narain Karthikeyan. Ning\u00fan dos dous pilotos lograron clasificarse para a primeira carreira da tempada en Australia, de la Rosa s\u00f3 puido completar sete voltas cronometradas durante a fin de semana. No seguinte fin de semana en Malaisia, foi capaz de cualificar e terminar 22\u00ba na carreira logo de recibir unha penalizaci\u00f3n logo do reinicio da carreira, m\u00e1is tarde foi ascendido ao posto 21 debido \u00e1 penalizaci\u00f3n de 20 segundos de Karthikeyan por un incidente con Sebastian Vettel.\nDe la Rosa clasificouse por diante de Karthikeyan, unha vez m\u00e1is, en China, e rematou 21\u00ba, cunha volta menos que o ga\u00f1ador da carreira. En Bahrain, terminou 20\u00ba logo de cualificar 22\u00ba, a\u00ednda que logo da carreira, admitiu que o equipo a\u00ednda necesita \"ga\u00f1ar algo de velocidade por volta\" para loitar contra os seus rivais cunha base consistente. A ra\u00edz disto, de la Rosa acabou a s\u00faa carreira de casa por primeira vez desde o 1999 no posto 19\u00ba, o \u00faltimo de todos os pilotos clasificados. Pero non puido completar o Gran Premio de M\u00f3naco debido a unha colisi\u00f3n con Pastor Maldonado ao comezo da carreira.\nFerrari (2013).\nO 16 de xaneiro, Ferrari anunciou que de la Rosa firmou un contrato co equipo, para axudar cos seus recursos no simulador. O 24 de xaneiro Ferrari anunciou que de la Rosa poder\u00eda compartir o seu traballo co de piloto probador no seu desaf\u00edo 2013, no F138 de Felipe Massa na primeira proba da tempada, a partir do 5 de febreiro en Xerez.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "36132", "revid": "98629", "url": "https://gl.wikipedia.org/wiki?curid=36132", "title": "Honda na F\u00f3rmula 1", "text": "O fabricante xapon\u00e9s de autom\u00f3biles Honda participou na F\u00f3rmula Un, como equipo, construtor e fornecedor de motores entre e. A participaci\u00f3n de Honda na F1 comezou na tempada de , a s\u00faa retirada en foi causada pola morte do piloto de Honda Jo Schlesser durante o Gran Premio de Francia de 1968. Retornaron na tempada de F\u00f3rmula Un de como fornecedor de motores, un papel que terminou en . Volveron de novo na tempada de F\u00f3rmula Un de , proporcionando motores para British American Racing (BAR). A finais de 2005 compraron o equipo BAR, con sede en Brackley, Reino Unido, e cambiaron o seu nome ao de Honda Racing.\nO 5 de decembro de 2008 anunciouse que Honda sair\u00eda da F\u00f3rmula Un con efecto inmediato debido \u00e1 crise financeira mundial. E buscaba vender o seu equipo o 27 de febreiro de 2009 anunciouse que o director do equipo Ross Brawn liderara a compra do equipo de Brackley. O equipo competiu con \u00e9xito como Brawn GP en , e foi posteriormente vendido a Daimler-Benz AG que cambiou o nome a Mercedes GP para a tempada .\nO 17 de maio de 2013 Honda anunciou a s\u00faa intenci\u00f3n de volver ao deporte na tempada en virtude dun acordo de empresa con McLaren para fornecer unidades de motor V6 e KERS.\nEn 2015, Honda volveu ao deporte como provedor de unidades de potencia para McLaren. As primeiras iteraci\u00f3ns das unidades de potencia de Honda demostraron ser pouco competitivas e McLaren e Honda separ\u00e1ronse despois de tres anos. Toro Rosso acordou utilizar motores Honda para a tempada como equipo de traballo, e despois de que Honda mostrase un r\u00e1pido desenvolvemento cos motores, Red Bull Racing acordou montar tam\u00e9n os motores Honda para a tempada . Honda logrou a s\u00faa primeira vitoria da era h\u00edbrida no Gran Premio de Austria de 2019, e a continuaci\u00f3n seguiron numerosas vitorias cos dous equipos. O programa culminou na tempada , cando o piloto de Honda Max Verstappen ga\u00f1ou o Campionato do Mundo. Honda abandonou a F1 ao remate de 2021 para centrar os seus recursos en tecnolox\u00edas neutras en carbono.\nComo fabricante de motores, Honda ga\u00f1ou seis Campionatos do Mundo de Construtores, seis Campionatos do Mundo de Pilotos e m\u00e1is de 80 Grandes Premios, ocupando o quinto posto na historia da F\u00f3rmula Un. Ademais do seu \u00e9xito como fabricante de motores, as s\u00faas tres vitorias en Gran Premio como propietario do equipo conv\u00e9rtenos no \u00fanico equipo xapon\u00e9s ou asi\u00e1tico que ga\u00f1ou na F\u00f3rmula Un. \nHistoria.\nHonda R &amp; D Company (1964-1968).\nHonda entrou na F\u00f3rmula Un na tempada de , s\u00f3 catro anos despois da produci\u00f3n do seu primeiro coche de estrada. Comezaron o desenvolvemento do RA271 en 1962 e sorprenderon a unha Europa dominada pola F\u00f3rmula Un de garaxes co seu equipo de f\u00e1brica totalmente xapon\u00e9s (ag\u00e1s os pilotos estadounidenses Ronnie Bucknum e Richie Ginther). M\u00e1is sorprendente foi o feito de que Honda constru\u00edu o seu propio motor e chasis, algo que s\u00f3 Ferrari e BRM fixeran anteriormente.\nEn s\u00f3 dous anos de competici\u00f3n, Honda alcanzou o chanzo m\u00e1is alto do cobizado podio coa vitoria de Ginther no RA272 no Gran Premio de M\u00e9xico de 1965. Para as novas regras dos 3.0L desde , Honda presentou o Honda RA273. Malia que o motor do RA273 estaba ben dese\u00f1ado, un V12 de 360 CV, o coche resultou decepcionante por ter un chasis relativamente pesado e dif\u00edcil de manexar. Honda regresou ao c\u00edrculo dos ga\u00f1adores en co novo Honda RA300, pilotado por John Surtees. Este ga\u00f1ou o Gran Premio de Italia de 1967 na s\u00faa primeira carreira de F1. O chasis RA300 foi dese\u00f1ado en parte por Lola no Reino Unido, e isto deu lugar a que o veh\u00edculo fora alcumado o \"Hondola\" pola prensa do motor. Este foi o \u00faltimo coche competitivo que Honda produciu para a F1 na d\u00e9cada de 1960.\nNo ano seguinte o Honda RA301 s\u00f3 alcanzou o podio en d\u00faas ocasi\u00f3ns. O novo Honda RA302 apareceu nunha \u00fanica carreira en Rouen-Les-Essarts, que durou s\u00f3 un par de voltas antes do accidente no que o lume acabou coa vida do piloto Jo Schlesser. A s\u00faa morte provocou que Honda retir\u00e1rase da F1 ao final da tempada de de F\u00f3rmula Un.\nProxecto F1 1999 abortado.\nDe 1993 a 1998, a presenza de Honda na F1 foi como fornecedor de motores a trav\u00e9s da s\u00faa estreita relaci\u00f3n, co seu socio independente, Mugen Motorsports, que forneceu motores a Footwork, Lotus, Ligier, Prost e Jordan. Os coches con motor Mugen ga\u00f1aron 4 Grandes Premios ao final da tempada de . En , Honda estaba considerando seriamente a entrada na F\u00f3rmula Un como construtor, chegando incluso a producir un motor e a contratar a Harvey Postlethwaite como director t\u00e9cnico e dese\u00f1ador. Ademais, Honda retirou ao enxe\u00f1eiro Kyle Petryshen de HRC para axudar co dese\u00f1o, a fabricaci\u00f3n e a xesti\u00f3n do novo motor no novo chasis. Un coche de probas, o RA099, dese\u00f1ado por Postlethwaite e constru\u00eddo por Dallara, f\u00edxose e probouse durante o ano 1999, pilotado por Jos Verstappen. O equipo impresionou nas sesi\u00f3ns de proba, superando a alg\u00fans dos equipos m\u00e1is experimentados e mellor financiados. Nunha proba deste coche, Postlethwaite sufriu un fatal ataque ao coraz\u00f3n, o proxecto foi arquivado e Honda decidiu reafirmarse s\u00f3 como fornecedor oficial para BAR, a partir de .\nHonda Racing Team F1 (2006-2008).\nEn setembro de 2005 Honda comprou o 55% restante do capital social de BAR para converterse no \u00fanico propietario. BAT continuou como patrocinador principal coa marca Lucky Strike en , pero retirouse da F\u00f3rmula 1 no ano . Finalmente decidiuse que o equipo correr\u00eda baixo o nome de Honda Racing F1 Team.\nTempada 2006.\nMalia as promesas da pre-tempada (sendo o RA106 un dos m\u00e1is potentes, cos novos motores V8), Honda mostrou un rendemento bastante mediocre no inicio da tempada malia a 'pole position' en Australia. Antes da s\u00faa vitoria en Hungr\u00eda, s\u00f3 lograran un podio, o terceiro lugar de Jenson Button en Malaisia. A raz\u00f3n principal da falta de forma (o equipo esperaba loitar polo campionato) reduciuse \u00e1 fiabilidade, o equipo non era capaz de loitar pola vitoria en moitas carreiras. Problemas nos Pit-Stop obstaculizaron ao equipo desde o principio, nalg\u00fan caso arruinando as posibilidades de Jenson Button para un bo resultado e posible podio en Imola. Rubens Barrichello non tivo unha boa tempada, de feito tivo que afacerse aos novos freos e sistema de control de tracci\u00f3n, logo de mudarse dunha moi exitosa estancia de seis anos en Ferrari.\nHonda tivo unha pobre actuaci\u00f3n en especial no Gran Premio do Reino Unido de 2006. En particular, Jenson Button foi eliminado logo da primeira parte da cualificaci\u00f3n despois de que o equipo non puidera pasar a Q1. Isto deu lugar \u00e1 s\u00faa clasificaci\u00f3n no posto 19\u00ba. A continuaci\u00f3n, retirouse cunha fuga de aceite. \u00c1 luz desta pobre forma, anunciouse que Geoff Willis adaptar\u00eda un papel b\u00e1sico na f\u00e1brica para concentrarse na aerodin\u00e1mica. Tralo nomeamento de Shuhei Nakamoto como Director T\u00e9cnico Superior sobre Willis e Mariano Alperin-Bruvera como Xefe de Aerodin\u00e1mica, Willis quedou nunha dif\u00edcil posici\u00f3n, e deixou o equipo.\nEn Hungaroring, a sorte cambiou. Barrichello e Button clasific\u00e1ronse terceiro e cuarto, a\u00ednda que Button perdeu dez posici\u00f3ns, logo dun cambio de motor. Nunha carreira chea de incidentes, Jenson que sa\u00edu 14\u00ba na grella ga\u00f1ou a s\u00faa primeira carreira, Barrichello terminou cuarto. Logo desta vitoria, o rendemento do equipo subiu notablemente, mostrando unha consistencia (se non un rendemento xeral) sen d\u00fabida mellor que os l\u00edderes do campionato Ferrari e Renault. Button anotou tantos puntos como o finalista do campionato Michael Schumacher no \u00faltimo terzo da tempada. Ambos pilotos ga\u00f1aron puntos en case todas as carreiras que quedaban (coa excepci\u00f3n do 12\u00ba posto de Barrichello en [Xap\u00f3n), rematando cun 3\u00ba posto de Button en Brasil, a menos dun segundo detr\u00e1s de Fernando Alonso segundo, logo de ter que empezar desde o 14\u00ba lugar na grella.\nTempada 2007.\nCo patrocinio do tabaco na F1 en plena decadencia, tam\u00e9n viu o final do patrocinio de British American Tobacco a Honda, o que permitiu ao equipo elixir unha librea que adaptarase mellor \u00e1 s\u00faa imaxe corporativa. O 26 de febreiro de 2007, presentou o RA107 que contaba co m\u00ednimo de publicidade corporativa (publicidade requirida pola FIA), no canto de centrarse nos desexos ambientais de Honda, cunha librea que representaba o planeta Terra contra o fondo negro do espazo. Na traseira atop\u00e1base a direcci\u00f3n da p\u00e1xina web para a sensibilizaci\u00f3n do medio ambiente myearthdream.com. Este sitio foi presentado o 27 de febreiro de 2007, inmediatamente logo da presentaci\u00f3n oficial do coche de 2007. As reacci\u00f3ns \u00e1 nova librea de Honda mestur\u00e1ronse, e Greenpeace acusou ao equipo de hipocris\u00eda, dada a contaminaci\u00f3n que provoca a F1.\nA forma do equipo nas probas de pretempada era irregular, e Jenson Button instou \u00e1 escuadra a mellorar. A falta de ritmo do AR-107 foi evidente na carreira de apertura no Gran Premio de Australia en Melbourne o 18 de marzo, con Button e Barrichello cualificando 14\u00ba e 17\u00ba, respectivamente (moi por detr\u00e1s do \"equipo sat\u00e9lite\" super Aguri, cuxo coche era unha actualizaci\u00f3n do Honda do ano anterior, o RA-106). Barrichello terminou a carreira no posto 11\u00ba, con Button en d\u00e9cimo quinto logo de recibir un drive-through por exceso de velocidade no pit lane. O equipo tampouco puntuou nas catro carreiras seguintes, a s\u00faa mellor posici\u00f3n foi d\u00e9cimo en Espa\u00f1a e M\u00f3naco, logrados por Rubens Barrichello. Honda finalmente anotou un punto no Gran Premio de Francia, cortes\u00eda do oitavo posto de Button.\nEn xullo de 2007, reco\u00f1eceron os problemas aerodin\u00e1micos do coche, Honda comezou a recrutar un novo equipo por todo o paddock de F\u00f3rmula 1. O xefe de Aerodin\u00e1mica Loic Bigois e o asistente Francois Martinet asinaron desde WilliamsF1; J\u00f6rg Zander e John Owen de BMW Sauber asinaron a final de 2007 ou principios de 2008.\nTempada 2008.\nO 19 de xullo de 2007, anunciouse que Barrichello e Button continuar\u00edan como compa\u00f1eiros de equipo en . O 12 de novembro de 2007, autosport.com confirmou que o ex director t\u00e9cnico de Ferrari Ross Brawn unirase a Honda como director do equipo. Nick Fry mant\u00edvose no equipo como Director Executivo. O 10 de xaneiro de 2008, anunciouse que Alexander Wurz asinara como piloto de probas para a tempada de F\u00f3rmula Un. \nO 29 de xaneiro de 2008, Honda presentou o seu coche de carreiras de . O \"coche da Terra\" tivo unha librea lixeiramente diferente do seu hom\u00f3logo de , con s\u00f3 unha parte do coche mostrando a imaxe da terra, e o resto coa pintura branca cl\u00e1sica de Honda. Button, Barrichello e Wurz estiveron presentes no evento.\nHonda tivo un ano decepcionante, e a mediados de tempada cambiou o desenvolvemento da tempada , onde as novas regulaci\u00f3ns entraban en xogo. Malia isto, Barrichello logrou un podio no chuvioso GP do Reino Unido cunha inspirada elecci\u00f3n dos pneum\u00e1ticos de choiva no momento xusto.\nVenda e formaci\u00f3n de Brawn GP.\nHonda abandonou o deporte ao final da tempada , pero cun orzamento de 300 mill\u00f3ns de d\u00f3lares continuaron traballando na sede do equipo en Brackley cun persoal de 700 persoas, durante a crise econ\u00f3mica mundial no Honda RA109 para a tempada , mentres que Honda trataba de vender o equipo de carreiras. Varios compradores potenciais estaban relacionados co equipo, inclu\u00edndo ao xefe de Prodrive David Richards, o empresario mexicano Carlos Slim e o Virgin Group.\nO equipo finalmente foi salvado pola compra de participaci\u00f3ns por un grupo de executivos liderado polo director do equipo, Ross Brawn e Nick Fry, director executivo, e participar\u00eda na tempada 2009 como Brawn GP. O equipo mantivo a Jenson Button e Rubens Barrichello como pilotos, e utilizar\u00eda os motores fornecidos por Mercedes. Honda seguir\u00eda proporcionando apoio financeiro ao equipo durante o primeiro ano, e o Grupo Virgin, que estaba interesado na compra do equipo, patrocinar\u00eda os coches ao longo da tempada.\nHonda como fornecedor de motores.\nSpirit, Williams, Lotus, McLaren e Tyrrell (1983-1992).\nHonda regresou \u00e1 F\u00f3rmula Un en 1983 como fornecedor de motores para Spirit e quedou no deporte durante unha d\u00e9cada, en varias ocasi\u00f3ns facendo equipo con Williams (1984-1987), Lotus (1987-1988), McLaren (1988-1992) e, finalmente, Tyrrell (1991). Malia que a mi\u00fado forneceron os seus motores a m\u00e1is dun equipo por tempada, Honda non sempre fornecer as mesmas especificaci\u00f3ns de motor aos diferentes equipos na mesma tempada. Por exemplo, en como Williams ti\u00f1a un contrato en vigor, fornec\u00e9rono co \u00faltimo motor V6 de 1\u00b45 litros o RA167-E, mentres que a Lotus fornec\u00e9rono co motor RA166-E de que tivo que adaptarse a un l\u00edmite m\u00e1is baixo de combustible e a restrici\u00f3n de soprado do turbo, o que limitaba a s\u00faa eficacia. Tam\u00e9n, en , mentres que McLaren ti\u00f1a o \u00faltimo RA121-E V12, Tyrrell montou o RA100-E V10 que McLaren utilizara en . McLaren tivo o apoio directo de f\u00e1brica de Honda, con motores que vi\u00f1an directamente da divisi\u00f3n de carreiras da compa\u00f1\u00eda xaponesa no Xap\u00f3n; mentres que Tyrrell t\u00edvose que conformar co modelo anterior RA-100 que foron adaptados por Mugen para Honda, que ti\u00f1a pouco ou ning\u00fan apoio directo de f\u00e1brica.\nNo seu apoxeo (1986-1991) os motores Honda consider\u00e1ronse un billete para ga\u00f1ar un Gran Premio grazas \u00e1 s\u00faa potencia, a fiabilidade, a sofisticaci\u00f3n e historial ga\u00f1ador. Honda forneceu os seus motores a seis escudar\u00edas campioas consecutivas (dous con Williams 1986-87 e catro con McLaren desde 1988 ata 1991), as\u00ed como a cinco campionatos consecutivos de pilotos (un de Nelson Piquet en 1987, tres de Ayrton Senna en , e , e un de Alain Prost en ), antes de abandonar o deporte de novo.\nOs coches con motor Honda ga\u00f1aran 71 Grandes Premios, ao final da tempada .\nBAR e Jordan (2000-2005).\nHonda regresou unha vez m\u00e1is no 2000, fornecendo motores para BAR. Tam\u00e9n forneceron motores a Jordan en e . Isto levar\u00eda a unha batalla polo dereito a utilizar os motores Honda no longo prazo. En , malia mellorar os resultados das d\u00faas tempadas anteriores, Honda abandonou Jordan. A mediados de novembro de 2004 Honda comprou o 45% do equipo BAR a British American Tobacco (BAT, o fundador e propietario de BAR) logrando a mellor tempada de BAR, cando foron capaces de lograr o segundo lugar na tempada , un ano dominado por Michael Schumacher e Ferrari.\nMcLaren ( - ).\nHonda volveu \u00e1 F\u00f3rmula Un como fornecedor de motores en 2015, revivindo a s\u00faa relaci\u00f3n con McLaren o seu socio nos anos oitenta. Con todo, o motor demostrou ser significativamente menos potente e ineficiente. O dobre campi\u00f3n do mundo Fernando Alonso describiu o motor de Honda como \"desconcertante\" e comparouno cun \"motor GP2\". Ademais, era tan pouco fiable que o equipo foi sancionado cunha penalizaci\u00f3n r\u00e9cord de 105 puntos no Gran Premio de B\u00e9lxica de 2015. En B\u00e9lxica, o xefe de motores, Yasuhisa Arai, afirmou que o motor era 25\u00a0hp m\u00e1is potente que o de Renault, e a par co Ferrari. Con todo, apenas unha carreira m\u00e1is adiante en Monza, Arai admitiu que o motor de Honda ti\u00f1a de feito 180\u00a0hp menos que o Renault. Con todo, Arai negouse a desculparse polo mal funcionamento do motor. Arai foi substitu\u00eddo como xefe do programa de F\u00f3rmula Un de Honda por Yusuke Hasegawa o 1 de marzo de 2016. Durante a tempada 2016 Hasegawa admitiu que o mal rendemento do motor Honda significaba que \"s\u00f3 a sorte daranos un podio este ano\" e \"na nosa situaci\u00f3n actual, non hai moitos equipos que queiran o noso motor\". En 2016 pregunt\u00f3uselle a Hasegawa cando o motor Honda ser\u00eda tan competitivo como os motores de segunda fila de Ferrari e Renault, ao que Hasegawa admitiu \"talvez o pr\u00f3ximo ano\", dous anos m\u00e1is tarde que cando Arai afirmara que o motor de Honda era m\u00e1is potente.\nAo comezo da tempada 2017 Honda afirmou que o seu motor estaba \"\u00e1 par co Mercedes de 2016\". Con todo, na pretemporada durante as probas o piloto e dobre campi\u00f3n do mundo Fernando Alonso describiu o motor Honda como \"sen ningunha potencia e ningunha fiabilidade\", o coche era 30\u00a0km/h m\u00e1is lento nas rectas, e o motor necesitou substituirse cinco veces en catro d\u00edas. No Gran Premio de Espa\u00f1a de 2017, Alonso dixo que o motor de Honda ti\u00f1a tan pouca potencia que poder\u00eda tomar case todos as curvas do circu\u00edto de Barcelona co acelerador a fondo. McLaren estaba tan decepcionado co rendemento do motor de Honda, que malia recibir 100 $ mill\u00f3ns por ano por correr co motor Honda, McLaren achegouse aos rivais de Mercedes para fornecerse cun motor potente. En marzo de 2017, o piloto de McLaren-Honda Stoffel Vandoorne queixouse de que as debilidades do motor Honda estaba impedindolle demostrar a s\u00faa completa capacidade.\nUnha semana m\u00e1is tarde, Alonso revelou que, ademais da baixa potencia e a escasa fiabilidade, o motor Honda era tam\u00e9n menos eficiente no consumo de combustible que os motores rivais. O xefe de motores de Honda, Hasegawa, admitiu que Honda pensara que ser\u00eda \"doado\" desenvolver a tecnolox\u00eda de motor necesaria para atrapar aos seus rivais en 2017, pero que de feito Honda atopara que era \"demasiado dif\u00edcil lograr a nova tecnolox\u00eda\". Unha carreira m\u00e1is tarde, no Gran Premio de Bahrain, Alonso comentou sobre o motor de Honda \"Nunca corr\u00edn con tan pouca potencia na mi\u00f1a vida\". Para o Gran Premio de Rusia de 2017, Honda implementou actualizaci\u00f3ns de fiabilidade para o motor. Con todo, durante a cualificaci\u00f3n Alonso describiu como \"incrible\" a pouca potencia do motor Honda. Ademais, o domingo, o Honda de Alonso rompeuse na volta de formaci\u00f3n, o que impediulle estar na grella de sa\u00edda. Mentres tanto, o motor de Vandoorne rompeuse novamente deix\u00e1ndoo cunha penalizaci\u00f3n na grella de 15 posici\u00f3ns por utilizar m\u00e1is compo\u00f1entes do motor durante as tres primeiras carreiras que os permitidos utilizar aos equipos durante toda a tempada. Os problemas de fiabilidade de Honda continuaron no Gran Premio de Espa\u00f1a de 2017, onde Alonso rompeu logo de s\u00f3 tres curvas, e o motor de Vandoorne tam\u00e9n se rompeu, d\u00e1ndolle unha penalizaci\u00f3n de 10 puntos. O mal rendemento do motor Honda deixou a McLaren-Honda na parte inferior do Campionato de Construtores con 0 puntos. Durante o Gran Premio de M\u00f3naco de 2017 Alonso correu nas 500 Millas de Indian\u00e1polis onde o seu motor de Honda fallou, o que Boullier describiu como \"non \u00e9 unha sorpresa\".\nNo Gran Premio do Canad\u00e1 de 2017, Honda non puido entregar a mellora de motor prometida. McLaren describiu a Honda como \"parecen un pouco perdidos\" e expresou \"serias preocupaci\u00f3ns\" sobre se Honda ser\u00eda capaz de constru\u00edr un motor que puidese ga\u00f1ar o campionato do mundo. Un d\u00eda despois, durante a primeira pr\u00e1ctica, o motor Honda rompeuse e Alonso comentou, \"estamos afeitos a iso\". O motor de Alonso volveu fallar durante a carreira. Despois do \u00faltimo fracaso do motor, o director de carreiras de McLaren, Boullier describiu a unidade de potencia de Honda como \"simplemente, e absolutamente, non \u00e9 o bastante boa\". A actualizaci\u00f3n parcial do motor entregouse a Alonso, no Gran Premio de Acerbaix\u00e1n de 2017, pero debido \u00e1s penalizaci\u00f3ns impostas por utilizar un novo motor, Alonso comezou \u00faltimo. Pero finalmente logrou rematar nos puntos por primeira vez na tempada para o equipo McLaren-Honda.\nNo Gran Premio de Singapur, McLaren anunciou que abandonarian Honda como o seu fornecedor de motores. Ao final da tempada os problemas co motor Honda significaron que McLaren acumulara 378 postos de penalizaci\u00f3n na grella.\nSauber (2018, cancelado).\nEn abril de 2017, confirmouse que Honda comezar\u00eda a subministrar motores a Sauber en . O acordo foi cancelado en xullo de 2017, despois de que Sauber sufrise unha reestruturaci\u00f3n de xesti\u00f3n.\nAsociaci\u00f3n con equipos de Red Bull (2018-2021).\n2018: Toro Rosso.\nO 15 de setembro de 2017, anunciouse que Honda ser\u00eda o fornecedor de motores de Toro Rosso para a tempada . Como parte do trato, McLaren deixou Honda ao final da tempada de e pasou a Renault. Honda declarou que o obxectivo era facer de Toro Rosso, un dos tres mellores equipos en 2018.\nEn xaneiro de 2018 o xefe de motores, Hasegawa, afirmou que as regras do 2018 para restrinxir os coches a tres motores non eran razoables debido ao desaf\u00edo t\u00e9cnico que se xustificaba coa superioridade do motor Mercedes sobre Honda. Con todo, outros fabricantes de motores confirmaron que as regras eran xustas conforme o acordado con Honda dous anos antes.\nA partir de 2018, Honda dividiu en d\u00faas as responsabilidades do l\u00edder do proxecto, Toyoharu Tanabe asumiu o cargo de operaci\u00f3ns en pista e Yasuaki Asaki liderando o desenvolvemento no Xap\u00f3n. A unidade de potencia de Honda en 20218, o RA618H, foi unha variante m\u00e1is madura da arquitectura introducida en 2017, Toro Rosso mostrouse m\u00e1is relaxado sobre os requisitos de dimensi\u00f3n de PU que McLaren. A unidade de potencia demostrou ser significativamente m\u00e1is fiable en comparaci\u00f3n co ano anterior, con s\u00f3 tres retiradas relacionados co motor ao longo da tempada. Na segunda carreira da tempada en Bahrain, o equipo terminou na cuarta posici\u00f3n con Pierre Gasly, o mellor resultado de Honda desde que regresou ao deporte en . Na s\u00e9tima proba no Canad\u00e1, Honda estreou a s\u00faa actualizada unidade Spec 2, e despois de avaliar a competitividade de Honda en comparaci\u00f3n con Renault, o equipo s\u00e9nior Red Bull Racing anunciou que cambiar\u00eda a Honda para 2019.Logo, Honda centrouse o resto do ano en adquirir experiencia para 2019, polo que a mi\u00fado cambiaba de motor a pesar de recibir penalizaci\u00f3ns na grella. A introduci\u00f3n da unidade de potencia Spec 3 trouxo notables melloras de rendemento, obtendo o sexto a s\u00e9timo posto na clasificaci\u00f3n para o Gran Premio do Xap\u00f3n. O equipo rematou a tempada noveno na clasificaci\u00f3n de construtores con oito puntos.\n2019: Red Bull e Toro Rosso.\nHonda entrou na temporada motorizando tanto a Red Bull Racing como a Toro Rosso,, o que significou que eran socios de motor de varios equipos por primeira vez desde . Honda e Red Bull pretend\u00edan traballar en estreita colaboraci\u00f3n para permitir unha sinerx\u00eda perfecta entre chasis e unidade de potencia, o que proporcionar\u00eda unha vantaxe significativa de embalaxe. 2019 foi un ano de preparaci\u00f3n para a disputa do Campionato do Mundo en tempadas futuras.\nNo Gran Premio de Australia o de apertura da tempada, o piloto de Red Bull-Honda Max Verstappen logrou o terceiro lugar, o primeiro podio de Honda desde que regresara \u00e1 F\u00f3rmula Un no e o seu primeiro desde , as\u00ed como o mellor resultado de apertura da tempada de Red Bull na era do turboh\u00edbrido. Nas seguintes sete roldas, Verstappen terminou seis veces entre os catro primeiros, inclu\u00edndo un podio en Espa\u00f1a. Honda trouxo unha actualizaci\u00f3n do Spec 2 que melloraba a fiabilidade para a cuarta carreira de Acerbaix\u00e1n, e s\u00f3 catro carreiras m\u00e1is tarde en Francia presentou unha unidade Spec 3 que aumentaba o rendemento. No seguinte , Honda puido optimizar o nivel de refrixeraci\u00f3n necesario do motor, e Verstappen ga\u00f1ou a carreira para darlle a Honda a s\u00faa primeira vitoria na era do turbo-h\u00edbrido V6, e a s\u00faa primeira vitoria na xeral desde que Jenson Button ga\u00f1ara o Gran Premio de Hungr\u00eda de 2006. Chegou outra vitoria d\u00faas carreiras m\u00e1is tarde no chuvioso , onde ga\u00f1ou Verstappen e Daniil Kvyat de Toro Rosso quedou terceiro para converterse nun dobre podio para Honda. Na seguinte carreira, o , Verstappen logrou a s\u00faa primeira pole position e a primeira de Honda desde o Gran Premio de Australia de 2006.\nNa d\u00e9cimo terceira rolda en B\u00e9lxica, Honda presentou a s\u00faa unidade de potencia Spec 4, que resultou ser un paso m\u00e1is no rendemento. As penalizaci\u00f3ns da grella dificultaron as s\u00faas carreiras en B\u00e9lxica e Italia, pero nas sete carreiras seguintes, os pilotos de Honda lograron cinco podios, sendo o rendemento de Honda particularmente forte nas pistas de grande altitude en M\u00e9xico e o Brasil debido a o dese\u00f1o compacto do turbocompresor. No Brasil, Verstappen ga\u00f1ou desde a pole position, mentres que Pierre Gasly no seu Toro Rosso-Honda ga\u00f1ou ao Mercedes de Lewis Hamilton para o segundo lugar nun arrastre directo ata a meta, anotando o primeiro 1\u20132 de Honda desde o Gran Premio do Xap\u00f3n de 1991. Verstappen terminou a tempada 2019 terceiro no campionato por primeira vez na s\u00faa carreira. Red Bull terminou terceiro na clasificaci\u00f3n de construtores, mentres que Toro Rosso tivo a s\u00faa tempada m\u00e1is exitosa con dous podios e o sexto posto no campionato de construtores. Honda rematou a tempada co menor n\u00famero de fallos en pista dos catro fabricantes por unha marxe notable e sen retiradas causadas por fallos no motor en toda a tempada.\n2020\u20132021: Red Bull e AlphaTauri.\nPara 2020, o equipo Toro Rosso motorizado por Honda rebautizouse como AlphaTauri para promover a marca de moda AlphaTauri. A tempada viuse afectada pola pandemia de COVID-19, cun efecto que foi a prohibici\u00f3n das actualizaci\u00f3ns de unidades de potencia a media tempada para reducir os custos. Durante a tempada , o paquete Red Bull-Honda resultou ser marcadamente o segundo m\u00e1is r\u00e1pido, co fabricante rival Ferrari caendo na orde tras a investigaci\u00f3n sobre a legalidade da s\u00faa unidade de potencia, mentres que os d\u00e9ficits tanto no chasis como na unidade de potencia deixarono detr\u00e1s Mercedes. Desde a segunda rolda da tempada en Estiria ata a s\u00e9tima proba en B\u00e9lxica, Verstappen logrou cinco podios consecutivos, inclu\u00edndo unha vitoria no Gran Premio do 70\u00ba aniversario en Silverstone. A oitava rolda, o Gran Premio de Italia, viu como Pierre Gasly de AlphaTauri logrou a s\u00faa primeira vitoria na F\u00f3rmula Un, tomou o liderado da carreira tras un per\u00edodo de bandeira vermella e conseguiu conservalo ata o final. Isto converteu a Honda no primeiro fabricante de motores en ga\u00f1ar con diferentes equipos na era do turbo-h\u00edbrido V6. A seguinte carreira en Mugello deu o seu primeiro podio a Alexander Albon de Red Bull, despois do cal Verstappen anotou tres podios consecutivos, levando a 11 a racha consecutiva de podios de Honda. As \u00faltimas cinco carreiras do ano supuxeron un dobre podio para Red Bull en Bahrain e unha vitoria desde a pole position para Verstappen no final de tempada en Abu Zabi. Verstappen volveu ser o primeiro piloto de Honda no campionato no terceiro lugar, mentres que Red Bull e AlphaTauri foron segundo e s\u00e9timo, respectivamente, na clasificaci\u00f3n de construtores. Honda foi o \u00fanico fabricante de unidades de potencia ademais de Mercedes que ga\u00f1ou carreiras ou pole positions durante a tempada.\nEn outubro de 2020, Honda anunciou que se retirar\u00eda da F\u00f3rmula Un ao final da tempada , citando a s\u00faa necesidade de centrar os recursos nas tecnolox\u00edas de veh\u00edculos de estrada de pr\u00f3xima xeraci\u00f3n para facer os avances necesarios cara \u00e1 neutralidade de carbono. Honda a\u00ednda comprometeuse a ga\u00f1ar o campionato en e, como resultado, presentou un dese\u00f1o de unidade de potencia totalmente novo que estaba previsto previamente para 2022. O RA621H, a unidade de potencia de Honda de 2021, ti\u00f1a un rendemento significativamente superior, era m\u00e1is fiable e m\u00e1is compacto que o RA620H de 2020.\nVerstappen estivo involucrado en accidentes na primeira volta tanto no Gran Premio do Reino Unido de 2021 como no Gran Premio de Hungr\u00eda de 2021, ning\u00fan dos cales considerouse culpa s\u00faa polos comisarios e, polo tanto perdeu a vantaxe do campionato ante Hamilton. Para o Gran Premio de B\u00e9lxica, Honda presentou unha nova reserva de enerx\u00eda para aumentar a\u00ednda m\u00e1is 0 rendemento e a reduci\u00f3n de peso, xa que comezou o ano cunha unidade de especificaci\u00f3ns antigas. Posteriormente, Verstappen recuperou o liderado do campionato ga\u00f1ando os Grandes Premios de B\u00e9lxica e Holanda, e ampliouno lixeiramente despois de Italia, pero perdeuno de novo brevemente despois de quedar segundo en Rusia. Recuperou o liderado do t\u00edtulo ao quedar segundo en Turqu\u00eda xa que Hamilton sufriu unha penalizaci\u00f3n por cambio de motor, mentres que P\u00e9rez quedou terceiro para darlle a Honda un dobre podio, con ambos Red Bulls cunha decoraci\u00f3n especial con tem\u00e1tica Honda sobre a substituci\u00f3n do cancelado Gran Premio do Xap\u00f3n. Verstappen ga\u00f1ou as d\u00faas seguintes carreiras no Estados Unidos e M\u00e9xico, e despois de tres segundos postos nas seguintes tres carreiras, chegou ao final da tempada, o Gran Premio de Abu Zabi empatado a puntos no liderado con Hamilton. Conseguiu a pole position para a carreira, pero perdeu o liderado ante Hamilton na sa\u00edda, con todo, un reinicio tard\u00edo despois dun per\u00edodo de coche de seguridade permitiulle superar a Hamilton na \u00faltima volta para lograr a vitoria da carreira e do Campionato do Mundo. Foi a primeira vitoria de Honda en trinta anos, e Verstappen converteuse no primeiro campi\u00f3n do mundo impulsado por Honda desde Ayrton Senna no Campionato Mundial de F\u00f3rmula 1 de . Mentres tanto, AlphaTauri anotou a s\u00faa maior acumulaci\u00f3n de puntos, xa que Gasly logrou nove postos entre os seis primeiros postos, mentres que o novato j\u00fanior de Honda Yuki Tsunoda terminou sete veces nos puntos cun mellor resultado de cuarto, e o equipo quedou sexto na clasificaci\u00f3n de construtores con Red Bull segundo. Coa vitoria de Verstappen, Honda converteuse no primeiro fabricante de motores que venceu a Mercedes nun Campionato do Mundo na era do turbo-h\u00edbrido e tam\u00e9n rematou a tempada con m\u00e1is vitorias. \nTras a s\u00faa decisi\u00f3n de retirarse, Honda concedeu a Red Bull o dereito de usar a s\u00faa propiedade intelectual, o que permitiu a Red Bull utilizar as unidades de potencia a trav\u00e9s de Red Bull Powertrains desde 2022 ata 2025 a pesar da retirada oficial do fabricante xapon\u00e9s a finais de 2021. Os motores dese\u00f1ados por Honda que se subministran tanto \u00e1 Scuderia AlphaTauri como \u00e1 Red Bull Racing levar\u00e1n a marca Red Bull.\nSubministraci\u00f3n continua de unidades de potencia a Red Bull Racing despois da retirada formal (2022-2025).\nTras a s\u00faa decisi\u00f3n de retirarse da F\u00f3rmula Un a finais de 2021, Honda firmou un acordo con Red Bull para seguir constru\u00edndo, reparando e fornecendo a Red Bull Racing e a Scuderia AlphaTauri con unidades de potencia das s\u00faas instalaci\u00f3ns en Sakura. Honda Racing Corporation asumiu a responsabilidade do programa, nunha reestruturaci\u00f3n que tam\u00e9n deixoulle o control dos outros proxectos de Honda en deportes de motor de catro rodas. O acordo s\u00f3 cubr\u00eda inicialmente a tempada de 2022, tras a cal Red Bull Powertrains asumir\u00eda a responsabilidade de subministraci\u00f3n de motores, pero posteriormente estendeuse a o final da tempada 2025. Os motores dese\u00f1ados e constru\u00eddos por Honda identific\u00e1ronse como unidades Red Bull Powertrains durante a tempada 2022, o que reflicte a retirada oficial de Honda da F\u00f3rmula Un. Tam\u00e9n se reduciu a presenza da marca Honda nas libreas e os uniformes dos dous equipos. Os logotipos de Honda na decoraci\u00f3n dos coches e os traxes dos pilotos substitu\u00edronse polo de HRC.\nNon obstante, no Gran Premio do Xap\u00f3n de 2022, Honda e Red Bull anunciaron o fortalecemento da s\u00faa asociaci\u00f3n, coa marca Honda volvendo \u00e1s libreas de Red Bull e AlphaTauri durante o resto da tempada 2022. Honda volveu como provedor de unidades de potencia nomeada para a tempada , fornecendo unidades de potencia co distintivo Honda RBPT.\nTras un cambio na xesti\u00f3n desde que se tomou a decisi\u00f3n de abandonar a F\u00f3rmula Un, Honda mantivo presente nas discusi\u00f3ns sobre as futuras regulaci\u00f3ns da F1 xunto con outros fabricantes, e mantivo discusi\u00f3ns con Red Bull Racing sobre as posibilidades futuras para unha asociaci\u00f3n renovada a partir da tempada 2026 en diante, cando entren en vigor as novas normativas sobre unidades de potencia. Por\u00e9n, Red Bull Powertrains se asociar\u00e1 con Ford Performance a partir de 2026.\nResultados en Grandes Premios.\nGrosa indica acordo de motor actual.\nMonoprazas.\nA seguinte galer\u00eda mostra os diferentes modelos utilizados por Honda na F\u00f3rmula 1."}
{"id": "36133", "revid": "98629", "url": "https://gl.wikipedia.org/wiki?curid=36133", "title": "BMW Sauber", "text": "BMW Sauber F1 Team, ou simplemente BMW Sauber, foi unha escudar\u00eda de F\u00f3rmula 1 que corr\u00eda baixo bandeira alem\u00e1, propiedade do fabricante de coches BMW e integrada en BMW Motorsport, a s\u00faa secci\u00f3n de competici\u00f3n en deportes do motor. Con base en M\u00fanic, Alema\u00f1a, onde se traballaba no tren de potencia, no cambio de marchas e na electr\u00f3nica, tam\u00e9n ti\u00f1a instalaci\u00f3ns en Hinwil, Su\u00edza, onde se localizaba a secci\u00f3n de desenvolvemento do chasis, que inclu\u00eda o departamento aerodin\u00e1mico e o t\u00fanel de vento, e do despregue do equipo de carreira e de tests.\nDebutou na tempada de 2006 tras comprar Sauber en , de onde vi\u00f1a o nome, que se mantivo como un xesto de amabilidade en referencia ao pasado da escudar\u00eda dirixida por Peter Sauber, que posu\u00eda o 20% das acci\u00f3ns da escudar\u00eda e que seguiu na disciplina do equipo como consultor de Credit Suisse e de Petronas, dous dos principais patrocinadores do equipo; mentres que Willy Rampf era o Enxe\u00f1eiro Xefe e o Xefe de Equipo era Mario Theissen.\nLogo de catro tempadas, BMW decidiu retirarse da F\u00f3rmula 1 por motivos econ\u00f3micos. Peter Sauber retoumou o control da escudar\u00eda e a pesar de que a marca de coches teutoa non pedira a entrada para o , o equipo logrou a 13\u00ba praza para a tempada, e a\u00ednda que contin\u00faa a competir co mesmo nome por motivos legais, consid\u00e9rase unha continuaci\u00f3n da antiga Sauber.\nAntecedentes de BMW na F\u00f3rmula 1.\nAp\u00f3s case 30 anos de competici\u00f3n en F\u00f3rmula 2 en varias etapas, e participaci\u00f3ns espor\u00e1dicas dos seus monoprazas en F\u00f3rmula 1 nos Grandes Premios de Alema\u00f1a de 1952, 1953 e en 1968, en BMW anunciou a s\u00faa entrada na m\u00e1xima categor\u00eda automobil\u00edstica como fabricante de motores turbo para Brahbam, debutando en 1982 co M12/13 e ga\u00f1ando na s\u00faa primeira participaci\u00f3n o GP do Canad\u00e1. En xa eran tres as escudar\u00edas que levaban propulsores de BMW, con ATS e Arrows. En asina un contrato con Benetton, debutante na categor\u00eda, engad\u00edndose \u00e1 lista de escudar\u00edas cos seus motores, e en , anuncia a s\u00faa retirada da F\u00f3rmula 1 para o final dese ano . Por\u00e9n, a historia do BMW M12/13 non remataba aqu\u00ed, pois Megatron mercou os dereitos para que Arrows puidera seguir utiliz\u00e1ndoos , at\u00e9 que en os motores turbo foron prohibidos polas regulaci\u00f3ns da FIA . Este motor foi o primeiro en acadar os 1000 cabalos de potencia, chegando aos 1400 con especificaci\u00f3ns de cualificaci\u00f3n .\nEn 1997, BMW anuncia un acordo de cooperaci\u00f3n con Williams para desenvolver un coche, sendo BMW a encargada do motor e Williams do chasis. Este traballo conxunto levar\u00edaos \u00e1 vitoria nas 24 Horas de Le Mans de 1999 co BMW V12 LMR. Ap\u00f3s este \u00e9xito, o acordo ampliouse no , cando BMW desenvolveu o propulsor E41 V10 para Williams . O contrato, con distintos motores desenvolvidos, durou at\u00e9 o , creb\u00e1ndose por mor dunha degradaci\u00f3n evidente nas relaci\u00f3ns entre \u00e1mbalas d\u00faas entidades , a pesar de que o acordo estaba asinado at\u00e9 2009. Durante este tempo, Williams conseguiu dez vitorias en carreira, tendo o pico m\u00e1ximo de rendemento no campionato de 2003, cando Juan Pablo Montoya disputoulle \u00f3 t\u00edtulo a Michael Schumacher case at\u00e9 a derradeira carreira dun ano no que Williams - BMW rematar\u00eda segundo no Campionato de Construtores.\nSauber.\nSauber foi unha escudar\u00eda su\u00edza fundada por Peter Sauber, que xa constru\u00eda e compet\u00eda cos seus propios coches desde a d\u00e9cada dos 70. Antes da s\u00faa participaci\u00f3n en F\u00f3rmula 1, estivo a competir nas 24 horas de Le Mans, onde acadou a vitoria en 1989; e en varias series de Sport Prototipos, ga\u00f1ando o Campionato Mundial de Sport Prototipos en 1989 e 1990. As tres vitorias acad\u00e1ronse co mesmo coche, o Sauber C9 con motor Mercedes M119 5.0L Turbo V8, que foi o m\u00e1is exitoso que xamais constru\u00edu a escudar\u00eda.\nDebutou en F1 en , onde ficou competindo 12 anos, at\u00e9 que foi mercado por BMW. Disputaron a s\u00faa primeira tempada co Sauber C12 con motores Ilmor baixo o nome de Sauber V10, que foi pilotado por Karl Wendlinger e por JJ Lehto, conseguindo os seus dous primeiros puntos no seu primeiro Gran Premio, o de Gran Premio de Sur\u00e1frica de 1993, e atinxindo a final de tempada o 7\u00ba posto no Campionato de Construtores con 12 puntos. En xa correron con motores Mercedes, colaboraci\u00f3n que s\u00f3 durou un ano, xa que en e , coa entrada de Dietrich Mateschitz como novo accionista maioritario, pasaron a utilizar motores Ford.\nDesde at\u00e9 , o equipo utilizou motores e caixas de cambios constru\u00eddos por Sauber Petronas Engineering, unha empresa constitu\u00edda con ese \u00fanico fin. Por\u00e9n, estes motores eran realmente constru\u00eddos a partir dos mesmos dese\u00f1os que os de Scuderia Ferrari, chegando a haber incluso enxe\u00f1eiros da escudar\u00eda italiana como empregados desa empresa. foi o ano m\u00e1is exitoso da escudar\u00eda en F1, acadando o 4\u00ba posto no Campionato de Construtores con 21 puntos, co Sauber C20 pilotado por Nick Heidfeld e Kimi R\u00e4ikk\u00f6nen. De datan os dous maiores activos do equipo, o t\u00fanel de vento m\u00e1is tecnol\u00f3xicamente avanzado do momento, e o supercomputador Albert, utilizados ambos para labores de aerodin\u00e1mica.\n\u00c9poca moderna: BMW Sauber.\nA creaci\u00f3n da escudar\u00eda.\nOs antecedentes de BMW Sauber rem\u00f3ntanse aos comezos da tempada de 2005, cando saltaron rumores sobre a posibilidade de que BMW subministrara motores a outra escudar\u00eda al\u00e9n de Williams. De feito, o 22 de febreiro de 2005, Sir Frank Williams confirmaba que os motores \u00edan ser tam\u00e9n vendidos a Sauber, informaci\u00f3n desmentida dous d\u00edas despois por Peter Sauber e por Mario Theissen, respons\u00e1beis de Sauber e de BMW Motorsport respectivamente. Estas declaraci\u00f3ns, e mais os pobres resultados que a escudar\u00eda inglesa estaba a lograr no , comezaron a facer ver pos\u00edbeis distanciamentos entre BMW e Williams, e incluso houberon rumores de ruptura.\nA comezos de maio, saltaron os primeiros rumores sobre a posibilidade de que o trato con Sauber fora al\u00e9n do planeado anteriormente, da venda de motores. Xa a mediados dese mes ficaba bastante claro que as relaci\u00f3ns entre BMW e Williams estaban a pasar por un p\u00e9simo momento, cunha evidente falta de comunicaci\u00f3n, e ataques p\u00fablicos desde os respons\u00e1beis da escudar\u00eda inglesa. Un dos motivos que levou a esta ruptura foi a negativa desde Williams \u00e1 petici\u00f3n de BMW de participar na investigaci\u00f3n do chasis.\nO 22 de xu\u00f1o de 2005, anunci\u00e1base oficialmente a compra de Sauber por BMW, decisi\u00f3n que foi finalmente tomada na mesma madrugada do d\u00eda do anuncio. Nese momento, Sauber era propiedade do banco su\u00edzo Credit Suisse, que ti\u00f1a un 63.25% das acci\u00f3ns da escudar\u00eda, a\u00ednda que Peter Sauber era quen tomaba as decisi\u00f3ns malia que s\u00f3 era dono do 36.75% restante das acci\u00f3ns, pois as que posu\u00eda inclu\u00edan o voto maioritario.. Poco tempo ap\u00f3s mercar a escudar\u00eda, BMW comezaba un plan de expansi\u00f3n que inclu\u00eda a modernizaci\u00f3n das instalaci\u00f3ns de Hinwil da nova escudar\u00eda e a construci\u00f3n dalgunhas novas, e a contrataci\u00f3n de m\u00e1is de cen novos traballadores, malia que estas instalaci\u00f3n fican baixo a direcci\u00f3n dunha compa\u00f1\u00eda su\u00edza independente asociada a BMW. O 14 de novembro, anunci\u00e1base o nome definitivo da escudar\u00eda e a s\u00faa inscrici\u00f3n na FIA, mant\u00e9ndose o nome do antigo equipo su\u00edzo, Sauber. En palabras de Theissen \"Isto reflicte a integraci\u00f3n do equipo, dirixido por BMW pero cunha base de case 300 empregados de Sauber\". Tam\u00e9n ficaron antigos patrocinadores de Sauber, como a propia Credit Suisse ou Petronas, aos que se uniron Intel e O2.\nA\u00ednda quedaba resolver o tema dos motores de Williams. Coa creaci\u00f3n desta nova escudar\u00eda por parte de BMW, d\u00e1base por suposto que o contrato que os un\u00eda \u00eda crebarse , e as\u00ed rematou por ser: o 15 de agosto confirmouse o acordo entre Williams e Cosworth para os propulsores do ano .\nTempada de 2006.\nD\u00faas incertezas principais roldaban aos interesados na F\u00f3rmula 1 para a tempada de 2006: os pilotos que formar\u00edan parte do proxecto e o dese\u00f1o do primeiro coche que construir\u00eda a escudar\u00eda e que estes conducir\u00edan .\nA primeira inc\u00f3gnita desvelouse pouco a pouco, e non sen incerteza nin rumores previos (especulouse cun gran n\u00famero de pilotos, como Pedro Mart\u00ednez de la Rosa, Mika H\u00e4kkinen, Michael Schumacher, Giancarlo Fisichella, Heikki Kovalainen, Mark Webber ou Dan Wheldon) mais o 16 de setembro de 2005 confirm\u00e1base a elecci\u00f3n de Nick Heidfeld, e o 1 de decembro anunci\u00e1base a permanencia de Jacques Villeneuve, quen xa pilotara para Sauber, como pilotos titulares. Especialmente dificultosa foi a presenza de Villenueve no coche, pois BMW non concordaba moito con mantelo na s\u00faa disciplina, cousa que tivo que facer por motivos contractuais. O terceiro piloto foi Robert Kubica, tal e como se anunciou o 20 de decembro.\nA respecto do monopraza, BMW Sauber debutou en adestramentos privados de pretempada cun Sauber C24 con motor BMW P86 no Circu\u00edto de Catalunya, a finais de novembro de 2005. Este coche ser\u00eda utilizado provisoriamente at\u00e9 o 17 de xaneiro de 2006, data en que o BMW Sauber F1.06 foi presentado nun acto na Cidade das Artes e das Ciencias de Valencia, tomando o seu primeiro contacto cos circu\u00edtos ese mesmo d\u00eda no Ricardo Tormo. As cores coas que est\u00e1 decorado son branco e azul con lixeiras estr\u00edas vermellas. O dese\u00f1o do aler\u00f3n traseiro tivo que ser modificado d\u00faas veces \u00f3 longo da tempada por non cumprir as regulaci\u00f3ns da FIA, unha antes do GP de Australia e outra antes do GP de Francia. Precisamente neste \u00faltimo Grand Prix BMW Sauber utilizou uns ap\u00e9ndices aerodin\u00e1micos consistentes nunhas derivas verticais situadas xusto diante do piloto, que foron alcu\u00f1ados como \"As Torres Xemelgas\" en homenaxe aos dous edificios de Kuala Lumpur propiedade de Petronas, patrocinador da escudar\u00eda. Ap\u00f3s ese GP a FIA prohibiunos por quitarlle visibilidade dianteira e lateral ao condutor, a\u00ednda que esa explicaci\u00f3n foi negada por Jacques Villeneuve, piloto titular nese momento.\nXa na pista, o equipo debutou o 12 de marzo no Gran Premio de Bahrain , onde Villeneuve non conseguiu rematar e Heidfeld acadou o d\u00e9cimo segundo lugar, resultados que se viron mellorados na segunda participaci\u00f3n, onde Jacques conseguiu os dous primeiros puntos para BMW Sauber cun s\u00e9timo posto. Xa en Australia, os dous pilotos puntuaron, sendo a primeira vez na historia da escudar\u00eda que os dous pilotos remataban, e tam\u00e9n a primeira que ambos os dous fac\u00edano nos puntos. Ap\u00f3s unha xeira de finalizaci\u00f3ns nos oito primeiros postos, no Gran Premio de Hungr\u00eda Heifeld rematou na terceira posici\u00f3n, sendo ese o primeiro podio da escudar\u00eda .\nPrecisamente ese GP foi o primeiro de Robert Kubica como piloto en carreira, substitu\u00edndo a Villeneuve, que no Gran Premio de Alema\u00f1a da fin de semana anterior sufriu un accidente que non lle permitiu disputalo. Foi descualificado ap\u00f3s rematar s\u00e9timo en carreira porque o monopraza pesaba dous quilogramos menos do obrigatorio de forma inintencionada. Ao d\u00eda seguinte, BMW Sauber anunciaba o despido de Villeneuve e a s\u00faa substituci\u00f3n polo piloto polaco, pasando Sebastian Vettel a exercer de terceiro piloto.\nA\u00ednda que no GP de Turqu\u00eda Kubica non puntuou por unha elecci\u00f3n equivocada de pneum\u00e1ticos e Heidfeld por un accidente na primeira curva, en Italia, Kubica acadou o segundo podio da escudar\u00eda e o seu primeiro persoal, chegando a liderar a carreira algunhas voltas durante as entradas a boxes . Xa en China, os dous puntos conseguidos por Heidfeld puxeron os cimentos dun quinto posto no Campionato de Construtores, que se viu confirmado pola retirada dos dous monoprazas de Toyota no Brasil, o derradeiro da tempada.\nAo final da tempada o equipo acadou 36 puntos, 23 de Nick Heidfeld, noveno no Campionato de Pilotos, 7 de Jacques Villeneuve, d\u00e9cimo quinto, e 6 de Robert Kubica, d\u00e9cimo sexto.\nTempada de 2007.\nA tempada de 2007 resultaba nun comezo moi prometedora para a escudar\u00eda teutoa, vistos os resultados do seu primeiro ano na categor\u00eda.\nO 19 de outubro de 2006, BMW Sauber confirmou os seus pilotos para este ano, mantendo a Nick Heidfeld e a Robert Kubica como condutores titulares, mentres que Sebastian Vettel seguiu a ser o terceiro piloto, ap\u00f3s un tanteo sen \u00e9xito feito a Christijan Albers. Asemade, o 21 de decembro anunci\u00e1base a fichaxe de Timo Glock como segundo piloto de probas. Canto o monopraza, o F1.07, cun motor BMW P86/7, utilizou pneum\u00e1ticos Bridgestone ap\u00f3s Michelin decidira deixar a competici\u00f3n na categor\u00eda. A s\u00faa presentaci\u00f3n f\u00edxose o 16 de xaneiro de 2007 en Valencia, Espa\u00f1a.\nA tempada comezou de xeito irregular para os seus dous pilotos : mentres que nas d\u00faas primeiras carreiras Heidfeld acadou o cuarto posto, Kubica tivo de retirarse na primeira por mor dun problema coa caixa de cambios , e na segunda remataba 18\u00ba por un problema mec\u00e1nico. Por\u00e9n, a partir dese momento da tempada comezaron a finalizar constantemente nos puntos, coa excepci\u00f3n dos Grandes Premios de Espa\u00f1a e dos Estados Unidos, onde Heidfeld tivo que retirarse por problemas coa caixa de cambios e coa transmisi\u00f3n , respectivamente; e no GP do Canad\u00e1, onde Kubica sufriu un accidente moi forte que ocasionou que non tomara parte do GP seguinte , tendo de ser substitu\u00eddo por Sebastian Vettel, que acadou un oitavo posto no GP dos EEUU e que o 31 de xullo abandonou a disciplina da escudar\u00eda alem\u00e1, confirm\u00e1ndose o mesmo d\u00eda que \u00eda ocupar o posto de piloto titular en Scuderia Toro Rosso, debutando no GP de Hungr\u00eda.\nDurante 6 Grandes Premios consecutivos, desde o de Francia, at\u00e9 o de Italia, Heidfeld e Kubica conseguiron puntuar en t\u00f3dalas probas a pesar da colisi\u00f3n na que se viron envoltos ambos pilotos na primeira volta do GP de Europa, e chegando incluso o alem\u00e1n a conseguir o segundo podio da tempada no GP de Hungr\u00eda cun terceiro posto. Por\u00e9n, o noveno posto de Kubica no GP de B\u00e9lxica interrompeu a xeira.\nO rendemento do equipo teut\u00f3n, que conseguiu que polo menos un dos seus pilotos puntuase en cada Gran Premio da tempada, por\u00edalle como terceira escudar\u00eda en resultados detr\u00e1s de McLaren e de Ferrari, e a unha grande distancia dos seus perseguidores ; mais a sanci\u00f3n que recibiu McLaren, pola que se lles retiraban todos os puntos e se lles imped\u00eda ga\u00f1ar m\u00e1is, deulle a BMW o segundo posto no Campionato de Construtores.\nTempada de 2008.\nO 21 de agosto de 2007, Mario Theissen confirmou a Robert Kubica e a Nick Heidfeld como pilotos titulares para o , mais sen saber a\u00ednda cal ser\u00e1 o seu terceiro piloto, ap\u00f3s liberar do seu contrato a Timo Glock o d\u00eda 29 de novembro de 2007 para que este poida estar presente nos adestramentos libres de Xerez, que te\u00f1en lugar entre o 4 e o 7 de decembro de 2007, coa s\u00faa nova escudar\u00eda, Toyota Racing. Na s\u00faa procura do terceiro piloto, BMW probou a varios condutores, como o alem\u00e1n Christian Vietoris, o brasileiro Augusto Farfus, o espa\u00f1ol Javier Villa ou o estoniano Marko Asmer.\nCanto ao monopraza, o BMW Sauber F1.08 ser\u00e1 presentado o 14 de xaneiro de 2008 en M\u00fanic, Alema\u00f1a, debutando no Circu\u00edto Ricardo Tormo de Valencia, Espa\u00f1a o d\u00eda seguinte.\nEstrutura directiva.\nBMW Sauber F1 Team formaba parte da secci\u00f3n de competici\u00f3n de deportes do motor de BMW, BMW Motorsport. Mario Theissen \u00e9 tanto director de BMW Motorsport desde 1999 como Xefe de Equipo de BMW Sauber desde a s\u00faa fundaci\u00f3n, e polo tanto o m\u00e1ximo respons\u00e1bel da escudar\u00eda. O segundo de abordo era Willy Rampf, procedente de Sauber, e que ti\u00f1a o cargo de Enxe\u00f1eiro Xefe. No momento da retirada do equipo e durante a maior parte da s\u00faa participaci\u00f3n na categor\u00eda os principais empregados eran os seguintes:\nPatrocinadores de BMW Sauber.\nPetronas.\nPetronas (acr\u00f3nimo de Petroliam Nasional Berhad) \u00e9 unha compa\u00f1\u00eda petrol\u00edfera propiedade do Estado de Malaisia fundada o 17 de agosto de 1974. Con sede central nas Torres Petronas de Kuala Lumpur, \u00e9, segundo o Fortune Global 500 do 2007, a 121\u00aa compa\u00f1\u00eda m\u00e1is grande do mundo. Oficialmente, Petronas \u00e9 o \"Premium Partner\" (Socio Premium) de BMW Sauber.\nPetronas comezou a s\u00faa andaina en F\u00f3rmula 1 o 29 de maio de 1995, cando foi anunciado un contrato de patrocinio por dous anos con Sauber, ap\u00f3s esta escudar\u00eda disput\u00e1rallo a Jordan, Arrows e Pacific. En , foi renovado para outras catro tempadas, at\u00e9 o m\u00e1is. Mais logo de pouco tempo, a colaboraci\u00f3n foi al\u00e9n do patrocinio, estabelecendo entrambas as entidades de xeito conxunto a Sauber Petronas Engineering dirixida polo enxe\u00f1eiro xapon\u00e9s Osamo Goto, que a\u00ednda que nun comezo \u00eda servir para comercializar tecnolox\u00edas procedentes da F\u00f3rmula 1, xa a finais de comezou a fabricar os motores de Sauber a partir de unidades de Ferrari pagadas por Petronas, e renomeadas baixo o nome da petroleira, polo que a escudar\u00eda comezou a co\u00f1ecerse como Sauber Petronas. A fundaci\u00f3n desta nova compa\u00f1\u00eda conxunta permit\u00eda ao Goberno Malaio mellorar as habilidades dos enxe\u00f1eiros patrios da industria da automoci\u00f3n, as\u00ed como dar a co\u00f1ecer as marcas malaias\nO plan inicial era modificar os motores Ferrari durante as tempadas de e , para a partir de fabricar os seus propios propulsores, por\u00e9n, a crise asi\u00e1tica de 1998 evitou que o proxecto se levara a cabo, e Sauber Petronas seguiu a utilizar motores Ferrari.\nCredit Suisse.\nCredit Suisse \u00e9 unha entidade financeira multinacional con base en Z\u00faric, Su\u00edza. Fundada en 1856, comezou a s\u00faa expansi\u00f3n internacional abrindo unha oficina en Nova York en 1940, chegando a se converter na actualidade no segundo banco m\u00e1is grande do pa\u00eds helv\u00e9tico e un dos m\u00e1is importantes do mundo. Credit Suisse \u00e9, oficialmente, un dos \"Official Partners\" de BMW Sauber.\nA entrada desta entidade su\u00edza no mundo da F\u00f3rmula 1 como patrocinador de Sauber F1 f\u00edxose oficial o 27 de xaneiro do durante a presentaci\u00f3n do C20, o monopraza da escudar\u00eda para esa tempada. O contrato, asinado o d\u00eda 12, ti\u00f1a unha duraci\u00f3n de tres anos e os rumores situ\u00e1bano nuns 17 mill\u00f3ns de d\u00f3lares ao ano, e obxectivo do banco su\u00edzo era expandir os seus servizos de xesti\u00f3n de carteiras de clientes a nivel mundial, sobre todo en novos mercados como Asia. Para Sauber, este contrato supuxo, al\u00e9n da inxecci\u00f3n econ\u00f3mica, o acceso a m\u00e1is contratos de patrocinio a trav\u00e9s dos contactos de Credit Suisse, como sucedeu coa firma de software Temenos.\nPor\u00e9n, o 9 de xaneiro de 2002, apenas ap\u00f3s un ano de contrato, fac\u00edase p\u00fablica a venda dun 63.25% de Sauber a Credit Suisse, nun paquete de acci\u00f3ns que at\u00e9 ent\u00f3n atop\u00e1base en mans da compa\u00f1\u00eda de bebidas enerx\u00e9ticas Red Bull, que at\u00e9 o , ficar\u00eda s\u00f3 como patrocinador. A capacidade de decisi\u00f3n a\u00ednda reca\u00eda en Peter Sauber, xa que o fundador da escudar\u00eda retivo o resto das acci\u00f3ns e o voto maioritario coa complicidade de Credit Suisse, que, en verbas de Ruth Stadelmann, portavoz da entidade financeira naquel momento, consideraba que \"dirixir unha escudar\u00eda de F\u00f3rmula 1 non \u00e9 certamente unha das competencias b\u00e1sicas da empresa\". O 10 de outubro de 2003, renovouse o patrocinio para o .\nO 22 de xu\u00f1o de 2005, anunciouse a venda de Sauber a BMW, o que significaba que Credit Suisse traspas\u00e1balle a marior\u00eda das acci\u00f3ns que posu\u00eda da escudar\u00eda. Por\u00e9n, o traspaso do paquete estase a facer de xeito gradual, terminando a finais de 2008, e a entidade su\u00edza segue a ser patrocinador de BMW Sauber, tal e como se anunciou en outubro de 2005, cando se asinou un contrato por tres tempadas que rematar\u00e1 en . A achega anual de Credit Suisse ascend\u00eda a uns 17 mill\u00f3ns de euros .\nA relaci\u00f3n entre banco e escuder\u00eda terminou o 19 de xaneiro de 2009, cando se anunciou que o contrato que un\u00eda a \u00e1mbalas d\u00faas entidades non \u00eda ser prorrogado. A explicaci\u00f3n oficial foi que Credit Suisse se \u00eda \"concentrar en patrocinar eventos e instituci\u00f3ns rexionais en lugar de eventos internacionais\", por\u00e9n, a Crise econ\u00f3mica de 2009 e a sa\u00edda do que fora presidente executivo do banco at\u00e9 2007 e grande afeccionado \u00e1 F\u00f3rmula 1 Oswald Gr\u00fcbel puideron ser as raz\u00f3ns extraoficiais.\nIntel Corporation.\nIntel Corporation, multinacional fundada en 1968 por Robert Noyce e Gordon Moore e baseada en Santa Clara, California, Estados Unidos; \u00e9 a empresa fabricante de supercondutores m\u00e1is grande do mundo, e inventora da arquitectura x86 \u00e1 cal pertencen os chips Pentium, presentes en moitos ordenadores. Al\u00e9n de microprocesadores, tam\u00e9n fabrican placas nai, dispositivos de memoria e outros dispositivos electr\u00f3nicos. Intel \u00e9 o \"Official Corporative Partner\" (Socio Corporativo Oficial) de BMW Sauber.\nA entrada de Intel na F\u00f3rmula 1 anunciouse o 15 de xaneiro de 2004 , data en que foi feito p\u00fablico un contrato de patrocinio con Toyota Racing. Por\u00e9n, logo dun ano, a compa\u00f1\u00eda americana xa estaba a procurar por un contrato maior cun equipo punteiro, a pesar de que o enfado de Intel polo contrato asinado entre a FIA e AMD, o seu principal rival na fabricaci\u00f3n de chips, estivo a piques de lles facer abandonar a F\u00f3rmula 1. O candidato mellor situado para asinar un contrato foi [[Team McLaren|McLaren], cuantificado por algunhas fontes en 50 mill\u00f3ns de d\u00f3lares e por outras en 55; mais as negociaci\u00f3ns non chegaron a bo porto, malia estaren moi cerca do final, e McLaren asinou con [[Vodafone]].\nIntel, pola s\u00faa parte, asinou un contrato de colaboraci\u00f3n co BMW Group, anunciado o [[15 de decembro]] de [[2005]]. Este pacto coincidiu no tempo cunha mudanza da imaxe corporativa da compa\u00f1\u00eda americana, en que se inclu\u00eda un novo logo e un novo lema. O patrocinio permitiu a Intel dar a co\u00f1ecer estes trocos. Por\u00e9n, non s\u00f3 era un contrato de patrocinio, sen\u00f3n que todos os concesionarios BMW pasaron a utilizar produtos de Intel como parte dun proceso de estandarizaci\u00f3n, as\u00ed como todos os seus ordenadores port\u00e1tiles e os m\u00e1is dos seus [[PDA|PDA's]] pasaron a ser Intel, al\u00e9n do desenvolvemento dun est\u00e1ndar aberto que permite a integraci\u00f3n de dispositivos nos veh\u00edculos BMW.\nAl\u00e9n do patrocinio, Intel colaborou na fabricaci\u00f3n dunha supercomputadora fornecendo os procesadores para substitu\u00edr a [[Albert]], herdado de [[Sauber F1]]. Esta supercomputadora, chamada [[Albert2]], ten unha capacidade de 12 bill\u00f3ns de c\u00e1lculos por segundo e un peso de 21 toneladas, e \u00e9 utilizada para c\u00e1lculos de [[din\u00e1mica computacional de flu\u00eddos]] (DCF), evitando as\u00ed a construci\u00f3n dun segundo t\u00fanel de vento. Segundo [[Willem Toet]], xefe de aerodin\u00e1mica da escudar\u00eda, no momento da s\u00faa presentaci\u00f3n era \"o m\u00e1is r\u00e1pido empregado en Europa con fins industriais\".\nDell.\nDell \u00e9 unha compa\u00f1\u00eda tecnol\u00f3xica [[Estados Unidos de Am\u00e9rica|estadounidense]] baseada en [[Round Rock]], [[Texas]] e fundada o [[4 de novembro]] de [[1984]]. Entre os seus produtos at\u00f3panse computadoras persoais, PDA's ou dispositivos de almacenamento de datos. Segundo a lista [[Fortune Global 500]], \u00e9 a 102\u00aa empresa m\u00e1is grande do mundo. Dell \u00e9 \"Official Partner\" (Socio Oficial) de BMW Sauber.\nOutros.\nAl\u00e9n dos mencionados e malia que os seus logos non aparecen no monopraza, BMW Sauber ten outros patrocinadores. Baixo o nome de \"Official Partners\", ademais de Credit Suisse e Dell, est\u00e1 inclu\u00eddos [[Puma AG|Puma]], empresa t\u00e9xtil deportiva [[Alema\u00f1a|alem\u00e1]], que equipa \u00e1 escudar\u00eda con material deportivo. Baixo o nome \"Technichal Partner\" \u00e1chase [[Bridgestone]], fabricante [[Xap\u00f3n|xapon\u00e9s]] de pneum\u00e1ticos, que fornece a toda \u00e1 grella da F\u00f3rmula 1 coas s\u00faas gomas.\nBMW Sauber ten outras d\u00faas categor\u00edas de patrocinadores. Co nome de \"Official Suppliers\" at\u00f3panse, entre outras, compa\u00f1\u00edas como [[Certina]], [[DuPont]], [[W\u00fcrth]] ou [[Man (cami\u00f3ns)|Man]]; e co nome de \"Promotional Suppliers\", entre outras est\u00e1n [[Mitsubishi]], [[Lista]] ou [[Klauke]].\nResultados completos en F\u00f3rmula 1.\n\u2021 S\u00f3 se repartiron a metade dos puntos correspondetes por posici\u00f3n xa que se disputou menos do 75% da carreira.\nV\u00e9xase tam\u00e9n.\nLigaz\u00f3ns externas.\n[[Categor\u00eda:BMW Sauber]]\n[[en:BMW in Formula One#BMW Sauber]]"}
{"id": "36134", "revid": "98629", "url": "https://gl.wikipedia.org/wiki?curid=36134", "title": "Scuderia Toro Rosso", "text": "A Scuderia Toro Rosso, ou simplemente Toro Rosso, e \u00e1s veces diminu\u00eddo na escrita como STR, \u00e9 un equipo de F\u00f3rmula 1 que corre baixo bandeira italiana, propiedade de Red Bull e do ex-piloto Gerhard Berger \u00f3 50%. O seu nome (\"Escuder\u00eda Touro Vermello\" en galego) \u00e9 unha clara alusi\u00f3n \u00f3s primeiros e \u00e1 escuder\u00eda Red Bull Racing, xa que \u00e9 o seu \"equipo - B\". O seu Xefe de Equipo \u00e9 Franz Tost e o seu Director T\u00e9cnico \u00e9 Alex Hitzinger.\nA escuder\u00eda debutou na competici\u00f3n na tempada de 2006, despois de que a finais do ano anterior a compa\u00f1\u00eda austr\u00edaca mercara Minardi das mans de Paul Stoddart.\nHistoria.\nA creaci\u00f3n da escuder\u00eda.\nA\u00ednda que oficialmente a andaina da Scuderia Toro Rosso comezou cando se fixo oficial o 10 de setembro de 2005, a venda de Minardi a Red Bull Racing por 73.7 mill\u00f3ns de d\u00f3lares, houbera durante moito tempo ruxe ruxes sobre a venda da escuder\u00eda italiana, que Paul Stoddart, o seu dono, sempre se encargou de desmentilos. Por\u00e9n, pouco tempo antes da venda, filtrouse \u00e1 prensa que Dietrich Mateschitz, patr\u00f3n de Red Bull Racing, estaba interesado en mercala, e que durante Gran Premio de B\u00e9lxica de 2005, celebrar\u00edase unha reuni\u00f3n entre representantes dos dous equipos, na que a operaci\u00f3n finalmente se cristalizar\u00eda. Xa nese GP, o acordo foi anunciado.\nNese mesmo acordo, nunha cl\u00e1usula do contrato especific\u00e1base que a escuder\u00eda non poder\u00eda abandonar as instalaci\u00f3ns de Faenza at\u00e9, polo menos, o 2008. Por\u00e9n, unha fonte interna da marca de bebidas enerx\u00e9ticas confirmou que marchaban a Inglaterra, informaci\u00f3n desmentida polo propio Mateschitz a fin\u00e1is de setembro.\nO 1 de novembro Red Bull Racing tomou o control da escuder\u00eda e a bautizou como Squadra Toro Rosso ap\u00f3s barallar varios nomes como Red Bull Rookie, pero 22 d\u00edas despois se decide cambialo a Scuderia Toro Rosso, xa que o termo italiano \"Squadra\" ref\u00edrese m\u00e1is a equipos de f\u00fatbol que a escuder\u00edas de automobilismo.\nO mesmo d\u00eda 1 de novembro, se anuncia que Franz Tost, antigo xefe de operaci\u00f3ns de BMW Motorsport, ser\u00e1 o Xefe de Equipo da escuder\u00eda. Por\u00e9n, o 19 de decembro Giancarlo Minardi, fundador de Minardi, abandonaba a nova escuder\u00eda por \"falla de puntos en com\u00fan\" cos novos dirixentes do equipo.\nA tempada de 2006.\nA tempada de 2006, a primeira que a escuder\u00eda italiana disputaba, comezou dunha maneira moi pol\u00e9mica por mor tanto do chasis como do motor.\nO dese\u00f1o do coche que \u00edan utilizar nesta tempada, o STR1, era o do Red Bull RB1 que na campa\u00f1a pasada fora utilizado pola s\u00faa escuder\u00eda nai, pero o suficientemente modificado como para non incumprir as normativas da FIA sobre a propiedade intelectual dos monoprazas, que estipula que non se pode correr con chasis que utilizaran escuder\u00edas que estean en activo. A pesar das queixas dalgunhas escuder\u00edas, Toro Rosso defendeuse co argumento de que ese dese\u00f1o era orixinal de Jaguar Racing, polo que os dereitos pertenceran antes \u00e1 Ford Motor Company, que xa non estaba na competici\u00f3n. Por outra parte, Toro Rosso foi a \u00fanica escuder\u00eda que utilizou os motores V10 do ano 2005 limitados fronte os V8 que empregaron o resto dos equipos. Concretamente, os seus impulsores ser\u00edan os Cosworth Racing TJ V10 herdados do contrato de Minardi co fabricante ingl\u00e9s, que a\u00ednda estaba vixente. Os pneum\u00e1ticos eran Michelin. Este monopraza foi presentado en marzo de 2006 no Circu\u00edto Internacional de Bahrain, sito en Sakhir.\nO 6 de decembro de 2005, fontes da escuder\u00eda confirmaban que o italiano Vitantonio Liuzzi e mailo estadounidense Scott Speed ser\u00edan os pilotos oficiais do STR1, mentres que o su\u00edzo Neel Jani ser\u00eda o terceiro piloto. Nesa tempada, foron a escuder\u00eda coa media de idade m\u00e1is baixa de toda a grella, con s\u00f3 23 anos. No tramo final do 2006, o cadro de directivos do equipo complet\u00e1base coa contrataci\u00f3n de Alex Hitzinger como novo Director T\u00e9cnico, contrataci\u00f3n feita oficial o 27 de setembro.\nO campionato comezaba coa escuder\u00eda situ\u00e1ndose nos postos medios da grella, a pesar de ter, a priori, o motor m\u00e1is potente. No seu GP de debut, o de Bahrain, remata Liuzzi de und\u00e9cimo e Speed de d\u00e9cimo terceiro. Na primeira metade da tempada, finalizaron constantemente entre os postos 9 e 15 en cada cada carreira, ag\u00e1s naquelas nas que a retirada foi inevit\u00e1bel (dous veces Liuzzi e tres Speed). Por\u00e9n, no d\u00e9cimo evento da tempada, o GP dos Estados Unidos celebrado o 2 de xullo, chega o mellor resultado do ano da escuder\u00eda, un oitavo posto conseguido por Liuzzi que lles da o primeiro punto da historia do equipo.\nNa segunda parte da tempada, coincidindo co desenvolvemento por parte do resto das escuder\u00edas de motores que se acercaban xa \u00e1s 20000 rpm, os resultados empeoraban pouco a pouco, rematando nas oito carreiras restantes entre o d\u00e9cimo e o d\u00e9cimo oitavo posto, con dous abandonos de Liuzzi inclu\u00eddos.\nO campionato remataba coa escuder\u00eda no 9\u00ba posto de 11 cun \u00fanico punto, mentres que no Campionato de Pilotos Luizzi finalizaba 19\u00ba con ese punto, e Speed 20\u00ba co palmar\u00e9s baleiro.\nA tempada de 2007.\nNo Campionato Mundial de 2007, o novo STR2, contou con motores Ferrari 057.\nNo que \u00f3s pilotos respecta, a\u00ednda non est\u00e1n confirmados, pero Gerhard Berger declarou que lle gustar\u00eda contar de novo con Vitantonio Liuzzi e con Scott Speed. Ademais, Robert Doornbos, confirmou unha oferta da escuder\u00eda para se-lo piloto de probas.\nA tempada de 2015.\nO 26 de novembro de 2014, Jean-\u00c9ric Vergne anunciou que deixar\u00eda Toro Rosso logo de 3 tempadas, e dous d\u00edas m\u00e1is tarde, Toro Rosso confirmou que Carlos Sainz ser\u00eda o compa\u00f1eiro de Max Verstappen para a tempada 2015.\nNo Gran Premio de australia de 2015, Sainz clasificou oitavo mentres o seu compa\u00f1eiro de equipo Max Verstappen clasificou 12\u00ba. Sainz terminou noveno e obtivo dous puntos no seu debut e Verstappen retirouse debido a un fallo no motor.\nDurante a tempada de 2015, Toro Rosso tivo un \u00e9xito inesperado na grella; o salto de Max Verstappen combinado con moitos puntos finais xunto con dous cuartos lugares, ambos de Verstappen, aseguraron que Toro Rosso gozase a s\u00faa tempada m\u00e1is exitosa na F\u00f3rmula Un baseada nos puntos. Verstappen anotou 49 puntos mentres o seu compa\u00f1eiro de equipo Carlos Sainz logrou 18 puntos.\nA tempada de 2016.\nAo finalizar a tempada , despois do Abu Zabi, anunciouse que Toro Rosso revisar\u00eda a s\u00faa colaboraci\u00f3n con Ferrari para a tempada 2016. Toro Rosso utilizou os motores Ferrari de 2007 a 2013 durante a era V8 de aspiraci\u00f3n atmosf\u00e9rica. O 4 de xaneiro de 2016 anunciouse que Toro Rosso adoptar\u00eda unha distancia entre eixes m\u00e1is longa para o novo coche STR11 debido \u00e1 unidade de potencia Ferrari 060 e unha caixa de cambios que requir\u00eda un espazo para acomodar a MGU-K na parte traseira do motor (semellante ao Marussia MR03 que ti\u00f1a unha distancia entre eixes m\u00e1is longa: uns 3700 mm). Despois dun pol\u00e9mico accidente en Rusia Kvyat volveu a Toro Rosso desde Red Bull e Max Verstappen tomou o seu lugar.\nA tempada de 2017.\nDurante o Gran Premio de M\u00f3naco de 2016, anunciouse que a Scuderia Toro Rosso retomar\u00eda a s\u00faa colaboraci\u00f3n con Renault para . O equipo mantivo a Sainz e Kvyat como pilotos.\nO 15 de setembro de 2017, anunciouse que Toro Rosso firmara un contrato de varios anos co fornecedro de motores Honda que rompera os seus acordos con McLaren logo de tres anos.\nO 26 de setembro de 2017, anunciouse que Pierre Gasly substituir\u00eda a Kvyat por un n\u00famero de carreiras non especificado, que comezaron no Gran Premio de Malaisia de 2017. No Gran Premio dos Estados Unidos de 2017, Sainz mudouse a Renault para as roldas restantes da tempada, antes do seu movemento previamente anunciado para , con Kvyat retornando ao equipo. Gasly estivo ausente na \u00faltima carreira para participar na \u00faltima rolda do campionato de Super Formula do Xap\u00f3n, polo que Brendon Hartley substitu\u00eduno para esta carreira. Tras a carreira, anunciouse que Gasly volver\u00eda co seu compa\u00f1eiro Hartley para o Gran Premio de M\u00e9xico de 2017. Despois do Gran Premio de M\u00e9xico de 2017, Helmut Marko dixo que Daniil Kvyat non regresar\u00eda a Toro Rosso e que o equipo competir\u00eda con Brendon Hartley e Pierre Gasly durante o resto da tempada.\nResultados completos na F\u00f3rmula Un.\n\u2020 Brendon Hartley recibiu o n\u00famero 39 para o Gran Premio dos Estados Unidos de 2017 antes de seleccionar o n\u00famero de carreira permanente.\nMonoprazas.\nA seguinte galer\u00eda mostra os diferentes modelos que usou Toro Rosso na F\u00f3rmula 1.\n2016-"}
{"id": "36138", "revid": "1235", "url": "https://gl.wikipedia.org/wiki?curid=36138", "title": "Williams F1 Team", "text": ""}
{"id": "36140", "revid": "109216", "url": "https://gl.wikipedia.org/wiki?curid=36140", "title": "Midland F1 Racing", "text": "Midland F1 Racing, abreviado na escrita como MF1 Racing e co\u00f1ecido como Spyker MF1 Racing nas tres derradeiras carreiras da tempada de 2006, foi a primeira escuder\u00eda de F\u00f3rmula 1 rexistrada baixo licenza rusa . Estaba dirixida por Alex Shnaider, co-fundador do holding empresarial Midland, sendo o Xefe de Equipo Colin Kolles e o seu Director T\u00e9cnico James Key.\nMidland F1 s\u00f3 participou na tempada de 2006, despois de que Shnaider mercara a escuder\u00eda Jordan Grand Prix no ano anterior por 60 mill\u00f3ns de d\u00f3lares , e sendo vendida a falta de tres carreiras a Spyker Cars por 106.6 mill\u00f3ns de d\u00f3lares , para formar \u00f3 remate dese ano a escuder\u00eda Spyker F1.\nA compra de Jordan.\nOs intereses do Grupo Midland na F\u00f3rmula 1 confirm\u00e1ronse en outubro de 2004, cando anunciaron a s\u00faa intenci\u00f3n de contar cunha escuder\u00eda na categor\u00eda para 2006.. A\u00ednda que inicialmente especulouse con que \u00edan comezar un proxecto dende 0 ou que \u00edan mercar Jaguar , o 24 de xaneiro de 2005 f\u00edxose p\u00fablica a compra de Jordan polo\nGrupo Midland., sendo este o que \u00eda dirixir a escuder\u00eda na xa pr\u00f3xima tempada de 2005. Este movemento d\u00e1balle d\u00faas vantaxes a Alex Shnaider: non ter que paga-la cl\u00e1usula de entrada no Campionato , que \u00e9 de 48 mill\u00f3ns de d\u00f3lares, e poder reclama-los ingresos procedentes dos dereitos televisivos pertencentes a Jordan .\nNesta tempada, a escuder\u00eda mantivo o nome de Jordan, e pasou por ela sen pena nin gloria cos pilotos Tiago Monteiro e Narain Karthikeyan rematando as carreiras na parte baixa das clasificaci\u00f3ns. O m\u00e1is destacado foi o terceiro posto de Monteiro no Gran Premio dos Estados Unidos, onde t\u00f3dalas escuder\u00edas que calzaban pneum\u00e1ticos Michelin neg\u00e1ronse a participar , e a sorprendente xeira de carreiras rematadas deste mesmo piloto , amosando unha grande fiabilidade do monopraza EJ-15, que levaba un motor Toyota RVX-05 3.0 V10, e pneum\u00e1ticos Bridgestone.\nPor\u00e9n, e por mor dos discretos resultados conseguidos durante toda a tempada, constantemente sa\u00edron rumores de venda por parte de Shnaider a outros investidores interesados moi fortes , a\u00ednda que sempre foron desmentidos polo propio magnate ruso-canadense ou dende o propio equipo. Estes rumores v\u00edronse alimentados pola marcha do anterior Xefe de Equipo, Trevor Carlin, tras sete carreiras , e do Dese\u00f1ador e Enxe\u00f1eiro Xefe Mark Smith \u00f3 remate da tempada .\nA tempada de 2006.\nO nome foi trocado a Midland F1 Racing de cara \u00e1 tempada 2006, e inicialmente estaba previsto que Dallara fora quen constru\u00edra o chasis . Por\u00e9n, o acordo entre ambas partes esnaquizouse a finais do ano 2005 durante a fase de dese\u00f1o , alegando dende a escuder\u00eda rusa que ti\u00f1an a capacidade suficiente, tras merca-las propiedades de Jordan que a\u00ednda non ti\u00f1an, como o t\u00fanel de vento, para constru\u00ed-lo seu propio chasis. Isto fixo que James Key fora ascendido a Director T\u00e9cnico .\nO desenvolvemento propio deu como resultado \u00f3 \"Midland M16\", equipado cun motor V8 dese\u00f1ado por Toyota, o RVX-06 2.4 V8, e de novo con pneum\u00e1ticos Bridgestone. As cores do monopraza coincid\u00edan coas cores da imaxe corporativa do Grupo Midland, o vermello, o branco e o negro.\nOs primeiros tests do coche levounos a cabo o piloto ruso Roman Rusinov , a\u00ednda que o piloto de MotoGP Max Biaggi tam\u00e9n fixo algunhas probas , levantando rumores sobre a s\u00faa pos\u00edbel entrada nesta categor\u00eda. Shnaider insistiu constanstemente que a intenci\u00f3n inmediata de Midland era a de levar \u00f3 primeiro piloto ruso \u00e1 F\u00f3rmula 1, pero despois de tentear a Takuma Sato, a escuder\u00eda asinou como pilotos titulares o neerland\u00e9s Christijan Albers e o portugu\u00e9s Tiago Monteiro.\nO equipo caracterizouse, entre outras cousas, pola inestabilidade dos seus pilotos de probas no posto , xa que chegaron a ter nove nunha soa tempada, exercendo cinco deles como terceiros pilotos nos adestramentos libres no total de t\u00f3dolos Grandes Premios da tempada. En concreto exerceron como pilotos de probas Adri\u00e1n Valles , Fabrizio del Monte , Ronnie Quintarelli e Roman Rusinov . Nos adestramentos libres, competiron Markus Winkelhock (Bahrein, Australia, Alema\u00f1a, e Hungr\u00eda) , Giorgio Mondini (Malaisia, Italia, Espa\u00f1a, M\u00f3naco, Reino Unido, Canad\u00e1, Estados Unidos, Turqu\u00eda, San Marino) , e Adrian Sutil (Europa, Francia) . Trala venda a Spyker Cars, os pilotos que exerceron os venres foron Alexandre Premat (China) , Sutil (Xap\u00f3n) e Ernesto Viso (Brasil) .\nNo plano deportivo, o ano da escuder\u00eda foi un desastre . Non lograron ning\u00fan punto en toda a tempada, e no Campionato de Construtores s\u00f3 lograron quedar na d\u00e9cima posici\u00f3n, por diante de Super Aguri, \u00fanica escuder\u00eda \u00e1 que conseguiron superar de maneira constante . Ademais, loitaron ocasionalmente con Red Bull Racing e Toro Rosso, chegando a quedar en mellor posto que esta \u00faltima escuder\u00eda nalg\u00fans eventos . Na metade da tempada comezaron a amosar un progreso relativo, debido \u00e1 mellora de rendimento dos pneum\u00e1ticos subministrados por Bridgestone , xunto \u00f3s avances en aerodin\u00e1mica e na facilidade de conduci\u00f3n da man de Simon Philips e de Richard Fritz respectivamente , chegando a partir dunha diferenza de catro segundos coa cabeza de carreira \u00f3 comezo do ano a rematalo cunha diferenza de dous .\nGrazas a estes progresos, nalg\u00fans Grandes Premios lograron acada-la segunda rolda nas cualificaci\u00f3ns para a grella de sa\u00edda, chegando a sa\u00edr no posto 14 de 22. Por\u00e9n, os postos conseguidos non serviron para moito en carreira, xa que estiveron involucrados en bastantes accidentes na primeira volta , destacando os casos de M\u00f3naco, Indian\u00e1polis e Montreal; e incluso foron descalificados en Alema\u00f1a por montar un aler\u00f3n trasero flexible , non permitido polas normas da FIA para a categor\u00eda.\nA venda da escuder\u00eda a Spyker Cars.\nOs rumores de venda, que xurdiran dende poucos meses despois de que Shnaider mercara Jordan, volveron de novo a mediados da tempada de 2006 , esta vez tra\u00eddos polos medios holandeses . Fal\u00e1base dun prezo de compra de 128 mill\u00f3ns de d\u00f3lares, debido a que tralo anuncio do ingreso de Prodrive para o 2008 pech\u00e1ronse t\u00f3dalas posibilidades de entrada de novas escuder\u00edas na categor\u00eda , sendo 12 o n\u00famero m\u00e1ximo de participantes por mor da configuraci\u00f3n dos boxes dos circu\u00edtos, feitos con ese n\u00famero de garaxes . Isto fixo que o prezo de mercado de cada equipo aumentara .\nO 10 de setembro, anunciouse oficialmente a venda da escuder\u00eda a Spyker Cars, unha empresa holandesa fabricante de coches, pola cantidade de 106.6 mill\u00f3ns de d\u00f3lares .\nEste acordo, a falta de tres carreiras, tivo unhas consecuencias inmediatas : cambiouse a estrutura directiva do equipo, xa que a\u00ednda que Colin Kolles seguiu a se-lo Xefe de Equipo, Michael Mol pasou a se-lo Director da Secci\u00f3n de F\u00f3rmula 1 de Spyker, ocupando un posto directivo tanto na escuder\u00eda como no fabircante de coches , e a final de tempada Mike Gascoyne converteuse no Dese\u00f1ador Xefe. Ademais, a escuder\u00eda pasou a competir baixo bandeira holandesa, o pavill\u00f3n de Spyker, e os coches mudaron a s\u00faa decoraci\u00f3n, pasando a ser laranxa, prateada e branca. Por outra parte, xa que as normas da FIA prohiben un cambio de nome en metade da tempada a non ser que haxa un acordo entre t\u00f3dolos equipos , non foi pos\u00edble chamarlle \u00e1 escuder\u00eda directamente Spyker F1, sen\u00f3n que houbo que atopar unha soluci\u00f3n intermedia, a introduci\u00f3n do nome do fabricante dos Pa\u00edses Baixos como patrocinador, sendo finalmente Spyker Midland F1 Racing.\nO remate da tempada de 2006 traer\u00eda consigo polo tanto o fin de Spyker Midland, que pasar\u00eda a renomearse como Spyker F1."}
{"id": "36142", "revid": "23204", "url": "https://gl.wikipedia.org/wiki?curid=36142", "title": "Super Aguri F1", "text": "Super Aguri Formula One, tam\u00e9n co\u00f1ecida como Super Aguri F1 ou Super Aguri, foi unha escuder\u00eda de F\u00f3rmula 1 xaponesa, que participou na categor\u00eda durante tres tempadas, desde at\u00e9 . Foi fundada polo ex-piloto xapon\u00e9s de F1 Aguri Suzuki, que exerc\u00eda de Xefe de Equipo, sendo Mark Preston o Director T\u00e9cnico e Paul Bowen o Enxe\u00f1eiro Xefe. Con sede social en Toquio, Xap\u00f3n, pos\u00fae a f\u00e1brica e as antigas instalaci\u00f3ns de Arrows en Leafield, no condado de Oxfordshire do Reino Unido.\nFormada co apoio de Honda, estaba considerada como unha especie de \"equipo B\" non oficial . Esta submin\u00edstralle os motores dos monoprazas, e d\u00e1lle certa cobertura financeira en momentos necesarios e puntuais, como no pago dos 48 mill\u00f3ns de d\u00f3lares necesarios para o ingreso da escuder\u00eda na competici\u00f3n .\nO d\u00eda 6 de maio de 2008, Aguri Suzuki confirmou a retirada da escuder\u00eda da competici\u00f3n con efectos inmediatos por motivos econ\u00f3micos. Logo de dous d\u00edas, Super Aguri foi posta en mans de administradores independentes, co obxectivo de atoparen un comprador.\nHistoria.\nA creaci\u00f3n da escuder\u00eda.\nPouco antes do remate da tempada de 2005, concretamente a principios de outubro, comezaron a xurdir certos rumores sobre a posibilidade de que alg\u00fans equipos poder\u00edan estar preparando \"escuder\u00edas B\", aludindo \u00e1 intenci\u00f3n de Red Bull Racing da establecer un novo equipo de promesas que logo cristalizar\u00eda na Scuderia Toro Rosso, ou a pos\u00edbeis pactos entre Direxiv e McLaren, ou, no caso de Honda, con Super Aguri, que a\u00ednda que non ti\u00f1a experiencia na F\u00f3rmula 1, si que a ti\u00f1a noutras competici\u00f3ns, por exemplo coa escuder\u00eda Super Aguri Fern\u00e1ndez Racing da IRL.\nPor outra banda, despois de que BAR, que tras ser mercada na s\u00faa totalidade por Honda remataba a s\u00faa andaina na F\u00f3rmula 1, decidira prescindir de Takuma Sato semellaba que este piloto non \u00eda conseguir un asento titular en ningunha escuder\u00eda en competici\u00f3n para a tempada de 2006. Debido \u00e1 gran popularidade e cari\u00f1o co que este piloto conta no seu pa\u00eds natal, o Xap\u00f3n, os seareiros comezaron a meter presi\u00f3n a Honda, tam\u00e9n xaponesa, para que esta lle renovase o contrato, ou que polo menos lle buscase un posto de piloto titular . Por\u00e9n, Honda xa ti\u00f1a cubertos os seus dous postos con Jenson Button e con Rubens Barrichello.\nPouco despois da confimaci\u00f3n de Honda de que estes \u00edan se-los seus pilotos titulares, Sato anunciaba que lle chegara unha oferta para o \"equipo B\", do que a esas alturas a\u00ednda non se sab\u00eda apenas nada, excepto certos asentimentos do proxecto por parte de Nick Fry, Xefe de Equipo de Honda Racing.\nO 1 de novembro de 2005, 15 d\u00edas antes do remate do prazo de inscrici\u00f3n para a tempada do ano seguinte, Aguri Suzuki convocaba unha rolda de prensa na que se fac\u00eda a presentaci\u00f3n do equipo e se comunicaba a intenci\u00f3n de que Super Aguri, respaldada por Honda, formase parte das grellas de sa\u00edda de 2006. Pero a escuder\u00eda non figuraba na lista definitiva de confirmaci\u00f3n de participantes publicada pola FIA, feita p\u00fablica o d\u00eda 1 de decembro, debido a que os 48 mill\u00f3ns de d\u00f3lares non chegaran a tempo antes da data l\u00edmite.\nIsto deixaba \u00e1 escuder\u00eda xaponesa nunha situaci\u00f3n bastante complicada, a\u00ednda que restaba unha segunda oportunidade, o ingreso mediante o benepl\u00e1cito un\u00e1nime do resto das escuder\u00edas en competici\u00f3n e por suposto, o posterior aboamento dos 48 mill\u00f3ns de d\u00f3lares necesarios. O d\u00eda 21 de decembro, confirm\u00e1base dende a escuder\u00eda de Aguri Suzuki que se conseguiran os 10 asinamentos dos demais equipos, e o 26 de xaneiro de 2006 a FIA comunicaba oficialmente que Super Aguri cumprira cos dous requisitos e a s\u00faa inscrici\u00f3n na competici\u00f3n. Por\u00e9n, houbo moitas dificultades na recolecci\u00f3n de asinamentos, pois Renault e Ferrari opux\u00e9ronse inicialmente, retirando as s\u00faas trabas pouco despois , Williams esix\u00eda probas de que \u00eda ser un equipo est\u00e1bel , e Midland neg\u00e1base incondicionalmente case at\u00e9 o final.\nTempada de 2006: Comezos dif\u00edciles.\nA tempada de 2006 present\u00e1baselle moi complicada para Super Aguri, principalmente por dous motivos: a inexperiencia da escuder\u00eda na F\u00f3rmula 1 e o pouco tempo restante para dese\u00f1ar e constru\u00edr xa non un monopraza competitivo, sen\u00f3n simplemente un chasis.\nDe feito, o d\u00eda seguinte \u00e1 confirmaci\u00f3n de que ti\u00f1an os 10 asinamentos, dende Super Aguri admit\u00edase que non lles dar\u00eda tempo a ter un monopraza novo dispo\u00f1\u00edbel para o primeiro Gran Premio da tempada. Polo tanto, pensaron en d\u00faas soluci\u00f3ns, ou empregaren uns chasis da tempada de 2005 cedidos por Honda (os BAR Honda 007) ou mercaren os monoprazas dunha escuder\u00eda que xa non estivese en liza e adapta-lo chasis \u00e1 normativa actual.\nA primeira opci\u00f3n, a do Bar Honda 007, ficaba descartada axi\u00f1a, pois o Pacto da Concordia establec\u00eda que unha escuder\u00eda deb\u00eda posu\u00edr a propiedade intelectual sobre o seu chasis ou que os posu\u00edse unha escuder\u00eda que xa non competise . Restaba a opci\u00f3n de mercar uns monoprazas antigos para adapta-lo chasis, que foi a que se tomou finalmente, merc\u00e1ndolle a Paul Stoddart, ex-propietario de Minardi e coleccionista de coches, un Arrows A23 de 2002, que tras ser adaptado, deu como resultado o Super Aguri SA05, equipado cun motor Honda RA806E 2.4 V8 e con pneum\u00e1ticos Bridgestone, que se utilizar\u00eda at\u00e9 que rematasen de constru\u00edr un chasis novo.\nO d\u00eda 15 de febreiro fac\u00edanse p\u00fablicos os pilotos oficiais que \u00edan conducir para Super Aguri, en principio para toda a tempada, Takuma Sato e Yuji Ide, \u00e1mbolos dous xaponeses., sendo o franc\u00e9s Franck Montagny o terceiro piloto. O 14 de febreiro, o Super Aguri SA05 debutaba en adestramentos libres no Circu\u00edto de Kemble, Reino Unido; e 14 d\u00edas despois desvel\u00e1banse nuns tests en Silverstone as cores coas que a escuder\u00eda \u00eda competir nesta tempada, o vermello e o branco. Nos tests anteriores, o monopraza sempre corr\u00eda de totalmente pintado de branco.\nO comezo da tempada en marzo foi moi titubeante, con Sato rematando a carreira no derradeiro posto dos que completaran a quilometraxe completa da carreira, e Ide retir\u00e1ndose por problemas mec\u00e1nicos en \u00e1mbalas d\u00faas carreiras. No terceiro Gran Premio, os dous pilotos foron capaces de completaren a distancia de carreira, not\u00e1ndose unha leve mellor\u00eda no rendemento do monopraza.\nPero a cuarta carreira da tempada, o Gran Premio de San Marino trouxo un golpe moi duro para Ide, pois na primeira volta tivo unha colisi\u00f3n con Christijan Albers que fixo que o holand\u00e9s tivese que retirarse. Este accidente fixo que os comentarios sobre a inexperiencia do piloto xapon\u00e9s cristalizasen na cesi\u00f3n do seu posto como piloto titular a Montagny o 5 de maio , seguindo Super Aguri o consello recibido neste asunto pola Federaci\u00f3n Internacional do Autom\u00f3bil. Cinco d\u00edas despois, a Superlicenza de Ide ser\u00eda revogada, polo que non pode correr de novo nun monopraza de F\u00f3rmula 1 at\u00e9 2007 .\nNo Gran Premio de Europa, Super Aguri contou por primeira vez cun terceiro monopraza no adestramento libre do venres, pilotado por Montagny. At\u00e9 esa carreira, era a \u00fanica escuder\u00eda, das que ti\u00f1an permiso para utilizalo, que non fac\u00eda correr o seu terceiro coche .\nO Gran Premio de Alema\u00f1a marcou un novo punto de inflexi\u00f3n na tempada da escuder\u00eda, pois ser\u00eda o primeiro no que o SA06 co mesmo motor que o seu predecesor, participar\u00eda . A\u00ednda que sen ser quen de remata-la quilometraxe establecida, impresionou grazas \u00f3s postos acadados na cualificaci\u00f3n, na que superou os monoprazas de Midland. Inicialmente o seu debut estaba planificado para o Gran Premio anterior, o de Francia. Ademais, en Alema\u00f1a Montangy deixoulle o posto de segundo piloto titular \u00f3 xapon\u00e9s Sakon Yamamoto, quen ser\u00eda o condutor que rematar\u00eda a tempada.\nNos seguintes Grandes Premios, o rendemento do Super Aguri mellorou, chegando Sato a acadar a d\u00e9cima posici\u00f3n en Brasil, o derradeiro da tempada, onde Yamamoto logrou a s\u00e9tima mellor volta en carreira, a menos dun segundo da volta r\u00e1pida. A nota negativa desta segunda metade da tempada foi a descualificaci\u00f3n de Sato en China por ignora-las bandeiras azuis que sinalan que un piloto est\u00e1 a piques de ser dobrado .\nA tempada 2006 rematou con esta escuder\u00eda no und\u00e9cimo e derradeiro posto da cualificaci\u00f3n de escuder\u00edas, con 0 puntos, igual que os seus catro pilotos durante ese ano. Sato rematar\u00eda vix\u00e9simo terceiro, Ide vix\u00e9simo cuarto, Montagny vix\u00e9simo quinto e Yamamoto vix\u00e9simo sexto.\nTempada de 2007: Chegan os primeiros resultados.\nOs plans para o 2007 de Super Aguri, comezaban a desvelarse o 15 de novembro de 2006, cando se anunciaba que os pilotos titulares ser\u00edan Takuma Sato e Anthony Davidson, antigo terceiro piloto de Honda. Ademais, o 17 de decembro de 2006 confirmouse que o piloto holand\u00e9s Giedo van der Garde foi contratado como terceiro piloto para o ano 2007, e nove d\u00edas despois confirm\u00e1base a Sakon Yamamoto no posto de segundo piloto de probas\nA finais de xaneiro, comezaron a chegar malas novas para Super Aguri, xa que o d\u00eda 22, se confirmaba que o Super Aguri SA07 non pasara o primeiro \"crash test\" da FIA necesario para competir cando a parte traseira do monopraza se esnaquizou m\u00e1is do permitido , o que ocasionou un redese\u00f1o que demorou a presentaci\u00f3n do coche at\u00e9 dous d\u00edas antes dos primeiros adestramentos libres da tempada. As\u00ed mesmo, o d\u00eda 2 de febreiro, Spyker F1 confirmaba a Van Der Garde como piloto probador ante as protestas de Super Aguri, os cales afirmaban ter un contrato v\u00e1lido , provocando as\u00ed a primeira das batallas legais entre as d\u00faas escuder\u00edas, que previsibelmente ser\u00e1 continuada por mor dos dereitos de propiedade intelectual do SA07, xa que Spyker afirma que pertencen a Honda e por tanto non poden utiliza-lo monopraza.\nXa sobre a pista, o rendemento do SA07 permitiu \u00e1 escudar\u00eda atinxir mellores resultados dos esperados, amosando a s\u00faa capacidade cando na cualificaci\u00f3n do GP de Australia, o primeiro do ano, lograron pasa-lo primeiro corte e rematar Davidson 10\u00ba e Sato 11\u00ba. No GP de Espa\u00f1a Takuma Sato conseguiu o primeiro punto na historia de escudar\u00eda cando acadou o oitavo posto, resultado que se ver\u00eda mellorado no GP do Canad\u00e1 cando Sato de novo finalizou sexto, conseguindo outros tres puntos.\nO 26 de xullo, o piloto de probas Sakon Yamamoto abandonaba a disciplina do equipo para correr para Spyker F1."}
{"id": "36147", "revid": "55340", "url": "https://gl.wikipedia.org/wiki?curid=36147", "title": "Paragoxe", "text": "A paragoxe \u00e9 un fen\u00f3meno fonol\u00f3xico consistente na adici\u00f3n dun fonema ou son na posici\u00f3n final dunha palabra ou secuencia f\u00f3nica. Este fen\u00f3meno, tam\u00e9n chamado ep\u00edtese, pode darse \u00f3 longo da historia dunha lingua ou sincronicamente en diferentes variedades diat\u00f3picas. Nalgunhas linguas \u00e9 un recurso habitual na adaptaci\u00f3n de estranxeirismos, as\u00ed o ingl\u00e9s \"cement\" adaptouse en ganda como \"sementi\".\nA paragoxe en lingua galega.\nE parag\u00f3xico.\nO caso da adici\u00f3n dun \"e parag\u00f3xico\" \u00e9 habitual no galego coloquial (e con m\u00e1is liberdade a\u00ednda nas canci\u00f3ns tradicionais, para forzar a pronuncia parox\u00edtona ou grave de xeito que a s\u00edlaba t\u00f3nica sexa a pen\u00faltima) para verbos en infinitivo ou palabras rematadas en \"-n\", debido a que o galego foxe das s\u00edlabas trabadas polo seu pouco rendemento fonol\u00f3xico.\nEn si \u00e9 un termo simple, pero que pode dar lugar a realidades que presentan lecturas moi diferentes. Cando a adici\u00f3n desa vogal na fala \u00e9 de car\u00e1cter sincr\u00f3nico, consid\u00e9rase un vulgarismo:\nPor\u00e9n, cando para a captaci\u00f3n da mesma pode desenvolverse unha valoraci\u00f3n est\u00e9tica, a paragoxe pode converterse nunha licenza po\u00e9tica que posibilita o metro regular e a rima, e que, en casos como este verso de Rosal\u00eda de Castro, achega a fala popular:\n\u00c1 hora de ser representada a paragoxe na escrita, refl\u00edctese na mesma a lingua falada.\nExemplos.\nExemplos de paragoxe son *traballare, *comere, *falare, *mare, *corazone e moitos outros."}
{"id": "36159", "revid": "89787", "url": "https://gl.wikipedia.org/wiki?curid=36159", "title": "Campionato do Mundo de Baloncesto de 2006", "text": "O Campionato mundial de baloncesto de 2006 (tam\u00e9n chamado Mundobasket 2006) disputouse no Xap\u00f3n entre o 19 de agosto e o 3 de setembro de 2006. Foi o n\u00famero XV, e por primeira vez dende o campionato de 1986 houbo 24 selecci\u00f3ns participantes.\nOs organizadores son a Federaci\u00f3n Internacional de Baloncesto (FIBA), a Asociaci\u00f3n Xaponesa de Baloncesto (JABBA) e o Comit\u00e9 organizador do campionato mundial de baloncesto de 2006.\nO t\u00edtulo foi ga\u00f1ado por Espa\u00f1a, que derrotou na final a Grecia por 70-47, sendo para \u00e1mbalas d\u00faas selecci\u00f3ns as primeiras medallas nun mundial. A medalla de bronce foi ga\u00f1ada por Estados Unidos tras derrotar a Arxentina na final de consolaci\u00f3n por 96-81.\nO contexto do campionato.\nContexto deportivo e local.\nEste campionato do mundo disputouse dous meses despois da Copa do Mundo de f\u00fatbol de Alema\u00f1a, que tivo un seguimento popular moi importante. Foi no Xap\u00f3n, un pa\u00eds pouco desenvolvido no mundo baloncest\u00edstico, pero que desexa que isto non siga sendo as\u00ed, como demostra a BJ-League, a s\u00faa liga de recente creaci\u00f3n. Esta mundial pretende ter un efecto similar \u00f3 que tivo a Copa do Mundo de f\u00fatbol de 2002 en Corea e o Xap\u00f3n.\nContexto pol\u00edtico.\nA preparaci\u00f3n da selecci\u00f3n de L\u00edbano estivo fortemente influ\u00edda pola actualidade pol\u00edtica do momento no seu pa\u00eds, debido \u00f3 conflito armado contra Israel.\nNos Balc\u00e1ns, en xu\u00f1o de 2006 Montenegro declarou a s\u00faa independencia, polo que este campionato era o derradeiro no que o equipo serbomontenegrino \u00eda participar, xa que despois desf\u00edxose en d\u00faas entidades distintas. \u00c9 importante sinalar que neste mundial a selecci\u00f3n de Serbia e Montenegro a\u00ednda contaba con xogadores montenegrinos, a pesar que que o logo presente nas camisetas do equipo deixara de se-lo da federaci\u00f3n de baloncesto de Serbia e Montenegro para pasar a se-lo escudo de Serbia, a\u00ednda que a denominaci\u00f3n SCG (de \"Srbija i Crna Gora\") mant\u00edvose.\nO 28 de agosto, a FIBA anunciaba que o 4 de setembro, d\u00eda seguinte \u00f3 remate do campionato, que Montenegro converter\u00edase no seu membro 213 e que Serbia ocupar\u00eda o lugar de Serbia e Montenegro.\nContexto baloncest\u00edstico.\nT\u00f3dolos equipos chegaron \u00e1 competici\u00f3n con algo que demostrar. Os Estados Unidos ti\u00f1an que recupera-la s\u00faa supremac\u00eda despois das decepci\u00f3ns sufridas no Mundial de 2002 e nos Xogos Ol\u00edmpicos de 2004. Para iso contaba coa suposta xeraci\u00f3n dourada, a do Draft da NBA de 2003 (Wade, James, Hinrich, Anthony, Bosh...), que ser\u00eda adestrada polo m\u00edtico Mike Kryzewski.\nArxentina ti\u00f1a que confirmar que era nese momento a mellor selecci\u00f3n do mundo despois da s\u00faa medalla de ouro nos Xogos Ol\u00edmpicos de 2004 sabendo xa que era unha das derradeiras oportunidades de facelo, xa que o relevo xeracional estaba \u00e1s portas. Xusto na situaci\u00f3n contraria atop\u00e1base a selecci\u00f3n de Serbia e Montenegro, que presentaba un equipo cunha media de idade reducida, e cheo do que probabelmente ser\u00e1n futuros NBA, pero que fixo unha actuaci\u00f3n desastrosa no Eurobasket 2005 na casa.\nGrecia ti\u00f1a que confirmar o seu status de campi\u00f3n de Europa cun xogo radicalmente diferente \u00f3 de selecci\u00f3ns como a alem\u00e1 ou a francesa, que tam\u00e9n amosaron ter unha grande ambici\u00f3n, e que estaban encabezadas por xogadores NBA como Dirk Nowitzky ou Boris Diaw.\nSexa como fora, as lesi\u00f3ns de \u00faltimo minuto trocar\u00edan lixeiramente os cadros de xogadores antes do inicio do Mundial, destacando as ausencias de Tony Parker (Francia - fractura), de Gilbert Arenas (Estados Unidos - problemas f\u00edsicos) e de Boniface N\u2019Dong (Senegal - lesi\u00f3n).\nSobre o campionato.\nAs mascotas.\n\"BAD BADTZ-MARU\", un ping\u00fcino que odia perder, foi elixido como mascota deste campionato. El e a s\u00faa pandilla son os personaxes dunha serie de debuxos animados de moito \u00e9xito no Xap\u00f3n. Isto foi pos\u00edbel grazas a un acordo entre a propia FIBA e a produtora \"Sanrio Co., Ltd. &amp; Sanrio Far East Company, Ltd.\".\nAs animadoras.\nOs equipos de animadoras encargadas de anima-los descansos e tempos mortos dos partidos disputados en Saitama foron as Red Foxes, de Rusia, e as Euro Dancers, de Lituania a\u00ednda que animan nos partidos na casa do CSKA de Moscova.\nOs patrocinadores.\nSeis patrocinadores norteamericanos e europeos son propios da FIBA, mentres que outros oito son propios da competici\u00f3n en si, que son case todos de pa\u00edses asi\u00e1ticos, maioritariamente do Xap\u00f3n.\nOs autocolantes e o lema.\nO lema ilustra a situaci\u00f3n das forzas presentes, fai tempo inmersas nunhas \u00e9pocas de dominaci\u00f3n do mundial por diferentes selecci\u00f3ns (URSS, Iugoslavia ou EEUU) que agora est\u00e1n superadas. O lema di: \"One world, one title\", que traducido \u00f3 galego significa \"Un mundo, un t\u00edtulo\".\nO autocolante mostra uns xogadores de baloncesto practicando o desporte no Monte Fuji, aparecendo en primeiro plano un loitador de sumo con actitude agresiva, suxeitando nunha man un dos bal\u00f3ns oficiais do torneo. A parte inferior do autocolante imita \u00f3s das grandes produci\u00f3ns cinematogr\u00e1ficas presentando unha pequena lista de xogadores \u00f3 estilo das presentaci\u00f3n dos actores e actrices nos autocolantes das pel\u00edculas.\nCobertura televisiva.\nEsta competici\u00f3n foi televisada na meirande parte dos pa\u00edses, a\u00ednda que non sempre fora nas televisi\u00f3ns p\u00fablicas. En Espa\u00f1a, por exemplo, foi retransmitida por unha cadena de nova creaci\u00f3n que a\u00ednda non ti\u00f1a cobertura en todo o territorio, laSexta, sendo os princip\u00e1is comentaristas Andr\u00e9s Montes, Juanma Iturriaga e Juan Domingo de la Cruz. En Estados Unidos, onde a xente non estivo moi interesada nesta competici\u00f3n, foi a ESPN quen emitiu os partidos da selecci\u00f3n americana e uns poucos m\u00e1is.\nA campa\u00f1a \"Clean Game\".\nDe acordo co Comit\u00e9 Ol\u00edmpico Internacional e coa Axencia Mundial Antidopaxe, a FIBA quiso proporcionarlle a este torneo o esp\u00edrito da loita contra o dopaxe no deporte coa campa\u00f1a \"Clean Game\" (Xogo Limpo na s\u00faa traduci\u00f3n \u00f3 galego). D\u00e1ndolle un aspecto m\u00e1is oficial que as precedentes intervenci\u00f3ns neste asunto, a campa\u00f1a foi asociada a un logo para as\u00ed consolida-la imaxe e importancia da campa\u00f1a entre os afeccionados \u00f3 baloncesto. Alg\u00fans xogadores (en concreto \u00f3s xogadores angole\u00f1os no partido Francia - Angola) incluso colgaron unha camiseta laranxa co logo co obxectivo de amosar \u00f3s ollos do mundo a importancia deste movemento.\nProceso de cualificaci\u00f3n.\nPara o campionato estaban clasificados de forma autom\u00e1tica Xap\u00f3n e Arxentina, actual campi\u00f3n ol\u00edmpico.\nNo proceso de cualificaci\u00f3n para o Campionato mundial de baloncesto inscrib\u00edronse 56 selecci\u00f3ns (12 de \u00c1frica, 10 de Am\u00e9rica, 16 de Asia, 16 de Europa e 2 de Ocean\u00eda).\nCada zona continental realizou as s\u00faas eliminatorias:\nCatro selecci\u00f3ns participan por invitaci\u00f3n do Corpo Central da FIBA, a decisi\u00f3n foi tomada en novembro do 2005.\nO criterio para decidi-la invitaci\u00f3n foi:\nFormato da competici\u00f3n.\nNa Rolda Preliminar div\u00eddense as 24 selecci\u00f3ns cualificadas en 4 grupos de 6 equipos, onde xogar\u00e1n \"todos contra todos\". \u00d3 remate das cinco datas os primeiros catro equipos clasificados acadar\u00e1n a Rolda Final.\nNa Segunda Rolda ser\u00e1n eliminatorias a un s\u00f3 partido, acadando a seguinte rolda o equipo que consiga a vitoria, ata obte-lo campi\u00f3n do torneo.\nOs equipo eliminados nos \"Cuartos de Final\" disputar\u00e1n a Rolda de Cualificaci\u00f3n para defini-la s\u00faa posici\u00f3n final no torneo.\nCadros de xogadores.\nOs cadros de xogadores dos 24 pa\u00edses participantes incl\u00faen en total 288 xogadores.\n\u00c1rbitros.\nPara o Campionato Mundial, a FIBA elixiu 40 \u00e1rbitros profesion\u00e1is.\nRolda preliminar.\nEste campionato do mundo arrancou coa derrota l\u00f3xica do pa\u00eds anfitri\u00f3n, Xap\u00f3n, contra Alema\u00f1a, e cunha nova extradeportiva, o anuncio da suspensi\u00f3n por tres partidos do xogador neozeland\u00e9s Mark Dickel, despois de dar positivo nun control antidopaxe por consumo de marihuana.\nA primeira rolda do campionato caracterizouse principalmente pola igualdade presente na maior parte dos grupos, motivada polas grandes sorpresas que selecci\u00f3ns como L\u00edbano (non esp\u00e9r\u00e1base dela ningunha vitoria e ga\u00f1oulle a Francia dun punto e a Venezuela, loitando pola clasificaci\u00f3n a oitavos de final ata a derradeira xornada e qued\u00e1ndose f\u00f3ra por perder contra os seus rivais directos na t\u00e1boa de cualificaci\u00f3ns), e Nixeria no grupo A (ga\u00f1oulle a Serbia e Montenegro na primeira xornada e acadou o pase coma terceira de grupo por enriba desta selecci\u00f3n), ou Angola no grupo B (que conseguiu pasar coma terceira de grupo trala s\u00faa derrota contra a Alema\u00f1a de Dirk Nowitzky tras tres tempos extras no mellor partido visto na rolda preliminar).\nNesta rolda previa destaca tam\u00e9n o pouco acerto xeral que as selecci\u00f3ns tiveron dende a li\u00f1a de tiros libres, tendo t\u00f3dalas selecci\u00f3n porcentaxes baixos, sendo o da China o mellor cun 81.5%. Nas outras estat\u00edsticas de equipo, a selecci\u00f3n estadounidense \u00e1lzase co t\u00edtulo de m\u00e1ximo anotador con 108.6 puntos por partido. En tiros de dous puntos a mellor porcentaxe \u00e9 a de Espa\u00f1a, cun 59.9%, en triplas \u00e9 de Porto Rico cun asombroso 51.0%.\nNo que a estat\u00edsticas individuais se refire, Yao Ming foi o m\u00e1ximo anotador da rolda preliminar con 28.4 puntos por partido.\nOs mellores equipos da rolda preliminar foron a Arxentina, Grecia, Espa\u00f1a e os Estados Unidos, \u00fanicos equipos invictos, e os peores foron Qatar, o Senegal e Panam\u00e1, que non lograron inaugura-lo seu palmar\u00e9s de vitorias.\nRolda final (Saitama).\nNos oitavos de final a l\u00f3xica imp\u00faxose tendo en conta as actuaci\u00f3ns na primeira rolda, exceptuando no partido que enfrontou a Italia contra Lituania, onde a primeira foi eliminada nos derradeiros segundos do encontro (cun gran n\u00famero de tiros libres lanzados, pero s\u00f3 por tres xogadores diferentes entre \u00e1mbalas d\u00faas selecci\u00f3ns).\nNos cuartos de final non houbo esta vez ningunha sorpresa, os catro equipos invictos conseguiron pasar \u00e1 seguinte eliminatoria. Puido verse xa unha clara separaci\u00f3n entre os catro equipos que logo acadar\u00edan as semifinais e os outros competidores que tam\u00e9n ti\u00f1an un bo nivel, pero non o suficiente como para poder po\u00f1er en apuros \u00f3s \u00abcabezas de serie\u00bb.\nNas semifinais produciuse unha especie de mostra de superioridade de Europa por enriba de Am\u00e9rica. Grecia deu a primeira sorpresa da xornada \u00f3 eliminar o equipo estadounidense, mentres que Espa\u00f1a eliminaba a Arxentina, anteriores subcampi\u00f3ns mundiais e campi\u00f3ns ol\u00edmpicos, nos derradeiros segundo do encontro grazas a un tiro libre de Jose Calder\u00f3n, que non foi replicado na tripla que lanzou Manu Gin\u00f3bili sobre a bucina. A final entre Espa\u00f1a e Grecia era in\u00e9dita nun Mundobasket. Sen Pau Gasol, mancado no nocello, a selecci\u00f3n espa\u00f1ola comezou o partido dunha maneira fulgurante, deixando rapidamente atr\u00e1s no marcador \u00e1 selecci\u00f3n grega, que atop\u00e1base perdida sen os seus lanzamentos exteriores. No parec\u00eda pos\u00edbel parar \u00e1 Espa\u00f1a, que dominaba t\u00f3dolos aspectos do xogo, sendo Jorge Garbajosa o seu l\u00edder ofensivo. Os gregos, quizais cansados polo seu esforzo nas semifinais, non puideron m\u00e1is que asistir impotentes \u00e1 coronaci\u00f3n dos espa\u00f1ois como novos campi\u00f3ns do mundo. Foron recibidos a noite mesma da chegada a Espa\u00f1a, na Praza de Castela da propia capital, Madrid\nConclusi\u00f3ns do campionato.\n\u00c9 a primeira vez que \u00e1mbolos dous finalistas chegaban a ese estado do campionato. Pero m\u00e1is al\u00f3 diso, o resultado do continente europeo foi moi bo: dous finalistas, seis selecci\u00f3ns de oito nos cuartos de final, unha moi boa impresi\u00f3n t\u00e9cnica e t\u00e1ctica... que incluso suscitou a admiraci\u00f3n do adestrador estadounidense. Admiraci\u00f3n reforzada polo feito de que s\u00f3 un dos finalistas xogaba na NBA, Jose Manuel Calder\u00f3n.\nSen o seu mellor xogador, Pau Gasol, Espa\u00f1a viu o triunfo do seu fabuloso equipo j\u00fanior de 1999, a chamada \"Generaci\u00f3n de Oro\" (\"Xeraci\u00f3n de Ouro\" en galego): Pau Gasol, Felipe Reyes, Juan Carlos Navarro, Jos\u00e9 Manuel Calder\u00f3n, Berni Rodr\u00edguez). Trala s\u00faa demostraci\u00f3n ofensiva contra a selecci\u00f3n estadounidense, Grecia e o seu lendario adestrador Panayi\u00f3tis Giann\u00e1kis non puido sobrepo\u00f1erse \u00e1 defensa espa\u00f1ola (31% de posesi\u00f3n). Os estadounidenses e os arxentinos intentaron chegar \u00f3s niveis destes dous equipos, facendo as\u00ed que a opini\u00f3n xeral fora que \u00e1s semifinais chegaron os catro mellores equipos. E \u00e9 que os arxentinos non foron os que perderon, sen\u00f3n que os espa\u00f1ois foron os que acadaron a final nos derradeiros segundos, provocando as\u00ed a s\u00faa inesperada ausencia do podio final. Coa retirada da maior\u00eda dos xogadores maiores de trinta anos da selecci\u00f3n, o futuro da \"Albiceleste\" semella peor. Os Estados Unidos ga\u00f1aron unha nova medalla, mellorando as\u00ed o resultado do Mundial de Indian\u00e1polis, no que remataron no sexto lugar. O plan de traballo da selecci\u00f3n estadounidense est\u00e1 enfocado \u00f3s Xogos Ol\u00edmpicos de 2008 tendo nesta medalla de bronce un bo impulso.\nEn cabeza das restantes selecci\u00f3n rematou Francia, a pesar da ausencia de Tony Parker. Entre os equipos m\u00e1is mozos da competici\u00f3n, e con moitas esperanzas postas neles, at\u00f3panse Turqu\u00eda (6\u00ba) ou Lituania (7\u00ba); e incluso Italia (9\u00ba), que contou con Marco Belinelli, ou Serbia e Montenegro (11\u00ba) te\u00f1en ambici\u00f3ns similares con respecto o vindeiro relevo xeracional. Dirk Nowitzki semellou que non liderou todo o que realmente pod\u00eda \u00e1 selecci\u00f3n alem\u00e1 (8\u00ba), sobre todo nos momentos decisivos..\nOs equipos africanos confirmaron a mellor\u00eda do nivel do seu baloncesto dentro da xerarqu\u00eda mundial. Angola tardou tres tempos extra en caer derrotada contra os alem\u00e1ns, e mostrou unha disposici\u00f3n excelente en oitavos de final contra a selecci\u00f3n francesa, mentres Nixeria non decepcionaba tampouco, \u00f3 derrotar \u00e1 selecci\u00f3n serbomontenegrina na primeira rolda. Am\u00e9rica, exceptuando a Estados Unidos e Arxentina, est\u00e1 na situaci\u00f3n contraria, pasando unha mala \u00e9poca a selecci\u00f3n do Brasil, noutra \u00e9poca liderada por Oscar Schmidt, na cola da competici\u00f3n, e a Porto Rico, que sen as s\u00faas antigas estrelas Ram\u00f3n Rivas e Picul\u00edn Ortiz quedou tam\u00e9n na parte baixa, pero un pouco mellor que Panam\u00e1. Asia e Ocean\u00eda tam\u00e9n decepcionaron: Australia (a pesar da presenza na selecci\u00f3n de Andrew Bogut) e Nova Zelandia tam\u00e9n fixeron un mal torneo, \u00f3 igual que a selecci\u00f3n anfitrioa, Xap\u00f3n, mentres que China seguiu tan d\u00e9bil coma sempre, excepto Yao Ming, e ser\u00e1 moi raro que poidansubir \u00f3 podio dos Xogos Ol\u00edmpicos de Pek\u00edn.\nPara terminar, a arbitraxe non deu para pol\u00e9micas, o que tam\u00e9n semella confirmar o progreso do baloncesto FIBA. O p\u00fablico asistente \u00f3s partidos comportouse perfectamente, en parte influ\u00eddo pola timidez dos xaponees \u00e1 hora de animar. Ademais, o interese global dos medios, exceptuando nos Estados Unidos tam\u00e9n semella aumentar, xa que a web oficial da FIBA, fiba.com , tivo a mellor progesi\u00f3n na clasificaci\u00f3n Alexa do momento..\nAs consecuencias.\nA eliminaci\u00f3n prematura de certos equipos repercutiu sobre os seus adestradores. As\u00ed, Julio Toro, seleccionador de Porto Rico, e Ted Baldwin, seleccionador de Nova Zelandia dimitiron das s\u00faas funci\u00f3ns. Neses d\u00edas, o presidente de Turqu\u00eda, Ahmet Necdet Sezer felicitou persoalmente, por v\u00eda telef\u00f3nica, os xogadores da selecci\u00f3n turca, sendo esta unha actuaci\u00f3n moi diferente \u00e1 do remate do anterior Eurobasket.\nOs xornais espa\u00f1ois, malia que a ACB ocupaba un importante lugar nas s\u00faas novas, estaban acostumados \u00f3s titulares de tema futbol\u00edstico, mais fixeron sitio nas s\u00faas portadas para o \u00e9xito da selecci\u00f3n espa\u00f1ola recollendo, entre outras cousas, a felicitaci\u00f3n que o Rei de Espa\u00f1a lles deu, na que os calificou como \"heroes\"."}
{"id": "36160", "revid": "98629", "url": "https://gl.wikipedia.org/wiki?curid=36160", "title": "Boromir", "text": "Boromir (2978 - 3019 T.I.), un personaxe de fantas\u00eda do universo da Terra Media de J. R. R. Tolkien, \u00e9 un dos nove cami\u00f1antes que formaron a Irmandade do Anel no seu libro de fantas\u00eda, \"O Se\u00f1or dos Aneis\". El aparece nos primeiros dous volumes, \"A Irmandade do Anel\" e \"As D\u00faas Torres\", e \u00e9 mencionado no derradeiro volume, \"O Regreso do Rei\".\nEra o fillo m\u00e1is vello de Denethor II, o \u00faltimo dos mordomos de Gondor. Como descendente dos Numenorianos, el era alto, de cabelo longo, e ti\u00f1a ollos grises. Tam\u00e9n ti\u00f1a unha incrible forza f\u00edsica.\nAdaptaci\u00f3ns.\nTanto na pel\u00edcula de animaci\u00f3n dirixida por Ralph Bakshi en 1978 como no serial radiof\u00f3nico emitido pola BBC en 1981, a voz de Boromir foi interpretada por Michael Graham Cox. Na pel\u00edcula de Bakshi, Boromir foi debuxado cun aspecto de b\u00e1rbaro ou viquingo, incluso con dous afiados cornos no casco, que nada ten que ver co texto de Tolkien.\nTrilox\u00eda cinematogr\u00e1fica de \"O Se\u00f1or dos Aneis\".\nNa trilox\u00eda de Peter Jackson, o actor Sean Bean interpreta o personaxe de Boromir. En contra da distribuci\u00f3n dada por Tolkien para os feitos da novela, a morte de Boromir sucede ao final de ', en vez de ao principio de ', pois os guionistas decidiron usar esta escena como desenlace da primeira pel\u00edcula. Esta decisi\u00f3n implicou que o papel de Sean Bean se limitara case en exclusiva a \"O Se\u00f1or dos Aneis: A Irmandade do Anel\", aparecendo nas outras d\u00faas unicamente en diversos \"flashbacks\", que conseguen, non obstante, que o actor apareza nos cr\u00e9ditos das tres pel\u00edculas:\nOutra diferenza argumental relacionada con Boromir \u00e9 a representaci\u00f3n da s\u00faa morte: mentres que na novela se narra como \u00e9 abatido por frechas lanzadas por an\u00f3nimos uruks liderados por Ugl\u00fak, na pel\u00edcula os guionistas decidiron dar un papel m\u00e1is relevante a Lurtz, un personaxe uruk inventado por eles, sendo este o que d\u00e1 morte a Boromir co seu arco.\nEn canto ao aspecto f\u00edsico do personaxe e a s\u00faa caracterizaci\u00f3n, Sean Bean ten o cabelo claro, mentres que Tolkien describe a Boromir co cabelo moreno. Ademais, na novela, Boromir utiliza unha espada longa e unha daga, e non usa cota de malla, ou polo menos non se espec\u00edfica; mentres que Sean Bean si a viste no filme, e emprega unha espada ancha."}
{"id": "36163", "revid": "85894", "url": "https://gl.wikipedia.org/wiki?curid=36163", "title": "Andrea Costas", "text": "Andrea Costas Lago, nada en Vigo en 1978, \u00e9 unha artista e fot\u00f3grafa galega. \u00c9 licenciada en Belas Artes pola Universidade de Vigo.\nTraxectoria.\nTras \"Formas de Ser\", publicado no 2002, no ano 2006 publica na mesma colecci\u00f3n Do Trinque o seu segundo libro, \"Persoal e Transfer\u00edbel\", un proxecto que se expuxo na Fundaci\u00f3n Torrente Ballester de Santiago de Compostela.\nTam\u00e9n realizou exposici\u00f3ns individuais no Pazo de Mugartegui de Pontevedra, no Outono Fotogr\u00e1fico de Ourense (2002), na Fundaci\u00f3n Laxeiro de Vigo (2003) e dentro do ciclo Miradas Virxes no Terceiro Espazo do Centro Torrente Ballester de Ferrol (2001).\nTen participado en exposici\u00f3ns colectivas como \"A fraxilidade da mirada\", no Pazo de congresos e Exposici\u00f3ns de Pontevedra; \"Esperando 1000 palabras\", na Casa Galega da Cultura (Vigo); \"Boas Pezas\", na SalaX da Facultade de Belas Artes de Pontevedra (2006); \"Colecci\u00f3n Fotogr\u00e1fica do Concello de Vigo\", no Centro Portugu\u00e9s da Fotograf\u00eda de Porto (2004/05); O \"Feito Fotogr\u00e1fico\", no Museo de Arte Contempor\u00e1nea de Vigo (2004); \"Imaxes Maiores\", (itinerante en distintas salas da Obra Social Caixa Galicia 2002); \"Identidades\", na IX Fotobienal de Vigo e no Museo do Pobo Galego en Santiago de Compostela; \"Novos Valores 2001\", no Edificio Sarmiento do Museo de Pontevedra (2001); \"Certame de Fotograf\u00eda Injuve 2002\", (itinerante por Espa\u00f1a 2002/03); \"Estancias\", no COAG de Vigo e \"Mulleres Artistas\", no Teatro principal de Pontevedra (2000).\nForma parte do colectivo art\u00edstico 3Mar\u00edas e do grupo de \"performance\" Aqu\u00ed? Agora? (Ciclo do CGAC \"Arte no Parque\", \"Kaldarte\", \"Ch\u00e1malle X\" (Pontevedra), \"Ano da Memoria\" na Illa de San Sim\u00f3n, e Festival de Teatro Alternativo de Vigo (2006).\nEn 2012 realizou a \"performance\" \"O medo\", na Cidade da Cultura de Galicia, co m\u00fasico Nacho Mu\u00f1oz e o poeta Daniel Landesa.\nAdemais, recibiu a III Bolsa de Creaci\u00f3n Fotogr\u00e1fica do Concello de Santiago de Compostela (2004/05), un acc\u00e9sit no Certame de Fotograf\u00eda Injuve 2002, 1\u00baPremio no Certame de Artes Pl\u00e1sticas Novos Valores 2001 de Pontevedra, e ga\u00f1ou 1\u00ba Certame de Fotograf\u00eda Deportiva Celta de Vigo (na categor\u00eda non profesional), no 2000."}
{"id": "36164", "revid": "98629", "url": "https://gl.wikipedia.org/wiki?curid=36164", "title": "Gran Premio do Reino Unido", "text": "O Gran Premio do Reino Unido (en ingl\u00e9s: \"British Grand Prix\") \u00e9 unha carreira v\u00e1lida para o campionato mundial de F\u00f3rmula 1. Actualmente disp\u00fatase no Circu\u00edto de Silverstone, cerca do pobo de Silverstone, en Northamptonshire, Inglaterra. Parte do aut\u00f3dromo \u00e1chase en Northamptonshire e a restante en Buckinghamshire. Os Grandes Premios do Reino Unido e Italia son os m\u00e1is antigos e celebrados de forma continuada do Campionato Mundial de F\u00f3rmula Un. Foi designado como Gran Premio de Europa cinco veces entre 1950 e 1977, cando este t\u00edtulo era unha designaci\u00f3n de honor outorgado cada ano a un Grand Prix de Europa. O Gran premio do Reino Unido se remonta a 1926.\nHistoria.\nOrixes.\nBrooklands (1926-1927).\nA pista oval de formigon de Brooklands constru\u00edda en 1907 preto de Weybridge, en Surrey, situada nos arredores da capital brit\u00e1nica Londres. Foi o primeiro lugar especialmente dese\u00f1ado para as carreiras de motor, as\u00ed como un dos primeiros campos de aviaci\u00f3n no Reino Unido, as tres pistas de engalaxe, trazadas no cl\u00e1sico formato triangular da \u00e9poca, a\u00ednda poden apreciarse dentro do circu\u00edto. O primeiro Gran Premio do Reino Unido disputouse en 1926, organizado por Henry Segrave logo da s\u00faa conquista do Gran Premio de Francia de 1923 e o Gran Premio de San Sebasti\u00e1n ao ano seguinte, o cal espertou o interese no deporte. O primeiro Gran Premio do Reino Unido foi ga\u00f1ado polo equipo franc\u00e9s de Louis Wagner e Robert S\u00e9n\u00e9chal pilotando un Delage 155B. O segundo Gran Premio do Reino Unido celebrouse en Brooklands en 1927.\nVarias carreiras f\u00f3ra de campionato co\u00f1ecidas como o Gran Premio de Donington disput\u00e1ronse en Donington Park na d\u00e9cada de 1930, onde os alem\u00e1ns Mercedes e Auto Uni\u00f3n dominaron as carreiras, a carreira de 1937 foi a m\u00e1is notable, ga\u00f1ou o piloto de Auto Union Bernd Rosemeyer.\nSilverstone (1948-presente).\nOrixes de Silverstone (1948-1954).\nBrooklands resultara severamente danado durante a segunda guerra mundial e o circu\u00edto foi abandonado. A maior\u00eda dos novos circu\u00edtos brit\u00e1nicos constru\u00edanse nos campos de aviaci\u00f3n en desuso da Real Forza A\u00e9rea, e Silverstone, situado en Northamptonshire, no centro de Inglaterra, foi un deses circu\u00edtos. A s\u00faa primeira carreira, o Royal Automobile Club International Grand Prix celebrouse o 2 de outubro de 1948, foi ga\u00f1ada polo italiano Luigi Villoresi nun Maserati. En 1949, o circu\u00edto foi moi modificado e f\u00edxose moi r\u00e1pido e mant\u00edvose nesta configuraci\u00f3n durante d\u00e9cadas.\nEn , foi creado o Campionato Mundial de F\u00f3rmula 1, e o Gran Premio do Reino Unido de 1950 foi a primeira carreira de F\u00f3rmula Un celebrada coas novas regulaci\u00f3ns, xunto con outras 6 carreiras en Europa. Esta carreira foi ga\u00f1ada polo piloto de Alfa Romeo Giuseppe \"Nino\" Farina. O rei Xurxo VI foi un dos asistentes da carreira. A carreira de 1951 foi particularmente interesante, xa que foi a primeira carreira de F1, non ga\u00f1ada por un Alfa Romeo, os coches italianos consumian moita gasolina e foron batidos por outro coche italiano, Ferrari, cun m\u00e1is baixo consumo de combustible co piloto arxentino Jos\u00e9 Froil\u00e1n Gonz\u00e1lez no que foi a primeira vitoria na F\u00f3rmula Un da famosa Scuderia. Para a carreira de 1952, os pits orixinais entre Abbey e Woodcote foron abandonados e demolidos. Un novo complexo de boxes constru\u00eduse entre as curvas de Woodcote e Copse, Alberto Ascari dominou esta carreira e para o ano seguinte, Gonz\u00e1lez ga\u00f1ou outra vez en 1954 nun Ferrari.\nSilverstone e Aintree (1955-1962).\nEn 1955, o circo da F\u00f3rmula Un comezou a alternar entre Silverstone e o circu\u00edto de Aintree, que se atopa no hip\u00f3dromo onde se disputa o Grand Nacional de carreiras de cabalos preto de Liverpool. Os pilotos de Mercedes Juan Manuel Fangio e o favorito local Stirling Moss chegaron en Aintree esperando ga\u00f1ar. Ambos tomaron o liderado no inicio e os dous pilotos batallaron durante a carreira, Moss pasou a Fangio na volta 26, e mantivo a vantaxe durante un tempo, pero Fangio defendeuse e estaba a piques de pasar Moss na \u00faltima curva da \u00faltima volta, e todos estaban seguros de Fangio vencer\u00eda a Moss na bandeira a cadros. Pero non o fixo, e Moss ga\u00f1ou a s\u00faa primeira carreira de F\u00f3rmula Un na s\u00faa terra natal. M\u00e1is tarde Moss preguntou a Fangio \"Por que me deixache pasar?\" e o arxentino respondeu \"Non. Vostede foi mellor que eu ese d\u00eda.\" Mercedes ga\u00f1ou con facilidade acabando 1-2-3-4, co alem\u00e1n Karl Kling e o italiano Piero Taruffi finalizando 3\u00ba e 4\u00ba.\nOs anos pares disput\u00e1ronse en Silverstone e os impares e 1962 foron en Aintree. En 1956 Fangio ga\u00f1ou nun Ferrari, en 1957 Moss ga\u00f1ou de novo nun Vanwall, f\u00edxose cargo do coche do seu compa\u00f1eiro de equipo enfermo, Tony Brooks e correu para lograr a vitoria. Esta foi a primeira vitoria nun Gran Premio dun coche de fabricaci\u00f3n brit\u00e1nica. Pronto a F\u00f3rmula 1 estar\u00eda formada por unha maior\u00eda de equipos brit\u00e1nicos. En 1958 Peter Collins ga\u00f1ou nun Ferrari e Bernie Ecclestone presentouse nun Connaught pero o seu coche foi pilotado por Jack Fairman, 1959 e 1960 viron ao australiano Jack Brabham ga\u00f1ar nun motor central de Cooper. A \u00faltima carreira en Aintree foi en 1962, cando o brit\u00e1nico Jim Clark ga\u00f1ou o primeiro dos seus 5 GP do Reino Unido, Aintree foi dado de baixa en 1964.\nSilverstone e Brands Hatch (1963-1986).\nEn 1964 disputouse a primeira carreira de F\u00f3rmula Un no circu\u00edto do sur de Inglaterra co\u00f1ecido como Brands Hatch, situado en Kent, nos arredores de Londres. A pista constru\u00edda na d\u00e9cada de 1950 ampliouse en 1960. Silverstone acolleu o Gran Premio do Reino Unido nos anos impares e Brands Hatch nos anos pares. Do mesmo xeito que en Silverstone, o circu\u00edto era popular entre os pilotos, ao contrario que o liso circu\u00edto de Northamptonshire e Aintree, Brands Hatch ti\u00f1a moitas curvas peraltadas e unha chea de cambios de rasante. Como o ano anterior en Silverstone, Clark ga\u00f1ou a carreira de 1964, e a carreira do ano seguinte. 1967 viu Clark lograr outra vitoria, e 1968 produciuse un monumental batalla entre o su\u00edzo Jo Siffert nun Lotus e o neozeland\u00e9s Chris Amon nun Ferrari, Siffert ga\u00f1ou a carreira, a primeira das s\u00faas d\u00faas vitorias na F1 no circu\u00edto no que perder\u00eda a s\u00faa vida nunha carreira f\u00f3ra de campionato 3 anos m\u00e1is tarde.\nEn 1969 disputouse outra gran batalla entre o favorito local Jackie Stewart e o austr\u00edaco Jochen Rindt, que se prolongou durante un tempo, ata que Rindt co aler\u00f3n traseiro solto tivo que entrar en boxes para a s\u00faa reparaci\u00f3n, Stewart tomou a bandeira a cadros pilotando un Matra con motor Ford/Cosworth Ford de Ken Tyrrell. Rindt ga\u00f1ou acarreira de 1970 a costa de que Brabham qued\u00e1rase sen combustible ao final da carreira, 1971 viu a Stewart volver a ga\u00f1ar nun Tyrrell (Ken Tyrrell comezara a constru\u00edr os seus propios coches). En 1973 produciuse un grande accidente na primeira volta en Woodcote que eliminou 11 coches, inclu\u00edndo os 3 coches oficiais de Surtees. Sorprendentemente, non houbo mortes ou incendios e a peor noticia foi que Andrea de Adamich recibiu lesi\u00f3ns no nocello que puxeron fin a s\u00faa carreira. En 1974 o austr\u00edaco Niki Lauda dominou a carreira no seu Ferrari, con todo unha picada no pneum\u00e1tico traseiro ralentizou o seu coche e os seus rivales Jody Scheckter e Emerson Fittipaldi pasaron a Lauda para quedar 1\u00ba e 2\u00ba.\nEn 1975 engad\u00eduse unha chicana en Woodcote para frear os coches que pasaban pola curva a moi alta velocidade, unha tormenta de choiva provocou que tres dos catro primeiros pilotos inclu\u00edndo a Scheckter e o brit\u00e1nico James Hunt patinaran e sainse da pista na mesma curva, Fittipaldi ga\u00f1ou a carreira despois de que se acabara antes de tempo. 1976 tam\u00e9n viu cambios en Brands Hatch, inclu\u00edndo facendo m\u00e1is f\u00e1cil a temible curva Paddock Hill e a curva South Bank m\u00e1is aberta a man esquerda en lugar dunha curva moi pechada. Esta carreira resultou ser moi pol\u00e9mico, o favorito local Hunt ga\u00f1ou a carreira, pero m\u00e1is tarde foi descualificado logo dunha protesta por parte de Ferrari e outros equipos, porque Hunt non completara a primeira volta da carreira, a vitoria foi para o 2\u00ba colocado Lauda. En 1977 Hunt logrou a vitoria sen ningunha controversia e cando \u00e1 F1 regresou a Silverstone 2 anos m\u00e1is tarde, o australiano Alan Jones percorreu o circu\u00edto m\u00e1is de 6 segundos menos do r\u00e9cord de volta co seu Williams con efecto chan. O seu compa\u00f1eiro de equipo Clay Regazzoni ga\u00f1ou a carreira, a primeira vitoria de Williams na F1. 1980 viu Jones ga\u00f1ar logo da retirada dos Ligiers de Jacques Laffite e Didier Pironi. En 1981 produciuse o ascenso da estrela farancesa Alain Prost que dominou a fondo a primeira parte da carreira co seu Renault, tivo un accidente co canadense Gilles Villeneuve na chicana de Woodcote, o brit\u00e1nico John Watson ga\u00f1ou a carreira, a primeira para un coche cun chasis totalmente de fibra de carbono. En 1982 o pole Keke Rosberg tivo que empezar desde a parte de atr\u00e1s debido a problemas co seu Williams para retirarse finalmente, a vitoria foi para o austr\u00edaco Lauda.\nEn 1983 Prost ga\u00f1ou o 1\u00ba dos seus 5 grandes premios brit\u00e1nicos e viuse unha actuaci\u00f3n espectacular do brit\u00e1nico Nigel Mansell na s\u00faa primeira sa\u00edda nun Lotus turboalimentado, que comezou 16\u00ba e terminou cuarto. Lauda volveu ga\u00f1ar en Brands Hatch en 1984, durante a cal o presidente da FISA Jean-Marie Balestre anunciou que o equipo Tyrrell \u00eda ser exclu\u00eddo do campionato dese ano por irregularidades no combustible.\n1985 viu a Keke Rosberg establecer o r\u00e9cord da pista de F\u00f3rmula 1 na cualificaci\u00f3n nos seguintes 17 anos cunha velocidade media de 258\u00b4983\u00a0km/h. Silverstone, que xa era un circu\u00edto moi r\u00e1pido, est\u00e1base volvendo cada vez m\u00e1is r\u00e1pido e os coches daban a volta ao circu\u00edto en pouco m\u00e1is dun 1 minuto. A carreira foi moi emocionante coa estrela en ascenso do Brasil Ayrton Senna facendo un grande inicio liderou ata o final da carreira, cando o seu coche quedou sen combustible e Prost alzouse coa vitoria. 1986 viu ao piloto de 42 anos de idade, Jacques Laffite involucrado nun accidente na primeira curva e golpeouse de fronte contra as barreiras, rompendo as d\u00faas pernas e terminando a s\u00faa carreira na F\u00f3rmula Un. Nigel Mansell, cuxo coche rompeu no inicio da primeira carreira, meteuse no coche de reserva do seu compa\u00f1eiro Piquet e ga\u00f1ou a carreira. Malia que esta foi a \u00faltima carreira de F1 en Brands Hatch. Exist\u00eda preocupaci\u00f3n polas velocidades dos coches na pequena pista en particular no Gran Premio de Europa celebrado en Brands Hatch o ano anterior. O circu\u00edto do sur de Inglaterra chegara a ser moi r\u00e1pido con estes 1.000 CV, a velocidade media de cualificaci\u00f3n do poleman Piquet foi 227\u00b4583\u00a0km/h e o seu tempo de volta foi no intervalo de 1 minuto 6, en comparaci\u00f3n co intervalo de 1 minuto 20 en 1976. Con todo, a desaparici\u00f3n de Brands Hatch foi por raz\u00f3ns pol\u00edticas, a FISA, establecera unha pol\u00edtica de contratos a longo prazo para un circu\u00edto por cada Gran Premio. Brands Hatch foi percibida como unha instalaci\u00f3n m\u00e1is pobre, e ti\u00f1a moi poucas escapatorias e espazo para expandirse, algo Silverstone se ti\u00f1a. Silverstone e o BRDC asinaran un contrato de sete anos coa F\u00f3rmula 1 e a FISA nalg\u00fan momento en 1986, para funcionar a partir de 1987 a 1993.\nEn houbo d\u00fabidas sobre a inclusi\u00f3n do Gran Premio do Reino Unido no calendario de F\u00f3rmula 1 debido a desacordos co financiamento das remodelaci\u00f3ns do circu\u00edto, con todo chegouse a un acordo con Bernie Ecclestone, o dono da F\u00f3rmula 1, segundo o cal o Gran Premio continuar\u00eda realiz\u00e1ndose en Silverstone ata .\nA partir do , o Gran Premio do Reino Unido \u00eda ser acollido polo circu\u00edto de Donington Park, pero polos problemas econ\u00f3micos dos organizadores, o Gran Premio seguir\u00e1 no Circu\u00edto de Silverstone por 16 anos m\u00e1is.\nDurante o Gran Premio do Reino Unido de 2003, un ex sacerdote irland\u00e9s logrou entrar ao circu\u00edto durante a carreira portando pancartas relixiosas. Inmediatamente foi sacado da pista polos oficiais da carreira.\nGa\u00f1adores do Gran Premio do Reino Unido.\nPilotos.\n\"Os pilotos en letra grosa compiten na tempada actual de F\u00f3rmula Un.\"\nConstrutores.\n\" Os equipos en letra grosa compiten na tempada actual de F\u00f3rmula Un. \" \n\" Un fondo rosado indica un acontecemento que non formaba parte do Campionato Mundial de F\u00f3rmula Un \".\nPor ano.\nAs carreiras que non forman parte do campionato de F\u00f3rmula 1 est\u00e1n sinaladas cun fondo de cor rosada."}
{"id": "36166", "revid": "45576", "url": "https://gl.wikipedia.org/wiki?curid=36166", "title": "Gran Premio dos Estados Unidos", "text": "O Gran Premio dos Estados Unidos \u00e9 unha carreira de coches que se correu de forma intermitente desde 1908, cando era co\u00f1ecido como o \"Gran Premio de Am\u00e9rica\". A carreira m\u00e1is tarde pasou a formar parte do Campionato do Mundo de F\u00f3rmula Un. Ata disputouse en 47 edici\u00f3ns, a carreira celebrouse en dez lugares diferentes en total. Desde , celebrouse no Circu\u00edto das Am\u00e9ricas en Elroy, Texas (19\u00a0km. ao sur de Austin).\nGa\u00f1adores m\u00faltiples (pilotos).\nPilotos en letra grosa seguen competindo no campionato de F\u00f3rmula Un\nUn fondo de cor rosa indica que unha carreira non forma parte do Campionato do Mundo de F\u00f3rmula Un.\nGa\u00f1adores m\u00faltiples (construtores).\nEquipos en letra grosa seguen competindo no campionato de F\u00f3rmula Un\nUn fondo de cor rosa indica que unha carreira non forma parte do Campionato do Mundo de F\u00f3rmula Un.\nPor ano.\nUn fondo de cor rosa indica que unha carreira non forma parte do Campionato do Mundo de F\u00f3rmula Un."}
{"id": "36167", "revid": "89787", "url": "https://gl.wikipedia.org/wiki?curid=36167", "title": "Gran Premio de Francia", "text": "O Gran Premio de Francia (\"1906-1967: Grand Prix de l ACF, 1968-2018: Gran Premio de Francia\") \u00e9 unha carreira anual que forma parte do Campionato Mundial de F\u00f3rmula 1 celebrado pola Federaci\u00f3n Internacional do Autom\u00f3bil. A \u00faltima carreira celebrouse en , pero a carreira volveu en no circu\u00edto Paul Ricard.\nO Grand Prix motor racing orixinouse en Francia e o Gran Premio de Francia, aberto \u00e1 competencia internacional, \u00e9 o Gran Premio m\u00e1is antigo, o primeiro disputouse o 26 de xu\u00f1o de 1906, baixo os auspicios da Automobile Club de France en Sarthe, cunha participaci\u00f3n de 32 autom\u00f3biles.\nOs primeiros campionatos mundiais organiz\u00e1ronse en 1925 co Gran Premio de Francia, a Gran Premio de Italia, o Gran Premio de B\u00e9lxica e as 500 millas de Indian\u00e1polis. O Gran Premio de Francia foi parte do campionato de F\u00f3rmula Un, desde o seu inicio en ata o . Designouse como Gran Premio de Europa, catro veces, entre 1924 e , cando este t\u00edtulo era unha designaci\u00f3n honoraria outorgada cada ano a un Gran Premio de Europa.\nA carreira celebrouse en diferentes circu\u00edtos en toda Francia, como o Aut\u00f3dromo de Montlh\u00e9ry. Desde a s\u00faa sede permanente foi o Circu\u00edto de Nevers Magny-Cours. O paso a Magny-Cours foi un intento de estimular a econom\u00eda da zona, pero moita xente dentro da F\u00f3rmula Un queixouse da localizaci\u00f3n do circu\u00edto. As carreiras de e estaban en d\u00fabida debido a problemas financeiros e a incorporaci\u00f3n de novos circu\u00edtos ao calendario da F\u00f3rmula Un. Estas carreiras sa\u00edron adiante como estaba previsto, pero a\u00ednda ti\u00f1an un futuro incerto. O 29 de marzo de 2007 foi anunciado pola FFSA, o promotor da carreira, que a partir Gran Premio de Francia de 2008 fariase unha \"pausa\" indeterminada. Esta suspensi\u00f3n debeuse \u00e1 situaci\u00f3n financeira do circu\u00edto, co\u00f1ecido por non ser do agrado de moitos en F1 debido \u00e1 localizaci\u00f3n do circu\u00edto. O 31 de maio, Bernie Ecclestone, confirmou (nese ent\u00f3n) que o Gran Premio de Francia de 2007 ser\u00eda o \u00faltimo que se celebraria en Magny-Cours. \nCon todo, logo de varias negociaci\u00f3ns, o futuro da carreira en Magny-Cours deu un novo xiro, aumentando a especulaci\u00f3n de que o Gran Premio de Francia de 2008 volver\u00eda, co mesmo Ecclestone dicindo \"Imos revivilo por un ano, ou algo as\u00ed\". o 24 de xullo Ecclestone e o primeiro ministro franc\u00e9s reun\u00edronse e acordaron a posibilidade de manter a carreira en Magny Cours en e . A confirmaci\u00f3n foi o 27 de xullo, cando a FIA publicou o calendario para . Cun Gran Premio de Francia programado en Magny-Cours, unha vez m\u00e1is. A carreira de , foi anulada de novo o 15 de outubro de 2008, no sitio web oficial, citando \"raz\u00f3ns econ\u00f3micas\" Foi anunciado un enorme cambio de imaxe de Magny-Cours ( \"2.0\"), pero cancelado ao final. A FFSA promotor da carreira comezou a buscar unha alternativa. Houbo cinco diferentes propostas para un novo circu\u00edto: en Ru\u00e1n con 3 dese\u00f1os posibles: un circu\u00edto urbano, na zona do peirao, ou un circu\u00edto permanente cerca do aeroporto, un circu\u00edto urbano situado preto de Disneyland Resort Paris,\nVersalles, e en Sarcelles (\"Val de France\"), pero todos foron cancelados. Unha localizaci\u00f3n final en Flins-Les Mureaux, preto da f\u00e1brica de Renault en Flins estaba sendo considerada con todo, foi cancelada e o 1 de decembro de 2009. En e , non houbo Gran Premio de Francia no calendario da F\u00f3rmula 1, a\u00ednda que o Circu\u00edto Paul Ricard foi candidato para o ano . O Gran Premio de Francia non se inclu\u00edu no calendario de . \nEn decembro de 2016, confirmouse que o Gran Premio de Francia volver\u00e1 en no Circu\u00edto Paul Ricard.\n10 pilotos franceses ga\u00f1aron o Gran Premio de Francia, 7 antes da primeira e segunda guerra mundial e 3 no campionato de F\u00f3rmula Un. O piloto franc\u00e9s Alain Prost ga\u00f1ou a carreira 6 veces en 3 circu\u00edtos diferentes, con todo o piloto alem\u00e1n Michael Schumacher ga\u00f1ou 8 veces, o piloto que ga\u00f1ou m\u00e1is veces un mesmo Gran Premio. O piloto monegasco Louis Chiron ga\u00f1ou 5 veces, e o piloto arxentino Juan Manuel Fangio e o piloto brit\u00e1nico Nigel Mansell ga\u00f1aron 4 veces.\nGa\u00f1adores do Gran Premio de Francia.\nGa\u00f1adores m\u00faltiples (pilotos).\n\"Pilotos en letra grosa est\u00e1n competindo no campionato de F\u00f3rmula Un na tempada actual.\" \n\"Un fondo de cor rosa indica que unha carreira non formaba parte do Campionato do Mundo de F\u00f3rmula Un. Un fondo de cor crema indica que unha carreira formou parte do Campionato de Europa de pre- guerra.\"\nGa\u00f1adores m\u00faltiples (construtores).\n\"Equipos en letra grosa est\u00e1n competindo no campionato de F\u00f3rmula Un na tempada actual.\" \n\"Un fondo de cor rosa indica que unha carreira non formaba parte do Campionato do Mundo de F\u00f3rmula Un. Un fondo de cor crema indica que unha carreira formou parte do Campionato de Europa de pre- guerra.\"\nPor ano.\n\"Un fondo de cor rosa indica que unha carreira non formaba parte do Campionato do Mundo de F\u00f3rmula Un. Un fondo de cor crema indica que unha carreira formou parte do Campionato de Europa de pre- guerra.\""}
{"id": "36168", "revid": "89787", "url": "https://gl.wikipedia.org/wiki?curid=36168", "title": "Os 99 nomes de Al\u00e1", "text": "Os Noventa e Nove Nomes de Al\u00e1, \"al-asm\u0101' al-husn\u00e0\" ou \"os mellores nomes\" son expresi\u00f3ns de louva e reverencia da tradici\u00f3n isl\u00e1mica que indican atributos do ser supremo.\nO conxunto dos 99 nomes de Deus recibe en \u00e1rabe o nome de \"al-asm\u0101' al-husn\u00e0\" ou \"os mellores nomes\". Algunhas tradici\u00f3ns afirman que existe un cent\u00e9simo nome, que \u00e9 obxecto de especulaci\u00f3ns m\u00edsticas.\nLista dos nomes.\nOs 99 nomes de Al\u00e1, de acordo coa tradici\u00f3n isl\u00e1mica son:"}
{"id": "36169", "revid": "89787", "url": "https://gl.wikipedia.org/wiki?curid=36169", "title": "Gran Premio de Alema\u00f1a", "text": "O Gran Premio de Alema\u00f1a (\"Gro\u00dfer Preis von Deutschland\") \u00e9 unha carreira v\u00e1lida para o \ncampionato mundial de F\u00f3rmula 1. Inic\u00edousese en 1907 coa primeira carreira dos \"Kaiserpreis\" no circu\u00edto de Taunus, onde s\u00f3 participaban veh\u00edculos de turismo con motores inferiores a seis litros. A primeira carreira foi ga\u00f1ada polo italiano Felice Nazzaro cun Fiat. En 1926 organizouse a carreira de veh\u00edculos deportivos na pista Autom\u00f3bil Verkehrs und \u00dcbungs-Stra\u00dfe (AVUS) ao suroeste de Berl\u00edn, con todo, debido a un accidente onde perderon a vida tres persoas, o Gran Premio de Alema\u00f1a non se volveu a correr en AVUS ata .\nEn 1927 a carreira m\u00fadase ao circu\u00edto de N\u00fcrburg (N\u00fcrburgring) de 28\u00a0km, onde se correu ata a d\u00e9cada de 1970. Desde ent\u00f3n o Gran Premio de Alema\u00f1a alternouse entre N\u00fcrburg e Hockenheim (Hockenheimring). En , Hockenheim converteuse en sede permanente. Na tempada cancelouse a carreira. Desde a carreira volveu a alternarse entre N\u00fcrburgring e Hockenheimring ata .\nA carreira continuou a ser co\u00f1ecida como o Gran Premio de Alema\u00f1a, durante a \u00e9poca en que a carreira celebrouse en Alema\u00f1a Occidental.\nDebido a que a Alema\u00f1a Occidental imped\u00eduselle tomar parte en eventos internacionais no per\u00edodo inmediato \u00e1 posguerra, o Gran Premio de Alema\u00f1a s\u00f3 se converteu en parte do Campionato Mundial de F\u00f3rmula 1 en . Foi designado como Gran Premio de Europa catro veces entre e , cando este t\u00edtulo era unha designaci\u00f3n honoraria outorgada cada ano a unha carreira de Gran Premio en Europa. Foi organizado polo AvD (Autom\u00f3bil Club de Alema\u00f1a) desde 1926. Os ben co\u00f1ecidos ADAC tam\u00e9n foron os organizadores de moitas carreiras.\nHistoria.\nOrixes.\nEn 1907, Alema\u00f1a organizou a primeira das carreiras \"Kaiserpreis\" de 118\u00a0km. nas estradas p\u00fablicas de Taunus, nos arredores de Frankfurt. Os participantes limit\u00e1banse a percorrelas con coches con motores de menos de oito litros. A carreira en se foi unha traxedia; un piloto e o seu copiloto morreron no circu\u00edto de 30\u00b4578\u00a0km e o circu\u00edto de Taunus nunca utilizouse de novo. Hab\u00eda un equipo m\u00e9dico, pero tardaron d\u00faas horas e media en chegar ao lugar do accidente, o piloto Otto G\u00f6bel estaba gravemente ferido e o seu copiloto Ludwig Faber, que quedara debaixo do seu Adler xa estaba morto, cando chegaron. G\u00f6bel morreu m\u00e1is tarde no hospital debido as s\u00faas feridas. O italiano Felice Nazzaro ga\u00f1ou a carreira nun Fiat. Do mesmo xeito que a Prinz-Heinrich-Fahrt, que tivo lugar desde 1908 ata 1911, foron as precursoras do \"Gran Premio de Alema\u00f1a\".\nAntes da guerra.\nAVUS.\nA primeira competici\u00f3n automobil\u00edstica nacional en Alema\u00f1a celebrouse no circu\u00edto AVUS (Automobil Verkehrs und \u00dcbungs-Stra\u00dfe) no suroeste de Berl\u00edn en 1926 como unha carreira de autos deportivos. O circu\u00edto de AVUS componse de d\u00faas rectas de 9\u00b4656\u00a0km combinados con d\u00faas horquillas a esquerda en cada extremo. A primeira carreira en AVUS, baixo unha intensa choiva, foi ga\u00f1ada polo Alem\u00e1n, Rudolf Caracciola nun Mercedes-Benz. O evento viuse empanado polo accidente de Adolf Rosenberger contra unha das casetas dos comisarios, matando a tres persoas. O circu\u00edto de AVUS consider\u00e1base extremadamente perigoso ata naquel ent\u00f3n, polo que a carreira foi trasladada. O \"Gran Premio de Alema\u00f1a\" converteuse nunha carreira oficial en 1929. Malia que se disputaron carreiras f\u00f3ra de campionato en AVUS-Rennen na d\u00e9cada de 1930, o Gran Premio de Alema\u00f1a non volver\u00eda a AVUS ata nunha \u00fanica aparici\u00f3n.\nN\u00fcrburgring.\nO Gran Premio de Alema\u00f1a trasladouse \u00f3 novo N\u00fcrburgring, un circu\u00edto de 28\u00b43\u00a0km, que se atopa na rexi\u00f3n das monta\u00f1as Eifel no oeste de Alema\u00f1a, a 112 quil\u00f3metros de Frankfurt e Colonia. Foi inaugurado o 18 de xu\u00f1o de 1927 para a carreira anual, do ADAC \"Eifelrennen\". Era un enorme circu\u00edto de carreiras que discorre e retorcese polos bosques das monta\u00f1as Eifel, ten m\u00e1is de 300 m. de desnivel e en moitos lugares os coches deixaban visible a terra, como en Flugplatz, Br\u00fcnnchen e secci\u00f3ns do Pflanzgarten. Hab\u00eda d\u00faas carreiras m\u00e1is no \"Gesamtstrecke\" (circu\u00edto combinado), que eran as d\u00faas carreiras de sportscar, onde antes da guerra o grande Rudolf Caracciola ga\u00f1ar\u00eda o seu segundo de seis Grandes Premios de Alema\u00f1a.\nAs carreiras de 1930 e 1933 foron canceladas debido a raz\u00f3ns econ\u00f3micas. En 1931, o evento comezou a utilizar os 22\u00b48\u00a0km do \"Nordschleife\" (Lazo norte), e manter\u00edase durante todo o s\u00e9culo. Caracciola ga\u00f1ar\u00eda as carreiras de 1.931 e 1.932 nun Mercedes e un Alfa Romeo, respectivamente. A partir de 1934, disput\u00e1banse varias carreiras de \"Grand Prix\" cada ano cos coches chamados en Alema\u00f1a \"Silver Arrows\", por exemplo, o \"Eifelrennen\", a carreira AVUS e varios hillclimbs. Pero, foi s\u00f3 o Gran Premio no circu\u00edto de N\u00fcrburgring o que era a \"Grande Epreuve\" nacional, que puntuou para o Campionato de Europa de 1935 a 1939. A carreira de 1935 foi considerada como unha das m\u00e1is grandes vitorias do automobilismo de todos os tempos. A lenda italiana Tazio Nuvolari, pilotando un totalmente obsoleto e pouco potente Alfa Romeo contra a tecnolox\u00eda de \u00faltima xeraci\u00f3n de Mercedes e Auto Union completou unha carreira moi dura en condici\u00f3ns espantosas. Logo dun comezo terrible, foi capaz de pasar a varios veh\u00edculos, en particular, alg\u00fans dos coches alem\u00e1ns cos que se enfrontou. Pero logo dunha mala parada en boxes que lle custou seis minutos, pilotou ao l\u00edmite, era segundo no inicio da \u00faltima volta, 35 segundos por detr\u00e1s do l\u00edder Manfred von Brauchitsch nun Mercedes. Von Brauchitsch esnaquizara os seus pneum\u00e1ticos empuxando moi duro baixo as terribles condici\u00f3ns e Nuvolari puido pasar \u00f3 alem\u00e1n e logrou a vitoria fronte ao aparvado Alto Mando alem\u00e1n e 350.000 espectadores. O pequeno italiano de 42 anos acabou por diante de oito Frechas de Prata. O segundo clasificado, Hans Stuck quedou dous minutos por detr\u00e1s de Nuvolari.\nA carreira de 1936 ga\u00f1ouna o piloto alem\u00e1n Bernd Rosemeyer, pilotando un Auto Union, que tam\u00e9n ga\u00f1ou o evento Eifelrennen no Nordschleife cun estilo espectacular, ga\u00f1\u00e1ndose o alcume de \"Fog Master\". A carreira de 1937 viu a Carraciola ga\u00f1ando outra vez nun Mercedes, o piloto de Auto Union Ernst Von Delius morreu logo dun accidente preto da ponte de Antonius na recta principal. Von Delius golpeou a parte traseira do Mercedes do brit\u00e1nico Dick Seaman a 250\u00a0km/h e sa\u00edu voando a trav\u00e9s dos arbustos e un campo. O coche, terminou desfeito no lado da estrada xunto \u00e1 recta principal. Von Delius sufriu unha fractura na perna e outras lesi\u00f3ns. Esper\u00e1base unha recuperaci\u00f3n completa, pero morreu a noite seguinte por unha trombose e outras complicaci\u00f3ns. Seaman estrelouse contra un poste quilom\u00e9trico, sufriu feridas leves, pero sobreviviu. O brit\u00e1nico volver\u00eda a N\u00fcrburgring para ga\u00f1ar a carreira de 1938, tam\u00e9n nun Mercedes, que \u00eda ser a s\u00faa \u00fanica vitoria nun Gran Premio do campionato. En 1939 foi constru\u00edda unha nova pista preto de Dresden, chamada o \"Deutschlandring\", que estaba destinada a acoller o Gran Premio de Alema\u00f1a de 1940. Pero, debido \u00f3 inicio da Segunda Guerra Mundial, a carreira nunca se disputou e o circu\u00edto nunca se utilizou para a competici\u00f3n. No mesmo ano, Caracciola logrou a s\u00faa sexta vitoria nun Gran Premio de Alema\u00f1a. Pouco despois, Alema\u00f1a estaba en guerra e o Gran Premio non regresou ao status internacional ata .\nPosguerra.\nN\u00fcrburgring e o Campionato Mundial.\nLogo da Segunda Guerra Mundial, Alema\u00f1a estivo vetada nos eventos deportivos internacionais ata 1951. Unha carreira de F\u00f3rmula 2 f\u00f3ra de campionato foi ga\u00f1ada por Alberto Ascari en 1950 no circu\u00edto de N\u00fcrburgring Nordschleife. O Gran Premio de Alema\u00f1a inclu\u00eduse como parte do novo campionato de F\u00f3rmula 1 na s\u00faa segunda tempada. Nordschleife \u00eda ser o alicerce do evento de carreiras de motor m\u00e1is importante de Alema\u00f1a Occidental no pr\u00f3ximo cuarto de s\u00e9culo. Unha media de 375.000 espectadores viron a carreira cada ano, que foi moi popular. A carreira de 1951 foi liderada polo arxentino Juan Manuel Fangio durante 14 voltas; pero tivo que parar a repostar o seu Alfa e s\u00f3 lle funcionaban a terceira e cuarta marchas. Na parada nos pits, alcanzouno Ascari nun Ferrari e terminou segundo por detr\u00e1s do italiano. Fangio ga\u00f1ou por primeira vez en 1954 nun Mercedes; a primeira vez que un coche oficial Mercedes Grand Prix participaba en 15 anos. Ga\u00f1ou pilotando un novo W196 de rodas abertas. Esta carreira tam\u00e9n presenciou a morte do piloto arxentino Onofre Marimon nun Maserati 250F durante a pr\u00e1ctica. Debido \u00e1 falta de co\u00f1ecemento do circu\u00edto, crucial para facelo ben no circu\u00edto de N\u00fcrburgring, non soubo negociar unha curva complicada, cerca da ponte Adenauer. Sa\u00eduse da estrada, abriuse paso entre unha sebe e caeu por unha pronunciada pendente. Unha vez que se detivo, Marimon quedou atrapado debaixo dos 670\u00a0kg do 250F, co seu corpo esmagado. As lesi\u00f3ns do desventurado arxentino foron o suficientemente graves para matalo uns minutos despois do incidente. O seu compatriota Fangio foi a ver os restos do Maserati; atopouno na cuarta marcha das catro que ti\u00f1a, esta curva tom\u00e1base normalmente nun coche de F1 na terceira velocidade. Isto demostrou que o accidente fora por desgraza un erro do piloto. A carreira de 1955 cancelouse a ra\u00edz do desastre de Le Mans. Fangio ga\u00f1ar\u00eda as d\u00faas seguintes carreiras.\nNa carreira de 1957 produc\u00edronse unha serie de cambios. Inclu\u00eda unha carreira de F\u00f3rmula 2 que se disputou en paralelo xunto aos coches de F\u00f3rmula Un. A pista renovouse e a superficie de formig\u00f3n (que se atopaba en moi mal estado), da recta de boxes, a S\u00fcdkurve e a recta detr\u00e1s dos boxes sacouse e se substitu\u00edu por asfalto. A carreira de 1957 ve, do mesmo xeito que en 1935, a vitoria de Nuvolari, unha das m\u00e1is grandes vitorias do automobilismo de todos os tempos. Fangio conduciu no inicio da carreira diante de dous Ferrari pilotados polos brit\u00e1nicos Mike Hawthorn e Peter Collins. Fangio planeaba abastecerse de combustible na metade da distancia, e f\u00edxoo. Esper\u00e1base que a parada en boxes levara 30 segundos. Foi unha chapuza e tardouse 1 minuto e 18 segundos. Fangio sa\u00edu case un minuto por detr\u00e1s de Hawthorn e Collins. Comezou un ataque onde reduciu ata varios segundos en cada volta. Rebaixou o r\u00e9cord de volta, romp\u00e9ndoo en nove ocasiones. Na volta 21 (a pen\u00faltima volta) pasou a Collins detr\u00e1s dos boxes, logo a Hawthorn na mesma volta. Aos 46 anos de idade o arxentino ga\u00f1ou a carreira (a s\u00faa 24\u00aa e \u00faltima vitoria na F1) e o seu quinto e \u00faltimo campionato. viu \u00e1 carreira m\u00e1is curta con s\u00f3 18 voltas. Ga\u00f1ou o brit\u00e1nico Tony Brooks. Collins estrelouse nunha gabia \u00e1 beira da pista, foi expulsado do seu auto e chocou contra unha \u00e1rbore de cabeza. Sufriu feridas graves na cabeza e morreu nun hospital preto do circu\u00edto.\nA carreira de 1959 disputouse no circu\u00edto ultra r\u00e1pido de AVUS en Berl\u00edn. Esta foi a \u00fanica carreira de F\u00f3rmula Un que tivo lugar al\u00ed e foi ga\u00f1ada por Brooks nun Ferrari. O circu\u00edto de AVUS agora estaba formado por d\u00faas rectas de 3\u00b4676\u00a0km, unha estreita horquilla a esquerdas nun extremo e un enorme peralte de 43\u00b0 constru\u00eddo en 1937 no outro extremo, que era co\u00f1ecido como \"O Muro da Morte\". As rectas s\u00f3 pod\u00edan ter 3\u00b4676\u00a0km. porque se foran m\u00e1is longas, o circu\u00edto cruzar\u00eda \u00e1 Rep\u00fablica Democr\u00e1tica Alem\u00e1. O destacado piloto franc\u00e9s de F\u00f3rmula Un Jean Behra morreu durante unha carreira de apoio pilotando un Porsche. Perdeu o control e o seu Porsche subiu e voou f\u00f3ra do peralte, que non ti\u00f1a ningunha parede ou barreira de seguridade de ning\u00fan tipo. Behra foi botado a 90 metros de distancia do seu coche e a s\u00faa cabeza golpeou contra unha hasta dunha bandeira, mat\u00e1ndoo instantaneamente. Behra fora despedido por Ferrari logo dun altercado nun restaurante co director da Scuderia, pouco antes da s\u00faa morte.\nA carreira de 1960 foi unha carreira de F\u00f3rmula 2 realizada na secci\u00f3n m\u00e1is pequena 7\u00b47\u00a0km (South Loop) do circu\u00edto N\u00fcrburgring \"Sudschleife\", este ano non se disputou a carreira de F1. O resto da d\u00e9cada de 1960 viu nove carreiras da F\u00f3rmula Un en Nordschleife. A carreira de 1961 foi ga\u00f1ada polo brit\u00e1nico Stirling Moss pilotando un Lotus privado. Moss foi capaz de manter baixo control aos dous potentes e m\u00e1is r\u00e1pidos Ferraris do americano Phil Hill e do alem\u00e1n Wolfgang von Trips. A intelixente elecci\u00f3n de pneum\u00e1ticos e a h\u00e1bil conduci\u00f3n en condici\u00f3ns meteorol\u00f3xicas de mollado axudaron a Moss a terminar 16 segundos diante de Von Trips. A carreira de 1964 viu \u00f3 piloto e gentleman holand\u00e9s Carel Godin de Beaufort morrer durante a pr\u00e1ctica despois de sa\u00edrse na curva Bergwerk. O seu Porsche de cor laranxa pasou entre os arbustos, caeu por un terrapl\u00e9n e logo chocou contra unha \u00e1rbore. Morreu a causa das s\u00faas feridas nun hospital preto do circu\u00edto. O brit\u00e1nico John Surtees ga\u00f1ou por segundo ano consecutivo. En 1965 Clark logrou a s\u00faa sexta vitoria de F\u00f3rmula Un da tempada e ga\u00f1ou o seu segundo campionato de pilotos en Lotus. A carreira de 1966 viu unhas condici\u00f3ns clim\u00e1ticas cambiantes e unha batalla entre o australiano Jack Brabham e Surtees con Brabham logrando a vitoria. O brit\u00e1nico John Taylor morreu despois de que golpeara a parte traseira do Matra MS5 de F\u00f3rmula 2 do belga Jacky Ickx cerca da ponte en Quddlebacher e Flugplatz. Taylor estrelouse e o seu Brabham BT11 incendiouse. Recibiu queimaduras graves, das que sucumbiu a un mes m\u00e1is tarde.\nEn 1967 engadiuse unha chicane antes dos boxes. A carreira de 1968 foi con todo o escenario doutra gran vitoria. Este evento disputouse baixo unha intensa choiva e a n\u00e9boa. O brit\u00e1nico Jackie Stewart ga\u00f1ou a carreira por m\u00e1is de catro minutos sobre Graham Hill, logrou 30 segundos de vantaxe sobre o segundo clasificado, Hill, ao final da primeira volta. Jacky Ickx ga\u00f1ou en 1969 conducindo un Brabham. O belga fixera unha mala sa\u00edda, recuperouse na pista e logo dunha longa batalla contra Stewart, Ickx tomou o liderado na volta 5. O escoc\u00e9s caeu cara atr\u00e1s con problemas no cambio, deixando \u00f3 belga nunha posici\u00f3n dominante. Stewart foi capaz de manterse no segundo lugar. O piloto alem\u00e1n Gerhard Mitter morreu durante a pr\u00e1ctica pilotando un coche BMW 269 de F\u00f3rmula 2 logo de que a s\u00faa suspensi\u00f3n traseira fallase e o coche f\u00f3rase recto na secci\u00f3n costa abaixo preto da moi r\u00e1pida curva de Schwedenkreuz. Esta foi a quinta v\u00edtima mortal relacionada coa F\u00f3rmula Un no circu\u00edto alem\u00e1n de 22\u00b4533\u00a0km. en 15 anos, o m\u00e1is longo de todos os circu\u00edtos a\u00ednda utilizados no campionato.\nPero , foi o inicio da desaparici\u00f3n de Nordschleife para o automobilismo internacional. Logo da morte de Piers Courage en Zandvoort uns meses antes, a Asociaci\u00f3n de Pilotos de Gran Premio tivo unha reuni\u00f3n nun hotel en Londres. Pese \u00e1 considerable presi\u00f3n dos partidarios externos, decidiron non correr no tristemente soado circu\u00edto alem\u00e1n. As velocidades dos coches de F\u00f3rmula Un aumentaran de xeito espectacular do mesmo xeito que a tecnolox\u00eda. Quedou claro que o circu\u00edto de N\u00fcrburgring, era esencialmente brutal, a estrada non protexida a trav\u00e9s dos bosques e os vales situados nas monta\u00f1as, era demasiado perigoso e anticuado para as carreiras de Gran Premio. A carreira de 1970 cambiouse a fume de carozo ao circu\u00edto de Hockenheim, que xa fora mellorado con sistemas de seguridade. A carreira en se resultou ser moi emocionante, xa que foi ga\u00f1ada polo austr\u00edaco Jochen Rindt, resistindo o ataque de Ickx nun Ferrari.\nEn 1971 a carreira volveu a un modificado circu\u00edto de N\u00fcrburgring. F\u00edxose m\u00e1is suave, m\u00e1is recto e estaba equipado con barreiras Armco e zonas de seguridade onde era posible. Pero, o trazado era practicamente o mesmo que antes, o circu\u00edto segu\u00eda sendo perigosamente irregular e estreito en moitas zonas. Malia que alg\u00fans dos peores badenes e rectas con moit\u00edsimo vento (particularmente en Br\u00fcnnchen e a Ponte de Antonius) foran suavizadas ou enderezadas, a\u00ednda hab\u00eda alg\u00fans grandes saltos na pista, sobre todo en Flugplatz e Pflanzgarten. Ademais, a\u00ednda quedaban algunhas partes da pista que non ti\u00f1an barreiras Armco, pero que engad\u00edronse a trav\u00e9s dos anos. A primeira carreira no Nordschleife reconstru\u00eddo viu a Jackie Stewart ga\u00f1ar ao seu compa\u00f1eiro de equipo Fran\u00e7ois Cevert. A carreira de 1972 viu a Jacky Ickx dominar no seu Ferrari e Stewart estrelouse na \u00faltima volta despois de que se enganchara co su\u00edzo Clay Regazzoni. A carreira de 1973 foi dominado polos pilotos do equipo Tyrrell de Stewart e Cevert, \u00eda ser a vitoria 27 e \u00faltima de Stewart. 1974 viu o neozeland\u00e9s Howden Ganley estrelarse en Hatzenbach, resultando ferido gravemente. Ganley xa se estrelara fortemente en N\u00fcrburgring o ano anterior e decidiu po\u00f1er fin \u00e1 s\u00faa carreira na F1 logo do seu accidente de . A carreira viu ga\u00f1ar a Regazzoni despois de que o austr\u00edaco Niki Lauda (que se estrelara e rompera a boneca no Gran Premio de Alema\u00f1a do ano anterior) e o surafricano Jody Scheckter engancharanse na primeira volta; Lauda quedou fora pero Scheckter foi capaz de terminar segundo. O brit\u00e1nico e m\u00faltiple campi\u00f3n do mundo de motociclismo Mike Hailwood estrelouse con forza nun McLaren en Pflanzgarten e rompeuse unha perna, a s\u00faa carreira como piloto de autom\u00f3biles finalizou con este accidente. En 1975 Lauda converterse no \u00fanico piloto en dar a volta ao vello N\u00fcrburgring en menos de sete minutos, o austr\u00edaco percorreu o circu\u00edto no seu Ferrari en 6 minutos, 58.6 segundos a unha velocidade media de 196\u00a0km/h, que foi o suficientemente bo para lograr a pole position. Pero como noutros tantos anos pasados, o fin de semana viu outro accidente grave. O brit\u00e1nico Ian Ashley estrelouse co seu Williams FW durante pr\u00e1ctica en Pflanzgarten e resultou gravemente ferido, tanto que non competiu na F\u00f3rmula Un durante polo menos dous anos. O arxentino Carlos Reutemann logrou a vitoria, mentres que Lauda sufriu unha picada nunha roda logo de liderar durante nove voltas. O brit\u00e1nico Tom Pryce acadou o segundo posto logo de comezar 17\u00ba nun Shadow insuficientemente financiado, pero terminou cuarto a pesar de que o combustible moi quente comezara a filtrarse na s\u00faa cabina. O franc\u00e9s Jacques Laffite e Lauda pasaron a Pryce. Laffite terminou en segundo lugar, que era un fito para o equipo brit\u00e1nico de Frank Williams, foi a primeira vez que o ingl\u00e9s Williams probou o verdadeiro sabor do \u00e9xito na F\u00f3rmula Un. Pryce recibiu unha medalla polos seus esforzos. O Gran Premio de 1975 foi a carreira m\u00e1is r\u00e1pida xamais disputada no vello N\u00fcrburgring. O compa\u00f1eiro de Lauda Clay Regazzoni rexistrou a volta m\u00e1is r\u00e1pida en 7:06.4, que \u00e9 o r\u00e9cord de volta do vello circu\u00edto.\nCos anos, o circu\u00edto de N\u00fcrburgring foi modificado varias veces, a instancias dos pilotos. Con todo, a carreira de 1976 pasou \u00e1 historia. Lauda, o actual campi\u00f3n do mundo, non estaba satisfeito coas medidas de seguridade do xigantesco circu\u00edto e tratou de boicotear a carreira durante un encontro na terceira carreira da tempada en Long Beach nos Estados Unidos. A F\u00f3rmula Un na d\u00e9cada de 1970 foi o inicio cara a un tipo de carreiras m\u00e1is seguras e o circu\u00edto de N\u00fcrburgring foi considerado como un anacronismo nese momento. O feito de que se atopara nunha cadea monta\u00f1osa era realmente unha das d\u00faas raz\u00f3ns principais polas que o circu\u00edto de N\u00fcrburgring era, pola s\u00faa propia natureza, case imposible de facelo seguro. A outra raz\u00f3n era que non dispo\u00f1\u00eda de suficientes comisarios e apoio m\u00e9dico para garantir a seguridade do circu\u00edto. Hab\u00eda varias zonas que eran case inaccesibles e levaba demasiado tempo acceder aos comisarios. Houbo unha serie de lugares nos que as zonas de seguridade non se pod\u00edan constru\u00edr por falta de espazo plano, era demasiado estreito, demasiado duro, e as\u00ed sucesivamente. Con todo, os organizadores de N\u00fcrburgring firmaron un contrato de tres anos coa F\u00f3rmula Un a partir da carreira de 1974, que inclu\u00eda facer a pista m\u00e1is segura. Lauda estaba en minor\u00eda cos outros pilotos porque a maior\u00eda deles consideraba que deber\u00edan completar o contrato a fin de evitar as dificultades legais, a carreira de 1976 era a \u00faltima carreira do devandito contrato. A\u00ednda que o contrato inclu\u00eda facer o circu\u00edto m\u00e1is seguro durante eses anos (e os organizadores fixeron iso) xa se decidira que a carreira de 1976 ser\u00eda a \u00faltima carreira no Nordschleife. Ademais das cuesti\u00f3ns de seguridade, o aumento da comercializaci\u00f3n da F\u00f3rmula Un era tam\u00e9n un factor. A extraordinaria lonxitude de Nordschleife fac\u00eda moi dif\u00edcil e demasiado caro para calquera organismo de radiodifusi\u00f3n cubrir con eficacia unha carreira al\u00ed.\nCando comezou a carreira de 1976 partes do circu\u00edto estaban molladas e outras partes estaban secas e ti\u00f1an o sol brillando, outro problema cl\u00e1sico de N\u00fcrburgring. Logo de cambiar os pneum\u00e1ticos de mollado a seco ao final da primeira volta, Lauda volveu sa\u00edr, moi por detr\u00e1s do l\u00edder, o alem\u00e1n occidental Jochen Mass. Mentres empuxaba duro para recuperar o tempo perdido na segunda volta, Lauda estrelouse na veloz curva a esquerda antes da curva Bergwerk no quil\u00f3metro 10\u00b48 do trazado, unha das zonas m\u00e1is inaccesibles do circu\u00edto. Ao paso pola curva a suspensi\u00f3n traseira do Ferrari fallou, o austr\u00edaco non puido controlar o coche e estrelouse contra un terrapl\u00e9n de herba e estalou en chamas. Durante o impacto, o casco de Lauda foi arrincado da s\u00faa cabeza, e o seu Ferrari en chamas foi golpeado polos coches de Brett Lunger, Arturo Merzario e Harald Ertl. Lunger sacou a Lauda dos restos en chamas en lugar dos mal equipados comisarios de pista, que s\u00f3 puideron chegar \u00e1 escena despois do impacto. O resistente austr\u00edaco estaba de p\u00e9 falando cos outros pilotos despois do accidente e nun principio non se esperaba que as feridas foran serias. Pero, resultara severamente queimado e inhalara vapores t\u00f3xicos, que danaron o seu sistema circulatorio. M\u00e1is tarde entrou en coma e case morre, quedando fora de acci\u00f3n durante seis semanas. Sacouse bandeira vermella e a carreira reiniciouse, o experimentado piloto Chris Amon optou por non reiniciar a carreira. Este foi o \u00faltimo Gran Premio do neozeland\u00e9s. O ingl\u00e9s James Hunt ga\u00f1ou esta carreira, que resultou ser crucial para as s\u00faas posibilidades no campionato dese ano. Logo de 49 anos acollendo o Gran Premio de Alema\u00f1a o vello N\u00fcrburgring nunca volveu a ser sede dun Gran Premio e a carreira regresou \u00e1 Hockenheim.\nHockenheim.\nO r\u00e1pido e plano circu\u00edto de Hockenheim preto de Heidelberg foi o \u00fanico anfitri\u00f3n do Gran Premio de Alema\u00f1a nos seguintes 30 anos. A carreira de 1977 ga\u00f1ouna Lauda, pero tam\u00e9n destacou porque o piloto local Hans Heyer competiu na carreira malia non conseguir a clasificaci\u00f3n. Na carreira de 1979 o su\u00edzo Clay Regazzoni no seu Williams intentou perseguir ao seu compa\u00f1eiro de equipo, o australiano Alan Jones, pero foi en balde. A carreira de 1981 viu unha tremenda batalla entre Jones e a estrela en ascenso Alain Prost nun Renault, con Jones pasando a Prost no estadio debido \u00e1 interferencia do dobrado compa\u00f1eiro de equipo de Prost, Ren\u00e9 Arnoux. A carreira foi ga\u00f1ada polo brasileiro Nelson Piquet despois de que Jones tivera problemas co seu Williams. Na carreira de 1982 produc\u00edronse cambios no circu\u00edto, o m\u00e1is notable foi unha chicane na ultra r\u00e1pida Ost-Kurve. Tam\u00e9n viu o final da carreira do franc\u00e9s Didier Pironi, tivo un accidente terrible baixo a choiva torrencial durante a cualificaci\u00f3n. Despois de golpear a parte traseira do Renault de Prost, Pironi sa\u00edu lanzado cara ao ceo e logo rodou por alg\u00fan tempo ata parar. Pironi, que lideraba o campionato nese momento, ti\u00f1a tan graves lesi\u00f3ns nas pernas que o m\u00e9dico da FIA Sid Watkins case tivo que amputarllas co fin de sacalo do esnaquizado Ferrari. A forma dos coches de F\u00f3rmula Un dese\u00f1\u00e1ronse no seu momento de tal xeito que os pilotos sent\u00e1banse tan adiante na cabina que as s\u00faas pernas e p\u00e9s estaban moi por diante do eixe dianteiro, deixando esas partes do corpo humano perigosamente expostas. S\u00f3 estaban protexidos pola estrutura do chasis e a carrozar\u00eda de aluminio. Durante a carreira, Piquet agrediu fisicamente \u00f3 piloto chileno Eliseo Salazar logo de que Salazar botara f\u00f3ra ao cabreado brasileiro na nova chicane Ostkurve cando lideraba a carreira e trataba de dobralo. Patrick Tambay ga\u00f1ou a s\u00faa primeira carreira con Ferrari. A carreira de 1984 viu ga\u00f1ar a Prost (agora conducindo un McLaren) e ao novato Ayrton Senna pilotando agresivamente un Toleman na parte dianteira da pista durante o inicio da carreira.\n1985 viu o regreso por unha soa vez do novo circu\u00edto de 4\u00b45\u00a0km de N\u00fcrburgring Grand Prix, que fora constru\u00eddo no soar do antigo Sudschliefe e fora sede do Gran Premio de Europa do ano anterior. Foi unha carreira na que varios pilotos loitaron polo liderado, foi ga\u00f1ada polo italiano Michele Alboreto.\nAs instituci\u00f3ns que rex\u00edan os deportes de motor internacionais nese momento, a FISA, institu\u00edran unha pol\u00edtica de contratos a longo prazo para os circu\u00edtos de Gran Premio. A elecci\u00f3n para o Gran Premio de Alema\u00f1a foi entre o novo N\u00fcrburgring e Hockenheim. Elixiuse iste \u00faltimo e mant\u00edvose al\u00ed durante os seguintes 20 anos. A carreira de 1986 tivo varios l\u00edderes nas \u00faltimas voltas, tres pilotos l\u00edderes Piquet, Senna e Prost quedaron sen combustible e a\u00ednda que os brasileiros Piquet e Senna terminaron 1\u00ba e 2\u00ba, Prost terminou sexto despois de que o seu coche quedara completamente baleiro de combustible. A carreira de 1988 levouse a cabo en condici\u00f3ns de mollado, estas condici\u00f3ns eran particularmente traizoeiras en Hockenheim porque o circu\u00edto descorr\u00eda a trav\u00e9s dun bosque e o espeso spray da choiva tend\u00eda a flotar no aire debido \u00e1s \u00e1rbores que rodeaban a pista. Ata cando non chov\u00eda, a pista segu\u00eda sen secarse. Senna (agora conducindo un McLaren) aproveitou a s\u00faa habilidade en mollado para ga\u00f1ar ao seu compa\u00f1eiro de equipo Prost. A carreira de 1989 estivo \u00e1 altura de Prost e a s\u00faa famosa rivalidade con Senna, nesta carreira os dous compa\u00f1eiros de equipo de McLaren levarona aos l\u00edmites absolutos ao longo de toda a carreira. A caixa de cambios de Prost fallou e perdeu o uso da sexta marcha na pen\u00faltima volta e Senna pasouno para lograr a vitoria. Senna ga\u00f1ou a carreira do ano seguinte por diante do italiano Alessandro Nannini. A carreira de 1992 viu m\u00e1is cambios na Ostkurve logo do accidente que tivo al\u00ed Erik Comas en 1991, converteuse nunha chicane m\u00e1is complexa en lugar dunha simple chicane esquerda-dereita cun muro de pneum\u00e1ticos no medio. En 1994 produciuse un novo cambio na terceira chicane para que fora m\u00e1is lenta como consecuencia do Gran Premio de San Marino de 1994.\n1995 viu a vitoria do alem\u00e1n Michael Schumacher, foi o primeiro alem\u00e1n en ga\u00f1ar a carreira de casa desde que o fixera Rudolf Caracciola en 1939. A F\u00f3rmula Un en Alema\u00f1a alcanzou o seu punto m\u00e1ximo durante as participaci\u00f3ns de Schumacher. 1997 viu unha vitoria excepcional do austr\u00edaco Gerhard Berger. Pero a carreira de 2000 sufriu unha serie de problemas. Durante a carreira, un ex empregado de Mercedes descontento entrou no circu\u00edto durante a carreira e interromp\u00eduna e Jean Alesi tivo un grande accidente na terceira chicane e sufriu mareos durante tres d\u00edas. Un extremo do circu\u00edto (onde estaba a Ost-Kurve) estaba seco, pero na zona do estadio e do Pit Lane, chov\u00eda. Rubens Barrichello ga\u00f1ou a carreira desde o 17\u00ba posto da grella, foi a s\u00faa primeira vitoria na F\u00f3rmula Un. 2001 viu un grande accidente na sa\u00edda entre o italiano Luciano Burti nun Prost e Schumacher nun Ferrari, esta carreira foi ga\u00f1ada polo irm\u00e1n de Michael, Ralf nun Williams con motor BMW.\n2002 viu o circu\u00edto de Hockenheim acurtarse drasticamente e o trazado alterado. As rectas dos bosques retir\u00e1ronse e engad\u00edronse m\u00e1is curvas para aumentar o desaf\u00edo t\u00e9cnico do circu\u00edto. O circu\u00edto pasou de 4\u00b42 a 2\u00b47 quil\u00f3metros de longo. Michael Schumacher ga\u00f1ou nese ano. En 2003 foi o ano que ga\u00f1ou o colombiano Juan Pablo Montoya co Williams-BMW, foi a segunda vitoria nun GP de Alema\u00f1a en tres anos para os motores do fabricante de autom\u00f3biles de Baviera. Ese ano tam\u00e9n viu a \u00faltima aparici\u00f3n do equipo brit\u00e1nico Arrows, que participara na F\u00f3rmula Un desde . 2004 viu a Schumacher continuar o seu dominio da tempada ao ga\u00f1ar o Gran Premio de Alema\u00f1a e o espa\u00f1ol Fernando Alonso ga\u00f1ou o ano seguinte nun Renault despois de que o seu principal rival Kimi Raikkonen sufrira unha falla hidr\u00e1ulica e retirouse. 2006 viu a presentaci\u00f3n do sistema amortecedor de masa experimental de Renault considerado legal polos comisarios da carreira, pero prohibido pola FIA. Renault non utilizou o sistema para a carreira e resultou ser a s\u00faa perdici\u00f3n cando Schumacher ga\u00f1ou a s\u00faa carreira de casa nun Ferrari.\nAlternancia de circu\u00edtos.\nEn anunciouse que a partir de ata , o Gran Premio de Alema\u00f1a ser\u00eda compartido entre o circu\u00edto de N\u00fcrburgring GP (antiga sede do Gran Premio de Europa e Luxemburgo) e o circu\u00edto de Hockenheim. O primeiro ser\u00eda sede das carreiras en e e o segundo en e . Pero, o nome para o Gran Premio de 2007 foi cambiado m\u00e1is adiante. Malia que inicialmente estaba destinado a ser o Gran Premio de Alema\u00f1a, debido a unha disputa con Hockenheim sobre os dereitos do nome da carreira, a carreira foi finalmente celebrada baixo o t\u00edtulo \"Gro\u00dfer Preis von Europa\" (Gran Premio de Europa). En 2009, os circu\u00edtos resolveron as s\u00faas disputas e a carreira do circu\u00edto de Nurburgring celebrouse baixo o t\u00edtulo de Gran Premio de Alema\u00f1a.\nO Gran Premio de 2010, celebrado en Hockenheim, nun momento pareceu estar en perigo xa que os donos da pista, a cidade e o estado de Baden-W\u00fcrttemberg, non estaban dispostos a perder m\u00e1is di\u00f1eiro debido aos altos custos de licenzas impostas por xesti\u00f3n da F1. Ademais, as conversaci\u00f3ns con Bernie Ecclestone v\u00edronse obstaculizados polas s\u00faas citas de Hitler. Se a pista fora relevada de ser o lugar de celebraci\u00f3n, os propietarios ti\u00f1an a intenci\u00f3n de devolver a pista de novo ao seu antigo dese\u00f1o. Pero, o 30 de setembro de 2009, anunciouse que o circu\u00edto chegara a un acordo que o manter\u00eda no calendario ata o ano , en virtude dun novo acordo que viu a xesti\u00f3n do circu\u00edto e FOA compartir a carga financeira da sede do evento. Esta carreira viu a Ferrari violar a regra de \"non hai ordes de equipo\", o brasileiro Felipe Massa deixou que o seu compa\u00f1eiro de equipo, o espa\u00f1ol Fernando Alonso (que estaba en mellor posici\u00f3n no campionato) pasarao e lograra a vitoria.\nEn total, oito pilotos alem\u00e1ns ga\u00f1aron o Gran Premio de Alema\u00f1a; cinco antes da Segunda Guerra Mundial e tres cando a carreira formou parte do calendario de F\u00f3rmula Un. O gran Carraciola ga\u00f1ou o Gran Premio seis veces, un r\u00e9cord que mant\u00e9n ata hoxe, e Bernd Rosenmeyer ga\u00f1ouno en 1936. Cando o Gran Premio de Alema\u00f1a pasou a formar parte do calendario de F\u00f3rmula Un ning\u00fan piloto alem\u00e1n ga\u00f1ouno ata o ano 1995, Michael Schumacher ga\u00f1ou ese ano e ga\u00f1ouno catro veces en total, o seu irm\u00e1n Ralf ga\u00f1ou en 2001, Sebastian Vettel ga\u00f1ouno en 2013 logo de facer un gran comezo para lograr pasar \u00f3 pole, Lewis Hamilton na primeira curva do circu\u00edto de N\u00fcrburgring GP. O finland\u00e9s-alem\u00e1n Nico Rosberg ga\u00f1ou a carreira en 2014 nun Mercedes.\nCarreira bi-anual en Hockenheim.\nO circu\u00edto de N\u00fcrburgring sufr\u00edu un cambio de propiedade durante o ano 2014, pero os novos propietarios non foron capaces de asinar un acordo para seguir acollendo a carreira nos anos impares. Hockenheimring non foi capaz de acoller o evento de e a carreira foi cancelada por completo. As\u00ed, a carreira converteuse nun evento bianual, volvendo ao calendario en en Hockenheim e tam\u00e9n est\u00e1 prevista para o .\nGa\u00f1adores do Gran Premio de Alema\u00f1a.\nGa\u00f1adores m\u00faltiples (Pilotos).\n\"Os pilotos en letra grosa compiten na tempada actual de F\u00f3rmula 1.\"\n\" O fondo rosado indica un acontecemento que non formaba parte d Campionato Mundial de F\u00f3rmula 1. Un fondo de crema indica un acontecemento que foi parte do Campionato de Europa de pre - guerra.\"\nGa\u00f1adores m\u00faltiples (construtores).\n\"Os equipos en letra grosa compiten na tempada actual de F\u00f3rmula 1.\"\n\" O fondo rosado indica unha carreira que non formaba parte do Campionato Mundial de F\u00f3rmula 1. Un fondo de crema indica un acontecemento que foi parte do Campionato de Europa de pre - guerra.\"\n\"As carreiras que non forman parte do campionato de F\u00f3rmula 1 est\u00e1n sinaladas cun fondo de cor rosada\".\n\"Un fondo crema indica unha carreira que formou parte do Campionato de Europa de pre- guerra\"."}
{"id": "36170", "revid": "45576", "url": "https://gl.wikipedia.org/wiki?curid=36170", "title": "Gran Premio de Hungr\u00eda", "text": "O primeiro Gran Premio de Hungr\u00eda disputouse o 21 de xu\u00f1o de 1936 sobre un circu\u00edto trazado nun parque cerca do centro de Budapest. Os construtores Mercedes-Benz, Auto Union e Ferrari enviaron tres autom\u00f3biles cada un e o evento atraeu a unha gran multitude. Con todo, a pol\u00edtica e a pr\u00f3xima segunda Guerra Mundial significaron o final das competici\u00f3ns automobil\u00edsticas por m\u00e1is de cincuenta anos.\nHistoria.\nO primeiro Gran Premio de F\u00f3rmula 1 a disputarse detr\u00e1s do tel\u00f3n de ferro foi o Gran Premio de Hungr\u00eda de 1986, no circu\u00edto de Hungaroring, preto de Budapest. Esta carreira disp\u00fatase xeralmente a mediados do ver\u00e1n de Europa e ten a caracter\u00edstica \u00fanica que ata a data nunca choveu durante as competencias. Con todo, no Gran Premio do ano 2006, si choveu. Actualmente o Gran Premio de Hungr\u00eda atrae afeccionados de diversos pa\u00edses da rexi\u00f3n que non te\u00f1en un Gran Premio local, por exemplo dos pa\u00edses escandinavos.\nDebido \u00e1 natureza da pista, estreita, sinuosa e frecuentemente empoeirada pola falta de uso, no Gran Premio de Hungr\u00eda f\u00f3rmanse xeralmente grupos de ata seis veh\u00edculos seguindo todos a outro un pouco m\u00e1is lento ao que non \u00e9 posible dobrar. En 1990 Ayrton Senna non puido adiantar aThierry Boutsen, malia semellar m\u00e1is lento. Este \u00e9 un dos circu\u00edtos onde a estratexia nos pits \u00e9 m\u00e1is crucial. O mellor exemplo diso viuse no Gran Premio de 1998 cando o equipo Ferrari de Michael Schumacher cambiou de estratexia a metade de carreira e logrou colocar o seu corredor en posici\u00f3n de ga\u00f1ar ao final das paradas. Os adiantamentos entre pilotos son raros neste circu\u00edto, pero unha notable excepci\u00f3n foi cando Nigel Mansell en 1989 partindo da posici\u00f3n 12 adiantou coche por coche e terminou tomando a dianteira ao aproveitar que Ayrton Senna estaba atascado pasando a un corredor m\u00e1is lento. En 2003 efectu\u00e1ronse modificaci\u00f3ns no circu\u00edto nun intento de facilitar os adiantamentos.\nOutros grandes momentos neste circu\u00edto incl\u00faen a primeira vitoria para Damon Hill (en 1993), e para Fernando Alonso (en 2003). En 2001, Michael Schumacher igualou neste circu\u00edto a Alain Prost en n\u00famero de vitorias.\nEn 2006, Jenson Button logrou a s\u00faa primeira vitoria en F\u00f3rmula 1, e Pedro de la Rosa o seu primeiro podio (2\u00ba posto). Esta carreira desenvolveuse por primeira vez en carreira de F\u00f3rmula 1 neste circu\u00edto con choiva, e destacou por ser moi accidentada e polo seu gran n\u00famero de abandonos, inclu\u00edndo os de Michael Schumacher e Fernando Alonso. Foi unha das m\u00e1is emocionantes da tempada.\nEn 2007 Lewis Hamilton logrou a s\u00faa terceira vitoria despois de que a Fernando Alonso a FIA sancion\u00e1selle debido a unha obstaculizaci\u00f3n de boxes intencionada. Demostrouse que non foi intencionadamente e que Hamilton desobedeceu as ordes do muro. O 2\u00ba posto foi para Kimi R\u00e4ikk\u00f6nen e terceiro para Nick Heidfeld.\nEn 2008, Heikki Kovalainen conseguiu a s\u00faa primeira vitoria en F\u00f3rmula 1, logo da rotura de motor de Felipe Massa nas \u00faltimas voltas, acompa\u00f1\u00e1ronlle no podio, Glock que foi o seu primeiro podio en F\u00f3rmula 1 e Raikkonen. O poleman Lewis Hamilton finalizou quinto, detr\u00e1s de Alonso que logrou un dos mellores resultados da tempada, por culpa dunha picada.\nNo Gran Premio de Hungr\u00eda de 2013, confirmouse que Hungr\u00eda seguir\u00e1 sendo sede dunha carreira de F\u00f3rmula 1 ata 2022.\nGa\u00f1adores do Gran Premio de Hungr\u00eda.\nPilotos ga\u00f1adores m\u00faltiples.\nS\u00f3 incl\u00fae probas do Campionato do Mundo\nEscudarias ga\u00f1adoras.\n\"Os equipos en letra grosa compiten actualmente na F\u00f3rmula 1.\"\nAno a ano.\nAs carreiras que non forman parte do campionato de F\u00f3rmula 1 est\u00e1n sinaladas cun fondo de cor rosada.\nBibliograf\u00eda.\nObtido de \"http://es.wikipedia.org/wiki/Hungaroring\""}
{"id": "36174", "revid": "45576", "url": "https://gl.wikipedia.org/wiki?curid=36174", "title": "Gran Premio de B\u00e9lxica", "text": "O Gran Premio de B\u00e9lxica (en neerland\u00e9s:\"Grote Prijs van Belgi\u00eb\", franc\u00e9s:\"Grand Prix de Belgique\", alem\u00e1n:\"Gro\u00dfer Preis von Belgien\") \u00e9 unha carreira automobil\u00edstica, que forma parte do Campionato do Mundo de F\u00f3rmula Un.\nA primeira carreira nacional de B\u00e9lxica celebrouse en 1925 no circu\u00edto da rexi\u00f3n de Spa, unha \u00e1rea do pa\u00eds que foi asociada co deporte do motor desde os primeiros anos das carreiras. Para dar cabida ao Gran Premio de automobilismo, o Circu\u00edto de Spa-Francorchamps foi constru\u00eddo en 1921, pero s\u00f3 se utilizaba para as carreiras de motos ata 1924. Tras o \u00e9xito de 1923 das 24 Horas de Le Mans en Francia, unha carreira similar de 24 horas de resistencia, organizouse no circu\u00edto de Spa, as 24 Horas de Spa.\nAos pilotos e aos afeccionados enc\u00e1ntalles o Gran Premio de B\u00e9lxica. Desde a s\u00faa creaci\u00f3n, Spa-Francorchamps foi famoso polo seu clima impredicible. Houbo un momento na s\u00faa historia en que choveu no Gran Premio de B\u00e9lxica durante vinte anos seguidos. Con frecuencia os pilotos fan fronte a unha parte do trazado que \u00e9 clara e brillante, mentres que outro tramo \u00e9 de choivas e esvarad\u00edo. A maior\u00eda dos pilotos din que o trazado de Spa \u00e9 o circu\u00edto m\u00e1is desafiante que queda no calendario da F1.\nO Gran Premio de B\u00e9lxica foi designado como Gran Premio de Europa seis veces entre 1925 e 1973, cando este t\u00edtulo era unha designaci\u00f3n honoraria outorgada cada ano a un Gran Premio de Europa.\nHistoria.\nCircu\u00edto orixinal de Spa.\nEn 1925, o primeiro Gran Premio de B\u00e9lxica foi ga\u00f1ado por Antonio Ascari cuxo fillo Alberto ga\u00f1ou a carreira en e . Desafortunadamente, logo de ga\u00f1ar a carreira de B\u00e9lxica, Antonio Ascari morrer\u00eda na s\u00faa seguinte carreira no Gran Premio de Francia. En 1939, a carreira cobrouse a vida do piloto brit\u00e1nico Richard \"Dick\" Seaman, mentres lideraba a carreira. Durante a carreira de Chris Bristow e Alan Stacey perderon a vida en incidentes separados, este \u00faltimo nun suceso anormal cando foi golpeado na cara por un paxaro.\nO Gran Premio de B\u00e9lxica previsto para o 8 de xu\u00f1o de 1969 como parte da tempada de F\u00f3rmula Un de en Spa foi suspendido despois de que Jackie Stewart visitara o circu\u00edto en nome da Grand Prix Drivers' Association e esixe moitas melloras nas barreiras de seguridade e na superficie da estrada, co fin de facer a pista segura para as carreiras. Como os donos da pista foron incapaces de facer estas melloras, os equipos de F\u00f3rmula 1 brit\u00e1nicos e italianos retir\u00e1ronse da carreira, e foi cancelada a principios de abril. Unha \u00faltima carreira celebrouse al\u00ed en , coa instalaci\u00f3n temporal de barreiras e unha chicane en Malmedy, pero isto non foi o suficiente bo para a F\u00f3rmula Un, e a carreira tivo que trasladarse.\nRecolocaci\u00f3n.\nEn 1972 Spa foi considerado demasiado perigoso para a F\u00f3rmula 1. Tras esta decisi\u00f3n, os belgas decidiron alternar o seu Gran Premio entre o Aut\u00f3dromo de Zolder e un circu\u00edto sen personalidade como o Circu\u00edto de Nivelles-Baulers cerca Bruxelas. A primeira carreira en Nivelles foi ga\u00f1ada por Emerson Fittipaldi, pero a\u00ednda que a pista era segura, xerou pouco entusiasmo en comparaci\u00f3n co vello e magn\u00edfico circu\u00edto de Spa. Zolder acolleu a carreira o ano seguinte e foi ga\u00f1ado por Jackie Stewart. A F\u00f3rmula Un volveu a Nivelles en , unha vez m\u00e1is, a carreira foi ga\u00f1ada por Emerson Fittipaldi, pero logo dese evento os organizadores v\u00edronse incapaces de soster un Gran Premio en Nivelles e a pista desapareceu da escena das carreiras.\nDespois, a carreira volveu a Zolder. O Gran Premio de B\u00e9lxica celebrouse al\u00ed outras nove veces. Niki Lauda conseguiu regresar \u00e1s vitorias na pista en e , e en Gunnar Nilsson obtivo a s\u00faa \u00fanica vitoria na F1 en Zolder. Ao ano seguinte, Mario Andretti ga\u00f1ou a carreira con Lotus. En , Jody Scheckter ga\u00f1ou a carreira no seu Ferrari. En Didier Pironi converteuse en ga\u00f1ador por primeira vez na pista no seu Ligier. A carreira de ga\u00f1ada por Carlos Reutemann foi ca\u00f3tica, un mec\u00e1nico morto na r\u00faa de boxes, unha folga de pilotos e logo un accidente na li\u00f1a de sa\u00edda. Zolder sempre ser\u00e1 recordado, con todo, como o lugar onde Gilles Villeneuve morreu en . John Watson ga\u00f1ou a carreira con McLaren, un ano m\u00e1is tarde o reconstru\u00eddo circu\u00edto de Spa foi aberto para as carreiras e o Gran Premio de B\u00e9lxica volveu al\u00ed. O Gran Premio de B\u00e9lxica de 1982 celebrouse en Zolder. En , a carreira volveu a Spa antes de regresar a Zolder en . Esta foi a \u00faltima carreira de F1 celebrada en Zolder con Michele Alboreto obtendo a vitoria final al\u00ed. En , o Gran Premio de F1 de B\u00e9lxica volveu a Spa-Francorchamps, onde permanece desde ent\u00f3n.\nModerno Spa.\nO Campi\u00f3n do Mundo Michael Schumacher, fixo o seu debut en Spa en e al\u00ed ga\u00f1ou a s\u00faa primeira carreira de F1 en , tam\u00e9n ga\u00f1ou o seu 52\u00ba Gran Premio en Spa en 2001, superando a marca de Alain Prost de 51 vitorias. Schumacher tam\u00e9n ga\u00f1ou o t\u00edtulo do seu s\u00e9timo Mundial de Pilotos en Spa en . Non houbo Gran Premio de B\u00e9lxica en debido \u00e1s leis do pa\u00eds coa publicidade do tabaco, pero regresou \u00e1 programaci\u00f3n de novo en .\nOutra carreira notable foi o Gran Premio de B\u00e9lxica de 1998, que levouse a cabo en condici\u00f3ns torrenciais. A carreira det\u00edvose logo dun accidente masivo que involucrou a trece dos vinte e dous corredores na primeira curva. As fortes choivas causaron baixa visibilidade, e Michael Schumacher bateu na parte de atr\u00e1s do coche de David Coulthard, cousa que enfureceu a Schumacher tanto que irrompeu no garaxe de McLaren para facer fronte a Coulthard, alegando que hab\u00eda tratado de matalo. Coulthard admitiu m\u00e1is tarde que fora a s\u00faa culpa, debido \u00e1 s\u00faa inexperiencia (a pesar de ser o seu cuarto ano na F\u00f3rmula Un). S\u00f3 oito pilotos clasific\u00e1ronse \u00f3 final (dous dos cales cinco voltas atr\u00e1s, un dos cales foi Coulthard) e Damon Hill conseguiu unha memorable vitoria por diante do seu compa\u00f1eiro de equipo Ralf Schumacher rexistrando a primeira vitoria do equipo Jordan de F\u00f3rmula Un na s\u00faa historia, ademais acadando os 1\u00ba e 2\u00ba posto para rematar.\nEn , a FIA anunciou que o Gran Premio de B\u00e9lxica non ser\u00eda parte da tempada de F\u00f3rmula Un de , xa que as autoridades locais comezaran os traballos dunha importante reparaci\u00f3n en Spa-Francorchamps. O Gran Premio de B\u00e9lxica volveu en , cando Kimi Raikkonen logrou a pole position e a s\u00faa terceira vitoria consecutiva no Gran Premio belga.\nEn , Felipe Massa de Ferrari quedou en segundo lugar detr\u00e1s de Lewis Hamilton. Pero, os comisarios decidiron logo da carreira aplicar un drive-through a Hamilton (\u00e9 dicir, unha sanci\u00f3n de 25 segundos). Isto deixou a Hamilton na terceira posici\u00f3n por detr\u00e1s do Ferrari de Felipe Massa e do BMW Sauber de Nick Heidfeld. McLaren apelou a decisi\u00f3n, pero foi rexeitada xa que non \u00e9 l\u00edcito apelar sanci\u00f3ns de drive-through. A decisi\u00f3n dos comisarios foi moi criticada, o ex campi\u00f3n do mundo Niki Lauda cualificouna de \"completamente equivocado\", \"est\u00fapido\" e \"malo para o deporte\".\nGa\u00f1adores do Gran Premio de B\u00e9lxica.\nGa\u00f1adores m\u00faltiples (construtores).\nEquipos en letra grosa est\u00e1n competindo actualmente no campionato de F\u00f3rmula Un. \nUn fondo de cor rosa indica que unha carreira non forma parte do Campionato Mundial de F\u00f3rmula Un. Un fondo crema indica que unha carreira foi parte do Campionato de Europa da pre- guerra.\nPor ano.\nUn fondo de cor rosa indica que unha carreira non forma parte do Campionato Mundial de F\u00f3rmula Un. \nUn fondo crema indica que unha carreira foi parte do Campionato de Europa da pre- guerra."}
{"id": "36176", "revid": "45576", "url": "https://gl.wikipedia.org/wiki?curid=36176", "title": "Gran Premio de Italia", "text": "O Gran Premio de Italia \u00e9 un dos m\u00e1is antigos eventos no calendario da F\u00f3rmula 1. O Gran Premio de Italia foi tam\u00e9n unha das carreiras da primeira edici\u00f3n do Campionato Mundial de F\u00f3rmula 1 de 1950, e celebrouse cada ano desde ent\u00f3n. A \u00fanica outra carreira do campionato que se celebrou t\u00f3dolos anos \u00e9 o Gran Premio do Reino Unido, e as \u00fanicas outras carreiras de F1 inaugurais que a\u00ednda est\u00e1n no calendario son o Gran Premio de M\u00f3naco e o Gran Premio de B\u00e9lxica. Todos os grandes premios de Italia de F\u00f3rmula Un desde 1950 celebr\u00e1ronse en Monza (ag\u00e1s en 1980, cando se celebrou en Imola). O Gran Premio de Italia contaba para a Eurocopa 1935-38. Foi designado como Gran Premio de Europa sete veces entre 1923 e 1967, cando este t\u00edtulo era unha designaci\u00f3n honoraria outorgada cada ano a unha carreira de grand prix en Europa.\nHistoria.\nOrixes.\nO automobilismo sempre foi moi popular en Italia, o primeiro Gran Premio de automobilismo italiano tivo lugar o 4 de setembro de 1921 nun circu\u00edto de 17\u00b43\u00a0km preto de Brescia. Con todo, a carreira est\u00e1 m\u00e1is estreitamente asociada coa pista de Monza, un centro de carreiras nos arredores da norte\u00f1a cidade de Mil\u00e1n, que foi constru\u00eddo en 1922 a tempo para a carreira dese ano, e foi a sede da maior\u00eda das carreiras a trav\u00e9s dos anos.\nO Autodromo Nazionale Monza \u00e9 un aut\u00f3dromo situado nas proximidades de Monza, en Italia, ao norte de Mil\u00e1n. O circu\u00edto \u00e9 reco\u00f1ecido por acolle-lo Gran Premio de Italia de F\u00f3rmula 1, e caracter\u00edzase pola alta porcentaxe de trazado que os pilotos percorren co acelerador a fondo, debido \u00e1s longas rectas. O r\u00e9cord actual da pista, en carreira, foi marcado en 2004 por Rubens Barrichello, cun tempo de 1:21.046. Cabe destacar, que neste circu\u00edto se bateu a velocidade m\u00e1xima dun monopraza nun gran premio con 372\u00b46\u00a0km/h, durante os adestramentos libres do Gran Premio de Italia de 2005, polo piloto Juan Pablo Montoya.\nO aut\u00f3dromo consta de tres pistas: o trazado de 5.793\u00a0km usado para os Grandes Premios, a pista J\u00fanior que se estende ao longo de 2.405\u00a0km, e un circu\u00edto peraltado de velocidade de 4\u00b425\u00a0km (Tam\u00e9n co\u00f1ecido como o Anel da Velocidade). Entre as principais curvas do aut\u00f3dromo poden salientarse a Curva di Lesmo, a Curva Parab\u00f3lica e a Variante Ascari.\nA pista orixinal foi constru\u00edda entre os meses de maio e xullo de 1922 por 3500 obreiros, coa financiamento do Milan Automobile Club, que creou a Societ\u00e0 Incremento Automobilismo e Sport (SISA) para poder desenvolve-lo aut\u00f3dromo. Inicialmente, utilizouse un terreo de 3\u00b44\u00a0km\u00b2 cunha pista de 10\u00a0km de extensi\u00f3n, que se compo\u00f1\u00eda por unha secci\u00f3n de circunvalaci\u00f3n de 4\u00b45\u00a0km e outra de 5\u00b45\u00a0km transitando rutas. A pista foi inaugurada oficialmente o 3 de setembro de 1922, e 7 d\u00edas despois foi sede do segundo Gran Premio de Italia.\nEn 1928, o Gran Premio viuse embazado polo accidente m\u00e1is grave do deporte automotor italiano, perd\u00e9ndose a vida do piloto Emilio Materassi e 27 espectadores. Debido a isto, os seguintes Grandes Premios v\u00edronse confinados a secci\u00f3n do \u00f3valo de velocidade ata 1932. Novamente ocorreron tres mortes en 1933, tralo cal o trazado foi modificado co agregado de d\u00faas chicanes e a desaparici\u00f3n das rectas m\u00e1is longas.\nEntre os anos 1938 e [1939] realiz\u00e1ronse grandes refacci\u00f3ns, inclu\u00edndo a construci\u00f3n de novas tribunas e entradas, o reasfaltado da pista e a creaci\u00f3n de d\u00faas novas curvas. O trazado resultante, cunha extensi\u00f3n de 6\u00b43\u00a0km, foi utilizado ata .\nDebido a guerra, as carreiras foron suspendidas ata 1948 e gran parte da pista viuse deteriorada pola falta de mantemento. Realizouse unha renovaci\u00f3n durante dous meses, o cal permitiu que se disputase un Gran Premio o 17 de outubro. En modernizouse o trazado na s\u00faa totalidade, quedando o circu\u00edto cun percorrido de 5\u00b475\u00a0km e unha secci\u00f3n de 4\u00b425\u00a0km de alta velocidade con curvas peraltadas.\nOs Grandes Premios de , , e realiz\u00e1ronse en Monza, pero a traxedia volver\u00eda facerse presente neste \u00faltimo caso, coa morte nun accidente de Wolfgang von Trips e 11 espectadores. Isto fixo que se agregasen novas barreiras de seguridade, e que a zona de reaprovisionamiento de combustible se distanciase da pista a\u00ednda m\u00e1is. As \u00e1reas de escape incorporaronse nas curvas en tras un accidente na carreira dos 1000\u00a0km, pero o trazado da pista non se volver\u00eda a modificar ata o ano seguinte, co agregado de chic\u00e1ns na zona de curvas peraltadas.\nDesde , o circu\u00edto acolleu carreiras de autom\u00f3biles e tam\u00e9n de motocicletas, pero en ambos casos as altas velocidades que se alcanzaban levaron ao agregado de novas chic\u00e1ns cara a . As motocicletas, non obstante, continuaron utilizando o circu\u00edto r\u00e1pido, ata que 5 mortes en d\u00faas carreiras da tempada de forzaron a ausencia de dita proba ata . As chic\u00e1ns de resultaron ser moi ineficaces na reduci\u00f3n de velocidades, ata o punto de que unha delas foi redese\u00f1ada en , a outra en , e unha terceira foi engadida nese mesmo ano, levando a extensi\u00f3n do trazado a 5\u00b48\u00a0km.\nAs novas tecnolox\u00edas permitiron acadar novamente altas velocidades, polo cal a pista debeu ser modificada substancialmente en , co agregado de pianitos, zonas de escape e barreiras de cubertas. A infraestrutura foi mellorada en xeral, e realiz\u00e1ronse traballos adicionais sobre a seguridade do circu\u00edto, todo o cal permitiu a volta do campionato mundial do motociclismo en 1981. Durante os 80, redese\u00f1aronse os paddocks, boxes e tribunas.\nNos 90 os tres curv\u00f3ns principais foron \"apretados\" para reducir velocidades, o cal levou a extensi\u00f3n do trazado a 5,77\u00a0km. No ano 1997, as tribunas modific\u00e1ronse para levar a s\u00faa capacidade a 51000 espectadores.\nExiste unha gran incerteza sobre o feito de que Monza contin\u00fae como sede da carreira a partir de . O Aut\u00f3dromo Enzo e Dino Ferrari, co\u00f1ecido coloquialmente como Imola asinou un acordo con Bernie Ecclestone para albergar o Gran Premio a partir de . Con todo, o acordo debe ser ratificado pola federaci\u00f3n italiana de automobilismo para que o evento te\u00f1a lugar. O circu\u00edto de Imola aloxou previamente o Gran Premio de Italia en 1980 e a Gran Premio de San Marino de a .\nUn total de doce pilotos italianos ga\u00f1aron o Gran Premio de Italia, dez antes da segunda guerra mundial e tres cando formaba parte do campionato mundial de F\u00f3rmula Un. Alberto Ascari ga\u00f1ou a carreira tres veces (unha vez antes da F\u00f3rmula Un e d\u00faas veces durante o campionato de F\u00f3rmula Un). Elio de Angelis e Riccardo Patrese ga\u00f1aron o Gran Premio de San Marino en e , que non se celebraron no pequeno pa\u00eds, sen\u00f3n en Imola preto de Bolonia en Italia. Michael Schumacher ga\u00f1ouno 5 veces e Nelson Piquet ga\u00f1ou 4 veces. Ferrari ga\u00f1ou o seu Gran Premio de casa 19 veces."}
{"id": "36178", "revid": "89787", "url": "https://gl.wikipedia.org/wiki?curid=36178", "title": "Gran Premio da China", "text": "O Gran Premio da China (en ; pinyin: \"Zh\u014dnggu\u00f3 D\u00e0ji\u01cengs\u00e0i\") \u00e9 unha carreira do Campionato Mundial de F\u00f3rmula 1. Na actualidade celebrase no Circu\u00edto Internacional de Xangai, Xangai, dese\u00f1ado por Hermann Tilke. \u00c9 a m\u00e1is cara das instalaci\u00f3ns dos circu\u00edto de F\u00f3rmula Un, cun custo $ 240 mill\u00f3ns. e conta cunha das m\u00e1is complicadas combinaci\u00f3ns de curvas no calendario da F\u00f3rmula 1, comparable \u00e1 curva 8 de Istambul.\nHistoria.\nA visi\u00f3n dun Gran Premio da China iniciouse na d\u00e9cada de 1990. O Goberno chin\u00e9s previra inicialmente un circu\u00edto de F1 na cidade de Zhuhai na provincia de Guangdong, o sur da China. O Circu\u00edto Internacional de Zhuhai foi dese\u00f1ado e constru\u00eddo e agregouse provisionalmente ao calendario de 1999 do Campionato do Mundo de F1, pero a pista non cumpre con certas normas establecidas pola FIA.\nEn 2002, anunciouse que a xesti\u00f3n do Circu\u00edto Internacional de Xangai asinara un contrato de 7 anos coa Formula One Management para acoller o Gran Premio da China a partir da tempada 2004 ata a tempada 2011. O Gran Premio da China debutou o 26 de setembro de 2004, e foi ga\u00f1ado por Rubens Barrichello da Scuderia Ferrari. Ao ano seguinte, foi a sede da carreira final do campionato de F\u00f3rmula Un, na que o recentemente coroado campi\u00f3n do mundo Fernando Alonso ga\u00f1ou e reclamou o t\u00edtulo de construtores para Renault F1. En 2006, o Gran Premio da China foi ga\u00f1ado por Michael Schumacher - a s\u00faa \u00faltima vitoria na F\u00f3rmula Un antes da s\u00faa retiro temporal ao final da tempada.\nEn novembro de 2008 a BBC informou un funcionario, Qiu Weichang, suxerira que a carreira pod\u00edaser cancelada. A ra\u00edz dun anuncio similar sobre o Gran Premio de Francia, Qui Weichang dixo que o futuro da carreira estaba sendo reconsiderada, e a decisi\u00f3n tomar\u00edase en 2009.\n2010 non viu ning\u00fan anuncio formal dunha ampliaci\u00f3n da oferta inicial das 7 carreiras de 2004. En febreiro de 2011 foi pactado un novo acordo entre a F1 e os organizadores da carreira chinesa. As raz\u00f3ns do atraso parece ser a taxa que se paga \u00e1 F1 para albergar a carreira. Logo de acumular perdas ano tras ano, os organizadores da carreira negabanse a pagar a cota requirida, informou que entre os mellor pagos para albergar unha carreira de F1. Parece serque os donos da F1 reduciron a taxa e exista xa un novo acordo para albergar a carreira de F1 ata .\nEn setembro de 2017, anunciouse un novo contrato de tres anos para albergar a carreira, mantendo a carreira no calendario ata . \nGa\u00f1adores m\u00faltiples (pilotos).\n\"Os pilotos en letra grosa a\u00ednda compiten no campionato de F\u00f3rmula 1\"\nGa\u00f1adores m\u00faltiples (construtores).\n\" Equipos en letra grosa compiten no campionato de F\u00f3rmula Un na tempada actual.\""}
{"id": "36181", "revid": "45576", "url": "https://gl.wikipedia.org/wiki?curid=36181", "title": "Gran Premio do Xap\u00f3n", "text": "O \u00e9 unha carreira no calendario da FIA do Campionato do Mundo de F\u00f3rmula 1. Tradicionalmente, \u00e9 un dos \u00faltimos, se non a \u00faltima carreira da tempada, no Gran Premio do Xap\u00f3n decid\u00edronse 12 Campionatos do Mundo nos 24 Grandes Premios que se aloxou.\nOs dous primeiros Grandes Premios do Xap\u00f3n en e celebr\u00e1ronse no circu\u00edto de Fuji Speedway, antes de que Xap\u00f3n fose retirado do calendario. Volveu en en Suzuka, que recibiu o Gran Premio en exclusiva durante 20 anos e ga\u00f1ouse unha reputaci\u00f3n como un dos circu\u00edtos de F1 m\u00e1is dif\u00edciles. En o Gran Premio trasladouse \u00f3 recentemente redese\u00f1ado Fuji Speedway. Logo dunha segunda carreira en Fuji en , a carreira volveu a Suzuka en .\nO Gran Premio do Xap\u00f3n deb\u00eda seguir alternando entre o circu\u00edto de Fuji e o de Suzuka, de propiedade dos eternos rivais Toyota e Honda, respectivamente. Houbo especulaci\u00f3ns de que ambos circu\u00edtos ser\u00edan anfitri\u00f3ns de Grandes Premios, coa nova adopci\u00f3n do Gran Premio do Pac\u00edfico alcume utilizado polo Circu\u00edto TI. Cando foi sede de grandes premios en e . Xap\u00f3n \u00e9 un dos seis pa\u00edses que acolleron m\u00e1is dun Gran Premio na mesma tempada (os outros son Gran Breta\u00f1a, Espa\u00f1a, Alema\u00f1a, Italia e os Estados Unidos). Que se suspendeu debido principalmente \u00e1 s\u00faa localizaci\u00f3n nunha remota zona do Xap\u00f3n.\nEn xullo de 2009, Toyota anunciou que non ser\u00eda a sede da carreira no Fuji Speedway no e sucesivas debido \u00e1 desaceleraci\u00f3n da econom\u00eda mundial.\nHistoria.\nCarreira Inaugural.\nA primeira carreira de F\u00f3rmula 1 do Gran Premio do Xap\u00f3n, foi en 1976, celebrouse no Fuji Speedway, 64\u00a0km. ao oeste de Yokohama. A carreira \u00eda ser famosa polo duelo decisivo polo t\u00edtulo entre James Hunt e Niki Lauda, xa que levouse a cabo durante o monz\u00f3n. Lauda, que sobrevivira a un accidente case fatal no Gran Premio de Alema\u00f1a a principios de tempada, retirouse da carreira dicindo que a s\u00faa vida era m\u00e1is importante que o campionato. Hunt acadou a 3\u00aa posici\u00f3n que necesitaba para ga\u00f1ar o t\u00edtulo, pola escasa marxe dun punto. Hunt regresou ao ano seguinte para ga\u00f1ar o segundo Gran Premio do Xap\u00f3n, pero unha colisi\u00f3n entre Gilles Villeneuve e Ronnie Peterson durante a carreira fixo que o Ferrari de Villeneuve dar unha volta de camp\u00e1 nunha \u00e1rea restrinxida matando a dous espectadores. A carreira non volveu aparecer no calendario de F\u00f3rmula Un durante outra d\u00e9cada.\nRegreso ao Xap\u00f3n en Suzuka.\nA F\u00f3rmula 1 regresou ao Xap\u00f3n en , o Gran Premio atopou unha nova sede no circu\u00edto de Suzuka, 80\u00a0km. ao sur de Nagoya. O circu\u00edto, situado dentro dun Recinto feiral, foi dese\u00f1ado polo holand\u00e9s John Hugenholtz e \u00e9 propiedade de Honda, que o utilizou como unha pista de probas. O m\u00e1is notable en principio e o seu dese\u00f1o en forma de oito, a \u00fanica pista de carreiras con esta forma na F1. Inmediatamente viu como se decidiu outro t\u00edtulo mundial, Nigel Mansell lesionouse cando se estrelou co seu Williams-Honda nos adestramentos e por conseguinte, non puido empezar a carreira, entregando o t\u00edtulo ao seu compa\u00f1eiro de equipo Nelson Piquet.\nSuzuka sempre ser\u00e1 recordado principalmente, pola lendaria pelexa entre Alain Prost e Ayrton Senna. Durante o Gran Premio de , Prost chegaba con 16 puntos de vantaxe sobre Senna, na volta 47 Senna tratou de adiantar a Prost na chicane, chocando ambos os veh\u00edculos e quedando f\u00f3ra de pista, Prost quedou varado e baixouse do seu coche rapidamente, sabendo que ga\u00f1ara o campionato, mentres que Senna conseguiu un empux\u00f3n dos comisarios para seguir na pista. Con todo, considerouse, que cortara a chicane e finalmente foi descualificado logo de remontar ata chegar \u00e1 cabeza e ser o primeiro na pista. Senna se enfureceu pola decisi\u00f3n, pois Prost declarara antes da carreira que lle \u00eda pechar o paso xa que non \u00eda renunciar \u00e1 posici\u00f3n simplemente para que McLaren non se sentira avergo\u00f1ado por un dobre abandono. Ao ano seguinte en e con Prost en Ferrari, nada m\u00e1is comezar a carreira, Senna choca contra Prost ao final da primeira recta, producindo novamente a sa\u00edda de ambos os veh\u00edculos e a vitoria de Senna no campionato. Os dous pilotos foron acusados de chocar un contra o outro deliberadamente, polo que tanto as d\u00faas situaci\u00f3ns, as\u00ed como os seus comentarios despois de ambos incidentes mancharon a reputaci\u00f3n dos pilotos aos ollos da maior\u00eda dos afeccionados, pero para outros se converteron nun mito.\nDesde o seu regreso ao calendario da F\u00f3rmula Un en 1987, o Gran Premio do Xap\u00f3n foi un dos m\u00e1is populares entre os espectadores. Para a carreira de 1990, tres mill\u00f3ns de seguidores entraron no sorteo das 120.000 entradas dispo\u00f1ibles, debido \u00e1 popularidade de Honda e os seus \u00e9xitos no campionato mundial como provedor de motores para os equipos Williams e McLaren, e o feito de que o pa\u00eds contara co primeiro piloto que completou a totalidade dunha tempada de F\u00f3rmula 1 Satoru Nakajima. Despois do retiro de Nakajima en e a retirada de Honda da competici\u00f3n ao ano seguinte, o interese comezou a decaer a pesar da adici\u00f3n do Gran Premio do Pac\u00edfico ao calendario da F1, unha carreira que tam\u00e9n tivo lugar no Xap\u00f3n durante as tempadas de e . O Gran Premio do Xap\u00f3n de 1995 foi o primeiro no que non se venderon todas as entradas asignadas. Posteriormente, a aparici\u00f3n de novos pilotos xaponeses, como Takuma Sato e a entrada de Honda e Toyota como equipos completos devolveu a F1 \u00e1 s\u00faa anterior popularidade.\nA finais do s\u00e9culo XX e principios do XXI viron unha serie doutros duelos, algo m\u00e1is deportivos, o m\u00e1is memorable entre Michael Schumacher e Mika H\u00e4kkinen. O m\u00e1is notable deles foi na carreira de , onde Schumacher aproveitou a s\u00faa maior velocidade en condici\u00f3ns de humidade e baixo a choiva para asegurar a vitoria na carreira e o seu primeiro t\u00edtulo mundial con Ferrari, o seu terceiro en total.\nNo Gran Premio do Xap\u00f3n de 2003, Michael Schumacher sufriu unha dos m\u00e1is fatigosos grandes premios na s\u00faa carreira profesional, necesitaba chegar polo menos oitavo, empezando d\u00e9cimo cuarto na grella de sa\u00edda, pero logrou obter o punto que necesitaba para acadar ao seu sexto Campionato do Mundo, superando a marca do Juan Manuel Fangio. Na edici\u00f3n de 2006 Michael Schumacher conduciu ata que un fallo de motor puxo fin practicamente \u00e1 s\u00faa posibilidade dun oitavo t\u00edtulo.\nA sesi\u00f3n de cualificaci\u00f3n para o Gran Premio do Xap\u00f3n de 2004, debido a s\u00faa celebraci\u00f3n o 9 de outubro, foi aprazada ata o d\u00eda da carreira logo dun tif\u00f3n que alcanzou Suzuka. Isto levou \u00e1 idea de celebrar sesi\u00f3ns de cualificaci\u00f3n o domingo pola ma\u00f1\u00e1 (unha idea que foi abandonada \u00e1 metade da tempada de . A carreira de 2005 foi unha das carreiras m\u00e1is emocionantes da tempada despois de que moitos pilotos punteiros sa\u00edran na parte de atr\u00e1s da grella debido a unha cualificaci\u00f3n cun tempo climatol\u00f3xico inestable. Kimi Raikkonen ga\u00f1ou a carreira logo de sa\u00edr desde o posto 17, superando a Giancarlo Fisichella ao comezo da \u00faltima volta.\nA alternancia entre Suzuka e Fuji.\nO 24 de marzo de 2006 anunciouse pola FIA de que as futuras carreiras celebrar\u00edanse no novo dese\u00f1o do circu\u00edto de Fuji Speedway en Oyama, Distrito Sunto, Prefectura de Shizuoka. A noticia de que o Gran Premio do Xap\u00f3n \u00eda pasar ao circu\u00edto redese\u00f1ado por Hermann Tilke foi recibida con certo temor, Suzuka era unha das pistas favoritas de moitos dos pilotos e as pistas de Hermann Tilke recibiron cr\u00edticas mixtas dos pilotos e dos afeccionados.\nO 8 de setembro de 2007, anunciouse que Fuji alternar\u00eda o Gran Premio do Xap\u00f3n con Suzuka, comezando a partir de .\nA edici\u00f3n de 2007, levouse a cabo baixo unha choiva torrencial e comezou detr\u00e1s do coche de seguridade. Lewis Hamilton levou a vitoria, mentres que o seu compa\u00f1eiro de equipo Fernando Alonso estrelouse con forza. Heikki Kovalainen terminou segundo, o seu mellor resultado ata a data e Kimi Raikkonen terceiro, sendo a primeira vez que dous pilotos finlandeses estaban xuntos no podio.\nEn , a primeira curva, trouxo problemas aos McLaren e os Ferrari, e Fernando Alonso foi capaz de triunfar nun Renault. Felipe Massa foi s\u00e9timo logo dunha sanci\u00f3n por unha colisi\u00f3n cun rival polo t\u00edtulo, Lewis Hamilton, mentres que Hamilton terminou f\u00f3ra dos puntos.\nVolta a Suzuka.\nEn xullo de 2009, Toyota responsabilizou \u00e1 crise econ\u00f3mica mundial como a raz\u00f3n de que o Gran Premio do Xap\u00f3n non volvera a Fuji Speedway en e posteriormente. O circu\u00edto argumentou, de acordo coa Associated Press, que \"seguir acollendo as carreiras de F1 poder\u00eda p\u00f3r en perigo a supervivencia da empresa\". Como resultado, o Gran Premio de 2010 celebrouse en Suzuka.\nSebastian Vettel asegurou o seu segundo Campionato Mundial no Gran Premio de 2011 cun terceiro posto, Jenson Button de McLaren (o \u00fanico piloto en pista que ti\u00f1a unha oportunidade te\u00f3rica de vencer a Vettel para o t\u00edtulo) ga\u00f1ou a carreira levou un casco especial en honra \u00e1s persoas afectadas pola Terremoto e tsunami de Sendai de 2011. O casco ti\u00f1a un dese\u00f1o ao estilo da bandeira xaponesa, e logo poxouse o casco para recadar di\u00f1eiro para afectados polo tsunami a principios dese ano.\nDesde o seu regreso ao calendario da F\u00f3rmula Un en 1987, o Gran Premio do Xap\u00f3n foi un dos m\u00e1is populares entre os espectadores. Para a carreira de 1990, tres mill\u00f3ns de afeccionados entraron nun sorteo das 120.000 entradas dispo\u00f1ibles, debido \u00e1 popularidade e \u00e9xitos de Honda no campionato do mundo como un fornecedor de motores aos equipos Williams e McLaren, e o feito de que o pa\u00eds presentara o seu primeiro piloto de F1 a tempo completo Satoru Nakajima e a inmensa popularidade e Ayrton Senna no Xap\u00f3n. Despois da retirada de Nakajima en e a retirada de Honda da competici\u00f3n o ano seguinte, o interese decaeu malia a adici\u00f3n do Gran Premio do Pac\u00edfico para o calendario da F1, un evento que tam\u00e9n tivo lugar no Xap\u00f3n durante as tempadas de e . O Gran Premio do Xap\u00f3n de 1995 foi a primeira na que as entradas asignadas non se esgotaron. Posteriormente, a aparici\u00f3n de novos pilotos xaponeses como Takuma Sato e a entrada de Honda e Toyota como equipos de f\u00e1brica restauraron o evento \u00e1 s\u00faa antiga popularidade. Pero Honda retirouse da F1 ao final de , citando raz\u00f3ns econ\u00f3micas, e Toyota fixo o mesmo ao ano seguinte, citando tam\u00e9n a raz\u00f3ns econ\u00f3micas.\nHonda regresou \u00e1 F\u00f3rmula Un como fornecedor de motores para McLaren a partir da tempada de . O 23 de agosto de 2013 anunciouse que o contrato para o Gran Premio do Xap\u00f3n ampliouse ata o ano .\nGa\u00f1adores do Gran Premio do Xap\u00f3n.\nGa\u00f1adores de m\u00faltiples (pilotos).\nPilotos en letra grosa est\u00e1n competindo no campionato de F\u00f3rmula Un na actual tempada.&lt;br&gt; \nO fondo de cor rosa indica que unha carreira non forma parte do Campionato do Mundo de F\u00f3rmula 1.\nGa\u00f1adores de m\u00faltiples (construtores).\nEquipos en letra grosa est\u00e1n competindo no campionato de F\u00f3rmula Un na actual tempada.&lt;br&gt; \nO fondo de cor rosa indica que unha carreira non forma parte do Campionato do Mundo de F\u00f3rmula 1.\nPor ano.\nO fondo de cor rosa indica que unha carreira non forma parte do Campionato do Mundo de F\u00f3rmula 1."}
{"id": "36182", "revid": "15490", "url": "https://gl.wikipedia.org/wiki?curid=36182", "title": "Reino longobardo", "text": "O reino longobardo sucede ao reino ostrogodo en Italia do Norte durante unha \u00e9poca tard\u00eda das Grandes invasi\u00f3ns europeas.\nA chegada dos longobardos en 571, un pobo xerm\u00e1nico vai deixar o top\u00f3nimo da rexi\u00f3n italiana; antes deles a Lombard\u00eda foi ocupada polos galos, despois polos romanos (s\u00e9culo -III), despois dos cales existe un curto reino b\u00e1rbaro de Italia cuxa capital \u00e9 R\u00e1vena, unha vez que desaparece o Imperio Romano a finais do s\u00e9culo V. Invadida por Carlomagno en 774, conv\u00e9rtese nunha posesi\u00f3n do Sacro Imperio Romano Xerm\u00e1nico en 952.\nAldu\u00edno e a continuaci\u00f3n Albo\u00edno reinaron nese territorio.\nDescrici\u00f3n.\nA rexi\u00f3n de Italia actualmente chamada Lombard\u00eda onde se sit\u00faa a cidade de Mil\u00e1n, conserva no seu nome a lembranza do reino longobardo en Italia. Entre outros testemu\u00f1os, a toponimia da Lombard\u00eda central testemu\u00f1a a presenza destes invasores xerm\u00e1nicos a trav\u00e9s dos nomes de lugar que conte\u00f1en a ra\u00edz xerm\u00e1nica \"-fara-\" ou formados co sufixo \"-engo\" (do xerm\u00e1nico \"ing(o)\": \"fillo\", \"descendente\") (por exemplo Marengo, c\u00e9lebre pola batalla). En canto \u00e1 lingua longobarda, falouse de certo ata principios do s\u00e9culo VIII polo menos; despois desapareceu totalmente no s\u00e9culo IX.\nAo final da r\u00e1pida conquista franca (774) e coa supresi\u00f3n dos ducados de Toscana (\"Tuscia\"), de Spoleto e de Cividale (Fri\u00fal) en 776, s\u00f3 resiste m\u00e1is ou menos un ducado na Italia meridional: o ducado de Benevento que se considera como herdeiro do reino longobardo e que se eleva a principado. Relativamente pr\u00f3ximo de Bizancio no plano cultural (por intermediario do ducado de N\u00e1poles), ha permanecer independente ata a conquista normanda no s\u00e9culo XI, tras un curto per\u00edodo de submisi\u00f3n aos francos a partir de 787.\nCando entraron en Italia, os longobardos non co\u00f1eceran nunca a autoridade imperial. Ademais a maior\u00eda eran pag\u00e1ns, malia que un certo n\u00famero deles estivera en contacto co arianismo. Ademais das s\u00faas depredaci\u00f3ns e do choque cultural que causou a s\u00faa vinda ao mundo romano do Baixo Imperio, a s\u00faa fe constitu\u00eda un poderoso freo \u00e1 s\u00faa integraci\u00f3n na pen\u00ednsula. De feito, o reino dos longobardos permaneceu como o derradeiro reino \u00abher\u00e9tico\u00bb de Europa occidental (mesmo sendo o arianismo a\u00ednda moi importante no reino visigodo, oficialmente cat\u00f3lico, situado nas terras de Hispania) malia \u2013 ou a causa \u2013 da proximidade de Roma e dun Papado cada vez m\u00e1is influente.\nForon os reis Autario (elixido en 584) e sobre todo Axilulfo os que realmente instauraron o \u00abreino longobardo\u00bb en Italia. Os duques, sobre todo no norte da pen\u00ednsula, os \"gastaldii\" (do xerm\u00e1nico, que significaba os \u00abh\u00f3spedes\u00bb, os \u00abserventes\u00bb) e as colonias militares longobardas (os \"arimannii\": do xerm\u00e1nico ; que significa os \u00abhomes libres\u00bb, \u00e9 dicir os \u00abguerreiros\u00bb para un pobo xerm\u00e1nico) forneceron a s\u00faa primeira organizaci\u00f3n, pol\u00edtica e militar, do reino. Esta organizaci\u00f3n, esencialmente rural, constitu\u00edu a estrutura na que viviron dos labregos italianos, desde agora ligados \u00e1 terra: os \"coloni\".\nDespois da restauraci\u00f3n da realeza, os longobardos masacran aos \u00abRomanos poderosos\u00bb (a nobreza). A clase senatorial, que conservara o seu poder baixo Odoacro, os godos e os Bizantinos, \u00e9 eliminada. A eficaz administraci\u00f3n romana, preservada antes por Teodorico, foi esfarelada. Non se sabe se os romanos son reducidos \u00e1 escravitude ou se conservan a s\u00faa liberdade persoal. A situaci\u00f3n semella variar segundo as condici\u00f3ns de chegada dos invasores. De todos xeitos, o poder pol\u00edtico pasa aos guerreiros longobardos e as s\u00faas familias. As terras do Estado (fisco) e as dos dirixentes romanos son confiscadas. Os pequenos propietarios deben aboar dereitos correspondentes ao terzo dos produtos da terra. Pouco e pouco, empobrecen e v\u00f3lvense dalg\u00fan modo os colonos dos longobardos. A diferenza dos pobos xerm\u00e1nicos precedentes como os burgundios e os visigodos, os longobardos non compartes as s\u00faas terras cos aut\u00f3ctonos.\nA Italia de finais do s\u00e9culo VI esta despoboada pola guerra e a enfermidade, a fame negra e as inundaci\u00f3ns, e a peste fixo a s\u00faa aparici\u00f3n ao principio do s\u00e9culo VII co seu feixe de v\u00edtimas. As poboaci\u00f3ns rurais da chaira repr\u00e9ganse cara aos outeiros e as monta\u00f1as, os campos e os sistemas de irrigaci\u00f3n fican abandonados.\nOs reis arianos do principio do s\u00e9culo VII estableceron a segunda organizaci\u00f3n, administrativa e xur\u00eddica, do reino: a administraci\u00f3n da corte real en Pavia, capital longobarda a partir de 626, substitu\u00edndo a Mil\u00e1n, Monza e Verona. Houbo que esperar ao rei Arioaldo para que na capital longobarda funcione unha administraci\u00f3n. Esta foi moi inspirada pola burocracia bizantina.\nEn 643, o rei Rotario fai escribir a lei do seu pobo nun edicto en lat\u00edn (o Edicto de Rothari), as \"Leges langobardorum\", que coexistiron coa lei romana nun reino cortado en dous: os longobardos, que reti\u00f1an o poder pol\u00edtico e militar, e os \u00abitalianos\u00bb que fac\u00edan funcionar a Igrexa e a administraci\u00f3n.\nNo s\u00e9culo VIII, especialmente a trav\u00e9s das leis de Ratchis (746) e de Aistolfo (ou \"Aistulf\") (755), aumentou a influencia do dereito romano na corte de Pavia, cousa que pode probar unha certa romanizaci\u00f3n dos longobardos, polo menos da nobreza e da corte real.\nO reino longobardo de Italia co\u00f1eceu a s\u00faa meirande baixo os reinados dos reis Axilulfo (591 - 615), Rotario (636 - 652), Grimoaldo (662 - 671) e sobre todo Liutprando (712\u2013744), o m\u00e1is grande dos reis longobardos, que levou o reino ao seu apoxeo malia o seu fracaso na tentativa de unificaci\u00f3n italiana."}
{"id": "36183", "revid": "624", "url": "https://gl.wikipedia.org/wiki?curid=36183", "title": "Imperio de Occidente", "text": ""}
{"id": "36184", "revid": "1131", "url": "https://gl.wikipedia.org/wiki?curid=36184", "title": "Imperio de Oriente", "text": ""}
{"id": "36185", "revid": "98629", "url": "https://gl.wikipedia.org/wiki?curid=36185", "title": "Gran Premio de Turqu\u00eda", "text": "O Gran Premio de Turqu\u00eda () \u00e9 unha carreira de automobilismo de velocidade v\u00e1lida para o campionato mundial de F\u00f3rmula 1, que se disputou por primeira vez o 21 de agosto de 2005 en Istambul, Turqu\u00eda. Para este gran premio constru\u00eduse un novo circu\u00edto, dese\u00f1ado por Hermann Tilke, o Circu\u00edto de Istambul na parte asi\u00e1tica de Istambul, cunha lonxitude de 5\u00b4340 m e un trazado que comprende seis curvas \u00e1 dereita e oito \u00e1 esquerda. O circu\u00edto c\u00f3rrese en sentido contrario \u00e1s agullas do reloxo; sendo o \u00fanico circu\u00edto, xunto co de Interlagos, no que se d\u00e1 tal circunstancia. A carreira formou parte do Campionato Mundial de F\u00f3rmula Un entre e , e a , este \u00faltimo dous d\u00e9bense \u00e1 Pandemia de COVID-19. Felipe Massa e Ferrari son \u200b\u200bo piloto e o construtor m\u00e1is exitosos respectivamente, ao ga\u00f1ar a carreira tres veces cada un.\nHistoria.\nDebido \u00e1 natureza do circu\u00edto, a fin de semana do Gran Premio de Turqu\u00eda de 2005 viu unha emocionante acci\u00f3n en pista, con moitos pilotos trompeando durante toda a fin de semana debido a un forte pulo, particularmente na curva 8 onde Juan Pablo Montoya corr\u00eda \u00e1 par a flata de d\u00faas voltas para ofin cando se enganchou co Jordan de Tiago Monteiro. Isto permitiu que Fernando Alonso fix\u00e9sese co segundo posto detr\u00e1s de Kimi R\u00e4ikk\u00f6nen, un evento que tivo unha grande influencia na s\u00faa batalla polo Campionato Mundial que se dirix\u00eda cara ao seu fin.\nUn ano despois, Felipe Massa obtivo a s\u00faa primeira pole position e vitoria en Istambul. Os Ferrari foron 1-2 nas primeiras voltas da carreira, con Massa por diante de Michael Schumacher. Vitantonio Liuzzi trompeou e fixo sa\u00edr o coche de seguridade e os Ferrari tiveron que entrar en boxes na mesma volta. Alonso puido superar a Schumacher e a orde mant\u00edvose ata o final da carreira. Massa repetiu en 2007 por diante do seu novo compa\u00f1eiro de equipo R\u00e4ikk\u00f6nen.\nEn , a carreira celebrouse en maio. Massa, con d\u00faas paradas, ga\u00f1ou a carreira diante de Lewis Hamilton, con tres paradas, a\u00ednda que Hamilton superouno durante a carreira.\nPara , a carreira p\u00faxose en d\u00fabida porque Bernie Ecclestone quer\u00eda duplicar as tarifas para organizar a carreira. Con todo, Ecclestone confirmou que 2011 ter\u00eda un calendario de 20 carreiras; non se quitar\u00edan carreiras e agregar\u00edase o Gran Premio da India (a\u00ednda que a cancelaci\u00f3n do Gran Premio de Bahrain significou que s\u00f3 se celebraron dezanove Grandes Premios). \nO 30 de xullo de 2011 anunciouse que o Gran Premio de Turqu\u00eda non estar\u00eda no calendario a partir de debido \u00e1 falta de acordo sobre o custo anual. O 9 de xaneiro de 2013, o goberno decidiu non aprobar o acordo para celebrar a carreira de F\u00f3rmula 1 en Istambul en .\nO proxecto, que custou a Turqu\u00eda ao redor de 20 mill\u00f3ns de d\u00f3lares en total, necesitaba recibir 13 mill\u00f3ns de d\u00f3lares de fondos estatais.\nO goberno, con todo, non deu a s\u00faa aprobaci\u00f3n e o proxecto fracasou.\nDebido \u00e1 pandemia de COVID-19 en cancel\u00e1ronse varias carreiras programadas orixinalmente. O Gran Premio de Turqu\u00eda engadiuse ao calendario revisado en agosto de 2020 e a fin de semana de carreira celebrouse entre o 13 e o 15 de novembro de 2020. Lance Stroll de BWT Racing Point F1 Team acadou a pole position en condici\u00f3ns de mollado. Foi Lewis Hamilton de Mercedes, a partir do sexto posto, quen tomou o liderado nas fases medias da carreira e levouno a ga\u00f1ar a carreira e acadar o seu s\u00e9timo t\u00edtulo mundial, igualando o rexistro de Michael Schumacher.\nO Gran Premio de Turqu\u00eda presentouse como substituto do Gran Premio do Canad\u00e1 para o Campionato Mundial de F\u00f3rmula Un de debido \u00e1 restrici\u00f3ns de entrada no Canad\u00e1. O evento posp\u00faxose debido \u00e1s restrici\u00f3ns de viaxe a Turqu\u00eda imposto polo goberno brit\u00e1nico, oocupando o seu lugar o Gran Premio de Estiria. A carreira volveuse engadir ao calendario para substitu\u00edr ao Gran Premio de Singapur. A carreira ga\u00f1ouna Valtteri Bottas con Mercedes AMG Petronas, que partiu da pole position e liderou a maior parte da carreira.\nGa\u00f1adores.\nO Aut\u00f3dromo de Istambul, tam\u00e9n co\u00f1ecido como Circu\u00edto de Istambul ou Parque de Istambul (en turco: \u0130stanbul Park), \u00e9 un aut\u00f3dromo localizado no lado asi\u00e1tico de Istambul,Turqu\u00eda. Foi constru\u00eddo para ser sede do Gran Premio de Turqu\u00eda de F\u00f3rmula 1. Rodeado por bosques e parques, \u00e1chase localizado cerca da intersecci\u00f3n de Kurtk\u00f6y, no norte da autoestrada TEM, que comunica Istambul con Ancara. Xunto ao circu\u00edto, enc\u00f3ntrase o Aeroporto Internacional Sabiha G\u00f6k\u00e7en.\nPor ano.\nTodos os Grandes Premios de Turqu\u00eda celebr\u00e1ronse no Circu\u00edto de Istambul.\nGa\u00f1adores m\u00faltiples (construtores).\nOs construtores en letra \"'grosa\" a\u00ednda compiten no campionato de F\u00f3rmula Un. \nGa\u00f1adores m\u00faltiples (fabricantes de motores).\nOs babricantes en letra \"'grosa\" a\u00ednda compiten no campionato de F\u00f3rmula Un. "}
{"id": "36186", "revid": "6465028", "url": "https://gl.wikipedia.org/wiki?curid=36186", "title": "D\u00eda da Galiza M\u00e1rtir", "text": "O D\u00eda da Galiza M\u00e1rtir cel\u00e9brase anualmente o 17 de agosto. A data escolleuse como homenaxe para o pol\u00edtico galeguista Alexandre B\u00f3veda, asasinado o 17 de agosto de 1936 na Caeira (Poio) e convertido en m\u00e1rtir pola defensa da liberdade e dos seus ideais.\nHistoria.\nA celebraci\u00f3n do D\u00eda da Galiza M\u00e1rtir partiu da Irmandade Galega da Arxentina, presidida por Castelao, en agosto de 1942. Escolleuse a Alexandre B\u00f3veda para representar todas as persoas represaliadas e as que sufriron a represi\u00f3n franquista.\nCelebraci\u00f3n.\nOs actos centrais do d\u00eda te\u00f1en lugar na Caeira, fronte ao monumento ergueito no lugar en que B\u00f3veda foi fusilado."}
{"id": "36187", "revid": "15490", "url": "https://gl.wikipedia.org/wiki?curid=36187", "title": "Expediente Picasso", "text": "O Expediente Picasso foi un informe redactado polo xeneral Juan Picasso Gonz\u00e1lez que relata os feitos ocorridos na comandancia de Melilla, no contexto da guerra de Marrocos; \u00e9 dicir, o Desastre de Annual, entre o 17 de xullo e o 9 de agosto de 1921, no que perderon a vida 13 000 efectivos, entre soldados e oficiais.\nHistoria.\nO desastre ocasionou a ca\u00edda do goberno de Allendesalazar. O 14 de agosto de 1921 o rei Afonso XIII encargou formar goberno a Antonio Maura, que crea un goberno de concentraci\u00f3n para superar a crise vivida en Espa\u00f1a despois do desastre de Annual. Maura nomeou Ministro da Guerra a Juan de la Cierva Pe\u00f1afiel. De la Cierva marcouse como obxectivo prioritario esclarecer os feitos que provocaron o Desastre, e para tal obxectivo redactou o 4 de agosto unha Real Orde que nomeaba ao Xeneral da Divisi\u00f3n Juan Picasso como Instrutor e a Juan Mart\u00ednez de la Vega y Zegr\u00ed como auditor.\nAs preocupaci\u00f3ns do xeneral D\u00e1maso Berenguer acerca de que a investigaci\u00f3n puidese mostrar responsabilidades do Alto Mando, fixeron que o ministro limitase o expediente de tal xeito que quedase f\u00f3ra das investigaci\u00f3ns a actuaci\u00f3n do Alto Mando e do alto comisario. Picasso mostrouse en desacordo con esta posici\u00f3n do ministro, manifestando a s\u00faa vontade de dar luz a todos os feitos, a\u00ednda que lle ofreceu ao Vizconde a posibilidade de ser relevado da comisi\u00f3n para continuar o seu traballo como representante na sociedade de Naci\u00f3ns. Temendo a dimisi\u00f3n, o ministro cedeu e vetou calquera investigaci\u00f3n que puidese afectar ao Alto Mando.\nPicasso non dimitiu e comezou a investigaci\u00f3n traslad\u00e1ndose a Melilla, onde tomou declaraci\u00f3n a 79 persoas en relaci\u00f3n co Desastre de Annual, anotando xunto a cada nome das persoas involucradas no desastre \u00abMorto\u00bb, \u00abDesaparecido\u00bb, \u00abPresente\u00bb ou \u00abPlaza\u00bb. O 23 de xaneiro de 1922 regresou \u00e1 Pen\u00ednsula tras nove meses de traballo, cun informe composto por 2 433 folios que demostraba que as responsabilidades chegaban at\u00e9 Afonso XIII. O 8 de abril de 1922, o daquela coronel Batet, xunto con outro coronel e tres tenentes coroneis, foi nomeado xu\u00edz do expediente instru\u00eddo polo xeneral Picasso.\nO expediente, que cualificou como \"neglixente\" a actuaci\u00f3n do xeneral Berenguer (Alto Comisario) e de Navarro (Segundo xefe da comandancia Xeral de Melilla), de \"temeraria\" a actuaci\u00f3n do xeneral Manuel Fern\u00e1ndez Silvestre, e de incompetente ao xeneral Felipe Navarro, foi rexistrado no Congreso o 18 de abril de 1922 ocupando 2.417 folios e, en xullo, foi presentado ao Consello Supremo de Guerra. Ese mesmo ano, o 11 de xullo creouse unha comisi\u00f3n parlamentaria de Responsabilidades, denominada comunmente \"La de los Diecinueve\".\nM\u00e1is tarde, o goberno de Garc\u00eda Prieto creou outra comisi\u00f3n chamada \"La de los Veintiuno\", que foi a encargada de emitir unha resoluci\u00f3n en 21 d\u00edas. Ante a imposibilidade de realizala deixouse para o 1 de outubro de 1923, mais o 13 de setembro de 1923 o xeneral Miguel Primo de Rivera deu un golpe de estado e f\u00edxose co poder. Co temor de que o Expediente fose destru\u00eddo, o deputado Bernardo Mateo Sagasta Echeverr\u00eda sacouno dos arquivos e agochouno na Escola Especial de Enxe\u00f1eiros Agr\u00f3nomos, da que era director, onde se mantivo at\u00e9 1931, cando llo entregou ao Congreso, durante a Segunda Rep\u00fablica\nAcceso ao Expediente Picasso e outros contidos relacionados co desastre de Annual.\nCo\u00f1ecido de forma fragmentaria durante moito tempo, o informe Picasso foi recuperado na s\u00faa totalidade e transferido ao Archivo Hist\u00f3rico Nacional en 1990.\u200b O Expediente Picasso consta de 10 pezas e 2.417 folios. Todo o contido foi dixitalizado e pode consultarse no Portal de Archivos Espa\u00f1oles, onde aparece como \"Informaci\u00f3n Gubernativa instruida para esclarecer los antecedentes y circunstancias que concurrieron en el abandono de posiciones del territorio de la Comandancia General de Melilla en el mes de julio de 1921 (Expediente Picasso)\" coa signatura \"FC-TRIBUNAL_SUPREMO_RESERVADO, Exp.50\".\u200b A primeira peza cont\u00e9n un valioso \u00edndice do mesmo e nas p\u00e1xinas web de cada peza det\u00e1llanse os respectivos contidos.\nXunto co Expediente Picasso, o Arquivo Hist\u00f3rico Nacional cont\u00e9n unha peza, que incl\u00fae testemu\u00f1os obtidos con posterioridade como, por exemplo, os dos prisioneiros espa\u00f1ois que participaron no Desastre de Annual e liberados anos m\u00e1is tarde. Leva como t\u00edtulo \"Causa en \u00fanica instancia instru\u00edda por el Consejo Supremo de Guerra y Marina para depurar las responsabilidades en que pudiera haber incurrido el Mando con motivo de los sucesos desarrollados en el territorio de la Comandancia General de Melilla en los meses de julio y agosto de 1921\", e como signatura \"FC-TRIBUNAL_SUPREMO_RESERVADO, Exp. 51\". Esta causa incl\u00fae 39 pezas separadas, todas elas publicamente accesibles. No artigo referenciado anteriormente, p\u00f3dese atopar unha descrici\u00f3n de \u00e1mbolos dous expedientes, as\u00ed como a s\u00faa orixe e historia."}
{"id": "36188", "revid": "1131", "url": "https://gl.wikipedia.org/wiki?curid=36188", "title": "Olivenza", "text": "Olivenza (en portugu\u00e9s \"Oliven\u00e7a\") \u00e9 un concello espa\u00f1ol, historicamente disputado por Portugal, situado na provincia de Badaxoz (Estremadura), preto do r\u00edo Guadiana. \u00c9 sede da comarca de seu nome.\nXeograf\u00eda.\nOlivenza est\u00e1 situada na marxe esquerda do r\u00edo Guadiana, a 23\u00a0km da cidade de Elvas e 24\u00a0km de Badaxoz. A \u00e1rea do concello oliventino \u00e9 de 430\u00a0km\u00b2. O territorio \u00e9 de forma triangular, con dous dos seus v\u00e9rtices no r\u00edo Guadiana.\nO concello de Olivenza incl\u00fae hoxe d\u00faas vilas e catro aldeas: San Francisco e San Rafael (vilas); e Villarreal, Santo Domingo, San Benito de la Contienda e San Jorge de Alor (aldeas).\nHistoria.\nForma parte de Espa\u00f1a dende a Guerra das Laranxas, que tivo lugar en 1801. Portugal non reco\u00f1ece oficialmente a soberan\u00eda espa\u00f1ola sobre o territorio .\nEn 1801 o concello de Olivenza estaba constitu\u00eddo polas seguintes fregues\u00edas:"}
{"id": "36189", "revid": "45576", "url": "https://gl.wikipedia.org/wiki?curid=36189", "title": "Gran Premio do Brasil", "text": "O Gran Premio do Brasil (pt: Grande Pr\u00eamio do Brasil) \u00e9 unha carreira do Campionato Mundial de F\u00f3rmula Un que se corre no Aut\u00f3dromo Jos\u00e9 Carlos Pace de Interlagos, un distrito na cidade de S\u00e3o Paulo, Brasil.\nHistoria.\nO Gran Premio do Brasil celebrouse por primeira vez en Interlagos en 1972, a\u00ednda que non formou parte do Campionato Mundial de F\u00f3rmula Un. Ao ano seguinte, con todo, a carreira foi inclu\u00edda por primeira vez no calendario oficial. En o Gran Premio do Brasil trasladouse en a Jacarepagu\u00e1 no R\u00edo de Xaneiro, para volver a Interlagos nas seguintes d\u00faas tempadas (-) de a Jacarepagu\u00e1 convertese no \u00fanico anfitri\u00f3n, debido \u00e1s preocupaci\u00f3ns pola seguridade do circu\u00edto de Interlagos de 8\u00a0km. de lonxitude. En o Gran Premio volveu a un reducido circu\u00edto de Interlagos, onde se mantivo desde ent\u00f3n. A carreira de 2004 foi a primeira vez desde a inclusi\u00f3n da carreira no calendario do Campionato de F\u00f3rmula Un que non era unha das tres primeiras carreiras da tempada. En , por primeira vez, o GP do Brasil decidiu o campionato do mundo, ga\u00f1ado por Fernando Alonso. O 2 de novembro de 2008, Felipe Massa converteuse no \u00faltimo ga\u00f1ador da casa do GP do Brasil, a s\u00faa vitoria na \u00faltima carreira da tempada non foi suficiente para asegurar o campionato xa que perdeu con Lewis Hamilton por un s\u00f3 punto.\nO circu\u00edto de Interlagos viu algunhas das carreiras m\u00e1is emocionantes e memorables na recente historia da F\u00f3rmula Un, e \u00e9 considerado como un dos circu\u00edtos m\u00e1is desafiantes e emocionantes do calendario. Xunto con Spa-Francorchamps, \u00e9 raro porque o circu\u00edto na s\u00faa forma moderna \u00e9 un dos poucos cunha longa historia no deporte que se considera que non perderon gran parte da s\u00faa m\u00edstica ou desaf\u00edo na s\u00faa adaptaci\u00f3n as modernas normas de seguridade.\nParticularmente memorable, na recente historia dos Grandes Premios do Brasil, foi a carreira de , que viu a primeira vitoria nun Gran Premio, moi inesperada, e no medio de circunstancias ca\u00f3ticas e pouco com\u00fans, do Jordan de Giancarlo Fisichella. A forte choiva antes e durante a carreira produciu problemas coa selecci\u00f3n de pneum\u00e1ticos que prexudicou a moitos equipos, o que permitiu ao d\u00e9bil equipo Minardi ter unha verdadeira oportunidade para a vitoria por \u00fanica vez, porque era o \u00fanico equipo preparado para as precipitaci\u00f3ns, pero os seus pilotos pronto abandonaron. As condici\u00f3ns traizoeiras da pista causaron o abandono de varios pilotos, so remataron dez, inclu\u00edndo ao ent\u00f3n vixente campi\u00f3n do mundo Michael Schumacher, pondo fin a unha longa serie de carreiras sen abandonos que rem\u00f3ntase ao Gran Premio de Alema\u00f1a de 2001. No medio disto, varios pilotos, inclu\u00eddos os de McLaren Kimi Raikkonen e David Coulthard, lideraron a carreira, e, cando un accidente do Renault de Fernando Alonso bloqueou o circu\u00edto e sacaron a bandeira vermella, reinaba a confusi\u00f3n. Fisichella lideraba a carreira nese momento, logo de superar a R\u00e4ikk\u00f6nen, con todo, foi o finland\u00e9s, o que foi declarado ga\u00f1ador da carreira baixo a regra, que estipula que o resultado da carreira en tales circunstancias, t\u00f3mase da orde de execuci\u00f3n de d\u00faas voltas antes da detenci\u00f3n da carreira. Esta decisi\u00f3n foi revogada d\u00edas despois na Corte de Apelaci\u00f3n da FIA en Par\u00eds logo de que novas probas sa\u00edron \u00e1 luz e demostraron que Fisichella cruzara a li\u00f1a de meta na cabeza por segunda vez \"antes\" do accidente de Alonso, e polo tanto era o lex\u00edtimo ga\u00f1ador.\nO Gran Premio de 2001 foi notable por marcar a chegada explosiva de Juan Pablo Montoya \u00e1 escena da F\u00f3rmula Un. O piloto colombiano incriblemente adiantou a Michael Schumacher desde o principio e aguantouno con facilidade ata que un incidente co arrows de Jos Verstappen terminou a s\u00faa carreira. Montoya finalmente enterrou a pantasma desa carreira ao ga\u00f1ar a carreira de no seu \u00faltimo Gran Premio con Williams antes de pasar a McLaren. A carreira de tam\u00e9n foi notable porque dous irm\u00e1ns, Michael Schumacher e Ralf Schumacher, compartiron a primeira fila na grella de sa\u00edda por primeira vez.\n \nFernando Alonso converteuse no m\u00e1is novo Campi\u00f3n do Mundo de F\u00f3rmula Un no Gran Premio do Brasil 2005, co seu terceiro posto, por detr\u00e1s do ga\u00f1ador Juan Pablo Montoya e o seu rival no campionato Kimi R\u00e4ikk\u00f6nen, suficiente para alzarse co t\u00edtulo a falta de d\u00faas carreiras.\nEn , o Gran Premio do Brasil, como en , trasladouse \u00e1 prestixiosa posici\u00f3n de anfitri\u00f3n da carreira final da tempada, na que foi a primeira despedida de Michael Schumacher da F\u00f3rmula Un, antes do seu regreso na tempada de F\u00f3rmula Un de .\nEn marzo de , o alcalde de S\u00e3o Paulo anunciou que asinara un novo acordo con Bernie Ecclestone para continuar coa celebraci\u00f3n do Gran Premio do Brasil. Este acordo permite seguir coa carreira do Brasil ata o ano . Con isto, Interlagos est\u00e1 listo para grandes melloras nas s\u00faas instalaci\u00f3ns de boxes e paddock.\nGa\u00f1adores.\nGa\u00f1adores m\u00faltiples (pilotos).\nOs pilotos en letra grosa a\u00ednda compiten no campionato de F\u00f3rmula Un \nUn fondo de cor rosa indica que un evento non forma parte do Campionato Mundial de F\u00f3rmula Un.\nGa\u00f1adores m\u00faltiples (construtores).\nOs construtores en letra grosa a\u00ednda compiten no campionato de F\u00f3rmula Un \nUn fondo de cor rosa indica que un evento non forma parte do Campionato Mundial de F\u00f3rmula Un.\nPor ano.\nUn fondo de cor rosa indica que un evento non forma parte do Campionato Mundial de F\u00f3rmula Un."}
{"id": "36191", "revid": "12452", "url": "https://gl.wikipedia.org/wiki?curid=36191", "title": "Interlagos", "text": ""}
{"id": "36193", "revid": "15490", "url": "https://gl.wikipedia.org/wiki?curid=36193", "title": "Paulo Di\u00e1cono", "text": "Paulo (o) Di\u00e1cono (en ), nado en Cividale del Friuli cara ao 720 e finado na abad\u00eda de Monte Cassino o 13 de abril de 800, foi un erudito de orixe longobarda do s\u00e9culo VIII.\nTraxectoria.\nNaceu co nome de Warnefred na capital do Ducado de Fri\u00fal. A s\u00faa familia pertenc\u00eda \u00e1 vella nobreza longobarda, descendente dun tal Leupegis (ou \"Leupechi\" en italiano), que viviu no tempo do rei Albo\u00edno.\nProbabelmente formado en Pavia, capital longobarda, no reinado do rei Ratchis, permanece na corte real baixo os reis Aistolfo e Desiderio.\nA partir de 782, participa no \u00abRenacemento carolinxio\u00bb ao pasar cinco anos na corte de Carlomagno e despois volve a Italia onde empeza a escritura da s\u00faa \"Historia Langobardorum (\"en galego\", Historia dos longobardos\"), unha historia do pobo longobardo que vai desde as orixes ao ano 744 (morte do rei Liutprando) e redactada de 787 a 789. Alg\u00fans atrib\u00faenlle a composici\u00f3n da oraci\u00f3n \"Ave Maris Stella\"."}
{"id": "36194", "revid": "624", "url": "https://gl.wikipedia.org/wiki?curid=36194", "title": "Historia dos longobardos", "text": ""}
{"id": "36195", "revid": "15490", "url": "https://gl.wikipedia.org/wiki?curid=36195", "title": "Historia Langobardorum", "text": "A Historia Langobardorum ou Historia dos longobardos \u00e9, como o indica o seu nome, a historia do pobo longobardo redactada entre 787 e 789 polo erudito de orixe longobarda Paulo Di\u00e1cono.\nEsta historia, baseada nas historias orais deste pobo, parte das orixes escandinavas ata a morte do meirande dos reis longobardos, Liutprando (744), facendo unha mestura de mitos e realidade.\nEsta obra preciosa, moi lida ao longo da Idade Media, deu chegado ata n\u00f3s."}
{"id": "36196", "revid": "15490", "url": "https://gl.wikipedia.org/wiki?curid=36196", "title": "Albo\u00edno", "text": "Albo\u00edno \u00e9 rei dos longobardos m\u00e1is ou menos desde 563 a 572, sucesor do rei Aldu\u00edno, seu pai. \nTraxectoria.\nTras entrar ao servizo de Bizancio con todo o seu pobo, al\u00edase cos \u00e1varos do khagan Baian contra os x\u00e9pidos e destr\u00fae o seu reino sobre o Danubio sobre o 567, matando ao seu vello rei Cunimundo e casando \u00e1 forza coa filla deste \u00faltimo, a princesa Rosmunda. Ao principio do ano 568, se cadra por desconfianza cara os \u00e1varos, pero tam\u00e9n ao corrente da inestabilidade do dominio bizantino en Italia despois da guerra g\u00f3tica, decide a migraci\u00f3n do seu pobo cara a Italia do Norte, non sen ter conclu\u00eddo con Baian un dereito de regreso a Pannonia e a N\u00f3rica v\u00e1lido durante dous s\u00e9culos. Dir\u00edxese desde al\u00ed co seu pobo e con outras tribos, entre as que se contas os x\u00e9pidos, sax\u00f3ns e mesmo \u00e1varos, cara Italia partindo do lago Balaton (na Hungr\u00eda actual) o luns de Pascua do ano 568. Ocupa o Fri\u00fal na primavera de 569, facendo da rexi\u00f3n o primeiro ducado longobardo e instalando nel un sobri\u00f1o seu, Xisulfo, con sede en Cividale, capital do ducado. Desde o nordeste da pen\u00ednsula, conquista toda a f\u00e9rtil chaira do Po ata os Alpes, as\u00ed como a Italia central coa excepci\u00f3n de R\u00e1vena e de Roma, que se libran del, conservadas polos bizantinos, e instala o seu cuartel xeral na antiga \"Regia\" do rei Teodorico o Grande en Verona. Mil\u00e1n cae ao final do ver\u00e1n de 569 e Pavia capitula despois dun longo e penoso cerco de tres anos (572).\nO 23 de xu\u00f1o de 572, Albo\u00edno \u00e9 asasinado en Verona mentres dorme a sesta. Segundo a lenda, Rosmunda foi a instigadora desta morte por vinganza, pois o rei a obrigara a beber o vi\u00f1o da vitoria nunha copa feita co cranio do seu propio pai.\nAlbo\u00edno casara antes con Clotsu\u00ednda, unha princesa cristi\u00e1 merovinxia, filla de Clotario, rei dos francos."}
{"id": "36197", "revid": "89787", "url": "https://gl.wikipedia.org/wiki?curid=36197", "title": "Audo\u00edno de Lombard\u00eda", "text": "Audo\u00edno (en longobardo: \"Aldwin\" ou \"Hildwin\", en lat\u00edn: \"Audoinus\"; tam\u00e9n chamado Auduin o Audoin) foi un rei longobardo do s\u00e9culo VI que gobernou entre o 547 e 563.\nTraxectoria.\nPertencente \u00e1 estirpe dos gausos, segundo a \"Historia Langobardorum,\" era fillo de Menia, a esposa longobarda de Basinus, rei dos Turingii,e medio irm\u00e1n do rei Hermanfredo de Turinxia e Radegunda, a esposa do rei longobardo Wacho.\nSegundo Procopio de Cesarea, (\"Historia das Guerras\" V, 13), trala morte de Hermanfredo, a s\u00faa vi\u00fava, Amalaberga, fuxiu cos seus fillos Amalafredo e Rodelinda cara Italia onde seu irm\u00e1n Teodato era, nese momento (534-36), rei dos ostrogodos. Polo 539, durante as Guerras g\u00f3ticas, estes, foron capturados polo xeneral bizantino Belisario e enviados a Constantinopla. Al\u00f3, Xustiniano converteu a Amalafredo en xeneral e casou a Rodelinda con Audoino.\n\u00c1 morte do soberano letingo Wacho e cando Valtari o seu fillo menor de idade subiu ao trono, Audo\u00edno asumiu o papel de rexente (sobre 540). Conduciu aos longobardos a Pannonia, onde foron asentados por Xustiniano e, cara o 541, conv\u00e9rtese en federado do Imperio Bizantino, obtendo un \"f\u0153dus\" do emperador Xustiniano quen lle outorga a Pannonia e a N\u00f3rica as\u00ed como subsidios a cambio de defender a fronteira do Danubio fronte os francos.\nCando, de al\u00ed a pouco, tam\u00e9n morre Valtari, a\u00ednda novo (547), Audo\u00edno non respectou os dereitos dos outros parentes do defunto soberano e proclamouse rei. Consumado o cal, por\u00e9n, foi aceptado sen demasiadas desordes polo pobo longobardo que, neste per\u00edodo de pleno ascenso, estaba situado na Pannonia.\nA partir de 551, debeu enviar tropas a Italia ao servizo de Nars\u00e9s, nas chamadas Guerras g\u00f3ticas, contra os ostrogodos e en 552 non foron menos de 5 000 guerreiros longobardos os que participaron na derrota ostrogoda nas abas do Vesuvio. Ese mesmo ano, Audo\u00edno conseguira vencer tam\u00e9n aos x\u00e9pidos coa axuda do seu cu\u00f1ado Amalafredo: o rei dos x\u00e9pidos, Turisindo, perdeu ao seu fillo marior, Turismundo, na batalla de Asfeld, durante a cal foi morto por Albo\u00edno, o fillo de Audo\u00edno.\nMorto sobre o 563, foi o pai do rei Albo\u00edno, que levou aos longobardos a Italia."}
{"id": "36198", "revid": "92340", "url": "https://gl.wikipedia.org/wiki?curid=36198", "title": "Wacho", "text": "Wacho foi un rei longobardo do s\u00e9culo VI.\nTraxectoria.\nUsurpa o trono longobardo ao asasinar (ou facendo asasinar) ao seu t\u00edo, o rei Tatto (\"circa\" 510); o fillo e o neto deste \u00faltimo, refuxiados cos x\u00e9pidos, tentaron en van botalo do poder. Wacho mant\u00e9n boas relaci\u00f3ns cos francos e os baiuvaros, entrega unha das s\u00faas fillas, a princesa Waldrada, a un pr\u00edncipe baiuvaro e conv\u00e9rtese m\u00e1is tarde no av\u00f3 de Teodelinda de Baviera, futura ra\u00ed\u00f1a dos longobardos en Italia. Casou tam\u00e9n cunha princesa x\u00e9pida, Austricusa, tam\u00e9n chamada \u00abOstrogotha\u00bb, se cadra en raz\u00f3n das s\u00faas orixes ostrogodas. Morre sobre 539."}
{"id": "36199", "revid": "2445", "url": "https://gl.wikipedia.org/wiki?curid=36199", "title": "Aldu\u00edno", "text": ""}
{"id": "36200", "revid": "35560", "url": "https://gl.wikipedia.org/wiki?curid=36200", "title": "Federaci\u00f3n Internacional do Autom\u00f3bil", "text": "A Federaci\u00f3n Internacional do Autom\u00f3bil (en ), usualmente referida como a FIA, \u00e9 unha asociaci\u00f3n sen fins de lucro establecida como a Asociaci\u00f3n Internacional de Clubs de Autom\u00f3biles Reconnus (AIACR) o 20 de xu\u00f1o de 1904 para representar os intereses das organizaci\u00f3ns de tr\u00e1fico e os usuarios de autom\u00f3biles. Para o p\u00fablico en xeral, a FIA \u00e9 o ente que regula as principais competencias en materia de automobilismo.\nTen a s\u00faa sede principal no n\u00ba 8 da Place de la Concorde, Par\u00eds, Francia, componse de 244 organizaci\u00f3ns nacionais afiliadas en 146 pa\u00edses en todo o mundo. O seu actual presidente \u00e9 Mohamed Ben Sulayem.\nEn 1950, organizaron o primeiro campionato mundial automobil\u00edstico, actualmente co\u00f1ecido como a F\u00f3rmula 1.\nEn 1973, a FIA estendeu o seu alcance para inclu\u00edr carreiras de rally, e o Rally de Monte Carlo foi o primeiro evento dese tipo organizado pola FIA.\nO seu papel m\u00e1is destacado \u00e9 o otorgamiento de licenzas e arbitraxe das carreiras de F\u00f3rmula Un.\nHistoria.\nA Association Internationale des Automobile Clubs Reconnus (AIACR) foi fundada en Par\u00eds o 20 de xu\u00f1o de 1904.\nEn 1922, a FIA delegou a organizaci\u00f3n das carreiras de autom\u00f3biles \u00e1 Comisi\u00f3n Deportiva Internacional (CSI), un comit\u00e9 aut\u00f3nomo que m\u00e1is tarde converteuse na Federaci\u00f3n Internacional do Deporte do Autom\u00f3bil (FISA). A reestruturaci\u00f3n da FIA en 1993 levou \u00e1 desaparici\u00f3n da FISA, pondo o automobilismo baixo a xesti\u00f3n directa da FIA.\nEventos.\nA FIA actualmente regula entre outros os seguintes eventos:"}
{"id": "36201", "revid": "15490", "url": "https://gl.wikipedia.org/wiki?curid=36201", "title": "Axilulfo", "text": "Axilulfo (ou Agilulph ou a\u00ednda Agholphe) foi un rei longobardo de Italia.\nTraxectoria.\nFillo do duque longobardo de Tur\u00edn Ansvaldo, foi proclamado rei en Mil\u00e1n en maio de 591, sucedendo ao rei Autario coa vi\u00fava do cal casa segundo a tradici\u00f3n longobarda: a ra\u00ed\u00f1a cat\u00f3lica Teodelinda. O seu longo reinado estivo marcado por unha tregua co Papado en 598, po\u00f1endo fin provisionalmente a 30 anos de terror longobardo. Consolida o seu poder e o dominio longobardo no seu reino, mant\u00e9n boas relaci\u00f3ns cos francos e os baiuvarios, combate en van aos \u00e1varos e as tribos eslavas e asina unha tregua co emperador bizantino Mauricio (598). En 603, seguramente influenciado pola s\u00faa muller, abandona o arianismo longobardo e conv\u00e9rtese ao catolicismo, facendo bautizar ao seu xove fillo Adaloaldo. O mesmo ano, o emperador bizantino Focas reco\u00f1ece o seu poder. Morre despois de 25 anos de reinado, no ano 616, designando a Adaloaldo, a\u00ednda adolescente, como sucesor."}
{"id": "36202", "revid": "88215", "url": "https://gl.wikipedia.org/wiki?curid=36202", "title": "Max Mosley", "text": "Max Rufus Mosley, nado en 1940 en Londres, foi o presidente da Federaci\u00f3n Internacional de Automobilismo, cargo no que estivo catro mandatos.\nTraxectoria.\n\u00c9 o segundo fillo do l\u00edder da Uni\u00f3n Brit\u00e1nica de Fascistas, sir Oswald Mosley e de Diana Mitford. \u00c9 graduado en F\u00edsica pola Oxford Christ Church desde 1961. Durante o seu tempo en Oxford foi secretario da Oxford Union. Estudou dereito en Gray's Inn en Londres e doutorouse como avogado en 1964. Correu en clubs do Reino Unido durante 1966 e 1967 seguido da F\u00f3rmula Dous para o London Racing Team e para o equipo de Frank Williams no 1968. Retirouse no 1969 e converteuse nun dos fundadores da produtora de monoprazas March. Conseguiu un certo \u00e9xito na F\u00f3rmula Un, ao quedar March terceiro no campionato de construtores dos anos 1970 e 1971 e co subcampionato de Ronnie Peterson tam\u00e9n en 1971. As\u00ed mesmo, adquiriu un gran prestixio na venda de chasis e coches de F\u00f3rmula Dous.\nA principios dos 70 integrouse na FOCA (Formula One Constructors Association), unha asociaci\u00f3n de equipos para defender os dereitos das escudar\u00edas e manter un control com\u00fan do deporte. A finais do 1977 Mosley abandonou oficialmente a FOCA e converteuse en asesor da mesma. M\u00e1is tarde foi electo como presidente da FISA (F\u00e9d\u00e9ration Internationale du Sport Automobile, un comit\u00e9 da FIA. Unha posterior reestruturaci\u00f3n da FIA obrigouno a dimitir do seu cargo na FISA e foi elixido como presidente da FIA.\nPor aquel tempo Bernie Ecclestone era el presidente da FOCA e Jean Marie Balestre \u00e9rao da FISA. Ambos tiveron diferenzas sobre a regulamentaci\u00f3n e o debate econ\u00f3mico, loitando as\u00ed polo control do deporte. Mosley axudou a resolver o conflito asinando o Pacto da Concordia, dando a FISA o control da regulamentaci\u00f3n e a FOCA o control dos dereitos televisivos e a promoci\u00f3n.\nPouco tempo despois, Mosley desapareceu por completo da F\u00f3rmula 1 durante 3 anos, pero volveu en 1986 para ser presidente da Comisi\u00f3n de Construtores da FISA e establecer a comisi\u00f3n de admisi\u00f3n do equipo Simtek Research. Vendeu a s\u00faa parte de Simtek en 1991 cando foi elixido presidente da FIA, ga\u00f1ando a Jean Marie Balestre por 43 votos a 29. Dimitiu anos m\u00e1is tarde, declarando que poder\u00eda ser elixido m\u00e1is polos seus m\u00e9ritos que polos erros do seu antecesor; a FIA inmediatamente reelixiunos por catro anos m\u00e1is. Foi elixido por outro per\u00edodo en outubro de 1997, un terceiro en 2001 e un cuarto en 2005.\nOs afeccionados criticaron a Mosley por moitos dos seus cambios de regras e cargaron contra el por situaci\u00f3ns como as ocorridas no Gran Premio dos Estados Unidos de 2005, no cal s\u00f3 6 monoprazas sa\u00edron \u00e1 pista. Os partidarios de Mosley soste\u00f1en que todos os cambios de regulamento tiveron o apoio dos equipos que forman o Pacto da Concordia. En relaci\u00f3n con Indian\u00e1polis, Mosley declarou que a FIA non ti\u00f1a outra sa\u00edda que lanzar a carreira con seis coches porque os equipos Michelin non buscar\u00edan ningunha soluci\u00f3n alternativa, salvo unha chicane que non foi aprobada. Isto puxo a todo o mundo nun grave problema ante a lei en caso de accidente.\nEn xu\u00f1o de 2004 Mosley anunciou que deixar\u00eda o seu cargo en outubro dese ano. De todos os modos, en xullo do mesmo ano arrepentiuse da s\u00faa decisi\u00f3n despois de que o Senado da FIA lle pedira que seguira. O seu actual mandato concl\u00fae en outubro de 2009, a\u00ednda que alg\u00fans rumores apuntan a que abandonar\u00e1 o cargo antes do fin do mesmo.\nMosley e Bernie Ecclestone te\u00f1en a\u00ednda o control total sobre a F\u00f3rmula 1; entre outros eventos, a FIA actualmente regula o Campionato do Mundo de F\u00f3rmula 1, o Campionato do Mundo de Rallyes (WRC) e o Campionato GT.\nMosley estivo un tempo interesado en ser membro do Partido Conservador brit\u00e1nico e membro do parlamento, ao igual que o seu pai, a\u00ednda cambiou a s\u00faa ideolox\u00eda a do Partido Laborista ao co\u00f1ecer ao seu l\u00edder, John Smith, en 1994."}
{"id": "36203", "revid": "25871", "url": "https://gl.wikipedia.org/wiki?curid=36203", "title": "Autario", "text": "Autario ou Authari foi un rei longobardo de Italia que reinou de 584 a 590.\nTraxectoria.\nFillo do rei Cleph, non pode sucedelo \u00e1 s\u00faa morte (574) e acede ao poder dez anos m\u00e1is tarde, restablecendo a realeza longobarda despois dun per\u00edodo de anarqu\u00eda no tanto que os longobardos deben facer fronte a incursi\u00f3ns francas dirixidas polo rei Khildeberto II de Austrasia en resposta da chamada dos bizantinos. Authari adopta o nome tipicamente romano de \"Flavius\", combate aos francos e aos bizantinos, somete ao ducado longobardo de Benevento e casa cunha princesa baiuvaria cat\u00f3lica, Teodelinda de Baviera, en 589. Morre en setembro de 590, mentres est\u00e1 a buscar a paz cos francos."}
{"id": "36204", "revid": "92340", "url": "https://gl.wikipedia.org/wiki?curid=36204", "title": "Cleph", "text": "Cleph \u00e9 un rei longobardo de Italia elixido en agosto de 572 despois do asasinato do rei Albo\u00edno.\nTraxectoria.\nPersegue violentamente \u00e1 aristocracia romana e bizantina e intenta estender o dominio longobardo sobre a pen\u00ednsula. Apenas 18 meses despois da s\u00faa elecci\u00f3n, foi asasinado coa s\u00faa muller Masane por un xove gardacostas. Foi pai do rei Autario, que o ha suceder dez anos m\u00e1is tarde, ao final do chamado Per\u00edodo dos duques."}
{"id": "36205", "revid": "15490", "url": "https://gl.wikipedia.org/wiki?curid=36205", "title": "Stephen Hawking", "text": "Stephen William Hawking, nado en Oxford o 8 de xaneiro de 1942 e finado en Cambridge o 14 de marzo de 2018, foi un f\u00edsico te\u00f3rico, cosm\u00f3logo, autor e director de investigaci\u00f3n brit\u00e1nico. Os seus traballos cient\u00edficos incl\u00faen unha colaboraci\u00f3n con Roger Penrose nos teoremas de singularidade gravitacional no eido da relatividade xeral, e a predicci\u00f3n te\u00f3rica de que os buratos negros emiten radiaci\u00f3n, a mi\u00fado chamada radiaci\u00f3n de Hawking. Hawking foi o primeiro en expo\u00f1er unha teor\u00eda da cosmolox\u00eda explicada pola uni\u00f3n da teor\u00eda xeral da relatividade e a mec\u00e1nica cu\u00e1ntica. Foi un en\u00e9rxico defensor da interpretaci\u00f3n dos universos paralelos da mec\u00e1nica cu\u00e1ntica.\nFoi membro de Honra da Real Sociedade das Artes, membro vitalicio da Academia Pontificia das Ciencias, e Medalla Presidencial da Liberdade, a m\u00e1is alta condecoraci\u00f3n civil dos Estados Unidos. Hawking foi profesor lucasiano na Universidade de Cambridge entre 1979 e 2009 e acadou o \u00e9xito comercial con obras sobre ciencia popular nas que expuxo as s\u00faas propias teor\u00edas e a cosmolox\u00eda xeral. O seu libro, \"A Brief History of Time\" apareceu na lista brit\u00e1nica dos mellor vendidos de \"Sunday Times\" durante 237 semanas.\nHawking sufriu un rara enfermidade de lenta progresi\u00f3n, a esclerose lateral amiotr\u00f3fica (ELA), tam\u00e9n co\u00f1ecida como doenza de Lou Gehrig, que levou varias d\u00e9cadas paraliz\u00e1ndoo progresivamente. Comunic\u00e1base empregando un \u00fanico m\u00fasculo da s\u00faa meixela conectado a un dispositivo xerador de voz. Hawking casou d\u00faas veces e tivo tres fillos.\nTraxectoria.\nOs seus pais foron Frank e Isobel Hawking. Ti\u00f1a d\u00faas irm\u00e1s m\u00e1is novas, Philippa e Mary, e un irm\u00e1n adoptivo, Edward. Da s\u00faa familia, Hawking tivo na s\u00faa nai, quen era unha activa pol\u00edtica, o membro m\u00e1is pr\u00f3ximo. A casa dos seus pais estaba no norte de Londres, pero durante a segunda guerra mundial consider\u00e1base que Oxford era un dos lugares m\u00e1is seguros para ter nenos. Cando ti\u00f1a oito anos, a s\u00faa familia mudouse a St Albans, unha vila a unhas 20 millas \u00f3 norte de Londres. \u00d3s once anos Stephen foi \u00e1 Escola de St Albans, e logo \u00f3 Colexio Maior Universitario en Oxford, antigo colexio do seu pai. Stephen quer\u00eda facer Matem\u00e1ticas, pese a que o seu pai preferir\u00eda Medicina. Como Matem\u00e1ticas non pod\u00eda estudarse no Colexio Universitario, optou por F\u00edsica. Despois de tres anos e moito traballo conced\u00e9uselle o t\u00edtulo de primeira clase con honores en Ciencias naturais.\nTras obtelo doutoramento pasou a ser Investigador, e m\u00e1is tarde Profesor nos Colexios Maiores de Gonville e Caius. Despois de abandona-lo Instituto de Astronom\u00eda en 1973, Stephen entrou no Departamento de Matem\u00e1ticas Aplicadas e F\u00edsica te\u00f3rica, e desde 1980 ocupa o posto de Profesor Lucasiano de Matem\u00e1ticas. A C\u00e1tedra foi fundada en 1663 con fondos concedidos no testamento do Reverendo Henry Lucas, quen fora Membro do Parlamento pola Universidade. Foi primeiro cuberta por Isaac Barrow, e logo en 1669 por Isaac Newton.\nEn 1985 foi traqueostomizado e desde ent\u00f3n emprega un sintetizador de voz para comunicarse. Gradualmente foi perdendo o uso dos seus brazos e pernas, as\u00ed como do resto da musculatura voluntaria, inclu\u00edndo a forza do pescozo para manter a cabeza ergueita, con todo o cal a s\u00faa mobilidade \u00e9 practicamente nula (Esclerose lateral amiotr\u00f3fica, o mesmo caso de Jason Becker). A cadeira de rodas que utiliza en p\u00fablico est\u00e1 controlada por unha computadora que Hawking manexa mediante leves movementos de cabeza e ollos, o que tam\u00e9n lle permite seleccionar palabras e frases no sintetizador de voz.\nCasou por primeira vez en xullo de 1965 con Jane Wilde. Hawking casou por segunda vez coa s\u00faa enfermeira - Elaine Mason - o 16 de setembro de 1995. Hawking contin\u00faa combinando a vida en familia (coa s\u00faa esposa, os seus tres fillos e un neto) e a s\u00faa investigaci\u00f3n en f\u00edsica te\u00f3rica xunto cun extenso programa de viaxes e conferencias.\nO asteroide 7672 Hawking foi chamado as\u00ed na s\u00faa homenaxe.\nEra ateo. Estaba en contra do capitalismo.\nObra.\nHawking traballou nas leis b\u00e1sicas que gobernan o universo. Xunto con Roger Penrose mostrou que a Teor\u00eda Xeral da Relatividade de Einstein implica que o espazo e o tempo han de ter un principio no Big Bang e un final dentro de buracos negros. Semellantes resultados sinalan a necesidade de unificar a Relatividade Xeral coa Teor\u00eda Cu\u00e1ntica, o outro gran desenvolvemento cient\u00edfico da primeira metade do s\u00e9culo XX. Unha consecuencia de tal unificaci\u00f3n que el descubriu era que os buracos negros non eran totalmente negros, sen\u00f3n que pod\u00edan emitir radiaci\u00f3n e part\u00edculas subat\u00f3micas (co\u00f1ecidas como \"radiaci\u00f3n Hawking\") e eventualmente evaporarse e desaparecer. Outra conxectura \u00e9 que o universo non ten bordos ou l\u00edmites no tempo imaxinario. Isto implicar\u00eda que o modo en que o universo empezou queda completamente determinado polas leis da ciencia.\nAs s\u00faas numerosas publicaci\u00f3ns incl\u00faen \"The Large Scale Structure of Spacetime\" con G. F. R. Ellis, \"General Relativity : an Einstein Centenary Survey\" con W. Israel, e \"Three Hundred Years of Gravitation\", con W. Israel. Stephen Hawking publicou tres libros de divulgaci\u00f3n: o seu \u00e9xito de vendas \"A Brief History of Time\", \"Black Holes and Baby Universes and Other Essays\" e m\u00e1is recentemente en 2001, \"The Universe in a Nutshell\", e en 2005, \"A Briefer History of Time\", unha versi\u00f3n revisada e ampliada do seu primeiro best-s\u00e9ller.\nCurr\u00edculum.\nO Profesor Hawking ten doce doutorados honor\u00edficos, ga\u00f1ou o CBE en 1982 e foi designado Compa\u00f1eiro de Honor en 1989. \u00c9 o receptor de numerosos premios (por exemplo, o Premio Pr\u00edncipe de Asturias da Concordia en 1989), galard\u00f3ns e medallas e \u00e9 Membro de Honor da Royal Society e da US National Academy of Sciencies."}
{"id": "36206", "revid": "23204", "url": "https://gl.wikipedia.org/wiki?curid=36206", "title": "Honda", "text": " \nA Honda Motor Co., Ltd. (\u672c\u7530\u6280\u7814\u5de5\u696d\u682a\u5f0f\u4f1a\u793e, Honda Giken Kogyo Kabushiki Kaisha) \u00e9 unha das m\u00e1is importantes corporaci\u00f3n multinacional xaponesa co\u00f1ecida principalmente como un fabricante de autom\u00f3biles e motocicletas do mundo. Fundada por Soichiro Honda, un rapaz so\u00f1ador e realizador que dende a infancia mostr\u00e1base un visionario de seu tempo. Na actualidade \u00e9 unha empresa con sede no Xap\u00f3n, que exporta os seus autom\u00f3biles para o mundo enteiro.\nHonda \u00e9 o fabricante de motocicletas m\u00e1is grande do mundo desde 1959, as\u00ed como o maior fabricante do mundo de motor de combusti\u00f3n interna medidos en volume, producindo m\u00e1is de 14 mill\u00f3ns de motores de combusti\u00f3n interna cada ano. Honda converteuse no segundo maior fabricante de autom\u00f3biles xapon\u00e9s en 2001. Honda foi o oitavo fabricante de autom\u00f3biles m\u00e1is grande do mundo detr\u00e1s de General Motors, Grupo Volkswagen, Toyota, Hyundai Motor Group, Ford, Nissan e PSA Peugeot Citro\u00ebn en 2011.\nHonda foi o primeiro fabricante de autom\u00f3biles xapon\u00e9s en presentar unha marca de luxo, Acura, no ano 1986. Separadamente dos seus negocios de autom\u00f3biles e motocicletas principais, Honda tam\u00e9n fabrica equipos de xardiner\u00eda, motores mari\u00f1os, motos acu\u00e1ticas, xeradores e outros produtos. Desde 1986, Honda est\u00e1 involucrado na investigaci\u00f3n de intelixencia artificial/rob\u00f3tica e presentou o seu robot ASIMO en 2000. Tam\u00e9n se aventuraron na industria aeroespacial co establecemento de GE Honda Aero Engines en 2004 e a Honda HA-420 HondaJet, que comezou a s\u00faa produci\u00f3n en 2012. Honda ten tres empresas conxuntas na China (Honda China, Dongfeng Honda, e Guangqi Honda).\nEn 2013, Honda investiu ao redor de 5,7% (6,8 miles de mill\u00f3ns US $) dos seus ingresos en investigaci\u00f3n e desenvolvemento. Tam\u00e9n en 2013, Honda converteuse no primeiro fabricante de autom\u00f3biles xapon\u00e9s en ser un exportador neto aos Estados Unidos, exportando de 108.705 modelos de Honda e Acura, mentres que importan s\u00f3 88.357."}
{"id": "36212", "revid": "1987", "url": "https://gl.wikipedia.org/wiki?curid=36212", "title": "Adaloaldo", "text": "Adaloaldo, nado en 602 e finado en 626, foi un rei longobardo de Italia que reinou de 616 a 626.\nTraxectoria.\nFillo e sucesor do rei Axilulfo e da princesa cat\u00f3lica Teodelinda, foi bautizado ao pouco de nacer en 603 e logo, convertido en rei, reina baixo a rexencia e despois a influencia da s\u00faa nai. \u00c9 vencido en 626 polo partido longobardo hostil \u00e1 Igrexa, dirixido polo nobre ariano Arioaldo, que toma o poder.\nAdaloaldo morre misteriosamente en R\u00e1vena pouco despois, nese mesmo ano."}
{"id": "36213", "revid": "1131", "url": "https://gl.wikipedia.org/wiki?curid=36213", "title": "Sociedade Deportiva e Cultural Galicia", "text": "A Sociedade Deportiva e Cultural Galicia, co\u00f1ecida como Galicia de Mugardos, \u00e9 un club de f\u00fatbol galego fundado en 1953 na parroquia de Me\u00e1, no concello de Mugardos. Actualmente compite no Grupo 1 da Primeira Auton\u00f3mica de Galicia.\nHistoria.\nAntes do Galicia.\nO f\u00fatbol chegou a Mugardos a trav\u00e9s dos traballadores que estaban empregados en Baz\u00e1n, na construci\u00f3n naval, e que ti\u00f1an contacto con capataces ingleses, pero ata os anos 20 non se empezaron a organizar en Mugardos equipos informais que \u00edan xogar a Ares.\nAntes da formaci\u00f3n definitiva da Sociedade Deportiva e Cultural Galicia cre\u00e1ronse outros conxuntos, a maior parte ef\u00e9meros.\nDurante a guerra, estes equipos desaparecen, e volven formarse outros ao remate da contenda.\nO Galicia de Me\u00e1.\nEn 1952 dec\u00eddese crear un novo equipo que, para recoller a tradici\u00f3n dos conxuntos anteriores, nomea presidente de honra a Aurelio Maceiras, denom\u00ednase Galicia, e mant\u00e9n as mesmas cores c\u00f3 Galicia de 1934, a verde e a branca. O primeiro presidente foi Jos\u00e9 Mart\u00ednez Rojo \"O Cheo\" e inscr\u00edbese no Goberno Civil o 30 de maio de 1953. O primeiro partido oficial disputouno o 13 de decembro de 1953 contra o Espartero ferrol\u00e1n.\nNa actualidade ten ao redor de 500 socios."}
{"id": "36216", "revid": "92340", "url": "https://gl.wikipedia.org/wiki?curid=36216", "title": "Arioaldo", "text": "Arioaldo (\u00e1s veces chamado Ari(o)vald, nome por\u00e9n diferente a \"Arioald\") \u00e9 un rei longobardo de Italia que reina de 626 a 636.\nTraxectoria.\nNobre ariano, \u00e9 por\u00e9n o marido da princesa cat\u00f3lica Gundeperga, filla do rei Axilulfo e da ra\u00ed\u00f1a Teodelinda, pero logo bota do trono longobardo ao seu cu\u00f1ado, o rei cat\u00f3lico Adaloaldo, e toma o poder restablecendo as\u00ed a herex\u00eda ariana. Convertido en rei, fai encerrar \u00e1 s\u00faa muller nun mosteiro, acus\u00e1ndoa de preparar un complot contra el co duque do Fri\u00fal, Tas\u00f3n. Combate aos \u00e1varos e rex\u00e9itaos tras unha tentativa de invasi\u00f3n no nordeste de Italia."}
{"id": "36219", "revid": "15490", "url": "https://gl.wikipedia.org/wiki?curid=36219", "title": "Rotario", "text": "Rotario ou Rothari, duque longobardo de Brescia, elixido rei dos longobardos de Italia polo partido ariano, sucedendo as\u00ed ao seu predecesor ariano Arioaldo (636 e casa coa s\u00faa vi\u00fava cat\u00f3lica Gundeperga).\nTraxectoria.\nO seu reinado est\u00e1 marcado por de novas conquistas longobardas; C\u00f3rsega foi invadida, a Toscana e a Liguria conquistadas e ocupadas, e X\u00e9nova cae no 643. Ao nordeste, apod\u00e9rase por fin da fortaleza de Oderzo, que sempre rexeitara aos longobardos e bate en d\u00faas ocasi\u00f3ns aos bizantinos nos montes Apeninos e na aba setentrional do Monte Cimone. Morre no 652 e \u00e9 enterrado en Pavia, capital longobarda.\nRotario \u00e9 o primeiro rei longobardo en po\u00f1er por escrito as leis orais do seu pobo e dos seus s\u00fabditos b\u00e1rbaros. As\u00ed, o 22 de novembro de 643, fai publicar en Pavia o seu famoso edicto, m\u00e1is co\u00f1ecido co nome de Edicto de Rothari, de inspiraci\u00f3n xerm\u00e1nica."}
{"id": "36220", "revid": "65337", "url": "https://gl.wikipedia.org/wiki?curid=36220", "title": "Edicto de Rothari", "text": "O edicto de Rothari \u00e9 proclamado en 643 no reino longobardo de Italia ante a asemblea dos homes libres, que a aproban segundo o costume golpeando a s\u00faa lanza no seu escudo. Promulgouno o rei Rotario (ou \"Rothari\"), que lle deu nome.\nO documento est\u00e1 composto de m\u00e1is de 400 leis que protexen esencialmente as guerreiros. Matar, golpear, desarmar a un guerreiro ou mesmo turrarlle da barba constit\u00faen delitos castigados con severidade. Entre os guerreiros e o rei interponse a aristocracia, dominada polos duques e os \"gastalds\", especie de condes. O seu papel medra, e no s\u00e9culo VII, \u00e9 a que regula a sucesi\u00f3n ao trono. O edicto amosa unha funci\u00f3n nova asignada ao rei: a protecci\u00f3n dos d\u00e9biles, entre os que se contan as mulleres, que est\u00e1n fortemente subordinadas moral e economicamente aos homes.\nO Edicto de Rothari dota de privilexios \u00e1s asociaci\u00f3ns profesionais (\"ministeria\"), entre elas a dos \"magistri comanici\" ou mestres de C\u00f4me (construci\u00f3n)."}
{"id": "36221", "revid": "92340", "url": "https://gl.wikipedia.org/wiki?curid=36221", "title": "Rodoaldo", "text": "Rodoaldo \u00e9 un rei longobardo de Italia, sucesor do rei Rotario, seu pai (652).\nTraxectoria.\n\u00c9 asasinado ao cabo de seis meses de reinado por instigaci\u00f3n dun pretendente ao trono sostido polos cat\u00f3licos, Ariperto."}
{"id": "36222", "revid": "15490", "url": "https://gl.wikipedia.org/wiki?curid=36222", "title": "Ariperto", "text": "Ariperto, finado en 661, foi un rei longobardo de Italia, fillo de Gundoaldo duque de Asti e sobri\u00f1o da ra\u00ed\u00f1a Teodelinda.\nTraxectoria.\nNobre cat\u00f3lico ligado \u00e1 familia ducal baiuvaria, fai asasinar ao rei ariano Rodoaldo e toma o poder (653). Esf\u00f3rzase en implantar o cristianismo nos ducados longobardos e funda o santuario do Salvador en Pavia, capital longobarda. "}
{"id": "36223", "revid": "23204", "url": "https://gl.wikipedia.org/wiki?curid=36223", "title": "Provincia de Andizhan", "text": "A Rexi\u00f3n de Andizhan ou Provincia de Andizhan (uzbeko: Andijon viloyati; \u0410\u043d\u0434\u0438\u0436\u043e\u043d \u0432\u0438\u043b\u043e\u044f\u0442\u0438), \u00e9 unha divisi\u00f3n administrativa, co\u00f1ecida como \"viloyati\", de Uzbekist\u00e1n, situada na zona oriental do pa\u00eds. Limita con Kirguizist\u00e1n en case t\u00f3dalas direcci\u00f3ns, salvo ao suroeste por onde limita coa provincia uzbeka de Fergan\u00e1 e ao noroeste coa provincia de Namang\u00e1n, formando parte do val de Fergan\u00e1.\nAndill\u00e1n \u00e9 a provincia m\u00e1is densamente poboada de Uzbekist\u00e1n. Dividida en 14 distritos administrativos, a s\u00faa capital hom\u00f3nima ten 350.000 habitantes. Outras cidades importantes son Asaka (Leninsk), Xonobod, Shahrixon (Moscovskiy), e Qorasuv.\nClima.\nO clima da provincia \u00e9 tipicamente continental, con diferenzas extremas entre as temperaturas invernais e as estivais.\nEconom\u00eda.\nRecursos minerais.\nOs seus recursos naturais incl\u00faen xacementos de petr\u00f3leo, gas natural, ozocerita e calcaria.\nAgricultura.\nA agricultura da rexi\u00f3n bas\u00e9ase principalmente no cultivo do algod\u00f3n, de cereais e na viticultura. Destaca tam\u00e9n o cultivo do mel\u00f3n e da sand\u00eda en zonas exclusivamente de rego, as\u00ed como a cr\u00eda de gando vac\u00fan.\nIndustria.\nIncl\u00fae a metalurxia, a industria qu\u00edmica, e industria lixeira coma a de procesado de alimentos. Na cidade de Asaka at\u00f3pase a primeira cadea de montaxe automobil\u00edstica da Asia Central."}
{"id": "36224", "revid": "15490", "url": "https://gl.wikipedia.org/wiki?curid=36224", "title": "Perctarito", "text": "Perctarito, nado en 645 e finado en 688, foi duque de Asti e rei longobardo de Italia, fillo e sucesor do rei Ariperto (661).\nTraxectoria.\nRei cat\u00f3lico, cerca Pavia mentres que, cousa curiosa, comparte o poder co seu irm\u00e1n Godeperto, co-rei ariano con sede en Mil\u00e1n, a antiga capital dos longobardos. Tras ser asasinado o seu irm\u00e1n pouco despois por unha conxuraci\u00f3n de palacio dirixida por Grimoaldo, duque de Benevento, prefire fuxir que sufrir o mesmo destino e atopa primeiro refuxio cos \u00e1varos do \"khagan\" Kakan e despois entre os francos. Con todo, a s\u00faa muller Rodelinda e o seu fillo Cuniperto, capturados por Grimoaldo, son enviados ao exilio a Benevento.\nEn 671, volto do exilio, toma finalmente o poder e volve a subir ao trono longobardo. Fai do catolicismo a relixi\u00f3n oficial do reino pero non reco\u00f1ece a autoridade papal, asina a paz cos bizantinos e asocia ao seu fillo Cuniperto ao poder a partir de 678. Loita en van contra o rebelde Alachis, duque de Trento, antes de morrer asasinado en 688, v\u00edtima dunha conxuraci\u00f3n.\nDescendencia.\nPertarito tivo os seguintes fillos:\nPosteridade.\n\"Pertharite\" \u00e9 o nome dunha traxedia de Pierre Corneille, baseada na historia deste rei longobardo."}
{"id": "36225", "revid": "15490", "url": "https://gl.wikipedia.org/wiki?curid=36225", "title": "Godeperto", "text": "Godeperto \u00e9 un rei longobardo de Italia (661).\nTraxectoria.\nFillo e sucesor do rei Ariperto. Pr\u00edncipe ariano, goberna en Mil\u00e1n, mentres que o seu irm\u00e1n Perctarito, cat\u00f3lico, goberna en Pavia. En loita co seu irm\u00e1n, busca a axuda de Grimoaldo, duque de Benevento; este \u00faltimo asas\u00ednao no palacio de Pavia, a \"Regia\", despois da fuxida do rei Ariperto (661). O seu fillo, o pr\u00edncipe Raghinperto, consegue escapar."}
{"id": "36228", "revid": "22795", "url": "https://gl.wikipedia.org/wiki?curid=36228", "title": "Grimoaldo I de Benevento", "text": "Grimoaldo I de Benevento foi un nobre italiano do s\u00e9culo VII, duque de Benevento, que chegou a rei dos longobardos.\nTraxectoria.\nNado antes de 610, fillo do duque longobardo Xisulfo II do Fri\u00fal e da princesa baiuvaria Ramhilda, filla de Garibaldo, duque de Baviera. Sucede ao seu irm\u00e1n Rodoaldo \u00e1 cabeza do ducado de Benevento en 647 e casa coa princesa Teodota, filla do rei longobardo cat\u00f3lico Ariperto.\nEn 662, despois do derrocamento dos reis irm\u00e1ns Perctarito e Godeperto, conv\u00e9rtese en rei dos longobardos, deixando o ducado beneventino ao seu fillo m\u00e1is vello Romualdo. Bo xefe militar, o seu reino est\u00e1 marcado por numerosas guerras nas fronteiras. Sae vitorioso varias veces sobre os bizantinos dirixidos polo emperador Constante II en persoa, que cercara Benevento, sobre os francos, aliados co rei Perctarito, en Asti, sobre os \u00e1varos, entre os que vivira como ref\u00e9n na s\u00faa xuventude e finalmente sobre as poboaci\u00f3ns eslavas do nordeste de Italia, sometendo a nobreza rebelde e os ducados autonomistas como os de Spoleto e do Fri\u00fal. Para someter este \u00faltimo, manda chamar os \u00e1varos para devastar o ducado. Morre de morte natural en 671. A s\u00faa morte marca o inicio do poder da nobreza fronte ao poder real.\nNo plano relixioso, parece que Grimoaldo foi un ariano a\u00ednda moi impregnado de paganismo longobardo, malia a s\u00faa uni\u00f3n cunha princesa cat\u00f3lica; en todo caso, non se sente moi interesado pola relixi\u00f3n en xeral e \u00e9 bastante hostil \u00e1 Igrexa e ao Papado. Con todo, est\u00e1 na orixe do culto de san Miguel entre os longobardos, percib\u00edndoo estes \u00faltimos como un santo guerreiro protector do seu pobo. Parece igualmente que san Miguel substitu\u00edu probablemente o seu antigo deus da guerra, Wotan (ou Od\u00edn).\nOs b\u00falgaros de Benevento.\nO rei Grimoaldo est\u00e1 na orixe da presenza de b\u00falgaros en pa\u00eds beneventino. Tras acoller, sobre 665, a estes \u00faltimos como simples mercenarios co seu khan Alzec (Alzek, Alzeco), este \u00faltimo decide ficar en Italia e conv\u00e9rtese en duque e \u00abgastald\u00bb longobardo. Polos servizos prestados, Grimoaldo inst\u00e1laos no ducado de Benevento con mulleres e fillos e impl\u00e1ntanse en Molise, rexi\u00f3n bastante ruda situada ao norte de Benevento, nas terras desoladas que comprenden as cidades de Boiano, Campobasso, Iserno, Sepino, Roccamandolfi, Morionne, Vicenne; a capital b\u00falgara estaba sita na actual aldea de Cantalupo nel Sannio, cuxo nome vir\u00eda do b\u00falgaro \u00abKh\u00e2n-Teleped\u00bb que significa a \u00abBase do Khan\u00bb.\nEstes b\u00falgaros forman un agrupamento distinto polo menos ata principios do s\u00e9culo IX, conservando os seus usos e costumes e mesmo a s\u00faa lingua (isto pode aclararnos un feito importante: un s\u00e9culo e medio despois da s\u00faa chegada a Italia, estes b\u00falgaros, pouco numerosos, continuaban a falar a lingua dos seus devanceiros). O erudito longobardo Paulo Di\u00e1cono menci\u00f3naos igualmente na s\u00faa preciosa \u00abHistoria dos longobardos\u00bb (acabada sobre 789), precisando que este destacamento do pobo b\u00falgaro co\u00f1ecido co nome de \u00abB\u00falgaros de Benevento\u00bb, practicaban a\u00ednda a s\u00faa lingua falando tam\u00e9n o dialecto local ou o lat\u00edn. Destacamentos eslavos seguen os b\u00falgaros e f\u00edxanse tam\u00e9n na rexi\u00f3n. Deixan de formar probabelmente un grupo distinto no curso do s\u00e9culo IX. Con todo, parece a\u00ednda que en plena \u00e9poca da Italia normanda (s\u00e9culo XI/XII), alg\u00fans grupos se definen a\u00ednda como b\u00falgaros, xustamente na rexi\u00f3n de Molise, a menos que se trate dunha inmigraci\u00f3n b\u00falgara posterior."}
{"id": "36229", "revid": "22570", "url": "https://gl.wikipedia.org/wiki?curid=36229", "title": "Guy Picciotto", "text": "Guy Picciotto \u00e9 un m\u00fasico estadounidense de Washington, D.C. \u00c9 co\u00f1ecido por pertencer \u00e1 banda de rock Fugazi coma vocalista e guitarrista.\nA pesar de non estar na formaci\u00f3n orixinal de Fugazi, el uniuse \u00e1 banda nos seus inicios e aparece en todas as s\u00faas gravaci\u00f3ns de estudio. Picciotto foi tam\u00e9n o l\u00edder da importante banda Rites of Spring de 1984 a 1986.\nEn maio do ano 2012, xunto co seu compa\u00f1eiro en Fugazi Ian MacKaye, a revista \"Spin\" situouno no n\u00famero 86 da s\u00faa lista dos 100 mellores guitarristas de todos os tempos.\nTraxectoria.\nA carreira musical de Picciotto comezou en 1985 coa banda Rites of Spring. Como parte da escena post-hardcore de Washington, D.C., Rites of Spring incrementou a fren\u00e9tica violencia e a paix\u00f3n visceral do hardcore punk \u00e1 vez que experimentou coas s\u00faas regras compositivas. Picciotto, como letrista da banda, ademais de ser o seu vocalista e guitarrista, tam\u00e9n trasladou o hardcore cara \u00e1mbitos m\u00e1is persoais, sendo acreditado por iso como un dos creadores do emo.\nNos seus primeiros anos Picciotto tam\u00e9n participou nos grupos One Last Wish (1986), Happy Go Licky (1987-1988), Brief Weeds (con EPs editados sobre 1991-1992) e The Black Light Panthers (un proxecto espor\u00e1dico creado en 1982), estando nas d\u00faas \u00faltimas con Brendan Canty. Tam\u00e9n creou un selo discogr\u00e1fico chamado Peterbilt Records, que publicou vinilos en edici\u00f3ns limitadas de \u00e1lbum de bandas como Rain, Happy Go Licky e Deadline."}
{"id": "36230", "revid": "624", "url": "https://gl.wikipedia.org/wiki?curid=36230", "title": "Grimoaldo", "text": "Grimoaldo \u00e9 o nome de varios personaxes altomedievais."}
{"id": "36231", "revid": "92340", "url": "https://gl.wikipedia.org/wiki?curid=36231", "title": "Garibaldo", "text": "Garibaldo \u00e9 un rei longobardo de Italia, fillo e sucesor do rei Grimoaldo (671).\nTraxectoria.\nRei ariano, \u00e9 derrocado ao cabo de tres meses de reinado por Perctarito e os seus partidarios cat\u00f3licos e asasinado e/ou exiliado."}
{"id": "36232", "revid": "624", "url": "https://gl.wikipedia.org/wiki?curid=36232", "title": "Visigodo", "text": ""}
{"id": "36233", "revid": "98629", "url": "https://gl.wikipedia.org/wiki?curid=36233", "title": "The Melvins", "text": "The Melvins \u00e9 unha banda de sludge metal estadounidense, formada en 1983 en Aberdeen, Washington. Tr\u00e1tase dunha das bandas m\u00e1is influentes do movemento grunge de Seattle, do que son considerados os \"padri\u00f1os\", e tam\u00e9n foi clave no desenvolvemento do sludge metal. Normalmente sempre foron un tr\u00edo, pero nos \u00faltimos anos act\u00faan como cuarteto con dous bater\u00edas. Dende o ano 1984 o cantante e guitarrista Buzz Osborne e o bater\u00eda Dale Crover ve\u00f1en sendo os \u00fanicos membros permanentes do grupo.\nA banda chamouse as\u00ed por un supervisor dun supermercado Thriftway en Montesano onde Osborne traballaba como dependente. \"Melvin\" era desprezado polos outros empregados, e os membros do grupo consider\u00e1rono un nome apropiadamente rid\u00edculo.\nOrixinalmente formouse como unha banda de hardcore punk, cunha m\u00fasica influenciada pola mestura de punk e metal do \u00e1lbum \"My War\" de Black Flag e por outros grupos como Swans e Flipper; por\u00e9n, o seu enfoque peculiar, o seu estra\u00f1o sentido do humor e a s\u00faa experimentaci\u00f3n fan dos Melvins un grupo dif\u00edcil de categorizar.\nBiograf\u00eda.\nOs comezos da banda.\nMelvins form\u00e1rona a principios de 1983 by Buzz Osborne (guitarra, voces), Matt Lukin (baixo) e Mike Dillard (bater\u00eda), que estudaban no instituto Montesano Jr./Sr. en Montesano, Washington. A banda comezou tocando versi\u00f3ns de Jimi Hendrix e The Who, e tam\u00e9n un hardcore punk acelerado. Cando Dillard deixou o grupo, Dale Crover substitu\u00eduno, pasando a banda a ensaiar nunha habitaci\u00f3n na casa dos seus pais en Aberdeen, Washington. Pouco despois comezaron a tocar canci\u00f3ns m\u00e1is lentas e pesadas, algo que case ningu\u00e9n fac\u00eda nesa \u00e9poca.\nEn 1985 fundouse o selo C/Z Records para documentar a escena musical de Washington. A discogr\u00e1fica publicou \"Deep Six\", un recompilatorio que conti\u00f1a catro temas dos Melvins. \nPrimeiros traballos.\nEn 1986 gravaron a s\u00faa estrea con C/Z Records, o EP \"Six Songs\" (posteriormente aparecer\u00edan outras edici\u00f3ns cos t\u00edtulos \"8 Songs\", \"10 Songs\", e \"26 Songs\").Nesa \u00e9poca a formaci\u00f3n da banda era Buzz Osborne na guitarra e voces, Matt Lukin no baixo e Dale Crover na bater\u00eda. O disco gravouse en directo en d\u00faas pistas no Ironwood Studio de Seattle o 8 de febreiro de 1986, cunha produci\u00f3n extremadamente precaria e a un custo baix\u00edsimo.\nNo ano seguinte, a trav\u00e9s da discogr\u00e1fica Alchemy Records, foi lanzado o que hoxe \u00e9 considerado como o \u00e1lbum de estrea da banda, \"Gluey Porch Treatments\", coa mesma formaci\u00f3n. O disco tivo unha produci\u00f3n un pouco m\u00e1is coidada e tivo boa recepci\u00f3n na costa oeste estadounidense. O disco ser\u00eda lazado posteriormente en CD por Boner Records unido ao seu segundo \u00e1lbum, \"Ozma\", e en 1999 foi reeditado por Ipecac Recordings acompa\u00f1ado por un feixe de demos.\nEn xaneiro de 1988 Crover tocou a bater\u00eda con Nirvana (co nome de \"Ted Ed Fred\") na gravaci\u00f3n dunha demo de 10 temas que despois se converter\u00eda no \u00e1lbum de estrea \"Bleach\". Posteriormente Osbourne presentar\u00eda a Dave Grohl a Kurt Cobain e Krist Novoselic.\nEn 1989, Matt Lukin deixou a banda para formar Mudhoney e Melvins restabl\u00e9ceuse en San Francisco para gravar o seu seguinte disco. \"Ozma\" foi lanzado naquel ano e foi un dos mellores discos da escena underground aparecidos en 1989, cando a escena de Seattle comezaba a chamar a atenci\u00f3n en Europa. O son segu\u00eda a tendencia do disco anterior, con moito peso. Para o lugar de Matt Lukin, a banda contou coa baixista Lori \"Lorax\" Black (filla da actriz Shirley Temple).\n\"Bullhead\", lanzado en 1991 non cambiaba moito respecto aos anteriores traballos, mais consolidaba o son de The Melvins. No mesmo ano sa\u00edu o EP \"Eggnogg\", que manti\u00f1a a calidade dos seus primeiros discos, pero pasou bastante desapercibido. A finais daquel ano Nirvana chegaba ao estrelado co \u00e1lbum \"Nevermind\", que abrir\u00eda as portas para varias bandas de Seattle. Mentres tanto todos os disc\u00edpulos dos Melvins consegu\u00edan o \u00e9xito xuntando peso e melod\u00eda, as canci\u00f3ns dos Melvins non posu\u00edan o formato pop, pasando \u00e1 marxe de calquera posibilidade de alcanzar o \u00e9xito comercial.\nEn 1992, Lori sa\u00edu da banda e comezou unha etapa de cambio continuo de baixistas. Primeiro foi Tom Flyn, que logo deixou a banda para a entrada de Joe Preston. Naquel ano, The Melvins innovou co \u00e1lbum \"Lysol\", un traballo conceptual de s\u00f3 un tema cunha duraci\u00f3n de 31 minutos. Foi o \u00faltimo disco da banda pola Boner Records, que a\u00ednda en 1992 lanzou os EP's \"Dale Crover\", \"King Buzzo\" e \"Joe Preston\". Eses tres EP's foron inspirados (ata nas portadas) nos \u00e1lbums en solitario dos integrantes de Kiss.\nContrato cunha grande.\nGrazas \u00e1 influencia de Kurt Cobain, The Melvins asinou un contrato coa discogr\u00e1fica Atlantic, e o mesmo Cobain tocou a guitarra e coproduc\u00edu coa banda o \u00e1lbum \"Houdini\", lanzado en 1993. O son da banda segu\u00eda sendo moi parecido \u00e1 dos anteriores traballos a pesar de estar agora nunha grande discogr\u00e1fica.\nNese tempo, descontentos co baixista Joe Preston, a banda chama a Lori Black para as gravaci\u00f3ns de \"Houdini\", e despois Mark Deutrom conv\u00e9rtese no baixista de The Melvins.\n\"Houdini\" foi reco\u00f1ecido como un dos mellores \u00e1lbums da s\u00faa carreira e foi o disco da banda que m\u00e1is vendeu ata ese momento, a pesar de que The Melvins non ti\u00f1a un grande p\u00fablico.\nDespois dunha participaci\u00f3n discreta no festival alternativo Lollapalooza, The Melvins volta en 1994 co \u00e1lbum \"Prick\", cun son bastante experimental. O disco foi lanzado pola discogr\u00e1fica independente Amphetamine Reptile, a\u00ednda que a banda continuaba tendo o contrato coa Atlantic.\nEn 1996 lanzouse o seu segundo traballo a trav\u00e9s da Atlantic, titulado \"Stoner Witch\". Este \u00e9 mellor recibido polos fans e pola cr\u00edtica que \"Prick\", que considerron ao disco como o m\u00e1is maduro ata ese intre. Nese ano The Melvins act\u00faa como abreconcertos na xira de Kiss, que inicialmente contara cos Stone Temple Pilots.\nPero as vendas de discos nunca foron grandes para a banda, e coa perda de popularidade do rock alternativo, o \u00e1lbum \"Stag\", editado en 1996, foi o seu \u00faltimo disco cunha grande discogr\u00e1fica. \"Stag\" foi un dos \u00e1lbums m\u00e1is variados da banda, usando no mesmo c\u00edtara, trompetas, teclados e sintetizadores.\nDe volta \u00e1s independentes.\nThe Melvins asinou un contrato co selo independente Amphetamine Reptile e lanzou \"Honky\" en 1997. Este foi o \u00faltimo \u00e1lbum da banda co baixista Mark Deutrom, que foi substitu\u00eddo por Kevin Rutmanis.\nDurante todos os meses de 1998 The Melvins lanzou unha s\u00e9rie de sinxelos, reunidos a finais do ano nun \u00e1lbum dobre. A\u00ednda en 1998 a banda participa do festival Ozzfest e asina un contrato coa Ipecac Records, discogr\u00e1fica de Mike Patton, compa\u00f1eiro de Buzz en Fant\u00f4mas.\nA intenci\u00f3n da banda cando asinou coa Ipecac era o lanzamento dunha trilox\u00eda de \u00e1lbums a partir de 1999 con s\u00f3 meses de diferenza entre eles. O primeiro foi \"The Maggot\" co son m\u00e1is tradicional de The Melvins. O seguinte, \"The Bootlicker\" \u00e9 m\u00e1is variado, lembrando ao \u00e1lbum \"Stag\". \"The Crybaby\", editado no 2000, foi derradeiro disco da trilox\u00eda, tam\u00e9n cun son variado e contando con varios convidados como integrantes das bandas Tool e Jesus Lizard e mesmo do propio Mike Patton. En \"The Crybaby\" at\u00f3pase unha versi\u00f3n bastante fiel de \"Smells Like Teen Spirit\" de Nirvana. A\u00ednda nese ano, o seu \u00e1lbum \"Gluey Porch Treatments\", descatalogado dende hab\u00eda anos, \u00e9 reeditado nunha edici\u00f3n especial con varias canci\u00f3ns in\u00e9ditas.\nEn 2001 lanzouse o \u00e1lbum \"Electroretard\" pola discogr\u00e1fica Man's Ruin. \"Electroretard\" pode ser considerado como un recompilatorio, xa que cont\u00e9n canci\u00f3ns antigas da banda regravadas, \u00e1 parte dalgunhas versi\u00f3ns. No disco a banda experimenta bastante con compo\u00f1entes electr\u00f3nicas nas canci\u00f3ns.\nOs dous seguintes lanzamentos da banda son en directo. O primeiro deles, \"The Colossus of Destiny\", \u00e9 m\u00e1is ben unha rareza tipica de The Melvins: un \u00fanico tema de 59 minutos de barullo sen melod\u00eda. O segundo, \"Millennium Masterwork\", de 2002, re\u00fane a The Melvins e a Fant\u00f4mas no mesmo disco. O concerto que deu orixe ao disco foi unha presentaci\u00f3n das d\u00faas bandas xuntas no escenario para celebrar os cinco anos da Ipecac.\nUnha semana despois de \"Millennium Masterwork\" editouse un novo \u00e1lbum de estudio de The Melvins. \"Hostile Ambient Takeover\" ti\u00f1a un son m\u00e1is tradicional, deixando de lado a experimentaci\u00f3n de discos anteriores.\nNo ano seguinte a Ipecac rescata outra peza do cat\u00e1logo da banda. \"Ten Songs\", o primeiro \u00e1lbum da banda ga\u00f1a unha nova presentaci\u00f3n e 16 temas in\u00e9ditos, sendo rebautizado como \"26 Songs\".\n20 aniversario.\nEn 2004 The Melvins cumpriu 20 anos de carreira. Para celebrar o aniversario lanzouse o libro \"Neither Here Nor There\", con 224 p\u00e1xinas de historias e fotos da banda. O libro estaba acompa\u00f1ado por un CD recompilatorio de 18 temas de practicamente todos os seus discos.\nNese ano a banda colaboru co artista Lustmord para o \u00e1lbum \"Pigs of the Roman Empire\", e co vocalista de Dead Kennedys Jello Biafra para \"Never Breathe What You Can't See\" e \"Sieg Howdy!\", editados nos anos 2004 e 2005 respectivamente. \"Never Breathe What You Can't See\" estivo promocionado por unha pequena xira con Jello Biafra e Adam Jones de Tool. Planeouse unha xira europea pero foi cancelada no mes de outubro do 2004 debido a problemas con Rutmanis. Melvins rematou o ano facendo un feixe de concertos con David Scott Stone promocionando o traballo do director de cine Cameron Jamie en Europa e nos Estados Unidos.\nCando lle preguntaron a Osborne e a Crover sobre Rutmanis e a cancelaci\u00f3n da xira contestaron que este \"desaparecera\". Os seareiros tem\u00edan que Rutmanis deixara a banda ao igual que outros baixistas antes que el, pero Rutmanis volver\u00eda por unha tempada a principios do 2005. No mes de xu\u00f1o dese ano deixou a banda oficialmente debido a un problema co abuso de drogas. Cando Melvins sa\u00edu de xira en outubro e novembro con Jello Biafra, David Scott Stone ocupou o seu lugar no baixo.\nA principios do 2006 Crover confirmou que os membros da banda Big Business unir\u00edanse aos Melvins. As bandas fusionadas xiraron polos Estados Unidos no outono dese ano promocionando o \u00e1lbum \"(A) Senile Animal\", \u00faltimo traballo de Melvins. O grupo tam\u00e9n xirou brevemente polo Reino Unido a mediados do mes de decembro. A banda tocou dus novos temas durante a xira do 2007, \"Suicide in Progress\" e \"Billy Fish\", que aparecer\u00edan no seu seguinte \u00e1lbum, \"Nude With Boots\", editado en xullo do 2008.\nOs d\u00edas 16 e 17 de xu\u00f1o do 2008, a formaci\u00f3n orixinal da banda (de 1983) fixo dous concertos no Great American Music Hall en San Francisco, celebrando o 50 aniversario de Jello Biafra. Neles tocaron canci\u00f3ns de \"The Mangled Demos\", unha colecci\u00f3n de material dos primeiros anos da banda editado por Alternative Tentacles no 2005.\nNo 2008 a banda tam\u00e9n colaboro co grupo italiano Zu nunha canci\u00f3n. No mes de xullo apareceu \"Nude With Boots\", sendo parte das sesi\u00f3ns de gravaci\u00f3n documentadas por Toshi Kasai nun blog xapon\u00e9s. En decembro, xunto con Mike Patton, Melvins comisionou unha edici\u00f3n do festival \"All Tomorrow's Parties Nightmare Before Christmas\".\nO CD de remesturas \"Chicken Switch\", do que se vi\u00f1a falando dende o 2003, foi editado o 29 de setembro]] do 2009 a trav\u00e9s do selo Ipecac Recordings. A diferenza que nos discos de remesturas normais onde o \"remesturador\" traballa cun \u00fanico tema, para \"Chicken Switch\" traballaron cun \u00e1lbum enteiro para crear a s\u00faa pista.\nMelvins uniuse ao supergrupo de Nova Orle\u00e1ns Down and Weedeater para facer unha xira por Norteam\u00e9rica no ver\u00e1n e no outono do 2009. A banda editou o seu seguinte traballo, titulado \"The Bride Screamed Murder\", o 1 de xu\u00f1o do 2010.\nA comezos do 2011 a banda tivo a mala sorte de estar de xira en Christchurch, Nova Zelandia durante o terremoto que afectou \u00e1 cidade no mes de febreiro, e posteriormente en Toquio no terremoto e tsunami de Sendai que afectaron ao Xap\u00f3n en marzo."}
{"id": "36234", "revid": "23204", "url": "https://gl.wikipedia.org/wiki?curid=36234", "title": "Buzz Osborne", "text": "Roger \"Buzz\" Osborne, nado en Montesano, Washington o 25 de marzo de 1964, co\u00f1ecido como Buzz Osborne ou como King Buzzo, \u00e9 o guitarrista, vocalista, compositor e tecnicamente o \u00fanico membro fundador da banda The Melvins. Tam\u00e9n \u00e9 fundador e guitarrista das bandas Fant\u00f4mas e Venomous Concept. Foi tam\u00e9n amigo no instituto de Kurt Cobain e o baixista da s\u00faa primeira banda, Fecal Matter, en 1986. Tam\u00e9n colaborou con outros artistas como Cows e Tool.\nBiograf\u00eda.\nOsborne comezou escoitando m\u00fasica de Aerosmith e Ted Nugent cando ti\u00f1a uns 12 anos e despois duns poucos anos interesouse polo punk rock.. A comezos dos 80 Osborne fundou Melvins con Matt Lukin e Mike Dillard, os cales asist\u00edan tam\u00e9n ao Montesano High School, onde se graduaron en 1982. Melvins comezaron a tocar hardcore punk acelerado despois de que Osborne fose introducido a bandas como Black Flag, Flipper e Millions of Dead Cops por un amigo doutro estado. Cando Dillard deixou o grupo en 1984 recrutaron a Dale Crover, e os ensaios da banda mov\u00e9ronse a unha habitaci\u00f3n da casa dos pais de Crover en Aberdeen, Washington. Melvins comezaron a tocar canci\u00f3ns m\u00e1is lentas e pesadas.\nEn 1986 a banda publicou o seu EP \"Six Songs\" a trav\u00e9s de C/Z Records (posteriormente editado como \"Eight Songs\", \"10 Songs\" e \"26 Songs\") que foi gravado ao vivo nun dous pistas o 8 de febreiro dese ano. No mes de decembro gravaron o seu primeiro \u00e1lbum, \"Gluey Porch Treatments\", no Studio D en Sausalito, California, e este publicouse en 1987 a trav\u00e9s de Alchemy Records.\nEn 1988, Osborne mudouse con Crover a San Francisco, onde a banda gravou o seu seguinte \u00e1lbum, \"Ozma\", en maio de 1989.\nOsborne, xunto co resto dos Melvins, co\u00f1ec\u00eda aos membros de Nirvana. Cando se separou o anterior grupo de Dave Grohl, Scream, este achegouse a Osborne para pedirlle consello. Como resposta Osborne presentoulle a Kurt Cobain e Krist Novoselic. A influencia dos Melvisn pode verse claramente na m\u00fasica de Nirvana, especialmente no traballo da \u00e9poca de \"Bleach\".\nEn 1997 Osborne apareceu no v\u00eddeo promocional de \"All I Want\" de The Offspring, como un pianista enmascarado. Osborne tam\u00e9n aparece no v\u00eddeo do tema de Beck \"Beercan\", que ten un sampler da canci\u00f3n dos Melvins \"Hogleg.\"\nBuzz uniuse a Tool en directo na s\u00faa xira do \"\u00c6nema\". Melvins tam\u00e9n abriron concertos para Tool nesa xira. En 1998 creou a banda Fant\u00f4mas xunto co vocalista de Faith No More Mike Patton, coa que continua en activo a d\u00eda de hoxe.\nO derradeiro \u00e1lbum de Fant\u00f4mas \u00e9 \"Suspended Animation\", publicado en 2005. Tr\u00e1tase dun \u00e1lbum conceptual que se centra no tema das vacaci\u00f3ns e conta cun fren\u00e9tico son punk rock. O disco foi un \u00e9xito comercial, chegando ao n\u00famero 7 da lista \"Top Heatseekers\" e ao 12 da \"Top Independent Albums\" da revista \"Billboard\".\nNo ano 2014 King Buzzo anunciou a s\u00faa primeira xira ac\u00fastica en solitario xunto cun EP de 10\" titulado \"This Machine Kills Artists\" e un \u00e1lbum posterior, do mesmo nome, apareceido en xu\u00f1o a trav\u00e9s do selo Ipecac Recordings."}
{"id": "36235", "revid": "23204", "url": "https://gl.wikipedia.org/wiki?curid=36235", "title": "Lista de capitais nacionais", "text": "Esta \u00e9 unha lista alfab\u00e9tica de capitais dos pa\u00edses do mundo.\nA.\nA Valeta (Malta) - Abu Zabi (Emiratos \u00c1rabes Unidos) - Abuja (Nixeria) - Accra (Ghana) - Ad\u00eds Abeba (Etiop\u00eda) - Aga\u00f1a (Guam) - Alofi (Niue) - Alxer (Alxeria) - Am\u00e1n (Xordania) - \u00c1msterdam (Pa\u00edses Baixos) - Ancara (Turqu\u00eda) - Andorra la Vella (Andorra) - A Paz (Bolivia) -Asmara (Eritrea) - Antananarivo (Madagascar) - Apia (Samoa) - Achkhabad (Turkmenist\u00e1n) - Asunci\u00f3n (Paraguai) - Atenas (Grecia)\nB.\nBagdad (Iraq) - Bak\u00fa (Acerbaix\u00e1n) - Bamaco (Mal\u00ed) - Bandar Seri Begawan (Brunei) - Bangkok (Tailandia) - Bangui (Rep\u00fablica Centroafricana) - Banjul (Gambia) - Basse-Terre (Guadalupe) - Basseterre (Saint Kitts e Nevis) - Beirut (L\u00edbano) - Belgrado (Serbia) - Belmop\u00e1n (Belize) - Berl\u00edn (Alema\u00f1a) - Berna (Su\u00edza) - Bissau (Guinea-Bissau) - Bixkek (Kirguizist\u00e1n) - Bogot\u00e1 (Colombia) - Bos Aires (Arxentina) - Brasilia (Brasil) - Bratislava (Eslovaquia) - Brazzaville (Rep\u00fablica do Congo) - Bridgetown (Barbados) - Bruxelas (B\u00e9lxica) - Bucarest (Roman\u00eda) - Budapest (Hungr\u00eda)\nC.\nCabul (Afganist\u00e1n) - Cairo (Exipto) - Camberra (Australia) - Caracas (Venezuela) - Castries (Santa Luc\u00eda) - Chi\u0219in\u0103u (Moldavia) - Cidade de Guatemala (Guatemala) - Cidade de M\u00e9xico (M\u00e9xico) - Cidade de Panam\u00e1 (Panam\u00e1) - Cidade de Djibuti (Djibuti) - Cidade do Vaticano (Cidade do Vaticano) - Colombo (Sri Lanka) - Conakry (Guinea) - Copenhague (Dinamarca)\nD.\nDacca (Bangladesh) - Dakar (Senegal) - Damasco (Siria) - Dodoma (Tanzania) - Dili (Timor Leste) - Doha (Qatar) - Dubl\u00edn (Irlanda) - Duxambe (Taxiquist\u00e1n)\nE.\nEstocolmo (Suecia)\nF.\nFreetown (Serra Leoa) - Funafuti (Tuvalu)\nG.\nGaborone (Botswana) - Georgetown (G\u00fciana) - Gitega (Burundi)\nH.\nA Habana (Cuba) - Hamilton (Bermudas) - Hanoi (Vietnam) - Harare (Cimbabue) - Helsinqui (Finlandia) - Honiara (Illas Salom\u00f3n)\nI.\nIacarta (Indonesia) - Ierev\u00e1n (Armenia) - Islamabad (Paquist\u00e1n)\nJ.\nJuba (Sud\u00e1n do Sur)\nK.\nKampala (Uganda) - Katmand\u00fa (Nepal) - Khart\u00fan (Sud\u00e1n) - K\u00ediv (Ucra\u00edna) - Kigali (Ruanda) - Kingston (Xamaica) - Kingstown (San Vicente e as Granadinas) - Kinshasa (Rep\u00fablica Democr\u00e1tica do Congo) - Kuala Lumpur (Malaisia) - Kuwait (Kuwait)\nL.\nLibreville (Gab\u00f3n) - Lilongwe (Malaui) - Lima (Per\u00fa) - Lisboa (Portugal) - Liubliana (Eslovenia) - Lom\u00e9 (Togo) - Londres (Reino Unido) - Luanda (Angola) - Lusaca (Zambia) - Luxemburgo (Luxemburgo)\nM.\nMadrid (Espa\u00f1a) - Majuro (Illas Marshall) - Malabo (Guinea Ecuatorial) - Mal\u00e9 (Maldivas) - Managua (Nicaragua) - Manama (Bahrain) - Manila (Filipinas) - Maputo (Mozambique) - Mascate (Om\u00e1n) - Maseru (Lesoto) - Mbabane (Eswatini) - Melekeok (Palau) - Minsk (Belar\u00fas) - Mogadixo (Somalia) - M\u00f3naco (M\u00f3naco) - Monrovia (Liberia) - Montevideo (Uruguai) - Moroni (Comores) - Moscova (Rusia)\nN.\nNairobi (Kenya) - Nassau (Bahamas) - Naypyidaw (Myanmar) - Niamey (N\u00edxer) - Nicosia (Chipre) - Nouakchott (Mauritania) - Nova Deli (India) - Nuku\u02bbalofa (Tonga) - Astana (Casaquist\u00e1n)\nO.\nO Riad (Arabia Saudita) - Oslo (Noruega) - Otava (Canad\u00e1)\nP.\nPalikir (Estados Federados de Micronesia) - Paramaribo (Suriname) - Par\u00eds (Francia) - Pequ\u00edn (China) - Phnom Penh (Camboxa) - Podgorica (Montenegro) - Port Louis (Mauricio) - Port Moresby (Pap\u00faa Nova Guinea) - Port Vila (Vanuatu) - Porto de Espa\u00f1a (Trinidad e Tobago) - Porto Novo (Ben\u00edn) - Porto Pr\u00edncipe (Hait\u00ed) - Praga (Chequia) - Praia (Cabo Verde) - Pretoria (Sur\u00e1frica) - Pyongyang (Corea do Norte)\nQ.\nQuito (Ecuador)\nR.\nRabat (Marrocos) - Reiquiavik (Islandia) - Riga (Letonia) - Roma (Italia) - Roseau (Dominica)\nS.\nSaint George's (Granada) - Saint John's (Antiga e Barbuda) - San Xo\u00e1n (Porto Rico) - San Marino (San Marino) - San Salvador (O Salvador) - San Tom\u00e9 (San Tom\u00e9 e Pr\u00edncipe) - San Xos\u00e9 (Costa Rica) - San\u00e1 (Iemen) - Santiago de Chile (Chile) - Santo Domingo (Rep\u00fablica Dominicana) - Saraxevo (Bosnia e Hercegovina) - Se\u00fal (Corea do Sur) - Singapur (Singapur) - Skopje (Macedonia do Norte) - Sofia (Bulgaria) - Suva (Fidxi)\nT.\nTaipei (Taiw\u00e1n) - Tal\u00edn (Estonia) - Tarawa Sur (Kiribati) - Tashkent (Uzbekist\u00e1n) - Tbilisi (Xeorxia) - Tegucigalpa (Honduras) - Teher\u00e1n (Ir\u00e1n) - Tirana (Albania) - The Valley (Anguila) - Thimphu (But\u00e1n) - Toquio (Xap\u00f3n) - Tr\u00edpoli (Libia) - Tunes (Tunisia)\nU.\nUagadug\u00fa (Burkina Faso) - Ul\u00e1n B\u00e1tor (Mongolia) \nV.\nVaduz (Liechtenstein) - Varsovia (Polonia) - Victoria (Seychelles) - Viena (Austria) - Vientiane (Laos) - Vilnius (Lituania)\nW.\nWashington, D.C. (Estados Unidos de Am\u00e9rica) - Wellington (Nova Zelandia) - Windhoek (Namibia)\nX.\nXamena (Chad) - Xerusal\u00e9n (Israel)\nY.\nYamoussoukro (Costa do Marfil) - Yaound\u00e9 (Camer\u00fan) - Yaren (Nauru)\nZ.\nZagreb (Croacia)"}
{"id": "36236", "revid": "1093", "url": "https://gl.wikipedia.org/wiki?curid=36236", "title": "Antonio de Torres", "text": "Antonio de Torres, nado en La Ca\u00f1ada de San Urbano (Almer\u00eda) o 13 de xu\u00f1o de 1817 e finado en Almer\u00eda o 19 de novembro de 1892, foi un construtor de guitarras ao que se lle atrib\u00fae ser o principal responsable da transformaci\u00f3n deste instrumento tal como o co\u00f1ecemos hoxe en d\u00eda.\nTraxectoria.\nNado na provincia de Almer\u00eda desenvolveu o seu labor en Sevilla (entre 1852 e 1869) e Almer\u00eda (de 1875 ata a s\u00faa morte en 1892). Os seus dese\u00f1os base\u00e1banse na teor\u00eda de que a tapa harm\u00f3nica \u00e9 a clave do son da guitarra.\nO reforzo en abano para a parte inferior da tapa, o caracter\u00edstico ensanchamento da curva inferior da caixa, o desprazamento da ponte, e o emprego de madeiras delgadas contribu\u00edron \u00e1 creaci\u00f3n de guitarras resistentes pero lixeiras, cun son claro e flexible e un dese\u00f1o elegante e sinxelo.\nO m\u00e1is famoso dos guitarristas que usaron instrumentos de Torres foi Francisco T\u00e1rrega, que foi un dos primeiros m\u00fasicos empe\u00f1ados en demostrar que a guitarra era un instrumento \"serio\".\nCalc\u00falase que constru\u00edu unhas 320 guitarras durante os seus dous per\u00edodos de actividade, das cales localiz\u00e1ronse unhas 70."}
{"id": "36237", "revid": "5863", "url": "https://gl.wikipedia.org/wiki?curid=36237", "title": "Leo Fender", "text": "Clarence Leonidas Fender, co\u00f1ecido como Leo Fender, nado o 10 de agosto de 1909 en Anaheim (California) e finado o 21 de marzo de 1991, foi un construtor de guitarras estadounidense, fundador da \"Fender Electric Instrument Manufacturing Company\", agora co\u00f1ecida como \"Fender Musical Instruments Corporation\", e posteriormente fundou a \"G&amp;L Musical Products\" (G&amp;L Guitars).\nTraxectoria.\nNaceu en Anaheim (California) e na s\u00faa adolescencia aficionouse a manipular radios. Pouco a pouco foi interes\u00e1ndose nos amplificadores e nos aparatos electr\u00f3nicos en xeral.\nA idea dunha guitarra el\u00e9ctrica de corpo macizo atra\u00edao, e a principios dos anos 40 constru\u00edu un prototipo que alugaba aos m\u00fasicos da zona e chegou a facerse bastante popular. Pouco tempo despois fundou a compa\u00f1\u00eda K&amp;F con \"Doc\" Kauffman, que participara no dese\u00f1o dalgunhas das guitarras el\u00e9ctricas Rickenbacker Electro. K&amp;F adicouse principalmente \u00e1 fabricaci\u00f3n de guitarras steel el\u00e9ctricas e amplificadores, pero s\u00f3 durou ata 1946, cando Leo fundou a Fender Electric Instrument Manufacturing Company.\nEn 1948, George Fullerton asociouse con Fender, e entre os dous dese\u00f1aron a Broadcaster, que ao pouco tempo cambiou o seu nome polo de Telecaster, debido a que Gretsch ti\u00f1a rexistrado o de Broadcaster. Uns poucos modelos de transici\u00f3n, chamados \"No-casters\", non levan nome no clavixeiro.\nFender continuou creando innovaci\u00f3ns, pero p\u00faxose enfermo e en 1965 vendeu a s\u00faa empresa a CBS por 13 mill\u00f3ns de d\u00f3lares. Pouco despois, a s\u00faa sa\u00fade mellorou e Leo incorporouse \u00e1 CBS/Fender durante un breve per\u00edodo. Abandonou CBS en 1970 para dese\u00f1ar instrumentos en Music Man e G&amp;L, e morreu en marzo de 1991."}
{"id": "36238", "revid": "25871", "url": "https://gl.wikipedia.org/wiki?curid=36238", "title": "Fender Telecaster", "text": "A Fender Telecaster, co\u00f1ecida coloquialmente coma Tele, \u00e9 unha guitarra el\u00e9ctrica de corpo macizo e d\u00faas pastillas sinxelas fabricada por Fender.\nHistoria.\nA Fender Telecaster \u00e9 a guitarra el\u00e9ctrica maciza que m\u00e1is tempo leva fabric\u00e1ndose. O seu sinxelo e brillante dese\u00f1o ten tanta aceptaci\u00f3n na actualidade como cando se presentou ao p\u00fablico en 1951.\nEn realidade, a Telecaster era a mesma guitarra que Leo Fender presentara un ano antes co nome de Broadcaster, pero tivo que cambiarlle o nome porque Gretsch o rexistrara con anterioridade. O novo nome de Telecaster encantou a Leo Fender e aos seus colaboradores do pequeno obradoiro de Fullerton (California), porque a asociaci\u00f3n verbal cun medio en pleno auxe, como era ent\u00f3n a televisi\u00f3n, d\u00e1balle unhas connotaci\u00f3ns de modernidade moi axeitadas para un instrumento igualmente innovador, a primeira guitarra el\u00e9ctrica de corpo macizo que sa\u00eda ao mercado.\nA guitarra foi desenvolvida no ano 1950. Entre 1932 e 1949 moitos artes\u00e1ns e empresas experimentaran con guitarras el\u00e9ctricas de corpo s\u00f3lido, pero ningunha tivera un impacto significativo no mercado. A Telecaster de Leo Fender conseguiu situar a este tipo de instrumentos no mapa.\nCaracter\u00edsticas.\nA Telecaster caracter\u00edzase polo seu son brillante e incisivo e pola s\u00faa facilidade de manexo. Por estas raz\u00f3ns \u00e9 usada por m\u00fasicos de todos os estilos. Por\u00e9n, foron os m\u00fasicos country os que m\u00e1is apreciaron os seus servizos, en especial a s\u00faa capacidade para emular, se se sabe tocala, os sons dunha steel guitar.\nO segredo do son da Telecaster reside na ponte. As cordas atravesan o corpo e sux\u00e9itanse ao dorso mediante seis virois, o cal aumenta a solidez e o mantemento do son. A ponte leva incorporada unha pastilla en posici\u00f3n oblicua, que realza os tons agudos da guitarra."}
{"id": "36241", "revid": "22795", "url": "https://gl.wikipedia.org/wiki?curid=36241", "title": "Ciencia, Tecnolox\u00eda e Sociedade", "text": "Ciencia, tecnolox\u00eda e sociedade \u00e9 unha materia de car\u00e1cter interdisciplinar que permite abordar temas de m\u00e1xima actualidade desde unha perspectiva cr\u00edtica. Pretende o estudo das interrelaci\u00f3ns entre estes os co\u00f1ecementos e o devir social, en particular, das influencias de cada un deles nos outros, partendo da base de que a s\u00faa convivencia \u00e9 un determinante da historia dos pobos."}
{"id": "36242", "revid": "23204", "url": "https://gl.wikipedia.org/wiki?curid=36242", "title": "Ayrton Senna", "text": "Ayrton Senna da Silva, nado en S\u00e3o Paulo o 21 de marzo de 1960 e finado en competici\u00f3n no Aut\u00f3dromo Enzo e Dino Ferrari de Imola durante o Gran Premio de San Marino o 1 de maio de 1994, foi un piloto de F\u00f3rmula 1 brasileiro.\nTraxectoria.\nSenna naceu no seo dunha familia podente, o seu pai era o empresario e terratenente Milton da Silva e a s\u00faa nai, de orixe italiana, Neide Senna da Silva. Comezou a conducir karts na infancia nas propiedades da familia e aos sete xa era capaz de conducir un jeep. En 1973 ao chegar \u00e1 idade m\u00ednima para poder competir legalmente comezou a participar en carreiras de karts. Participou nos Campionatos Mundiais de Karting de 1978 a 1982, quedando segundo en 1979 e 1980. En 1981 mudouse a Gran Breta\u00f1a para competir en F\u00f3rmula Ford 1600 co equipo Van Diemen. Ao ano seguinte competiu en F\u00f3rmula Ford 2000 e en 1983 en F\u00f3rmula 3 co West Surrey Racing, ga\u00f1ando o campionato brit\u00e1nico e o Gran Premio de Macau.\nF\u00f3rmula 1.\nFoi tres veces campi\u00f3n do mundo, nos anos , e . Logrou tam\u00e9n dous subcampionatos en e en , os dous por detr\u00e1s do seu gran rival o franc\u00e9s Alain Prost.\nO equipo onde Ayrton debutou na F\u00f3rmula 1 foi Toleman, para despois competir desde ata en Lotus, desde ata en McLaren e en en Williams.\nO seu primeiro podio, foi no Gran Premio de M\u00f3naco de 1984, baixo unha intens\u00edsima choiva. Ayrton partiu dende a d\u00e9cimo terceira posici\u00f3n na grella e logrou alcanza-la segunda posici\u00f3n detr\u00e1s de Alain Prost, nunha carreira at\u00edpica que s\u00f3 durou 31 voltas. O propio Alain Prost confesou nesa carreira que se chegase Ayrton a alcanza-lo coche de Alain, este o ter\u00eda deixado pasar, xa que Ayrton ese ano non ter\u00eda opci\u00f3ns de disputa-lo mundial.\nGa\u00f1ou a s\u00faa primeira carreira en no Aut\u00f3dromo do Estoril, en Portugal, baixo unha choiva torrencial, cando militaba no equipo Lotus. Esta vitoria afianzaba a Senna como todo un especialista en correr baixo choiva de feito era capaz de correr en choiva con pneum\u00e1ticos de seco, como demostrou no Gran Premio de B\u00e9lxica de 1992.\nToleman (1984).\nEn 1983, Senna probou para os equipos de F\u00f3rmula Un Williams, McLaren, Brabham e Toleman. Peter Warr de Lotus, Ron Dennis de McLaren, e Bernie Ecclestone de Brabham fixeron ofertas para 1984. Durante a s\u00faa proba para Williams de 3.149 quil\u00f3metros no circu\u00edto de Donington Park, Senna completou 40 voltas e foi m\u00e1is r\u00e1pido que os outros pilotos, inclu\u00edndo o Williams do campi\u00f3n do mundo Keke Rosberg. Nin Williams nin McLaren ti\u00f1an unha vacante para a tempada de . Tanto o xefe de Williams Frank Williams como o xefe de McLaren, Ron Dennis, sinalaron que Senna pilotara os seus coches mellor que ningu\u00e9n (\u00e1 parte dos seus pilotos regulares como Rosberg), de modo que ter\u00eda unha futura oportunidade con eles para ter un coche novo.\nPeter Warr en realidade quer\u00eda substitu\u00edr a Nigel Mansell por Senna en Lotus, pero o seu patrocinador con sede en Gran Breta\u00f1a, Imperial Tobacco (John Player &amp; Sons), quer\u00eda un piloto brit\u00e1nico. Senna, con todo, estaba decidido a pilotar esa tempada e sen d\u00fabida cas s\u00faas propias condici\u00f3ns. A proba de Senna para Brabham foi en Paul Ricard, en novembro de 1983, e fixo a volta dous segundos m\u00e1is lento que o piloto principal do equipo, Nelson Piquet, quen supostamente deu Senna o alcume de \"o taxista S\u00e3o Paulo\". Senna impresionou ao equipo Brabham e estaba comprometido ao seu segundo asento. Pero, o principal patrocinador do equipo, a empresa l\u00e1ctea italiana Parmalat, quer\u00eda un piloto italiano. O segundo auto de Brabham foi finalmente compartido polos irm\u00e1ns Teo e Corrado Fabi, mentres que Piquet convenceu Ecclestone para asinar ao seu amigo Roberto Moreno como piloto de probas. En consecuencia, uniuse a Toleman, un equipo relativamente novo, usando pneum\u00e1ticos Pirelli menos competitivos. O venezolano Johnny Cecotto, un antigo campi\u00f3n do mundo de motociclismo, foi o seu compa\u00f1eiro de equipo. Durante 1984, Senna contratou a Nuno Cobra para avaliar a s\u00faa condici\u00f3n f\u00edsica. Senna estaba preocupado pola s\u00faa condici\u00f3n debido \u00f3 baixa de peso.\nSenna fixo o seu debut no Gran Premio do Brasil de 1984 en R\u00edo de Janeiro, onde cualificou 17\u00ba, pero tivo o dubidoso honor de ser o primeiro abandono da tempada cando o turbo do seu motor Hart 415T explotou na volta 8. Logrou o seu primeiro punto no Campionato Mundial na s\u00faa segunda carreira no Gran Premio de Sur\u00e1frica en Kyalami con espasmos musculares severos, replicando ese resultado d\u00faas semanas m\u00e1is tarde no Gran Premio de B\u00e9lxica.\nUnha combinaci\u00f3n de problemas de pneum\u00e1ticos e un problema de presi\u00f3n de combustible provocaron o seu fracaso para cualificar para o Gran Premio de San Mari\u00f1o, a \u00fanica vez que sucedeu durante a s\u00faa carreira. Toleman decidiu non presentar os dous coches durante o venres de cualificaci\u00f3n en Imola debido a unha disputa co fornecedor de pneum\u00e1ticos Pirelli (Toleman estaba en proceso de cambiar de Pirelli a Michelin). Senna sufriu un problema de presi\u00f3n de combustible na chuviosa sesi\u00f3n do s\u00e1bado en Tosa (o punto m\u00e1is afastado dos boxes do circu\u00edto) e non tivo tempo suficiente para arranxalo e poder cualificarse na grella. O mellor resultado de Senna da tempada chegou no Gran Premio de M\u00f3naco, a primeira carreira sobre mollado da tempada. Cualificou 13\u00ba na grella, fixo unha progresi\u00f3n constante a trav\u00e9s da pista, pasando a Niki Lauda polo segundo posto na volta 19. Rapidamente comezou a cortar a brecha co l\u00edder Alain Prost, pero antes de que puidese atacar a Prost, a carreira det\u00edvose na volta 31 por raz\u00f3ns de seguridade, xa que a choiva era cada vez maior. No momento no que det\u00edvose a carreira, Senna reduc\u00eda a distancia con Prost uns 4 segundos por volta. Senna pasou a Prost cando Prost se detivo diante da bandeira vermella, antes do final da volta 32\u00ba. De acordo coas regras, as posici\u00f3ns eran as da \u00faltima volta completada por cada piloto, a volta 31, momento no que Prost a\u00ednda lideraba. O segundo lugar de Senna foi o seu primeiro podio na F\u00f3rmula Un. A crenza popular \u00e9 que o McLaren - TAG con importantes problemas nos freos (que fallaban continuamente debido a que non xeraba suficiente calor nesas condici\u00f3ns), coa terminaci\u00f3n prematura da carreira roubara a Senna o seu primeiro triunfo nun Gran Premio. Pero, os mec\u00e1nicos de Toleman confirmaron posteriormente que o Toleman TG184 sufrira significativos danos na suspensi\u00f3n debido a un incidente de carreira, e ao seu constante paso sobre os bordos na chicana du Port e da Piscine (piscina) nas \u00faltimas voltas antes da bandeira vermella. Os mec\u00e1nicos confirmaron que de non deterse a carreira, Senna ver\u00edase obrigado a retirarse logo dun par de voltas.\nCo\u00f1ecido en toda a s\u00faa carreira pola s\u00faa capacidade para proporcionar detalles t\u00e9cnicos moi espec\u00edficos sobre o rendemento dos seus coches e condici\u00f3ns da pista moito antes da chegada da telemetr\u00eda, esta caracter\u00edstica levou ao primeiro enxe\u00f1eiro de carreira na F1 de Senna, Pat Symonds, a considerar o Gran Premio dos Estados Unidos en Dallas como o punto culminante inicial da tempada de debut de Senna, no canto de M\u00f3naco, o m\u00e1is popular, onde Senna e Toleman anotaron o seu primeiro podio. Dito por Symonds nunha entrevista en 2014, co gallo do 20 aniversario da morte de Senna:\nO coche era razoablemente competitivo, as\u00ed que esperabamos que fixera unha boa carreira, pero Ayrton trompeou no inicio da carreira. Logo comezou a remontar a trav\u00e9s da pista dun xeito moi eficaz e buscabamos un bo resultado pero logo golpeou o muro, danando a roda traseira e o eixe de transmisi\u00f3n e retirouse, o cal foi unha verdadeira m\u00e1goa. O verdadeiramente significativo foi que cando regresou aos boxes, contoume o que pasou e dixo: \"Estou seguro de que o muro moveuse!\" e a\u00ednda que eu oira as m\u00e1is incribles escusas de moitos pilotos, certamente xamais o\u00edra algo semellante! Pero Ayrton era Ayrton, coa s\u00faa fe incrible en se mesmo, a s\u00faa convicci\u00f3n absoluta, ent\u00f3n convenceume para ir con el, logo da carreira, para botar unha ollada ao lugar onde se estrelou. E ti\u00f1a toda a raz\u00f3n, era a cousa m\u00e1is incrible! Sendo Dallas un circu\u00edto urbano, a pista estaba rodeada de bloques de formig\u00f3n e o que pasara, pod\u00edamos ver as marcas de pneum\u00e1ticos, era que algu\u00e9n golpeara no extremo do bloque de formig\u00f3n e o movera lixeiramente, de modo que o bordo dianteiro do bloque estaba adiantado uns poucos mil\u00edmetros. E Senna estaba pilotando con tal precisi\u00f3n que eses poucos mil\u00edmetros foron a diferenza entre golpear o muro ou non golpealo. A\u00ednda que eu estaba, nun primeiro momento, molesto por ter que retirarnos da carreira por un erro do piloto, cando vin o que pasara, cando vin como pilotaba, aumentou unha enormidade o meu respecto por ese home. \n Esa tempada, Senna logrou dous podios m\u00e1is, foi terceiro nos grandes premios do Reino Unido e Portugal, e rematou no noveno posto no Campionato de Pilotos con 13 puntos totais. Non participou no Gran Premio de Italia logo de que fora suspendido por Toleman por violar o seu contrato, coa firma con Lotus para 1985, sen informar primeiro ao equipo Toleman. Senna converteuse no primeiro piloto de Lotus en asinar co equipo sen ser elixido persoalmente polo fundador do equipo Colin Chapman, que morrera en 1982.\nSenna tam\u00e9n competiu en d\u00faas grandes carreiras fora da F\u00f3rmula Un en 1984: O ADAC 1000 km de N\u00fcrburgring, onde, xunto a Henri Pescarolo e Stefan Johansson, co-pilotaron un Joest Racing Porsche 956 para terminar oitavos, as\u00ed como unha carreira de exhibici\u00f3n para celebrar a inauguraci\u00f3n do novo N\u00fcrburgring antes do Gran Premio de Europa , \u00e1 que asistiron varios antigos e actuais pilotos de F\u00f3rmula 1, cada un pilotando autos id\u00e9nticos Mercedes 190E 2,3-16. Senna ga\u00f1ou a Niki Lauda e Carlos Reutemann (a carreira tam\u00e9n inclu\u00edu antigos, presentes e futuros campi\u00f3ns do mundo como Jack Brabham, Denny Hulme, Alan Jones, Nelson Piquet, e Alain Prost). Logo da carreira, Senna foi citado dicindo, \"Agora sei que podo facelo.\" Senna foi inclu\u00eddo no \u00faltimo momento na carreira de Mercedes, substitu\u00edndo a Emerson Fittipaldi.\nLotus (1985-1987).\nNo seu primeiro ano en Lotus-Renault Senna foi compa\u00f1eiro do piloto italiano Elio de Angelis. Na segunda rolda da tempada, o Gran Premio de Portugal, Senna logrou a primeira pole position da s\u00faa carreira de F\u00f3rmula 1 e converteuna na s\u00faa primeira vitoria, disputouse baixo a chuvia, ga\u00f1ando por m\u00e1is dun minuto a Michele Alboreto e dobrando a todo o mundo ata e inclu\u00edndo o terceiro clasificado Patrick Tambay. A carreira foi o primeiro 'Grand Slam' da andaina de Senna, xa que tam\u00e9n marcou a volta r\u00e1pida da carreira.\nNon \u00eda terminar nos puntos de novo ata chegar segundo no Gran Premio de Austria, malia lograr tres poles m\u00e1is no per\u00edodo intermedio. (A s\u00faa determinaci\u00f3n por lograr a pole no Gran Premio de M\u00f3naco enfurecera a Alboreto e Niki Lauda, Senna establecera cedo o tempo r\u00e1pido e foi acusado de obstaculizar deliberadamente aos outros pilotos mediante a execuci\u00f3n de m\u00e1is voltas das necesarias, unha acusaci\u00f3n que el rexeitou, a\u00ednda que as acusaci\u00f3ns continuar\u00edan en Canad\u00e1 cando os pilotos acus\u00e1rono de desacelerar continuar na trazada para obrigar aos outros pilotos en fase de cualificaci\u00f3n a moverse f\u00f3ra da trazada e perder o tempo). Seguiron dous podios m\u00e1is en Holanda e Italia, antes de que Senna sumara a s\u00faa segunda vitoria, de novo en condici\u00f3ns de chuvia, no Circu\u00edto de Spa-Francorchamps en B\u00e9lxica. A relaci\u00f3n de Senna con De Angelis agreouse ao longo da tempada, xa que ambos pilotos esixiron ser o primeiro piloto do equipo Lotus, logo de pasar seis anos no equipo, De Angelis fichou por Brabham ao final do ano, convencido de que Lotus est\u00e1base centrando ao redor do brasileiro. Senna e De Angelis terminaron a tempada cuarto e quinto, respectivamente, na clasificaci\u00f3n de pilotos, separados por cinco puntos no r\u00e1pido pero pouco fiable 97T. En canto \u00e1s cualificaci\u00f3ns, Senna comezara a establecerse como o m\u00e1is r\u00e1pido na pista: as s\u00faas sete poles esa tempada foron moito mellor que os de calquera dos outros pilotos (Os motores V6 de Renault ti\u00f1an unha potencia de m\u00e1is de 1000 CV ).\nDe Angelis foi substitu\u00eddo en Lotus polo escoc\u00e9s Johnny Dumfries logo de que Senna vetara a Derek Warwick para unirse ao equipo, dicindo que Lotus non pod\u00eda ter dous coches competitivos para dous pilotos ao mesmo tempo. Senna supostamente quer\u00eda a seu ex compa\u00f1eiro de piso e compatriota brasileiro Maur\u00edcio Gugelmin para unirse ao equipo como piloto n\u00famero dous puro, pero o patrocinador principal do equipo John Player &amp; Sons (JPS) insistiu nun piloto brit\u00e1nico, para que levara \u00e1 firma de Dumfries. Senna admitiu m\u00e1is tarde \"Foi malo, malo. Ata ent\u00f3n eu ti\u00f1a unha boa relaci\u00f3n con Derek.\" Senna empezou ben a tempada, chegando segundo en Brasil detr\u00e1s do Williams - Honda de Nelson Piquet, e ga\u00f1ar o Gran Premio espa\u00f1ol con s\u00f3 0.014 sg. sobre Nigel Mansell nunha das finais m\u00e1is pechadas na historia da F\u00f3rmula Un, e atoparse a si mesmo l\u00edder do Campionato do Mundo logo de d\u00faas carreiras. Pero, a falta de fiabilidade, sobre todo na segunda metade da tempada, viu afectado o seu liderado e foi pasado por Mansell e Piquet, as\u00ed como por Alain Prost. Pero, Senna foi unha vez m\u00e1is o mellor cualificando con oito poles, ademais doutros seis podios inclu\u00edndo unha nova vitoria no Detroit Grand Prix, terminando as\u00ed a tempada cuarto no campionato de pilotos, cun total de 55 puntos.\nLogo de ga\u00f1ar o Gran Premio de Detroit, que tivo lugar un d\u00eda despois de que Brasil fora eliminado da Copa Mundial da FIFA de 1986, Senna pediu a un espectador a bandeira brasileira e pilotou unha volta axit\u00e1ndoa. A partir de ent\u00f3n, repetiu este ritual cada vez que ga\u00f1ou unha carreira. Senna tam\u00e9n tivo unha breve incursi\u00f3n nos rallyes onde intentouno cun Vauxhall Nova, un MG Metro 6R4, un Ford Sierra RS Cosworth e un Ford Escort.\nTeam Lotus firmou un novo acordo para fornecerse de motores en 1987, correu cos mesmos motores Honda V6 turboalimentados que Williams utilizara para ga\u00f1ar o Campionato de Construtores do ano anterior, e con eles chegou un novo compa\u00f1eiro de equipo, de 34 anos de idade, o piloto xapon\u00e9s, Satoru Nakajima. O equipo garantiu a Senna un tratamento contratualmente preferente sobre Nakajima no equipo. Senna comezou a tempada con sorte diversa: un podio no Gran Premio de San Mari\u00f1o pasou desapercibido pola controversia na seguinte carreira en Spa-Francorchamps, onde chocou con Mansell, e despois nos boxes o anoxado ingl\u00e9s agarrou a Senna pola gorxa e tivo que ser contido polos mec\u00e1nicos de Lotus. Logo Senna ga\u00f1ou d\u00faas carreiras seguidas, o que lle axudou a tomar o liderado no Campionato do Mundo: o seguinte Gran Premio de M\u00f3naco (o primeiro da s\u00faa marca de seis vitorias seguidas no Principado) e o Gran Premio de Detroit, a s\u00faa segunda vitoria en dous anos no circu\u00edto urbano de M\u00edchigan e a primeira vez para un coche de F1 con suspensi\u00f3n activa. A medida que o campionato avanzaba, f\u00edxose evidente que os coches Williams ti\u00f1an vantaxe sobre o resto dos competidores, a brecha entre os equipos con motor Honda fixeron m\u00e1is evidente no Gran Premio de Gran Breta\u00f1a, onde Mansell e Piquet dobraron aos Lotus de Senna e Nakajima que terminaron terceiro e cuarto respectivamente. Senna mostrouse insatisfeito coas s\u00faas posibilidades en Lotus e en Monza anunciou que se unir\u00eda a McLaren para 1988. Senna terminou a tempada con forza, en segundo lugar nas d\u00faas \u00faltimas carreiras en Xap\u00f3n e Australia, pero logo das verificaci\u00f3ns t\u00e9cnicas na \u00faltima carreira atopouse que os condutos dos freos do seu Lotus eran m\u00e1is amplos do permitido polas regras e foi descualificado, co que a s\u00faa \u00faltima e m\u00e1is exitosa tempada con Lotus tivo un final amargo. Senna foi terceiro na clasificaci\u00f3n final, con 57 puntos, con seis podios e s\u00f3 unha pole position. Esta tempada marcou un punto de inflexi\u00f3n na carreira de Senna xa que, ao longo do ano, constru\u00edu unha relaci\u00f3n profunda con Honda, que deulle grandes dividendos, xa que McLaren asegurou o fornecemento de motores turbo V6 de Honda para 1988.\nMcLaren (1988-1993).\n1988.\nEn 1988, debido \u00e1 relaci\u00f3n que constru\u00edra con Honda durante toda a tempada con Lotus, e coa aprobaci\u00f3n do piloto n\u00famero un de McLaren e dobre campi\u00f3n do mundo, Alain Prost, Senna uniuse ao equipo McLaren. Creouse a base para unha competencia feroz entre Senna e Prost, que culminou nunha serie de dram\u00e1ticos incidentes de carreira entre os dous nos seguintes cinco anos. Con todo a parella decatouse con rapidez, que malia a s\u00faa rivalidade persoal, ti\u00f1an que traballar xuntos, sobre todo nas probas, para manterse por diante dos seus principais rivais, Ferrari, Williams, Benetton, Lotus, e March.\nUn dos incidentes do ano foi no Gran Premio de M\u00f3naco, onde Senna cualificou por diante de Prost 1,4 segundos e liderou a maior parte da carreira antes de estrelarse na volta 67. No canto de volver a boxes, Senna marchou ao seu apartamento e non contactou co equipo ata que volveu a boxes cando xa estaban recollendo pola noite. Como as c\u00e1maras de televisi\u00f3n non captaran o seu accidente, o xefe do equipo Ron Dennis non sab\u00eda o que causara a s\u00faa retirada ata ent\u00f3n, a\u00ednda que Prost especulou, que a xulgar polas marcas dos pneum\u00e1ticos, parec\u00eda coma se Senna recortara a barreira no interior de portiers, o que o lanzou contra o garda rail exterior. No Gran Premio de Portugal de 1988, Prost sa\u00edu m\u00e1is r\u00e1pido que Senna, pero o brasileiro adiantouno na primeira curva. Prost respondeu e pasou a Senna ao final da primeira volta. Senna desviouse para bloquear a Prost, forzando ao franc\u00e9s a pasar rozando co muro de boxes a 290\u00a0km/h. Prost mantivo o seu p\u00e9 no chan e pronto superou a Senna na primeira curva e comezou a afastarse. A\u00ednda que Prost se anoxou pola manobra de Senna, o brasileiro s\u00f3 recibiu unha advertencia da FIA. Na sesi\u00f3n informativa do equipo posterior \u00e1 carreira, Prost expresou o seu anoxo polo movemento, o que levou a Senna a pedir desculpas a Prost polo incidente. En \u00faltima instancia, a parella ga\u00f1ou 15 das 16 carreiras no McLaren MP4/4 en 1988 con Senna por diante, ga\u00f1ando o seu primeiro t\u00edtulo do campionato mundial de F\u00f3rmula Un mediante a consecuci\u00f3n de oito vitorias por sete de Prost. Prost anotou m\u00e1is puntos na tempada, pero tivo que deixar tres segundos postos, xa que s\u00f3 contaban os 11 mellores resultados.\nCon todo, o maior incidente do ano sucedeu no Gran Premio de Italia en Monza. A d\u00faas voltas do final, Senna ti\u00f1a cinco segundos sobre os Ferraris de Gerhard Berger e Michele Alboreto, que se achegaban ao McLaren (Prost retir\u00e1rase antes cun fallo de encendido no motor). Ao entrar na Chicana Rettifilo, Senna foi pechado polo Williams de Jean-Louis Schlesser (substituto de Nigel Mansell que estaba enfermo). Schlesser, que \u00eda ser dobrado, apartouse para deixar espazo a Senna, pero atrapallouse e freou a destempo tocando ao brasileiro. Desafortunadamente, Senna terminou varado nun bordo coa suspensi\u00f3n traseira rota, mentres que Ferrari lograr\u00eda un d\u00f3brete final emocionante no primeiro Gran Premio de Italia desde a morte do fundador do equipo Enzo Ferrari. Esta ser\u00eda a \u00fanica carreira que McLaren non ga\u00f1ou en 1988.\nDurante a tempada, Senna volveu escribir nos libros de marcas. As s\u00faas oito vitorias bateron a vella marca de sete lograda conxuntamente por Jim Clark en () e Prost en . As s\u00faas 13 poles tam\u00e9n superaron a marca de nove en poder de Nelson Piquet (1984).\n1989.\nAo ano seguinte, a rivalidade entre Senna e Prost intensificouse en numerosas batallas na pista e unha guerra psicol\u00f3xica fora. A tensi\u00f3n e a desconfianza entre os dous pilotos aumentou cando Senna superou a Prost na reanudaci\u00f3n do Gran Premio de San Mari\u00f1o, unha acci\u00f3n que segundo Prost violaba un acordo previo \u00e1 carreira (Senna negou a existencia de calquera acordo, a\u00ednda que a historia de Prost foi apoiada por John Hogan, do principal patrocinador do equipo, Marlboro). Senna tomou unha temper\u00e1 vantaxe no campionato con vitorias en San Mari\u00f1o, M\u00f3naco e M\u00e9xico. Senna tam\u00e9n logrou a faza\u00f1a de liderar todas as voltas desas carreiras que non foi igualado ata que o fixo Sebastian Vettel en . Senna tam\u00e9n ama\u00f1ouse para ga\u00f1ar en Alema\u00f1a, B\u00e9lxica e Espa\u00f1a. Pero, a falta de fiabilidade en Phoenix, Canad\u00e1, Francia, Reino Unido, e Italia, xunto coas colisi\u00f3ns en Brasil e Portugal, inclinaron o t\u00edtulo a favor de Prost.\nProst levouse o t\u00edtulo mundial de , logo dunha colisi\u00f3n con Senna no Circu\u00edto de Suzuka no Xap\u00f3n, a pen\u00faltima carreira da tempada, que Senna necesitaba ga\u00f1ar para manterse na pelexa polo t\u00edtulo. Prost lograra sa\u00edr da grella m\u00e1is r\u00e1pido que Senna, xa que retirara a gurney flap do seu coche, sen que se decatase Senna. Esta reduci\u00f3n da carga aerodin\u00e1mica fac\u00eda o coche de Prost m\u00e1is r\u00e1pido nas rectas, pero m\u00e1is lento nas curvas, unha opci\u00f3n intelixente para que a\u00ednda fora m\u00e1is dif\u00edcil adiantar para Senna nun circu\u00edto no que xa \u00e9 dif\u00edcil pasar. Na volta 46, Senna finalmente chegou xunto a Prost e o intentou pasar polo interior na \u00faltima chicana. Prost virou \u00e1 dereita na seguinte curva, cortando a Senna e enganch\u00e1ndose cas rodas. A colisi\u00f3n causou que os dous McLaren quedaran f\u00f3ra da pista. Prost abandonou a carreira nese momento, mentres que Senna instou aos comisarios que o empuxasen para poder arrancar, a continuaci\u00f3n, seguiu na carreira logo dunha parada en boxes para substitu\u00edr o morro danado no seu coche. Tomou o liderado ao Benetton de Alessandro Nannini e chegou a cantar vitoria, s\u00f3 para ser descualificado tras unha reuni\u00f3n dos comisarios trala carreira. Senna foi descualificado por recibir axuda para arrancar, cortar a chicana logo da colisi\u00f3n con Prost e cruzar pola entrada do pit lane, que non era parte da pista. Seguiu unha gran multa e a suspensi\u00f3n temporal da s\u00faa S\u00faper Licenza FIA no inverno de 1989, un Senna iracundo participou nunha amarga guerra dial\u00e9ctica coa FIA e o seu ent\u00f3n presidente, Jean-Marie Balestre, a quen culpou da s\u00faa descualificaci\u00f3n no Xap\u00f3n. Senna afirmou que Balestre obrigara aos comisarios da carreira a descualificalo para que o seu compatriota franc\u00e9s Prost ga\u00f1ara o campionato, a\u00ednda que os comisarios da carreira negaron que Balestre forzara a s\u00faa decisi\u00f3n, alegando que non estaba presente cando se tomou a decisi\u00f3n. Senna terminou a tempada en segundo lugar con seis vitorias e un segundo lugar. Prost deixou McLaren para fichar por Ferrari para o ano seguinte.\n1990.\nEn 1990, Senna logrou o campionato con seis vitorias, dous segundos postos e tres terceiros. Con Prost en Ferrari, ti\u00f1a un novo compa\u00f1eiro de equipo o piloto austr\u00edaco Gerhard Berger. Entre as s\u00faas vitorias figura a rolda de apertura en Phoenix, no que loitou polo liderado durante varias voltas cun ent\u00f3n desco\u00f1ecido Jean Alesi antes de chegar \u00e1 cima, e en Alema\u00f1a, onde loitou co piloto de Benetton Alessandro Nannini durante toda a carreira pola vitoria. Cando a tempada chegou ao seu \u00faltimo cuarto, Alain Prost no seu Ferrari o retaba con cinco vitorias, inclu\u00edndo unha vitoria crucial en Espa\u00f1a, onde el e o seu compa\u00f1eiro de equipo Nigel Mansell acabaron 1\u00ba e 2\u00ba para a Scuderia. Senna sa\u00edra co radiador danado, e a brecha entre Senna e Prost agora reduc\u00edase a 9 puntos a falta de d\u00faas carreiras.\nNa pen\u00faltima rolda do campionato en Xap\u00f3n en Suzuka, onde Senna e Prost chocaran o ano anterior, Senna logrou a pole por diante de Prost. Antes da cualificaci\u00f3n, Senna pedira garant\u00edas aos organizadores para trasladar a pole position \u00f3 lado m\u00e1is limpo na esquerda da pista. Logo da cualificaci\u00f3n, o presidente da FIA Balestre rexeitou a petici\u00f3n de Senna, deixando a Senna para sa\u00edr no lado sucio da dereita, favorecendo as\u00ed a Prost na esquerda. Ademais, como se puxo de manifesto polo xornalista de F1 Maurice Hamilton, a FIA advertiu que se penalizar\u00eda pisar a li\u00f1a amarela da sa\u00edda de boxes o que a\u00ednda exasperou m\u00e1is a Senna. Ao principio da carreira, Prost sa\u00edu diante de Senna, quen de inmediato tratou de pasar Prost na primeira curva. Prost non cedeu, Senna mantivo o p\u00e9 no acelerador e os coches chocaron a 270\u00a0km/h. quedando ambos f\u00f3ra da carreira, polo que Senna se proclamou campi\u00f3n do mundo.\nLogo de dous campionatos decididos en colisi\u00f3n en dous anos, Jackie Stewart entrevistou a Senna no Gran Premio de Australia de 1990 (onde Senna ga\u00f1ou a pole e liderou 61 voltas antes de que problemas na caixa de cambios fix\u00e9rono trompear e rematar contra unha barreira de pneum\u00e1ticos) e preguntoulle pola serie de controvertidas colisi\u00f3ns nas que Senna estivera involucrado nos \u00faltimos anos, indicando que Senna chocara m\u00e1is veces con outros coches e pilotos nos \u00faltimos catro anos que todos os campi\u00f3ns antes que el. Un anoxado Senna preguntou como algu\u00e9n como Stewart, un triplo campi\u00f3n do mundo, pod\u00eda facer preguntas como esta, co\u00f1ecendo a presi\u00f3n baixo a cal corren os pilotos. Senna d\u00edxolle despois a Stewart que non quer\u00eda falar con el de novo.\nUn ano m\u00e1is tarde, logo de lograr o seu terceiro campionato do mundo, Senna explicou \u00e1 prensa as s\u00faas acci\u00f3ns do ano anterior en Suzuka. Sostivo que antes da fase de cualificaci\u00f3n, solicitara e recibira garant\u00edas dos comisarios de carreira que a pole position cambiar\u00edase \u00e1 esquerda, no lado limpo da pista (onde estaba a li\u00f1a de sa\u00edda), s\u00f3 para atoparse que esta decisi\u00f3n fora rexeitada por Jean-Marie Balestre logo de lograr a pole. Senna dixo que non \u00eda aceptar a toma de decisi\u00f3ns inxustas por Balestre, inclu\u00edndo a s\u00faa descualificaci\u00f3n en 1989 e a pole position incorrecta en 1990 (a\u00ednda que alg\u00fans no paddock da F1 sinalaron que a 'pole position' en Suzuka fora sempre no mesmo lado da pista desde que a F1 volvera ao Xap\u00f3n en , e moitos pregunt\u00e1banse en privado por que Senna estaba facendo de s\u00fapeto un alboroto respecto diso, tendo en conta que estivera na pole en 1988 e 1989, cando tam\u00e9n estaba loitando con Prost polo campionato). Senna declarou que pasara o que pasara, non \u00eda ceder na curva e que se Prost tomaba a li\u00f1a de carreira normal, dar\u00eda lugar a un accidente. Prost declarou m\u00e1is adiante as acci\u00f3ns de Senna como \"repugnantes\", dicindo que pensou seriamente en retirarse do deporte logo dese incidente.\n1991.\nEn , Senna converteuse no triplo campi\u00f3n do mundo m\u00e1is novo, logrando sete vitorias e aumentando a s\u00faa marca de pole position a 60 en 127 carreiras. Prost, por mor da baixada no rendemento de Ferrari, do tipo habitual na historia do equipo, xa non era un serio competidor. Nas probas de pretempada, Senna mostrou d\u00fabidas sobre a competitividade do coche co novo motor Honda V12, indicando que o motor non era tan potente como o V10 do ano anterior. Senna ga\u00f1ou as catro primeiras carreiras mentres os seus rivais esforz\u00e1banse por alcanzar o seu ritmo e fiabilidade. A metade de tempada, Nigel Mansell no Williams-Renault foi capaz de desafialo. Antes do Gran Premio de M\u00e9xico, Senna resultou ferido nun accidente de esqu\u00ed acu\u00e1tico preto de S\u00e3o Paulo polo que requiriu puntos de sutura na parte posterior da cabeza. Durante a cualificaci\u00f3n para a carreira, estrelouse contra unha barreira de pneum\u00e1ticos e o coche emvorcou. No Gran Premio de Gran Breta\u00f1a en Silverstone, o coche de Senna quedou sen combustible na \u00faltima volta, quedando cuarto, o ga\u00f1ador da carreira, Mansell det\u00edvose na s\u00faa volta de celebraci\u00f3n da vitoria e permitiu ao brasileiro montar nun costado do seu Williams para volver a boxes. Durante o Gran Premio espa\u00f1ol, Senna e Mansell marcharon roda a roda con s\u00f3 cent\u00edmetros de separaci\u00f3n, a m\u00e1is de 320\u00a0km/h pola recta principal, unha carreira que finalmente ga\u00f1ou o brit\u00e1nico.\nA\u00ednda que a consistencia de Senna e a falta de fiabilidade de Williams no comezo da tempada, d\u00e9ronlle unha vantaxe temper\u00e1, Senna insistiu en que Honda intensificara o seu programa de desenvolvemento de motores e esixiu novas melloras no coche antes de que fose demasiado tarde. Estas modificaci\u00f3ns permit\u00edronlle dar un impulso final na tempada, e logrou ga\u00f1ar tres carreiras m\u00e1is para asegurar o campionato, que logrou definitivamente en Xap\u00f3n (outra vez), Mansell (que necesitaba ga\u00f1ar), trompeou na curva un na novena volta e quedou atrapado co seu Williams-Renault na trampa de grava. Senna terminou segundo, entregando a vitoria ao seu compa\u00f1eiro de equipo Gerhard Berger na \u00faltima curva como un xesto de agradecemento polo seu apoio durante a tempada. Senna planeaba mudarse ao equipo Williams para a tempada 1992, pero o CEO de Honda, Nobuhiko Kawamoto, pediulle persoalmente que se quedara en McLaren-Honda, o que Senna fixo por sentido de lealdade.\n1992.\nEn 1992, a determinaci\u00f3n de Senna por ga\u00f1ar viuse consternada pola incapacidade de McLaren para desafiar ao FW14B de Williams. O novo coche de McLaren para a tempada ti\u00f1a varias deficiencias. O novo modelo presentouse con atraso (debutou na terceira carreira da tempada, o Gran Premio do Brasil), e ademais de carecer de suspensi\u00f3n activa, o novo coche sufr\u00eda de problemas de fiabilidade e era imprevisible nas curvas r\u00e1pidas, mentres que o seu motor Honda V12 xa non era o m\u00e1is potente no circu\u00edto.. Senna logrou vitorias en M\u00f3naco..., Hungr\u00eda e Italia ese ano. Durante a clasificaci\u00f3n para a Gran Premio de B\u00e9lxica, o piloto franc\u00e9s \u00c9rik Comas estrelouse con forza e Senna foi o primeiro en chegar \u00e1 escena. Baixouse do seu auto e correu pola pista para axudar ao franc\u00e9s, sen ter en conta a s\u00faa propia seguridade, nun esforzo para axudar a un compa\u00f1eiro piloto. M\u00e1is tarde foi a visitar a Comas no hospital. A s\u00faa acci\u00f3n logrou eloxios universais e suavizaron a s\u00faa imaxe de fr\u00edo e duro. Senna terminou cuarto na xeral do campionato, detr\u00e1s do d\u00fao de Williams de Mansell e Riccardo Patrese, e do Benetton de Michael Schumacher.\nA relaci\u00f3n de Senna con Schumacher deteriorouse ao longo da tempada de . No Gran Premio do Brasil, Schumacher acusou de Senna de 'xogar' cando intentaba adiantar a Senna, que ti\u00f1a un problema co seu motor. No Gran Premio de Francia, Schumacher chocou con Senna, o que provocou a retirada de Senna. Senna enfrontouse a Schumacher, quen admitiu a s\u00faa responsabilidade no accidente. Nunha sesi\u00f3n de proba para o Gran Premio de Alema\u00f1a, Senna e Schumacher tiveron un enfrontamento nos pits, Senna colleu a Schumacher polo pescozo e acusouno de po\u00f1elo en perigo ao bloquear a pista.\nAs preguntas sobre as intenci\u00f3ns de Senna para a pr\u00f3xima tempada de persistiron ao longo de 1992, xa que non ti\u00f1a contrato con ning\u00fan equipo a finais dese ano. Ferrari ofreceulle un contrato que Senna discutiu con Niki Lauda, pero decidiu rexeitar a oferta. Not\u00e1base que os coches de McLaren eran cada vez menos competitivos que en anos anteriores, especialmente tendo en conta a decisi\u00f3n de Honda de abandonar o deporte a finais do 1992 e a falta de suspensi\u00f3n activa de McLaren para rivalizar co Williams.\nAnte este escenario, Senna participou nunha sesi\u00f3n de probas da IndyCar co apoio do seu compatriota do equipo Penske o piloto Emerson Fittipaldi. En decembro de 1992, de feito, Senna visitou Firebird International Raceway en Chandler, para probar un Penske PC-21 1992. A diferenza dos coches de F1 m\u00e1is avanzados, este IndyCar estaba impulsado por un Chevrolet V8 turbo, ti\u00f1a unha transmisi\u00f3n tradicional con pedal de embrague e freos de ferro, e era notablemente m\u00e1is pesado. Para familiarizarse, Senna inicialmente correu 14 voltas relativamente lentas antes de completar outras 10 voltas cos mesmos pneum\u00e1ticos e establecer un mellor tempo de 49,09 segundos. En comparaci\u00f3n, Fittipaldi establecera un mellor tempo de 49,70 segundos, que logo mellorou a 48,5 segundos, s\u00f3 mediante o uso do novo Penske PC-22 de 1993.\n1993.\nEn , os intentos do xefe de McLaren, Ron Dennis para asegurar o fornecemento dos motores Renault V10 dominantes fallaron. Do mesmo xeito, que a intenci\u00f3n de Senna para pilotar os Williams - Renault, xa que Alain Prost (que regresaba ao deporte logo dun ano sab\u00e1tico) lograra inclu\u00edr unha cl\u00e1usula no seu contrato con Williams para vetar a Senna como compa\u00f1eiro de equipo. Fronte a isto, durante unha conferencia de prensa na sesi\u00f3n de probas de apertura de tempada no Circu\u00edto do Estoril de Portugal, un enfurecido Senna chamou a Prost covarde, o que levou a alg\u00fans analistas a indicar que o que fixera Prost non era diferente ao que fixera Senna con Derek Warwick en Lotus en 1986.\nPara ent\u00f3n, McLaren viuse obrigado a fornecerse cos motores V8 de Ford, que eran d\u00faas especificaci\u00f3ns mais vellas do ent\u00f3n equipo de f\u00e1brica de Ford, Benetton.\" McLaren esperaba compensar a menor potencia coa sofisticaci\u00f3n mec\u00e1nica, inclu\u00edndo un sistema de suspensi\u00f3n activa efectiva, pero o propio sistema resultou dif\u00edcil \u00e1s veces, especialmente para o novo compa\u00f1eiro de equipo Michael Andretti. Con este plan, Dennis finalmente persuadiu a Senna para quedar en McLaren. Pero, o brasileiro, accedeu a facelo s\u00f3 para a primeira carreira en Sur\u00e1frica, onde avaliar\u00eda se o equipo McLaren era o suficientemente competitivo para facer unha boa tempada. Logo de pilotar o coche McLaren de 1993, o McLaren MP4 / 8, Senna chegou \u00e1 conclusi\u00f3n de que o novo coche ti\u00f1a un potencial sorprendente, a\u00ednda que co motor Ford V8 perd\u00eda potencia en relaci\u00f3n co Renault V10 de Prost. Mentres tanto Senna, estendeu o seu contrato con McLaren na base de carreira a carreira en lugar dun contrato para todo o ano, finalmente permaneceu durante todo o ano 1993. Segundo as informaci\u00f3ns, este compromiso foi de 1 mill\u00f3n de d\u00f3lares por carreira e, malia que as probas de metade de tempada cun Lamborghini V12 resultaron alentadoras, e que McLaren asinara un acordo de fornecemento de motores con Peugeot para a tempada de , todo resultou insuficiente para seguir mantendo a Senna para o ano seguinte.\nNa primeira carreira en Sur\u00e1frica, Senna terminou no segundo lugar logo de sobrevivir a unha colisi\u00f3n con Schumacher. Senna ga\u00f1ou nas dif\u00edciles condici\u00f3ns de Brasil e Donington. Baixo a chuvia, esta \u00faltima \u00e9 a mi\u00fado considerada como unha das m\u00e1is grandes vitorias de Senna, lembrada como \"a carreira da volta perfecta\". Sa\u00edu cuarto, caeu quinto na primeira curva e lideraba a carreira ao final da primeira volta, alg\u00fans pilotos precisaron de sete pit stops para trocar os pneum\u00e1ticos de chuvia/lisos, dependendo das mudanzas clim\u00e1ticas ao longo da carreira. Logo Senna logrou un segundo posto en Espa\u00f1a e a s\u00faa sexta vitoria sen precedentes en M\u00f3naco. Logo de M\u00f3naco, a sexta carreira da tempada, Senna liderou inesperadamente o campionato por diante de Prost no Williams-Renault. A medida que a tempada avanzaba, Alain Prost e Damon Hill mostraron a superioridade dos seus coches de Williams-Renault, mentres que Senna sufriu fallas mec\u00e1nicas en Imola, Canad\u00e1, Reino Unido, Hungr\u00eda e Portugal. Senna ga\u00f1ou a pen\u00faltima carreira da tempada en Xap\u00f3n, que lembrase por un incidente relacionado co Jordan do novato Eddie Irvine, que resistiuse por d\u00faas veces a ser dobrado por Senna. Inmediatamente logo da carreira, Senna entrou no garaxe de Jordan e, logo dun debate longo e quente, golpeou o irland\u00e9s na cara.\nA tempada conclu\u00edu en Australia, coa que ser\u00eda a 41\u00aa e \u00faltima vitoria de Senna na F1, as\u00ed como a \u00faltima vitoria dun coche de F1 con suspensi\u00f3n activa (ironicamente, en 1.987 lograron a primeira vitoria para tales coches tam\u00e9n a mans de Senna en M\u00f3naco). A vitoria en Adelaida foi emotiva debido a que Senna po\u00f1\u00eda fin \u00e1 s\u00faa exitosa carreira con McLaren e derrotando ao seu maior rival, Prost, por \u00faltima vez. Debido \u00e1 retirada inminente do franc\u00e9s do deporte, Senna sorprendeu \u00e1 comunidade da F1 dando abertamente a benvida a Prost no chanzo m\u00e1is alto do podio, o que moitos consideran un signo da pacificaci\u00f3n entre o d\u00fao. Na xeral, Senna terminou o campionato en segundo lugar detr\u00e1s de Prost.\nDurante o concerto de Tina Turner logo da carreira en Adelaida, Senna sorprendeu a todos, inclu\u00edndo a Turner, cando apareceu no escenario a metade do concerto pola noite. Coa multitude que o vitoreaba, Turner admitiu que era fan do brasileiro e dedicoulle o seu \u00e9xito \" O Mellor\", como unha homenaxe a Senna e a s\u00faa vitoria no Gran Premio de Australia aquel d\u00eda.\nWilliams (1994).\nEn , Senna finalmente puido unirse ao equipo Williams logo da retirada de Prost e dise que pag\u00f3uselle un soldo 20.000.000 de d\u00f3lares. Os cambios de regras para 1994 prohibiran a suspensi\u00f3n activa, o control de tracci\u00f3n e o ABS. Durante as probas de pretempada, o novo coche Williams FW16 non exhibiu a superioridade dos FW15C e FW14B que lle precederon, e Senna atopouse correndo en estreita competencia co Benetton B194 de Schumacher. Senna expresou o seu malestar co manexo do seu coche, dicindo: \"Te\u00f1o un sentimento moi negativo sobre a conduci\u00f3n do coche e conducilo ao l\u00edmite e as\u00ed sucesivamente... Algo d\u00e9bese \u00e1 falta do cambio electr\u00f3nico tam\u00e9n, o coche ten as s\u00faas propias caracter\u00edsticas polo que non estou totalmente seguro a\u00ednda. \" Senna engadiu:\" Vai ser unha tempada con moitos accidentes, e vou arriscarme a dicir que teremos sorte se non sucede algo realmente serio\"\nA primeira carreira da tempada foi en Interlagos en Brasil, onde Senna logrou a pole. Na carreira, Senna tomou unha vantaxe temper\u00e1, pero o Benetton de Schumacher non quedou atr\u00e1s. Schumacher tomou o liderado da carreira ata o final logo de pasar a Senna nos pits. Mentres trataba de collelo, empuxou demasiado duro e trompeou o coche e sa\u00eduse en Jun\u00e7\u00e3o na volta 56, quedou espetado e retirouse da carreira. A segunda carreira foi a primeira edici\u00f3n do Gran Premio do Pac\u00edfico en Aida, onde Senna de novo puxo o coche na pole. Pero foi golpeado por detr\u00e1s na primeira curva por Mika H\u00e4kkinen e a s\u00faa carreira chegou ao seu fin definitivo cando, ao trompear cara a atr\u00e1s na trampa de grava da primeira curva, o Ferrari conducido por Nicola Larini tam\u00e9n bateu co Williams. Ambos pilotos retir\u00e1ronse co danos na suspensi\u00f3n dianteira. Hill tam\u00e9n se retirou con problemas de transmisi\u00f3n, mentres que Schumacher levouse a vitoria de novo.\nEra o peor inicio de Senna nunha tempada de F\u00f3rmula Un, sen rematar nin puntuar nas d\u00faas primeiras carreiras, malia lograr a pole en ambas ocasi\u00f3ns. Schumacher avantaxaba a Senna no campionato de pilotos en 20 puntos. En ocasi\u00f3n do 20 aniversario da morte de Senna, o presidente de Ferrari, Luca Cordero di Montezemolo revelou que, o 27 de abril de 1994, mantiv\u00e9ronse conversaci\u00f3ns na s\u00faa casa en Bolonia con Senna para un futuro compromiso con Ferrari.\nA sospeita de xogo sucio por parte do equipo Benetton (que foi sancionado por diversas violaci\u00f3ns t\u00e9cnicas ao longo da tempada de 1994) dic\u00edase que inquietara a Senna esa tempada. Por exemplo, en palabras do seu ent\u00f3n compa\u00f1eiro de equipo, Damon Hill, Senna quedouse na primeira curva do circu\u00edto de Aida logo da s\u00faa retirada do Gran Premio do Pac\u00edfico, para escoitar o coche de Schumacher, cando pasaba. Senna \"conclu\u00edu que non exist\u00eda, o que el consideraba, como ru\u00eddos estra\u00f1os procedentes do motor\u00bb. A partir dese momento, produc\u00edronse discusi\u00f3ns sobre si o Benetton ti\u00f1a alg\u00fan \"truco especial\" que lle daba vantaxe.\nFin da tempada.\nAo final da tempada, o Gran Premio de Australia de 1994, Schumacher ga\u00f1ou o campionato do mundo de pol\u00e9mica logo dunha colisi\u00f3n co seu rival e compa\u00f1eiro de equipo de Senna, Damon Hill. Durante a conferencia oficial da FIA, o alem\u00e1n dedicou o seu t\u00edtulo a Senna. Ademais, a chicana da primeira curva no Circu\u00edto urbano de Adelaida en Australia recibiu o nome de Chicana Senna. O brasileiro estivera na pole na primeira carreira do circu\u00edto en 1985, as\u00ed como en 1988, 1989, 1990, 1991, e 1993. Senna tam\u00e9n ga\u00f1ou o AGP en Adelaida en 1991 e 1993.\nMorte.\nDurante o Gran Premio de San Marino en Imola, o 1 de maio de 1994, \u00e1 altura da curva de Tamburello, o monopraza Williams - Renault FW16 de Ayrton Senna estrelouse a case 300\u00a0km/h. Foron gravadas as imaxes daquel intre mentres os param\u00e9dicos e asistentes da carreira se achegaban aos restos do Williams onde xac\u00eda Senna inconscente e con serias feridas na testa. Foi necesario facerlle unha traqueotom\u00eda no mesmo circu\u00edto, ata que minutos m\u00e1is tarde foi trasladado en helic\u00f3ptero ao hospital Maggiore de Bolonia, onde permaneceu en coma. Pouco m\u00e1is tarde produciuse a s\u00faa morte. Este feito ocorreu un d\u00eda despois de que outro piloto, o austr\u00edaco Roland Ratzenberger, falecera durante as probas de clasificaci\u00f3n na curva Gilles Villenueve. O d\u00eda mesmo da carreira viuse a Senna moi contrariado por dito tr\u00e1xico feito, as\u00ed como tam\u00e9n polas continuas derrapaxes \u00e9 sa\u00eddas de pista de practicamente t\u00f3dolos monoprazas, inclu\u00eddo un accidente do seu compatriota Rubens Barrichello ese mesmo fin de semana, dado o car\u00e1cter relixioso de Senna ti\u00f1a un presentimento de que algo \u00eda ocorrer nese gran premio hai unhas imaxes de Senna na curva de Tamburello na que atopar\u00eda a morte, falando cos comisarios de pista sobre como deber\u00eda ser a seguranza nese sitio.\nMoito se discutiu acerca da causa do accidente e do motivo da s\u00faa morte. Recentemente, unha investigaci\u00f3n levada a cabo pola National Geographic determinou que a causa do accidente foi unha inesperada derrapaxe debido ao arrefriamento dos pneum\u00e1ticos producido pola sa\u00edda do coche de seguranza, provocando que na metade da curva Ayrton perdera o control do seu monopraza, ao contrario da teor\u00eda xeneralizada que falaba da routura da direcci\u00f3n. O que acabou coa vida de Ayrton non foi a deceleraci\u00f3n brutal que sufriu, sen\u00f3n que, co accidente, un anaco da direcci\u00f3n atravesou o capaceto e a s\u00faa testa dan\u00e1ndoo de maneira irreversible, a\u00ednda que permanecer\u00eda vivo catro horas m\u00e1is.\nO seu ata\u00fade foi levado polas r\u00faas de S\u00e3o Paulo nun coche de bombeiros, seguido por m\u00e1is de dous mill\u00f3ns de persoas. Foi enterrado con honores de xefe de Estado. No seu funeral acudiron pilotos como Jackie Stewart, Alain Prost e Emerson Fittipaldi, entre outros. O seu corpo descansa no cemiterio de Morumbi, na s\u00faa cidade natal de S\u00e3o Paulo."}
{"id": "36243", "revid": "15490", "url": "https://gl.wikipedia.org/wiki?curid=36243", "title": "Cuniperto", "text": " Cuniperto, ou Cunincperto chamado \"o Piadoso\", foi un rei longobardo de Italia que reinou entre 688 e 700. \nTraxectoria.\nFillo e sucesor do rei cat\u00f3lico Perctarito, foi asociado ao trono de seu pai Perctarito a partir de 678, sucedeuno en 687. Combateu aos duques rebeldes arianos Alahis de Trento, a quen vence no R\u00edo Adda, e Ansfrid, duque usurpador do Fri\u00fal, e som\u00e9teos. Pon fin ao cisma de Aquilea que separaba a Igrexa de Italia en 698.\nFoi destronado en 690 por Alahis de Trento e de Brescia; pero moi pouco tempo despois, reclamado polas s\u00faplicas dos seus s\u00fabditos, expulsou a Alahis e volveu tomar posesi\u00f3n dos seus dominios. Reinou en paz ata a s\u00faa morte, en 700. \nFoi o primeiro rei longobardo que cu\u00f1ou moeda do Reino Longobardo coa s\u00faa efixie."}
{"id": "36244", "revid": "624", "url": "https://gl.wikipedia.org/wiki?curid=36244", "title": "Liutperto", "text": "Liutpert foi un rei longobardo de Italia que reinou en 700 e despois de 701 a 702.\nTraxectoria.\nFillo do rei Cuniperto, goberna baixo a titor\u00eda de Ansprando, duque de Asti. Foi deposto pouco despois por unha revolta dirixida por Raghinperto, duque de Tur\u00edn. Deu volto ao trono alg\u00fans meses m\u00e1is tarde pero foi novamente vencido por Ariperto II e foi asasinado por afogamento (702)."}
{"id": "36246", "revid": "92340", "url": "https://gl.wikipedia.org/wiki?curid=36246", "title": "Raghinperto", "text": "Raghinperto foi un rei longobardo de Italia fillo do rei Godeperto e neto do rei Ariperto. Duque de Tur\u00edn, usurpa o poder en 700, derrocando ao rei Liutperto e asocia ao trono ao seu fillo Ariperto."}
{"id": "36247", "revid": "92340", "url": "https://gl.wikipedia.org/wiki?curid=36247", "title": "Ariperto II", "text": "Ariperto chamado Ariperto II \u00e9 un rei longobardo de Italia en 701 e logo de 703 a 712.\nTraxectoria.\nDuque de Tur\u00edn, fillo do rei Raghinperto, foi asociado ao trono a partir de 700. Deposto unha primeira vez por Liutperto, retoma o poder pouco despois e reina sen interrupci\u00f3n ata a s\u00faa derrota ante Ansprando en 712 e morre afogado no r\u00edo Ticino. A s\u00faa morte marca o final da dinast\u00eda baiuvaria."}
{"id": "36248", "revid": "23204", "url": "https://gl.wikipedia.org/wiki?curid=36248", "title": "Ansprando", "text": "Ansprando, nado sobre o 657, foi un rei longobardo de Italia.\nTraxectoria.\nDuque de Asti, foi anteriormente titor do xove rei Liutperto en 700 e logo en 701, antes de se exiliar onda o duque de Baviera Teutperto tras o derrocamento do rei en 702. En 712, deu vencido ao rei Ariperto II, que anteriormente fixera asasinar a s\u00faa muller e os seus fillos. Rei en marzo de 712, morre en xu\u00f1o do mesmo ano designando como sucesor ao \u00fanico fillo que lle quedaba, Liutprando."}
{"id": "36250", "revid": "23204", "url": "https://gl.wikipedia.org/wiki?curid=36250", "title": "Neurobiolox\u00eda", "text": "A neurobiolox\u00eda \u00e9 unha ciencia derivada da biolox\u00eda que estuda as relaci\u00f3ns nerviosas nos seres vivos dende unha perspectiva de interacci\u00f3n con outras partes dun ser vivo.\nTermo.\n\u00c1s veces, o termo neurobiolox\u00eda, a rama da biolox\u00eda que investiga todos os aspectos do cerebro e do sistema nervioso \u00e9 empregado como sin\u00f3nimo de neurociencia ou neurociencias. Outras veces o termo apl\u00edcase como disciplina derivada da biolox\u00eda e da neurociencia. Difer\u00e9nciase, neste sentido, por ser a neurociencia un campo m\u00e1is amplo relacionado con calquera estudo cient\u00edfico do sistema nervioso, e das disciplinas acubilladas nela como a neurociencia computacional, a neurociencia cognitiva, a neurociencia do comportamento, a psiquiatr\u00eda biol\u00f3xica, a neurolox\u00eda ou a neuropsicolox\u00eda, a\u00ednda a pesar de solaparse \u00e1s veces. Os temas e a maneira de aproximarse aos mesmos son de natureza interdisciplinar, multidisciplinar e transdisciplinar.\nAlg\u00fans cient\u00edficos distinguen o termo neurociencias do mundo angl\u00f3fono (\"neuroscience\") usado m\u00e1is como sin\u00f3nimo de neurobiolox\u00eda (\"neurobiology\") e o empregado en Iberoam\u00e9rica, existindo certa controversia coa terminolox\u00eda de ra\u00edz similar (por exemplo \"psiquism/psiquismo\").\nCampo de estudo.\nA neurobiolox\u00eda estuda as c\u00e9lulas do sistema nervioso e a organizaci\u00f3n destas c\u00e9lulas dentro de circu\u00edtos funcionais que procesan a informaci\u00f3n e median no comportamento. \nAs propiedades b\u00e1sicas, actividade e regulaci\u00f3n das correntes de membrana, a plasticidade sin\u00e1ptica, a neurotransmisi\u00f3n, a neurox\u00e9nese, a sinaptox\u00e9nese e as canles i\u00f3nicas das c\u00e9lulas son alg\u00fans campos estudados polos neurobi\u00f3logos. A anatom\u00eda celular e a subcelular est\u00fadanse para dar unha visi\u00f3n do retardo mental no \"Mental Retardation Research Center\" (MRRC). Revistas como \"Frontiers in Cellular Neuroscience\" ou \"Molecular and Cellular Neuroscience\" publican sobre temas de neurobiolox\u00eda.\nNeurobi\u00f3logos.\nOs cient\u00edficos que estudan a neurobiolox\u00eda ch\u00e1manse neurobi\u00f3logos, como por exemplo Mar\u00eda Dom\u00ednguez Castellano, Vladimir Bexterev ou o divulgador galego Xurxo Mari\u00f1o."}
{"id": "36251", "revid": "15490", "url": "https://gl.wikipedia.org/wiki?curid=36251", "title": "Liutprando", "text": "Liutprando, nado antes de 690, foi fillo e sucesor do rei dos longobardos de Italia, Ansprando duque de Asti, e reinou de xu\u00f1o de 712 a 744. \nTraxectoria.\nTentou en van unificar a pen\u00ednsula it\u00e1lica baixo o dominio longobardo e entrou con regularidade en conflito co Papado. Someteu aos duques longobardos semiindepententes de Spoleto e de Benevento e tentou expulsar definitivamente aos bizantinos de Italia, especialmente ao cercar R\u00e1vena en 734.\nTi\u00f1a boas relaci\u00f3ns cos francos, participou na batalla do estanque de Berre contra as forzas arabo-musulm\u00e1s (derrota musulm\u00e1 de 739), onde participou igualmente o futuro rei franco, Pipino o Breve. En 737, asociou ao poder a Hildeprando, o seu neto. Fixoi que se volvesen prohibir os matrimonios mixtos entre longobardos e romanos, matrimonios que foran autorizados desde o final do s\u00e9culo VII, probabelmente para manter a cohesi\u00f3n nacional do pobo longobardo e dos outros pobos aliados (sax\u00f3ns, x\u00e9pidos, b\u00falgaros etc\u2026), fronte a masa aut\u00f3ctona, moito m\u00e1is numerosa.\nTrazos e caracter\u00edsticas.\nRei piadoso e sabio nas s\u00faas decisi\u00f3ns, bo xefe militar, foi o m\u00e1is grande dos reis longobardos. Foi enterrado en Pavia, a capital longobarda. Med\u00eda sobre 1,73/1,74 m, talle bastante por riba da media para a \u00e9poca e en relaci\u00f3n aos outros \u00abitalianos\u00bb da pen\u00ednsula."}
{"id": "36252", "revid": "529", "url": "https://gl.wikipedia.org/wiki?curid=36252", "title": "Marie Dom\u00ednguez Castellano", "text": ""}
{"id": "36253", "revid": "92340", "url": "https://gl.wikipedia.org/wiki?curid=36253", "title": "Hildeprando", "text": "Hildeprando foi un rei longobardo de Italia.\nTraxectoria.\nNeto do rei Liutprando. Participou no cerco de R\u00e1vena en 734 co seu av\u00f3, que o asociou ao trono a partir de 737. Rei en xaneiro de 744, morreu en agosto do mesmo ano."}
{"id": "36254", "revid": "5863", "url": "https://gl.wikipedia.org/wiki?curid=36254", "title": "Mar\u00eda Dom\u00ednguez Castellano", "text": "Mar\u00eda Dom\u00ednguez Castellano, nada en Alc\u00e1ntara, Provincia de C\u00e1ceres, en 1965, \u00e9 unha neurobi\u00f3loga espa\u00f1ola.\nTraxectoria.\n\u00c9 unha investigadora do Instituto de Neurociencias de Alacant, dependente do Consello Superior de Investigaci\u00f3ns Cient\u00edficas e da Universidade Miguel Hern\u00e1ndez.\nTen escrito artigos para a revista \"Nature\"."}
{"id": "36255", "revid": "51526", "url": "https://gl.wikipedia.org/wiki?curid=36255", "title": "Vallecas", "text": "Vallecas \u00e9 unha extensa zona do sueste da cidade de Madrid, \u00fanica entidade estendida de modo pluridistrital dentro da capital. Foi un municipio independente, dentro do partido xudicial de Alcal\u00e1 de Henares, ata 1950, cando \u00e9 anexionado a Madrid.\nO territorio do antigo concello div\u00eddese en dous distritos: Puente de Vallecas, ao noroeste, e Villa de Vallecas, ao sueste, que se dividen nos barrios administrativos de Centro hist\u00f3rico de Vallecas e Santa Eugenia, pertencentes a Villa de Vallecas, e Entrev\u00edas (inclu\u00eddo El Pozo del T\u00edo Raimundo), San Diego, Palomeras Bajas, Palomeras Sureste, Portazgo e Nueva Numancia, pertencentes a Puente de Vallecas.\nCaracter\u00edsticas.\nNo mes de xu\u00f1o, nas festas do barrio cel\u00e9brase a batalla naval, na \"Plaza Vieja\", coraz\u00f3n de Vallecas, que xunto aos bulevares forman o n\u00facleo tradicional do barrio na zona do \"Puente de Vallecas\". Outra r\u00faa importante \u00e9 a do \"Payaso Fof\u00f3\", xunto ao campo do Rayo, pois esta famosa familia de pallasos e c\u00f3micos criouse no barrio durante moitos anos, de feito Fof\u00f3 esta soterrado no cemiterio do \"Pueblo de Vallecas\".\nA v\u00eda principal do barrio \u00e9 a \"Avenida de la Albufera\".\nA Asemblea de Madrid tam\u00e9n est\u00e1 situada no barrio de Vallecas na zona de San Diego.\nDesde o ano 1960 ata agora no 2006, sufriu unhas transformaci\u00f3ns similares aos outros barrios da periferia de Madrid, pasou de ter r\u00faas sen asfaltar e sen iluminar a estar completamente cheo de servizos: rede de metro, urbanizaci\u00f3n das r\u00faas, zonas axardinadas ou grandes centros comerciais.\nDeportes.\nVallecas \u00e9 sede e d\u00e1 nome a un equipo de f\u00fatbol, o Rayo Vallecano de Madrid, que xoga na Primeira Divisi\u00f3n Espa\u00f1ola, que chegou a xogar a Copa da UEFA na tempada 2000/01 e que no ano 1977 foi alcumado como o \"Mata xigantes\" polas s\u00faas vitorias contra os equipos grandes.\nDeportivamente ten outra proba moito importante, a San Silvestre Vallecana, que se celebra o 31 de decembro, \u00e9 unha carreira de atletismo de 10\u00a0km que se celebra en d\u00faas categor\u00edas, a profesional e a popular, e remata no estadio do Rayo Vallecano."}
{"id": "36256", "revid": "624", "url": "https://gl.wikipedia.org/wiki?curid=36256", "title": "Ratchis", "text": "Ratchis (ou Rachis) foi un rei longobardo de Italia, que reina de 744 a 749 e por segunda vez de 756 a 757. Antes fora duque de Fri\u00fal (desde o 739 a 744).\nTraxectoria.\nM\u00e1is diplom\u00e1tico que guerreiro, busca a paz co Papado e o Imperio Bizantino, cousa que desencadea unha forte oposici\u00f3n dunha gran parte da nobreza longobarda, que desexaba unha pol\u00edtica \u00abdura\u00bb do rei Liutprando. Impopular, prefire abdicar e retirarse coa s\u00faa familia ao mosteiro de Monte Cassino.\nEn decembro de 756, tras a morte accidental do seu irm\u00e1n Aistulfo, volve ao trono, antes de renunciar definitivamente ao poder en 757."}
{"id": "36257", "revid": "92340", "url": "https://gl.wikipedia.org/wiki?curid=36257", "title": "Aistolfo", "text": "Aistolfo ou Aistulfo foi un rei longobardo de Italia, que reina de 749 a 756. Entre 744 e 749 foi duque de Fri\u00fal.\nTraxectoria.\nFoi duque de Spoleto desde 752 ata 756."}
{"id": "36258", "revid": "15490", "url": "https://gl.wikipedia.org/wiki?curid=36258", "title": "Desiderio", "text": "Desiderio de Lombard\u00eda, nado cara ao 710 en Brescia e finado cara ao 786 en Liexa, foi un duque longobardo de Tuscia, cualificado igualmente por veces como \u00abduque de Istria\u00bb, \u00e9 o derradeiro rei dos longobardos de Italia (757 \u2013 774). \n752-756.\nTraxectoria.\nAistolfo, rei dos longobardos, morreu sen fillos, Desiderio xuntou un ax\u00e9rcito e forzou a Ratchis, irm\u00e1n de Aistolfo, a lle ceder os seus dereitos, 757. Logo atacou ao Papa Estevo II; pero foi rexeitado por Pipino o Breve. En 770, entregou a s\u00faa filla a Carlomagno esperando ter nese pr\u00edncipe un aliado seguro; pero desde o ano seguinte, tivo que soportar o ver \u00e1 s\u00faa filla repudiada, e en 773 os seus propios estados foron invadidos polo seu xenro, ao que chamara o Papa Adri\u00e1n I, ameazado polos longobardos. Vencido polos francos de Carlomagno, cercado e preso en Pavia, capital longobarda, capitula en marzo de 774 antes de ser enviado ao mosteiro de Corbia (Picard\u00eda actual) ou de Liexa ata o fin dos seus d\u00edas, se cadra sobre 786.\nXenealox\u00eda.\nDesiderio de Lombard\u00eda, casa con Ansia (ou \"Ansa\")\n \u2502\n \u251c\u2500 Gerberga \n \u2502 casa en 768 con Carlom\u00e1n I \"(cf. Carolinxios)\"\n \u251c\u2500 \u00abDesiderada\u00bb: repudiada por Carlomagno antes de 771\n \u2502 casa en 770 con Carlomagno \"(cf. Carolinxios)\"\n \u251c\u2500 Adelchis (\u2020 788): expulsado de Italia por Carlomagno en 774 ou 775, ref\u00faxiase en Bizancio.\n |_ Liutberga da Lombard\u00eda. \n Casa con Tasilon III de Baviera \"(cf. Agilolfing)\""}
{"id": "36259", "revid": "15490", "url": "https://gl.wikipedia.org/wiki?curid=36259", "title": "Adelchis", "text": "Adelchis foi un pr\u00edncipe longobardo de Italia, fillo do rei Desiderio. Sendo elixido o seu pai en 757, foi asociado ao trono en 759.\nTraxectoria.\nTras a capitulaci\u00f3n do seu pai en Pavia cercada polos francos de Carlomagno (marzo de 774), vendo o final irremedi\u00e1bel do reino longobardo, decide fuxir e ref\u00faxiase en Bizancio (775) onde recibe o t\u00edtulo de \"patricio\".\nDesde Bizancio, espera poder reconquistar o reino longobardo e tomar o poder, pero fracasa na s\u00faa tentativa de invasi\u00f3n de Italia meridional, apoiado pola emperatriz Irene; \u00e9 rexeitado en 787 por unha coalici\u00f3n composta polo xove pr\u00edncipe longobardo Grimoaldo III de Benevento, vasalo de Carlomagno, e os francos. Morre no curso da expedici\u00f3n ou pouco despois en Bizancio, en 788.\nPosteridade.\nInspirou a obra do escritor italiano Manzoni, \"Adelchi\" (\"nome italiano de Adelchis\")"}
{"id": "36260", "revid": "92340", "url": "https://gl.wikipedia.org/wiki?curid=36260", "title": "Alahis", "text": "Alahis (ou Alagis) foi un duque ariano de Trento e Brescia antes de se converter en rei dos longobardos despois do \u00e9xito da s\u00faa rebeli\u00f3n en 688. Con todo, non gobernou moito tempo. \nTraxectoria.\nA s\u00faa primeira rebeli\u00f3n contra o rei Perctarito fracasara, pero o rei capturouno, perdoouno e soltouno. Volveuse rebelar en 688 cando Cuniperto, o fillo de Perctarito, o sucedeu. Forzou a Cuniperto a se exiliar nunha illa no medio do Lago de Como, pero o seu goberno foi gravoso e tir\u00e1nico, e perdeu o apoio do pobo. Finalmente, en 689, Cuniperto levantouse cos homes do Piemonte e derrotou a Alahis e os homes de Venecia na Batalla de Coronate, nas beiras do R\u00edo Adda, nas proximidades de Lodi. Foi vencido e morto na batalla. "}
{"id": "36262", "revid": "15490", "url": "https://gl.wikipedia.org/wiki?curid=36262", "title": "Leovixildo", "text": "Leovixildo, nado cara ao 525 e finado en Toledo o 21 de abril de 586, foi rei dos visigodos desde o ano 572 ata a s\u00faa morte, e rei de Galiza desde o 585.\nTraxectoria.\nLeovixildo compart\u00eda o poder real co seu irm\u00e1n Liuva I desde o 568 ou 569 e tras a s\u00faa morte proclamouse rei dos visigodos. Casou tres veces, a s\u00faa primeira dona foi Teodosia, deste matrimonio naceu Recaredo (tam\u00e9n co\u00f1ecido como Recaredo I), que ser\u00eda o seu herdeiro. A segunda muller foi Riquilda, filla de Khilperico I, rei de Neustria; e a terceira muller foi Gosvinga, vi\u00fava de Atanaxildo. Seguiu unha pol\u00edtica de remedo de Bizancio e foi o primeiro rei visigodo que vestiu ropaxes reais e sentou nun trono e desde o 573 asociou aos seus dous fillos no trono para asegurar a continuidade do goberno.\nBaixo o reinado do Leovixildo prod\u00facese un dos mellores momentos do reino. Practicou reformas relacionadas coa unificaci\u00f3n xur\u00eddica (permitir matrimonios entre godos e hispanorromanos). Loitou contra os bizantinos asentados na B\u00e9tica, acabou coa rebeli\u00f3n dos vasc\u00f3ns, e despois de invadir a Gallaecia no ano 585, logrou titularse coma \"Rex Gallaecia, Hispania et Gallia Narbonensis\" e espallar a s\u00faa autoridade sobre os tres territorios.\nIntentou a unificaci\u00f3n relixiosa (conversi\u00f3n de cat\u00f3licos ao arianismo), polo que convocou un concilio para tal fin, cousa que non se realizou, xa que isto lle trouxo o problema dunha rebeli\u00f3n do seu fillo Hermenexildo, que estaba convertido ao catolicismo. Hermenexildo morreu asasinado en circunstancias moi estra\u00f1as, hai unha opini\u00f3n maioritaria que di que foi mandado asasinar polo seu pai ao non converterse ao arianismo (m\u00e1is tarde Hermenexildo foi considerado santo m\u00e1rtir pola relixi\u00f3n cat\u00f3lica como San Hermenexildo).\nLeovixildo morreu en Toledo e sucedeuno o seu fillo Recaredo."}
{"id": "36263", "revid": "1131", "url": "https://gl.wikipedia.org/wiki?curid=36263", "title": "Tatto", "text": "Tatto (ou Tato ou Tat\u00f3n) foi rei dos longobardos entre aproximadamente o 500 e o 510.\nTraxectoria.\nFillo de Claffo e membro da dinast\u00eda letinga, Tatto nos primeiros anos do s\u00e9culo V guiou os longobardos no desprazamento desde a Baixa Austria ao \"Feld\" (o \"Marchfeld\", rexi\u00f3n comprendida entre Viena e Bratislava). Probabelmente tratouse dun movemento migratorio imposto polos h\u00e9rulos, poderoso pobo xa hab\u00eda tempo situado naquela \u00e1rea do N\u00f3rico e que impo\u00f1\u00edan tributo aos longobardos.\nXuntos no Feld, por\u00e9n, Tatto guiou a revolta do seu pobo contra os H\u00e9rulos e, na sanguenta batalla que tivo lugar no 508, venceu e matou en combate ao seu hom\u00f3logo h\u00e9rulo, Rodolfo. A derrota dos H\u00e9rulos significou a desaparici\u00f3n deste pobo da historia; os longobardos de Tatto, polo contrario, emerxeron como nova potencia local: apoder\u00e1ronse do tesouro dos vencidos, reforzaron o ex\u00e9rcito englobando guerreiros doutras tribos xa sometidas aos h\u00e9rulos (ou os mesmos h\u00e9rulos superviventes) e ocuparon unha vasta \u00e1rea en torno ao curso medio do Danubio. Durante s\u00e9culos os longobardos conservaron memoria deste momento (na s\u00faa Origo gentis Langobardorum) como punto de inflexi\u00f3n da s\u00faa historia.\nSobre o ano 510 un sobri\u00f1o de Tatto, Wacho, rebelouse contra o seu t\u00edo, prendeuno e usurpou o trono."}
{"id": "36266", "revid": "1131", "url": "https://gl.wikipedia.org/wiki?curid=36266", "title": "Copa do Mundo de F\u00fatbol Feminino", "text": "A Copa Mundial de F\u00fatbol Feminino \u00e9 o torneo internacional m\u00e1is importante desta disciplina, o f\u00fatbol. Este evento \u00e9 organizado pola FIFA (Federaci\u00f3n Internacional de F\u00fatbol Asociaci\u00f3n), e foi realizado por vez primeira en 1991.\nOrganizaci\u00f3n.\nDezaseis selecci\u00f3ns nacionais femininas participan no torneo, realizado cada catro anos. A primeira idea de celebrar este torneo naceu durante a Copa Mundial de F\u00fatbol de 1986, realizada en M\u00e9xico.\nO torneo ten sido realizado en 1999 e 2003 nos Estados Unidos. Nesta \u00faltima oportunidade, debeu organizar o torneo logo de que China, a orixinal anfitrioa, tivese que declinar a realizalo debido \u00e1 epidemia de SARS daquel ano. China quedou seleccionada automaticamente para ser sede do seguinte torneo, no ano 2007.\nTorneos.\n1 Resultado trala pr\u00f3rroga.\n2 Resultado definido por gol de ouro."}
{"id": "36271", "revid": "89787", "url": "https://gl.wikipedia.org/wiki?curid=36271", "title": "Santo \u00c2ngelo", "text": "Santo \u00c2ngelo \u00e9 unha cidade brasileira do Estado de R\u00edo Grande do Sur.\nPatrimonio.\nA s\u00faa catedral foi constru\u00edda logo da reduci\u00f3n de S\u00e3o Miguel das Miss\u00f5es."}
{"id": "36272", "revid": "1131", "url": "https://gl.wikipedia.org/wiki?curid=36272", "title": "Gustavo C\u00e9sar Veloso", "text": "Gustavo C\u00e9sar Veloso, nado o 29 de xaneiro de 1980 en Vilagarc\u00eda de Arousa, \u00e9 un exciclista e director deportivo galego. Profesional entre os anos 2001 e o 2021, en 2023 dirixe o equipo ciclista portugu\u00e9s Tavfer-Mort\u00e1gua-Ovos Matinados. \u00c9 un hist\u00f3rico competidor da Volta a Portugal, que ga\u00f1ou d\u00faas veces (2014 e 2015) e onde subiu ao podio final nun total de seis ocasi\u00f3ns, logrando ademais 12 vitorias de etapa. Ga\u00f1ou tam\u00e9n unha etapa da Volta a Espa\u00f1a, no 2009. \nTraxectoria.\nCiclista.\nComezou a s\u00faa andaina no equipo Club Ciclista Cultural Cambados \u00e1s ordes de Xos\u00e9 Mar\u00eda Conde Osorio, equipo do que saltou a profesionais despois de innumerables vitorias como afeccionado e de ser mundialista en Plouay. Debutou como profesional no 2001 co equipo portugu\u00e9s Carvalhelhos-Boavista, pasou polo Relax-Bodisol e Kaiku antes de recalar no Karpin Galicia, posteriormente denominado Xacobeo Galicia. Nas filas do equipo galego proclamouse vencedor en 2008 da Volta a Catalu\u00f1a e o 7 de setembro de 2009 ga\u00f1ou a 9\u00aa etapa da \"Vuelta a Espa\u00f1a\" en solitario; con 21 segundos de diferenza sobre Marco Marzano tras un duro ataque. En 2009 correu tam\u00e9n o Giro de Italia.\nPor mor da repentina desaparici\u00f3n do equipo a finais do 2010, Veloso non tivo tempo a encontrar un equipo para a tempada 2011, polo que estivo un ano e medio sen competir. En 2012 volveu ao pelot\u00f3n nas filas do Andaluc\u00eda. Con todo, tam\u00e9n o equipo andaluz desapareceu a comezos de 2013, polo que acabou fichando polo equipo portugu\u00e9s OFM-Quinta da Lixa. Ese mesmo ano ga\u00f1ou unha etapa da Volta a Portugal e rematou segundo na xeral final, s\u00f3 por detr\u00e1s do seu compa\u00f1eiro Alejandro Marque. A finais de ano renovou contrato co equipo. \nEn 2014 ga\u00f1ou outra tirada da Volta a Portugal e proclamouse vencedor final da Volta na chegada a Lisboa. Ao ano seguinte ga\u00f1ou de novo a Volta a Portugal, conseguindo ademais d\u00faas vitorias de etapa. En 2016 ga\u00f1ou tres tiradas pero s\u00f3 puido ser subcampi\u00f3n, a m\u00e1is dun minuto e medio do seu compa\u00f1eiro Rui Vinhas. En 2017 conseguiu d\u00faas novas vitorias de etapa na Volta a Portugal e en 2018 ga\u00f1ou unha na Volta \u00f3 Alentexo. No ano 2019 quedou terceiro na Volta a Portugal e en 2020 volveu quedar segundo, despois de ga\u00f1ar as d\u00faas contra o reloxo.\nO ano 2021 fichou polo Atum General-Tavira, equipo portugu\u00e9s de categor\u00eda Continental. Se ben esa tempada non logrou ningunha vitoria, resultou decisivo para que o seu compa\u00f1eiro Alejandro Marque conquistase a etapa ra\u00ed\u00f1a da Volta a Portugal, con final na Torre. Nesa etapa Veloso tirou do grupo en que \u00eda o seu compa\u00f1eiro para anular unha fuga. Cando o compa\u00f1eiro demarrou, Veloso secou a todos os seus rivais, impedindo que o puidesen alcanzar. Marque alzar\u00edase co liderado da Volta nesa etapa e rematar\u00eda finalmente terceiro na xeral.\nDirector deportivo.\nNo ano 2022 iniciou a s\u00faa carreira como director deportivo, nas filas do equipo portugu\u00e9s Tavfer-Mort\u00e1gua-Ovos Matinados, de categor\u00eda Continental. O inicio da tempada foi bastante exitoso, con vitorias na Prova de Abertura Regi\u00e3o de Aveiro, na clasificaci\u00f3n da monta\u00f1a da Volta ao Alentejo e a vitoria na 3\u00aa etapa da Volta ao Algarve."}
{"id": "36274", "revid": "22570", "url": "https://gl.wikipedia.org/wiki?curid=36274", "title": "Ezequiel Mosquera", "text": "Ezequiel Mosquera M\u00edguez, nado en Cacheiras (Teo) o 19 de novembro de 1975, \u00e9 un ciclista profesional galego.\nTraxectoria.\nDebutou como profesional no equipo portugu\u00e9s do Paredes M\u00f3veis, en 1999. Con este cadro comezou a correr pequenas roldas en Portugal, ata que en 2002 queda de 17\u00ba na s\u00faa primeira participaci\u00f3n na Volta a Portugal. Ao ano seguinte, 2003, ficha polo Cantanhede, e en 2004 polo Boavista. Con este novo conxunto queda s\u00e9timo na rolda lusa. En 2005 ficha polo Kaiku, e en 2006 polo Kelme Comunitat Valenciana.\nEn 2007 ficha polo Karpin Galicia, co que consegue o seu maior \u00e9xito ao quedar de quinto na Vuelta a Espa\u00f1a, o mellor resultado ata o momento tanto del como do seu conxunto. En 2008 obt\u00e9n a vitoria na primeira tirada da Cl\u00e1sica de Alcobendas, as\u00ed como o triunfo final. E co mesmo equipo, xa denominado Xacobeo Galicia, queda de segundo na primeira tirada pirenaica da Vuelta a Espa\u00f1a dese mesmo 2008 e cuarto na clasificaci\u00f3n xeral da proba.\nNo ano 2009 volveu quedar 5\u00ba na Vuelta a Espa\u00f1a Nese ano non puido participar no Giro de Italia por mor dunha fractura no pulso esquerdo. En 2010 ga\u00f1ou a pen\u00faltima etapa desa proba (a considerada etapa ra\u00ed\u00f1a, con final no cumio da Bola del Mundo), co que quedou 2\u00ba na clasificaci\u00f3n xeral, a 41 segundos do italiano Vincenzo Nibali. Quedou terceiro na Vuelta a Castilla y Le\u00f3n.\nO 30 de setembro de 2010 a Uni\u00f3n Ciclista Internacional fixo p\u00fablico os resultados positivos dunha an\u00e1lise antidopaxe realizada a Ezequiel Mosquera e a David Garc\u00eda o d\u00eda 16 de setembro, durante unha tirada da Vuelta a Espa\u00f1a. A substancia presuntamente detectada \u00e9 hidroxyetilo, un encubridor doutras substancias.\nPara o ano 2011 fichou polo equipo Vacansoleil-DCM Pro Cycling Team, mais tras co\u00f1ecerse a dopaxe o equipo deixou en suspenso a contrataci\u00f3n do ciclista, concret\u00e1ndose trala s\u00faa absoluci\u00f3n.\nFinalmente foi sancionado a finais de 2011. No ano 2012 Mosquera declarou que quizais incumplira algunha norma antidopaxe, a\u00ednda que sen deixar clara a s\u00faa culpabilidade."}
{"id": "36275", "revid": "1822", "url": "https://gl.wikipedia.org/wiki?curid=36275", "title": "Cooperativa", "text": "Unha cooperativa \u00e9 unha asociaci\u00f3n voluntaria de traballo cooperativo, por medio da cal un grupo de persoas pode obter bens de consumo en condici\u00f3ns m\u00e1is vantaxosas que pola comercializaci\u00f3n com\u00fan.\nXa en 1887 exist\u00eda o precedente galego das cooperativas nas sociedades de mari\u00f1eiros, e en 1907 cre\u00e1ronse as sociedades agrarias como organizaci\u00f3ns portadoras dos valores solidarios e de axuda mutua. En 1915 os p\u00f3sitos de pescadores funcionaban como aut\u00e9nticas cooperativas en m\u00faltiples aspectos: produci\u00f3n, comercializaci\u00f3n, seguridade social e mesmo actividades formativas.\nO pensador, xurista, soci\u00f3logo e economista Xoaqu\u00edn D\u00edaz de R\u00e1bago (1837-1898) que presidir\u00e1 a Sociedade Econ\u00f3mica de Amigos do Pa\u00eds de Santiago de Compostela ou a primeira sucursal do Banco de Espa\u00f1a e que ser\u00e1 Delegado Rexio da Escola de Artes e Oficios foi un dos impulsores deste movemento en Galiza.\nNo comezo do s\u00e9culo XXI hai en Galiza m\u00e1is de mil cooperativas, sendo Vigo e a s\u00faa bisbarra a cidade onde se atopan m\u00e1is. Entre os diferentes tipos de cooperativas destacan polo seu n\u00famero as de traballo asociado e as agrarias.\nAs Naci\u00f3ns Unidas declararon o ano 2012 como o Ano Internacional das Cooperativas.. E o primeiro s\u00e1bado de xullo cel\u00e9brase o \"D\u00eda Internacional das Cooperativas\" .\nTipos de cooperativas.\nA\u00ednda que poden facerse distintas clasificaci\u00f3ns das cooperativas, normalmente faise con relaci\u00f3n \u00f3 obxecto que desempe\u00f1an. As m\u00e1is salientables son as seguintes:\nExisten tam\u00e9n alg\u00fans tipos m\u00e1is espec\u00edficos, como os de cooperativa de explotaci\u00f3n comunitaria da terra, cooperativa de servizos p\u00fablicos, cooperativa de electrificaci\u00f3n rural ou cooperativa do mar."}
{"id": "36276", "revid": "98629", "url": "https://gl.wikipedia.org/wiki?curid=36276", "title": "Pastel de Bel\u00e9m", "text": "Os pasteis de Bel\u00e9m (en portugu\u00e9s past\u00e9is de Bel\u00e9m) son unha das especialidades m\u00e1is caracter\u00edsticas da pastelar\u00eda portuguesa. Xenericamente reciben o nome de natas. Son torti\u00f1as de crema, duns 10 cent\u00edmetros de di\u00e1metro, elaboradas conforme unha receita secreta que non foi desvelada en case douscentos anos e que, supostamente, s\u00f3 tres persoas co\u00f1ecen no planeta. Tanto a pasta como a crema comezan a elaborarse a porta pechada, na chamada \"oficina do segredo\", nun proceso que dura dous d\u00edas. A pasta \u00e9 de masa follada. A crema ten unha base fundamental de xema de ovo, leite e azucre. C\u00f3mense tanto en quente como en fr\u00edo.\nHistoria.\nCrese que foron creadas con anterioridade ao s\u00e9culo XVIII polas freiras do mosteiro lisboeta dos Xeromes, situado na fregues\u00eda de Bel\u00e9m, nos arredores da capital portuguesa. Como consecuencia da revoluci\u00f3n liberal portuguesa de 1820, en 1834 p\u00e9chase o mosteiro. O panadeiro do convento, de s\u00fapeto no paro, decide venderlle a receita ao empresario portugu\u00e9s de orixe brasileira, Domingos Rafael Alves.\nNun primeiro momento pux\u00e9ronse \u00e1 venda os pasteis, elaborados conforme a receita do mosteiro, nunha refinar\u00eda de cana de azucre situada a poucos metros dos Xeromes. En 1837 \u00e1brense unhas instalaci\u00f3ns anexas \u00e1 refinar\u00eda que se transforman na pastelar\u00eda Casa Past\u00e9is de Bel\u00e9m. Dende aquela este local v\u00e9n traballando ininterrompidamente tanto como sitio para a venda como para o consumo al\u00ed mesmo dos pasteis, que se acompa\u00f1an de azucre e canela en po por riba. A pastelar\u00eda segue sendo propiedade dos descendentes de Alves.\nTanto a receita orixinal coma o nome de past\u00e9is de Bel\u00e9m est\u00e1n rexistrados. A Casa Past\u00e9is de Bel\u00e9m elabora diariamente unhas 10.000 torti\u00f1as.\nOs pasteis de Bel\u00e9m representaron a Portugal na iniciativa do Caf\u00e9 Europe, desenvolvida no D\u00eda de Europa de 2006 durante a presidencia austr\u00edaca da Uni\u00f3n Europea. Espa\u00f1a estivo representada pola Torta de Santiago.\nEn Macau.\nUn brit\u00e1nico chamado Andrew Stow modificou a receita con t\u00e9cnicas inglesas e comezou a vender estes novos pasteis no Lord Stow's Cafe, un establecemento da s\u00faa propiedade en Coloane, (Macau). Na actualidade estas torti\u00f1as de ovo \u00e1 portuguesa est\u00e1n dispo\u00f1\u00edbeis en numerosas pastelar\u00edas, as\u00ed como nos restaurantes t\u00edpicos de Macau e nas franqu\u00edas honconesas do KFC."}
{"id": "36281", "revid": "5863", "url": "https://gl.wikipedia.org/wiki?curid=36281", "title": "Peter Griffin", "text": "Peter Lowenbrau Griffin \u00e9 unha personaxe de debuxos animados da serie de animaci\u00f3n americana \"Family Guy\". A s\u00faa voz orixinal \u00e9 a de Seth MacFarlane, creador e guionista da serie. Peter \u00e9 o cabeza de familia dos Griffin. Est\u00e1 casado con Lois e \u00e9 pai de tres fillos: Stewie, Chris e Meg. Os seus pais son Rose e Francis Griffin."}
{"id": "36282", "revid": "85894", "url": "https://gl.wikipedia.org/wiki?curid=36282", "title": "Linguaxe cient\u00edfica", "text": "A linguaxe cient\u00edfica \u00e9 unha aplicaci\u00f3n do sistema codificado da linguaxe humana en continua oposici\u00f3n coa linguaxe empregada noutros rexistros formais (linguaxe literaria) e cos rexistros informais.\nA linguaxe da ciencia e a linguaxe da literatura.\n\u00c9 doado distinguir entre a linguaxe da ciencia e a linguaxe da literatura. A linguaxe cient\u00edfica ideal \u00e9 puramente denotativa, cousa que se observa claramente no feito de que a terminolox\u00eda careza de plano do contido, \u00e9 unha linguaxe universal. Mentres tanto, a linguaxe literaria \u00e9 connotativa e dista moito de ser soamente designativa.\nPor outra banda, na linguaxe literaria faise fincap\u00e9 no signo mediante t\u00e9cnicas coma a aliteraci\u00f3n, a paronomasia etc. Na cient\u00edfica \u00e9 crucial a representaci\u00f3n da realidade extraling\u00fc\u00edstica.\nO profesor Lu\u00eds Davi\u00f1a Facal, entre outros cient\u00edficos como Manuel-Lu\u00eds Casalderrey, leva tempo reclamando a atenci\u00f3n de ling\u00fcistas e cient\u00edficos sobre o uso irregular do l\u00e9xico cient\u00edfico, moitas veces utilizado de forma incorrecta ou imprecisa por uns (que desco\u00f1ecen os aspectos t\u00e9cnicos) e por outros (que desco\u00f1ecen os aspectos ling\u00fc\u00edsticos)."}
{"id": "36283", "revid": "1131", "url": "https://gl.wikipedia.org/wiki?curid=36283", "title": "Rexistro", "text": "O termo rexistro pode referirse a:\nEn inform\u00e1tica e electr\u00f3nica pode facer referencia a:\ntam\u00e9n pode definir os seguintes elementos da teor\u00eda psicanal\u00edtica lacaniana:"}
{"id": "36284", "revid": "2445", "url": "https://gl.wikipedia.org/wiki?curid=36284", "title": "Rexistro ling\u00fc\u00edstico", "text": ""}
{"id": "36285", "revid": "98629", "url": "https://gl.wikipedia.org/wiki?curid=36285", "title": "Demostrativo", "text": "O demostrativo \u00e9 unha subclase sem\u00e1ntica inserida na clase de palabra dos determinantes e que se caracteriza por integrar aqueles voc\u00e1bulos que act\u00faan como sinaladores ou mostradores, \u00e9 dicir, voc\u00e1bulos que serven para sinalar ou mostrar seres e entes, sen amentalos, situ\u00e1ndoos no eixo espacial e/ou temporal.\nA funci\u00f3n principal do demostrativo no discurso \u00e9 a de\u00edxe.\nOrixe.\nO paradigma do demostrativo latino, orixe do presente nas linguas romances, era m\u00e1is amplo c\u00f3 das destas. \u00c1 parte dun sistema de tres elementos (HIC, HAEC, HOC / \u012cSTE, \u012cSTA, \u012cSTUD / \u012cLLE, \u012cLLA, \u012cLLUD), exist\u00eda un demostrativo de identidade (IDEM, EADEM, IDEM), outro de identidade adversativa (IPSE, IPSA, IPSUD) e un anaf\u00f3rico (IS, EA, ID).\nA mesma potencialidade expresiva e o moito uso dos demostrativos provocou a s\u00faa r\u00e1pida evoluci\u00f3n e a transformaci\u00f3n do seu paradigma. O primeiro que se perdeu, xa no per\u00edodo poscl\u00e1sico, foi IS, substitu\u00eddo por HIC. Inmediatamente, o m\u00ednimo corpo f\u00f3nico e a desvalorizaci\u00f3n sem\u00e1ntica provocan a desaparici\u00f3n de HIC, do cal s\u00f3 quedan pegadas en voc\u00e1bulos lexicalizados como HAC HORA &gt; \"agora\", HOC ANNO &gt; \"hogano\", PER HOC &gt; \"pero\".\nIniciada xa a reestruturaci\u00f3n do sistema latino, \u012cLLE tomou o valor anaf\u00f3rico de IS e HIC especializ\u00e1ndose en d\u00faas funci\u00f3ns, o pronome persoal de terceira persoa e o artigo.\nNo lat\u00edn falado exist\u00eda a tendencia a reforza-los demostrativos mediante IPSE ou antepondo a part\u00edcula ECCE. As\u00ed, xunto a \u012cSTE, exist\u00eda ECCISTE e, xunto a \u012cLLE, ECCILLE. ECCILLE (&gt; \"aquel\") quedou como \u00fanica forma de\u00edctica ante o anaf\u00f3rico \u012cLLE.\nA desaparici\u00f3n de HIC fai que \u012cSTE ocupe o primeiro chanzo da de\u00edxe, dando lugar a un paradigma de\u00edctico bimembre: \u012cSTE (&gt; \"este\") / *ACCU\u012cLLE (&gt; \"aquel\"). Esta \u00e9 a realidade que a\u00ednda se mant\u00e9n nalgunhas linguas romances.\nNoutras linguas, IPSE pasa a se-lo 2\u00ba chanzo de\u00edctico, perdendo a posibilidade de expresa-la identidade, a cal se expresar\u00e1 grazas a reforzos como o a part\u00edcula MET: METIPSI(SSI)MUM &gt; *\"medipsimu\" &gt; \"medesmo\" &gt; \"meesmo\" &gt; \"mesmo\".\nEvoluci\u00f3n.\nA tripla diferenciaci\u00f3n do sistema latino mant\u00edvose nas linguas iberorromances: en portugu\u00e9s (\"este / esse / aquel\"), asturiano (\"esti / esi / aquel\") e castel\u00e1n (\"este / ese / aquel\"), mentres que non o fai completamente no \u00e1mbito catal\u00e1n (\"aquest / aquell\"), que s\u00f3 conserva os tres graos en casos m\u00e1is restrinxidos: nos pronomes mantense no catal\u00e1n xeral (\"a\u00e7\u00f2 / aix\u00f2 / all\u00f2\"), mentres que nos demostrativos o valenciano presenta a inclusi\u00f3n dun termo intermedio (\"aqueix, eixe, este\"). No resto das linguas europeas, unha tripla distinci\u00f3n baseada na distancia s\u00f3 se d\u00e1 tam\u00e9n en \u00e9uscaro (\"hau / hori / hura\"), irland\u00e9s (\"seo / sin / si\u00fad\") e grego (\"\u03b1\u03c5\u03c4\u03cc\u03c2 / \u03c4\u03bf\u03cd\u03c4\u03bf\u03c2 / \u03b5\u03ba\u03b5\u03af\u03bd\u03bf\u03c2; aut\u00f3s / to\u00fatos / eke\u00ednos\") "}
{"id": "36286", "revid": "22570", "url": "https://gl.wikipedia.org/wiki?curid=36286", "title": "Betacismo", "text": "O betacismo \u00e9 un fen\u00f3meno e proceso fon\u00e9tico por mor do cal conflu\u00edron foneticamente os sons [b] e [v] provocando que a oposici\u00f3n entre os fonemas /b/ e /v/ desaparecese\nA confusi\u00f3n de b e v nos textos medievais.\nO [w] (wau) latino, no lat\u00edn vulgar, converteuse en fricativa bilabial sonora, confund\u00edndose co resultado de -B- intervoc\u00e1lico latino [\u03b2], como o proba a gran cantidade de trocos, nesta posici\u00f3n, das graf\u00edas con que se representaban \"b\" e \"v\": PLEBES NON PLEVIS (Appendix probi). De a\u00ed, Ralph Penny (Gram\u00e1tica hist\u00f3rica del espa\u00f1ol. Ariel 1993) induce que a pronunciaci\u00f3n m\u00e1is probable de ambas era a fricativa sonora, pronunciaci\u00f3n que herdou probablemente a lingua medieval da \u00e1rea galega e que adoitaba representarse mediante \"v\" ou \"u\": \"Enas verdes ervas, vi anda'las cervas...\" Percibimos isto con m\u00e1is claridade na cantiga de amor de Vidal, nela faise rimar en consoante \"ervas\" con \"servas\":\n\"Moir', e fa\u00e7o dereito,\n\"por ua Dona d'Elvas\n\"que me trage tolheito,\n\"como a quem dam as ervas.\n\"Des que lh'eu vi o peito\n\"branco dix'aas sas servas\"\nCon respecto \u00f3 B- e V- iniciais, desde as m\u00e1is antigas inscrici\u00f3ns tam\u00e9n se rexistran confusi\u00f3ns gr\u00e1ficas. Para Ralph Penny isto suxire que se pod\u00edan chegar a neutralizar no lat\u00edn vulgar (Appendix Probi: BACCULUS NON VACLUS, VAPULO NON BAPLO). Con todo, a confusi\u00f3n plena destes dous fonemas parece ser posterior, pois na lingua medieval a vacilaci\u00f3n non etimol\u00f3xica das graf\u00edas en posici\u00f3n inicial \u00e9 moito menor ca en posici\u00f3n intervoc\u00e1lica. A neutralizaci\u00f3n en posici\u00f3n inicial deu un paso adiante cando o fonema /b/ adoptou unha articulaci\u00f3n fricativa, por fon\u00e9tica sint\u00e1ctica, \u00f3 ir precedido por unha vogal.\nSegundo Ralph Penny, non se pode asegurar en espa\u00f1ol a desfonoloxizaci\u00f3n completa ata o s\u00e9culo XV, cando alg\u00fans poetas deste per\u00edodo po\u00f1en en rima palabras como \"grave\" / \"sabe\". As\u00ed e todo, o proceso de desfonoloxizaci\u00f3n, se reparamos na cantiga de Vidal, debeu, evidentemente, iniciarse antes."}
{"id": "36287", "revid": "85894", "url": "https://gl.wikipedia.org/wiki?curid=36287", "title": "Graham Coxon", "text": "Graham Leslie Coxon, nado o 12 de marzo de 1969 en Rinteln, Alema\u00f1a, foi o fundador e guitarrista da banda inglesa Blur. Deixou o grupo no ano 2002 debido a unha discusi\u00f3n cos outros membros, e no ano 2007 regresou para a reuni\u00f3n da banda. Ademais do seu traballo con Blur ten unha carreira en solitario e leva editados sete \u00e1lbums de estudio."}
{"id": "36288", "revid": "23204", "url": "https://gl.wikipedia.org/wiki?curid=36288", "title": "Alex James", "text": "Steven Alexander James, nado en Bournemouth, Hampshire, Inglaterra o 21 de novembro de 1968, \u00e9 un m\u00fasica, compositor, xornalista e fabricante de queixo ingl\u00e9s. \u00c9 co\u00f1ecido por ser o baixista da banda de britpop Blur."}
{"id": "36289", "revid": "56817", "url": "https://gl.wikipedia.org/wiki?curid=36289", "title": "Lullabies to Paralyze", "text": "Lullabies to Paralyze \u00e9 o cuarto \u00e1lbum da banda Queens of the Stone Age. Foi editado a trav\u00e9s do selo Interscope Records o 21 de marzo de 2005 internacionalmente, e un d\u00eda despois en Estados Unidos. A edici\u00f3n limitada de luxo inclu\u00eda unha canci\u00f3n extra e un DVD. O \u00e1lbum vendeu 91.000 copias nos Estados Unidos durante a s\u00faa primeira semana e debutou no n\u00famero 5 da lista da Billboard. Dende ent\u00f3n vendeu unhas 350.000 s\u00f3 nese pa\u00eds.\nListaxe de canci\u00f3ns.\nTodos os temas compostos por Joshua Homme, Troy Van Leeuwen e Joey Castillo, ag\u00e1s onde se indique."}
{"id": "36290", "revid": "111586", "url": "https://gl.wikipedia.org/wiki?curid=36290", "title": "Normalizaci\u00f3n", "text": ""}
{"id": "36291", "revid": "1980", "url": "https://gl.wikipedia.org/wiki?curid=36291", "title": "Normativa", "text": ""}
{"id": "36292", "revid": "85894", "url": "https://gl.wikipedia.org/wiki?curid=36292", "title": "Fin\u00e9s", "text": ""}
{"id": "36293", "revid": "98629", "url": "https://gl.wikipedia.org/wiki?curid=36293", "title": "Lao Xe", "text": "Lao Xe (chin\u00e9s: \u8001\u820d, pinyin: L\u01ceo Sh\u011b, Wade-Giles: Lao She), nado en Beix\u00edn o 3 de febreiro de 1899 e finado na mesma cidade o 24 de agosto de 1966, foi un dos m\u00e1ximos representantes da literatura chinesa do s\u00e9culo XX. As s\u00faas obras m\u00e1is importantes son a novela \"O camelo Xian-si\" e a peza de teatro \"O sal\u00f3n de t\u00e9\".\nTraxectoria.\nNado no seo dunha humilde familia beixinesa do pobo manch\u00fa, o seu nome real era Sh\u016b Q\u00ecngch\u016bn (chin\u00e9s tradicional: \u8212\u6176\u6625, chin\u00e9s simplificado: \u8212\u5e86\u6625). O pai morreulle durante a rebeli\u00f3n dos b\u00f3xeres cando el ti\u00f1a s\u00f3 un ano e medio, e a s\u00faa familia viv\u00eda en condici\u00f3ns de penuria econ\u00f3mica. Non puido asistir \u00e1 escola ata os nove anos, cando logrou unha bolsa para estudar nunha escola primaria privada. En 1913 ingresou nunha escola secundaria de Beix\u00edn, pero debido \u00e1s dificultades econ\u00f3micas da familia, tivo que abandonar os estudos. Alg\u00fans meses despois aprobou o exame de ingreso nunha escola subvencionada, de educaci\u00f3n gratu\u00edta, onde se graduou en 1918. A s\u00faa brillantez nos estudos permitiulle nese momento, con s\u00f3 19 anos, obter unha praza como director dunha escola primaria. Durante os seguintes anos dedicarase ao ensino en diversas instituci\u00f3ns de Beix\u00edn e Tianx\u00edn.\nA Lao Xe influ\u00edulle fortemente o Movemento do Catro de maio de 1919. De feito chegou a afirmar que \"o 4 de maio me deu unha alma nova e unha linguaxe literaria nova. [...] Grazas ao 4 de maio convertinme en escritor\".\nEn 1921 asist\u00eda a clases nocturnas de ingl\u00e9s nunha igrexa protestante, onde comezou a asistir \u00e1s cerimonias relixiosas. F\u00edxose cristi\u00e1n, e bautizouse en 1922, por influencia do seu amigo e escritor Xu Dixan.\nEntre 1924 e 1929 foi profesor de chin\u00e9s na Escola de Estudos Orientais e Africanos (SOAS) da Universidade de Londres. Na biblioteca da prestixiosa escola londiniense leu a Dickens e a Conrad, e escribiu as s\u00faas tres primeiras novelas, \"A filosof\u00eda do vello Xan\", \"Xao Xiue\" e \"Ma e o fillo\". No ver\u00e1n de 1929 foise definitivamente de Londres, aportando en Singapur, onde impartir\u00eda tam\u00e9n clases de chin\u00e9s durante varios meses. Na primavera de 1930 volveu a China.\nEntre 1930 e 1937, residiu na cidade norte\u00f1a de Xin\u00e1n, capital da provincia de Xand\u00f3n, onde impartiu clases na Universidade de Chil\u00fa e na Universidade de Xand\u00f3n. Durante esta \u00e9poca, escribiu o ensaio sat\u00edrico \"A cidade dos gatos\", as\u00ed como as s\u00faas famosas novelas \"O camelo Xian-si\" e \"Divorcio\". En 1931 casa con Hu Xiequin, coa que ter\u00e1 catro fillos.\nTras a invasi\u00f3n xaponesa en 1937, Lao Xe formou parte de asociaci\u00f3ns patri\u00f3ticas de intelectuais que apoiaban desde o mundo da cultura a loita contra a invasi\u00f3n xaponesa, e de feito presidiu a Asociaci\u00f3n de Escritores contra a Agresi\u00f3n. Durante a ocupaci\u00f3n nipoa, Lao Xe instalouse en Chon-quin, a capital de guerra do goberno nacionalista do Cuomint\u00e1n, aliado co Partido Comunista Chin\u00e9s nunha fronte com\u00fan contra a invasi\u00f3n xaponesa. O tema da loita contra os xaponeses abordar\u00edao Lao Xe na s\u00faa trilox\u00eda \"Catro xeraci\u00f3ns baixo un mesmo teito\", que empezou a escribir neste tempo, as\u00ed como tam\u00e9n poemas populares e teatro de masas e a novela propagand\u00edstica, \"Cremaci\u00f3n\".\nLogo do final da segunda guerra mundial coa derrota do Xap\u00f3n, Lao Xe aceptou o convite para ocupar un posto de profesor nos Estados Unidos, para onde marcha en marzo de 1946.\nTras a proclamaci\u00f3n da Rep\u00fablica Popular Chinesa en 1949, o primeiro ministro Xou Enlai convidou a Lao Xe a volver ao pa\u00eds. Regresa pois a China, onde se converteu nun dos escritores enxalzados polo r\u00e9xime comunista, que o consideraba un \"artista do pobo\". xa antes apoiara e difundira o baihua, variedade da lingua mandarina m\u00e1is achegada aos falares da xente. Viviu comodamente en Beix\u00edn ocupando diversos cargos institucionais no mundo cultural e pol\u00edtico da Rep\u00fablica Popular (deputado, vicepresidente da Asociaci\u00f3n de Escritores, concelleiro de Beixin), a produci\u00f3n destes anos c\u00e9ntrase en obras de teatro como \"O sal\u00f3n de t\u00e9\" louvando a nova sociedade chinesa. No ano 1966, como moitos outros intelectuais, ser\u00e1 albo das cr\u00edticas brutais dos gardas vermellos da Revoluci\u00f3n Cultural mao\u00edsta.\nO 23 de agosto de 1966, en plena Revoluci\u00f3n Cultural, Lao Xe foi citado no Templo de Confucio da capital chinesa a canda outros intelectuais acusados de \"dereitismo\". Aldrax\u00e1rono, asoball\u00e1rono e bateron nel os gardas vermellos, primeiro no propio templo, e despois nunha comisar\u00eda. Ao final do d\u00eda permit\u00eduselle volver \u00e1 casa onde a muller, e orden\u00e1ronlle volver ao d\u00eda seguinte para continuar as s\u00faas sesi\u00f3ns de autocr\u00edtica. Ao d\u00eda seguinte, Lao Xe foi ao lago Tai Pin (o lago da Gran Paz) en Beix\u00edn. Ao parecer, e conforme a versi\u00f3n oficial dos feitos, pasou al\u00ed longas horas ata que, \u00e1 noite, se suicidou mergullando e afogando no lago. Os seus parentes foron tam\u00e9n acusados de complicidade cos 'crimes' de Lao Xe, especialmente o de vivir en antigo tempo en Inglaterra e nos Estados Unidos.\nEn 1978, trala subida ao poder de Den Xiaop\u00edn, a figura de Lao Xe foi rehabilitada a t\u00edtulo p\u00f3stumo, e volveron editarse os seus libros na Rep\u00fablica Popular Chinesa. Na actualidade est\u00e1 considerado un dos grandes nomes da literatura chinesa do s\u00e9culo XX.\nObra.\nA maior parte das historias de Lao Xe desenv\u00f3lvense en Beix\u00edn, e os di\u00e1logos caracter\u00edzanse pola profusi\u00f3n de expresi\u00f3ns coloquiais beixinesas. Nas s\u00faas obras rel\u00e1tanse os sufrimentos dos m\u00e1is desfavorecidos, no marco urbano da capital, onde se mesturaban as culturas manch\u00fa, han e musulm\u00e1.\nNingunha das s\u00faas obras est\u00e1 polo de agora traducida ao galego."}
{"id": "36294", "revid": "1093", "url": "https://gl.wikipedia.org/wiki?curid=36294", "title": "Pinx\u00edn", "text": ""}
{"id": "36296", "revid": "43749", "url": "https://gl.wikipedia.org/wiki?curid=36296", "title": "Chon-quin", "text": ""}
