{"id": "32134", "revid": "15490", "url": "https://gl.wikipedia.org/wiki?curid=32134", "title": "Septimio Severo", "text": "Lucio Septimio Severo, nado en Leptis Magna (actual Al-Khums, Libia), na provincia de \u00c1frica, o 11 de abril do 145 e finado o 4 de febreiro de 211 en Eburacum (actual York), foi un Emperador romano que realizou o seu \"cursus honorum\", durante os reinados de Marco Aurelio e C\u00f3modo\nDe orixe p\u00fanica, foi o primeiro emperador de orixe africana, tomou o poder trala morte do emperador Pertinax, no 193, durante o Ano dos cinco emperadores e fundou a dinast\u00eda Dinast\u00eda dos Severos que gobernar\u00eda Roma e o seu Imperio preto de 47 anos e que foi a derradeira dinast\u00eda do Imperio Romano antes da Crise do s\u00e9culo III.\nTraxectoria.\nFora nomeado c\u00f3nsul e era gobernador de Panonia e Iliria, cando foi asasinado Pertinax. A entronizaci\u00f3n de Didio Xuliano creou un grande descontento no seo do ex\u00e9rcito nas provincias romanas. En Britania, foi nomeado emperador Clodio Albino e nas provincias orientais foi Pescenio N\u00edxer o proclamado. Foi en Carnutum onde Septimio Severo, que engadiu o nome de Pertinax (Lucio Septimio Severo Pertinax) foi nomeado emperador. Como estaba m\u00e1is achegado a Italia, dirixiu as s\u00faas lexi\u00f3ns cara a Roma. F\u00edxose co control da frota ancorada en R\u00e1vena e, despois de rexeitar compartir o imperio con Didio Xuliano, chegou a Roma, sendo reco\u00f1ecido polo Senado como o novo Emperador.\nAs s\u00faas primeiras medidas, foron o de darlle as honras debidas a Pertinax, nome que asociou ao seu para conseguir o apoio do pobo romano. A segunda grande medida foi a de ordenar a disoluci\u00f3n das cohortes pretorianas, que foron trocadas por militares das s\u00faas lexi\u00f3ns e que lle eran completamente fieis. Viaxou cara a Britania para se entrevistar con Clodio Albino e asocialo ao trono, entreg\u00e1ndolle Britania, Galia e Hispania. A continuaci\u00f3n levou o seu ex\u00e9rcito cara o Oriente, onde Pescenio N\u00edxer non tomara medida ningunha para loitar, sen\u00f3n que fux\u00eda das tropas de Septimio considerando o grande apoio que ti\u00f1a entre os militares e reis de Oriente. Deste xeito, Septimio chegou a Bizancio esixindo a s\u00faa entrega, pero se negaron os seus gobernantes esperando a axuda de Pescenio N\u00edxer e confiando nas s\u00faas inexpugn\u00e1beis defensas. Deixando asediada a cidade, Septimio continuou cara ao ex\u00e9rcito sublevado, ao que venceu en Isos, dando morte a Pescenio N\u00edxer no mesmo campo de batalla. Virando sobre as s\u00faas costas, o sitio de Bizancio chegou ao seu terceiro ano, e a cidade rendeuse pola fame. Derrubou as murallas e fixo matar a todos os seus gobernantes. Comezaba o que seria un sinal de identidade de Septimio Severo: a crueldade coa que se desfac\u00eda dos seus inimigos.\nUnha vez resolta a cuesti\u00f3n de Oriente, volveu a Roma e Clodio Albino xa estaba a facer movementos para unha nova guerra, xa que supo\u00f1\u00eda que Septimio non quedar\u00eda sen se mover para volver de novo \u00e1 unidade do Imperio. O encontro das d\u00faas forzas foi preto da actual Li\u00f3n, e de novo Septimio Severo foi o vencedor, vitoria que outra vez o levar\u00eda a unha matanza entre os partidarios de Clodio e confiscaci\u00f3ns dos seus bens.\nO 2 de xu\u00f1o do 197, Septimio entra de novo en Roma, e no seu primeiro discurso promete desenmascarar os senadores partidarios de Clodio Albino, rehabilitar a C\u00f3modo do que se nomea irm\u00e1n e dar garant\u00edas de continuidade \u00e1 dinast\u00eda Severa, asociando ao trono aos seus fillos Xeta e Caracalla. Foron asasinados 41 senadores e os seus bens confiscados. A continuaci\u00f3n deu festas ao pobo, aumentoulle a paga aos soldados, permit\u00edndolles vivir coas s\u00faas mulleres nos campamentos e nomeou a C. Fulvio Plautiano prefecto dos pretorianos. Logo marchou de novo cara a Oriente para castigar aos partidarios de Pescenio N\u00edxer e reconquistar as terras perdidas. Pacificou a xudeus e samaritanos, o rei de Armenia suplicou a amizade de Roma, conquistou Sel\u00e9ucida, Ctesifonte e Babilonia e firmou a paz cos partos. Con estas vitorias, conseguiu que o seu fillo Xeta fose nomeado C\u00e9sar e Caracalla reco\u00f1ecido como \"augustus\".\nNa s\u00faa viaxe de volta a Roma, Septimio visitou Siria e m\u00e1is Exipto, pasando o inverno en Antioqu\u00eda, reparando as v\u00edas de comunicaci\u00f3n que un\u00edan esta provincia co Danubio. Celebra en Roma os dez anos de goberno. No 203-204 visita \u00c1frica. Embeleceu Leptis Magna, a s\u00faa cidade natal, con grandes obras p\u00fablicas e edificios, mellorou a agricultura da zona e por vez primeira permitiu os africanos nas cohortes pretorianas. Volta a Roma no 204, prod\u00facese o asasinato de Plautiano no pazo imperial, ao parecer por Caracalla e en presenza do emperador, grande inimigo da dona de Emperador, Xulia Domna, que a partir de ent\u00f3n, comeza a s\u00faa influencia na pol\u00edtica romana. Ata ent\u00f3n, dedic\u00e1rase \u00e1 filosof\u00eda, rode\u00e1ndose especialmente de sofistas e o seu m\u00e1is grande colaborador foi Emilio Papiniano, o derradeiro grande xurista do per\u00edodo cl\u00e1sico.\nEstes anos de goberno foron de grandes revoltas en todo o Imperio. Houbo de loitar en Mauritania, e na Hispania a\u00ednda hab\u00eda partidarios de Clodio Albino, e a loita contra dos \"inimigos p\u00fablicos\" de Numancia. En Milasa de Caria xurdiron dificultades econ\u00f3micas pola desvalorizaci\u00f3n do denario de prata. En Britania, os caledonios e os meatos combat\u00edan as lexi\u00f3ns romanas.\nDespois da desvalorizaci\u00f3n do denario de prata, o Emperador, e para salvar as finanzas, concentrou nas s\u00faas mans a meirande parte dos ingresos. Todos os bens procedentes das confiscaci\u00f3ns ingres\u00e1banse na caixa imperial, co\u00f1ecida como \"ratio privata\", os procedentes do \"ager publicus\" \u00edan ao \"patrimonium\". Para o desenvolvemento do comercio creou novos mercados (Pysos en Tracia) e ampliou os xa existentes. Prestou o maior interese en todo o que gardaba relaci\u00f3n co ex\u00e9rcito. Permitiu que aos soldados se lles concedese a \"annus aureus\" con que a orde ecuestre quedou moi ampliada cos privilexios que iso comportaba. A paga dos soldados elevouse de 300 a 500 denarios anuais, a cobrar en met\u00e1lico e non en especie como era o vello costume. Concedeu especiais prerrogativas aos centuri\u00f3ns, creando unha caixa de auxilio e permitindo que os seus fillos accedesen ao Senado.\nEquiparou as restantes provincias cos mesmos dereitos de Italia, creando algunha nova como Mesopotamia, a cidades que lle foran fieis durante a s\u00faa loita polo poder concedeulles a cidadan\u00eda romana. Levou ao Exipto a divisi\u00f3n municipal e sobre todo, o Senado perdeu a s\u00faa importancia pol\u00edtica e a s\u00faa lexislaci\u00f3n criminal referente aos seus propios membros. A lexislaci\u00f3n, con m\u00e1is de 400 leis publicadas tendeu a ser m\u00e1is humanitaria e tendeu a mellorar as clases m\u00e1is febles.\nTivo unha gran cultura grega e latina, interes\u00e1ndose pola filosof\u00eda e astrolox\u00eda. Era m\u00e1is supersticioso que relixioso, pois coidaba e daba m\u00e1is sa\u00f1a aos or\u00e1culos, so\u00f1os e hor\u00f3scopos, estando imbu\u00eddo polo misticismo oriental, en parte influ\u00eddo pola s\u00faa dona, filla do sumo sacerdote de Baal en Siria. Nun primeiro intre amosouse tolerante cos cristi\u00e1ns, elixindo un preceptor cristi\u00e1n para o seu fillo Caracalla, pero trocou despois da guerra p\u00e1rtica e incluso disgregando a Escola de Alexandr\u00eda. A s\u00faa esposa rodeouse dun grupo de intelectuais, entre os que destacaba Fil\u00f3strato. Prestou especial atenci\u00f3n ao embelecemento de Roma con novas construci\u00f3ns, como o Arco que leva o seu nome, erguido despois das s\u00faas campa\u00f1as en Oriente. Restaurou o templo de Vesta, Vespasiano, o p\u00f3rtico de Octavio, o Pante\u00f3n, o teatro de Pompeio etc, comezando a construci\u00f3n das termas de Caracalla e do Trastevere, rematadas no 216.\nNo 208, acompa\u00f1ado da s\u00faa esposa e os seus fillos e o prefecto do pretorio Papiniano marchou cara a Britania para conquistar toda a illa. O tipo de guerra que fac\u00edan os nativos, de guerrilla, non se prestaba \u00e1 loita tradicional das armas romanas. Morre en Eburacum (York) o 4 de febreiro do ano 211, e existen d\u00fabidas hist\u00f3ricas se foi de morte natural ou envelenado polo seu fillo Caracalla, xa que foi aqu\u00ed onde se destapou o odio mutuo entre os seus fillos e futuros emperadores, Xeta e Caracalla."}
{"id": "32135", "revid": "624", "url": "https://gl.wikipedia.org/wiki?curid=32135", "title": "Alfabeto fon\u00e9tico internacional", "text": ""}
{"id": "32136", "revid": "98629", "url": "https://gl.wikipedia.org/wiki?curid=32136", "title": "Wii", "text": "Wii (\u30a6\u30a3\u30fc) \u00e9 unha videoconsola de s\u00e9tima xeraci\u00f3n de Nintendo, lanzada en 2006 e descontinuada en 2014. Wii \u00e9 a sucesora de Nintendo GameCube. C\u00f3mpre destacar que Wii foi a primeira consola de sobremesa de Nintendo que non levou a palabra \"Nintendo\" no nome sen\u00f3n que se chamou unicamente Wii. Foi desenvolvida en colaboraci\u00f3n entre IBM e ATI. A Wii \u00e9 a sucesora da Nintendo GameCube e compite na actualidade contra a Playstation 3 de Sony e a Xbox 360 de Microsoft como parte das videoconsolas de s\u00e9tima xeraci\u00f3n.\nA videoconsola foi concibida no ano 2001, xunto ao comezo da venda ao p\u00fablico da Nintendo GameCube. Acorde a unha entrevista con Shigeru Miyamoto, o concepto centr\u00e1base nunha nova forma de interacci\u00f3n co videoxogo.\nHistoria.\nA videoconsola foi concibida no 2001, mentres se comenzaba a venda ao p\u00fablico da Nintendo GameCube. Segundo unha entrevista co dese\u00f1ador de xogos de Nintendo, Shigeru Miyamoto, o concepto desenvolveuse tendo como obxectivo lograr unha nova forma de interacci\u00f3n co xogador. \"O concepto xeral era que o poder non o \u00e9 todo para unha consola. Demasiadas consolas poderosas non poden coexistir. \u00c9 como ter s\u00f3 dinosauros feroces. Eles poder\u00edan loitar e adiantar a s\u00faa propia extinci\u00f3n\".\nDous anos m\u00e1is tarde, enxe\u00f1eiros e dese\u00f1adores reun\u00edronse para desenvolver o concepto en profundidade. Para o ano 2005, o controlador tomara forma, para presentarse no p\u00fablico na E3 dese ano, mais foi retirado por problemas t\u00e9cnicos. Miyamoto mencionou que \"na Revoluci\u00f3n (as\u00ed era como se chamaba daquela )hab\u00eda que facerlle alg\u00fans axustes. As\u00ed que decidimos non relevar o controlador e mostrar soamente a consola\". O propio presidente de Nintendo, Satoru Iwata, mostrou ao mundo o \"Control Remoto Wii\" na Tokio Game Show de setembro.\nA Nintendo DS serviu de gu\u00eda para o dese\u00f1o da \"Wii\". O dese\u00f1ador Kenichiro Ashida sinalou que \"tivemos a DS nas nosas mentes mentres traball\u00e1bamos en Wii. Pensamos en copiar a pantalla t\u00e1ctil da DS e mesmo chegamos a dese\u00f1ar un prototipo\". A idea foi finalmente rexeitada, coa idea de que os dous sistemas de xogo ser\u00edan id\u00e9nticos\".\nNintendo atribu\u00edu o \u00e9xito da Wii a ideas presentadas no libro de estratexia de negocios \"Blue Ocean Strategy\". Dentro do contexto de an\u00e1lise de Blue Ocean Strategy, os factores chave da Wii refl\u00edctense en seis puntos que est\u00e1n descritos no libro. A\u00ednda que Nintendo non revelou publicamente os factores utilizados, crese que inclu\u00edron \"prezo\", \"xogar no filme\", \"gr\u00e1ficos\", \"f\u00edsico\", \"divertido\", \"librer\u00eda de xogos\" e \"vari\u00f1a m\u00e1xica\".\nNome.\nDurante o seu desenvolvemento, a consola \u00e9 co\u00f1ecida polo nome chave de \"Revolution\" ata o 27 de abril de 2006, pouco antes do comezo da E3 dese ano. O nome deb\u00eda definir o novo cami\u00f1o que tomaba Nintendo: \"\u00e9 simplemente Wii, non Nintendo Wii\". Isto significa que \u00e9 a segunda consola de sobremesa de Nintendo que foi comercializada f\u00f3ra do Xap\u00f3n sen o nome da marca da empresa.\nA escritura de \"Wii\" coas d\u00faas letras i min\u00fasculas semella d\u00faas persoas xuntas, como representaci\u00f3n de dous xogadores que se re\u00fanen, ademais de representar ao Wii Remote e Nunchuk. A empresa deu varias raz\u00f3ns para esta opci\u00f3n do nome dende o anuncio; a m\u00e1is co\u00f1ecida \u00e9:\nLanzamento.\nAs datas oficiais de lanzamento d\u00e9ronse a co\u00f1ecer o 14 de setembro de 2006 no sitio web de Nintendo; as\u00ed como o seu prezo e os vinte e sete t\u00edtulos dispo\u00f1ibles que acompa\u00f1ar\u00edan \u00e1 consola \u00e1 s\u00faa estrea.\nA consola lanzouse o 19 de novembro de 2006 nos Estados Unidos, o 2 de decembro no Xap\u00f3n e o 8 de decembro en Europa. No Xap\u00f3n esgot\u00e1ronse as 400.000 unidades dispo\u00f1ibles ao pouco tempo de p\u00f3rse a venda, e en Europa as 325.000 unidades de lanzamento esgot\u00e1ronse en 2 d\u00edas. Wii tam\u00e9n foi lanzada noutros territorios como Corea do Sur, o 26 de abril de 2008, e Taiw\u00e1n, o 12 de xullo dese mesmo ano.\nDemograf\u00eda.\nNintendo espera orientar a s\u00faa consola cara a unha maior audiencia c\u00e1 dos seus competidores nesta xeraci\u00f3n. Nunha conferencia de prensa sobre o futuro xogo de Nintendo DS, Dragon Quest IX, Satoru Iwata insistiu en que \"non estamos pensando en loitar contra Sony, sen\u00f3n nas persoas \u00e1s que podemos chegar para que xoguen. Non estamos pensando en novos sistemas port\u00e1tiles, consolas, e as\u00ed sucesivamente, sen\u00f3n que queremos que a xente xogue a xogos novos\".\nHardware.\nA Wii \u00e9 a consola de sobremesa m\u00e1is pequena ata a data de hoxe. Ten unhas medidas de 44-157-215,4\u00a0mm (ancho-alto-profundidade) na s\u00faa orientaci\u00f3n vertical, o equivalente a 3 caixas de DVD apiadas xuntas. O stand inclusive ten unhas medidas de 55,4-44-225,6\u00a0mm.\nA consola pesa 1,2\u00a0kg, o que fai dela a m\u00e1is lixeira das 3 principais consolas da s\u00e9tima xeraci\u00f3n. A consola pode ser colocada ou en posici\u00f3n vertical ou en horizontal. O prefixo para o esquema de numeraci\u00f3n do sistema e as s\u00faas partes e accesorios \u00e9 \"RVL-\", xa que o nome en chave do proxecto era \"Revolution\". Wii ten un detalle que se repite no dese\u00f1o da consola, nas tarxetas SD, na fonte de alimentaci\u00f3n e todos os enchufes te\u00f1en unha das s\u00faas esquinas recortada.\nA parte frontal da consola conta cunha fenda de iluminaci\u00f3n incorporada que acepta discos tanto Wii Optical de 12\u00a0cm como G.O.D. A luz azul na fenda do disco ilum\u00ednase brevemente cando a consola est\u00e1 acendida e escintila cando recibe datos a trav\u00e9s de WiiConnect24. Despois da actualizaci\u00f3n do firmware 3.0, a fenda de luz do disco act\u00edvase cada vez cun disco ins\u00edrese o exp\u00falsase. Cando non hai informaci\u00f3n de WiiConnect24, a luz permanece apagada. A fenda de luz sempre aparece apagada cando se est\u00e1 xogando a un xogo ou cando se utilizan outras funci\u00f3ns. Os dous portos USB at\u00f3panse na parte posterior. A fenda para tarxetas SD ag\u00f3chase detr\u00e1s dunha tapa na parte frontal da Wii. As tarxetas SD poden ser utilizadas para subir fotograf\u00edas, as\u00ed como copias de seguridade dos datos gardados dos xogos e descargar xogos da Consola Virtual. Ao utilizar a fenda SD para transferir os xogos gardados, d\u00e9bese instalar unha actualizaci\u00f3n. Ben a poder descargar dende as opci\u00f3ns do men\u00fa de inicio de Wii, a trav\u00e9s de Internet, ou mediante a inserci\u00f3n dun disco de xogo que te\u00f1a unha actualizaci\u00f3n do firmware. A Consola Virtual \u00e9 un sistema dixital de descargas cuxos xogos non poden ser usados en ning\u00fan outro sistema a excepci\u00f3n do sistema de orixe. As tarxetas SD tam\u00e9n poden ser utilizadas para engadir m\u00fasica personalizada a un xogo, sempre que esta tarxeta te\u00f1a ficheiros en formato .mp3. Esta utilidade aparec\u00eda en xogos como Excite Truk, ademais de poder utilizarse como m\u00fasica de fondo para a presentaci\u00f3n de diapositivas do Canal Fotos.\nNintendo mostrou a Wii e o Control Remoto Wii en branco, negro, prata, verde lima e vermello, mais s\u00f3 est\u00e1 dispo\u00f1ible en branco. Shigeru Miyamoto afirmou que as outras cores estar\u00edan dispo\u00f1ibles ao p\u00fablico en canto se superen as dificultades no abastecemento de consolas. En Europa l\u00e1nzase a consola en cor negra o 20 de novembro de 2009. O d\u00eda 7 de novembro de 2010 foi lanzada a varios mercados en edici\u00f3n limitada en cor \"vermella Mario\" para celebrar o 25 aniversario de dito personaxe que incl\u00fae un novo Wiimote Plus, que, ao igual que o resto de accesorios, son de cor vermella, as\u00ed como o xogo de New Super Mario Bros Wii.\nDende o lanzamento da Wii, o paquete incl\u00fae a consola, o soporte para p\u00f3la en posici\u00f3n vertical, un control remoto Wii, un Nunchuk, a barra de sensores, un soporte para esta barra, un adaptador de corrente externo, d\u00faas pilas AA, unha canle AV composto con conectores RCA, un adaptador SCART para os pa\u00edses europeos (cable de v\u00eddeo por compo\u00f1entes e outros tipos de canles est\u00e1n dispo\u00f1ibles por separado), documentaci\u00f3n e instruci\u00f3ns de uso, e en todas as rexi\u00f3ns excepto Xap\u00f3n, unha copia do xogo Wii Sports.\nDespois de que se lanzara a consola en cor negro ademais do xogo Wii Sports tam\u00e9n se incl\u00fae o xogo Wii Sports Resort nas consolas branca e negra. Para a consola vermella incl\u00faese o xogo Wii Sports e New Super Mario Bros. Wii.\nNintendo ten previsto lanzar unha versi\u00f3n da consola coa capacidade de reproducir DVD-V\u00eddeo. Sonic Solutions foi a empresa elixida por Nintendo para inclu\u00edr seu reprodutor de DVD \"CinePlayer CE DVD Navigator\" na futura versi\u00f3n de Wii. A\u00ednda que o software se usa para habilitar a funcionalidade do DVD-V\u00eddeo, Nintendo declarou que: \"require m\u00e1is que unha actualizaci\u00f3n de firmware\" para p\u00f3la en pr\u00e1ctica e que a funcionalidade non estar\u00e1 dispo\u00f1ible como unha opci\u00f3n de actualizaci\u00f3n para os actuais modelos Wii. Despois de anunciar a versi\u00f3n en DVD para o ano 2007, Nintendo atrasou seu lanzamento para centrarse na produci\u00f3n da consola orixinal para satisfacer a demanda.\nWii Remote.\nWii Remote \u00e9 o mando principal da Wii. Utiliza unha combinaci\u00f3n de aceler\u00f3metros incorporados na detecci\u00f3n por sinais en bluetooth e sentido a s\u00faa posici\u00f3n no espazo 3D, en referencia aos IREDs (LEDs infravermellos) da Barra de Sensores. Este dese\u00f1o permite aos usuarios controlar o xogo mediante xestos f\u00edsicos tradicionais, as\u00ed como premer un bot\u00f3n. O controlador con\u00e9ctase \u00e1 consola mediante Bluetooth, pode vibrar, e ten un altofalante interno. O Control Remoto Wii pode conectarse a outros dispositivos a trav\u00e9s dun porto propietario na base do controlador. O dispositivo que v\u00e9n inclusive co paquete da consola Wii polo mi\u00fado \u00e9 o Nunchuk, o cal conta cun aceler\u00f3metro e un tradicional control anal\u00f3xico con dous bot\u00f3ns de activaci\u00f3n. Ademais, disp\u00f3n dunha correa de pulso para impedir que o xogador tire accidentalmente o Control Remoto Wii. Debido a que a correa orixinal provocou varios incidentes de roturas, Nintendo est\u00e1 ofrecendo unha correa gratis de substituci\u00f3n m\u00e1is forte. Nintendo tam\u00e9n ofreceu ao Control Remoto Wii unha correa para proporcionar protecci\u00f3n e agarre extra, esta correa foise perfeccionando debido a que alg\u00fans usuarios experimentaron o desprendemento desta por un uso excesivo ou incorrecto.\nA barra de sensores perm\u00edtelle ao Wii Remote maior vantaxe para poder detectar mellor o movemento, poderse utilizar a unha maior distancia e poder apuntar ao lugar indicado que se desexa facer sen dificultade ningunha, ten uns IREDs (LEDs Infravermellos) que s\u00f3 poden ser vistos a trav\u00e9s dunha c\u00e1mara infravermella ou c\u00e1mara de celular, os cales te\u00f1en ao lado da barra de sensores e que permitir\u00e1n a maior utilidade ao Bluetooh cara o Wiimote.\nXunto co lanzamento da edici\u00f3n vermella que celebra o \"25 Aniversario de Super Mario Bros\" l\u00e1nzase o mando WiiMote Plus en cor vermella (inclusive coa consola), o cal incl\u00fae no mando orixinal WiiMote o accesorio WiiMotion Plus integrado dentro do mesmo dispositivo"}
{"id": "32137", "revid": "56817", "url": "https://gl.wikipedia.org/wiki?curid=32137", "title": "Sega 32X", "text": "A Sega Mega Drive 32X (chamada Sega Genesis 32X en Am\u00e9rica do Norte), comunmente chamada 32X, \u00e9 unha ampliaci\u00f3n para a Sega Mega Drive, fabricada por Sega. Foi lanzada en novembro 1994 en Am\u00e9rica do Norte (por $150), no Xap\u00f3n en decembro 1994, e en Europa en xaneiro 1995 (por \u00a3150)."}
{"id": "32138", "revid": "605", "url": "https://gl.wikipedia.org/wiki?curid=32138", "title": "Sega Genesis 32X", "text": ""}
{"id": "32139", "revid": "98629", "url": "https://gl.wikipedia.org/wiki?curid=32139", "title": "Sega CD", "text": "O Sega MegaCD foi unha ampliaci\u00f3n para a Sega Mega Drive, lanzado por Sega no Xap\u00f3n o 1 de decembro 1991, en Europa no mes de abril 1993, e en Australia o 19 de abril 1993. Nos EUA lanzouse o 15 de outubro 1992, e denominouse o SegaCD."}
{"id": "32141", "revid": "25871", "url": "https://gl.wikipedia.org/wiki?curid=32141", "title": "Chuichi Nagumo", "text": "Ch\u016bichi Nagumo (\u5357\u96f2 \u5fe0\u4e00, \u306a\u3050\u3082 \u3061\u3085\u3046\u3044\u3061, \"Nagumo Ch\u016bichi\") naceu o 25 de marzo do 1887 en Yonezawa da prefectura de Yamagata, o norte da illa de Honshu. Ingresou na Escola Naval en 1908 e asumiu diversos postos na armada imperial, ata que o 15 de novembro do ano 1935 asumiu o mando do acoirazado xapon\u00e9s Yamashiro.\nFoi o comandante militar do ataque a Pearl Harbor e dirixiu \u00e1s forzas xaponesas na batalla de Midway.\nSuicidouse no ano 1944, trala perda de Rabaul e as Illas Salom\u00f3n."}
{"id": "32142", "revid": "89787", "url": "https://gl.wikipedia.org/wiki?curid=32142", "title": "Pergami\u00f1o Vindel", "text": "O pergami\u00f1o Vindel ou pergameo Vindel \u00e9 un texto copiado a finais do s\u00e9culo XIII ou comezos do XIV e pos\u00fae caracter\u00edsticas similares ao Cancioneiro da Ajuda. Cont\u00e9n as sete cantigas de amigo de Mart\u00edn Codax, coa notaci\u00f3n musical inclu\u00edda de seis.\nHistoria.\nA descuberta deste pergami\u00f1o debeuse ao azar. Ocorreu cando o comerciante de libros antigos Pedro Vindel o encontrou na s\u00faa biblioteca en 1914 servindo de forro a un exemplar do \"De officiis\" de Cicer\u00f3n, do s\u00e9culo XIV con encadernaci\u00f3n do s\u00e9culo XVIII.\nO pergami\u00f1o desapareceu pouco tempo despois de se descubrir, cr\u00e9ndose perdido durante moitos anos. Por\u00e9n, o pergami\u00f1o fora adquirido a Pedro Vindel polo diplom\u00e1tico e music\u00f3logo Rafael Mitjana, quen o depositou na s\u00faa biblioteca de Uppsala, cidade sueca onde resid\u00eda xacando. Tras a s\u00faa morte, en 1921, a biblioteca pasou \u00e1 s\u00faa vi\u00fava e posteriormente foi vendida polos seus herdeiros. Despois de varias vicisitudes, o pergami\u00f1o foi adquirido polo bibli\u00f3filo Otto Haas e posto \u00e1 venda en Londres polo seu colega Albi Rosenthal. Finalmente foi comprado pola Pierpoint Morgan Library de Nova York, onde se conserva desde 1977.\nA primeira noticia do descubrimento foi dada a co\u00f1ecer por Pedro Vindel, en febreiro de 1914, na revista \"Arte Espa\u00f1ol\". Ao ano seguinte, en 1915, o libreiro publicou a primeira edici\u00f3n facs\u00edmile do manuscrito.\nEntre os meses de outubro do ano 2017 e marzo do ano 2018, o pergami\u00f1o Vindel exp\u00faxose no Museo do Mar de Galicia, situado na cidade de Vigo.\nDescrici\u00f3n.\nO tama\u00f1o do pergami\u00f1o \u00e9 de 34 x 45\u00a0cm. Est\u00e1 escrito por unha soa cara a catro columnas, con 26, 24, 23 e 17 li\u00f1as respectivamente. A primeira columna cont\u00e9n 5 pentagramas, 6 a segunda, 6 a terceira e 4 a cuarta. O texto foi escrito en tinta negra e os pentagramas en tinta vermella. As iniciais est\u00e1n ornamentadas en azul e vermello. O nome do xograr Mart\u00edn Codax aparece na parte superior do pergami\u00f1o, en vermello. Na copia do pergami\u00f1o intervi\u00f1eron varias mans.\nCont\u00e9n sete cantigas de amigo, seis delas con notaci\u00f3n musical:\nOs seus textos xa eran co\u00f1ecidos por formar parte dos cancioneiros sen m\u00fasica da l\u00edrica galaico-portuguesa. Por\u00e9n, a s\u00faa m\u00fasica constit\u00fae, xunto coas sete cantigas de amor de don Din\u00eds, achadas no Pergami\u00f1o Sharrer, as \u00fanicas mostras que se encontraron at\u00e9 hoxe da canci\u00f3n profana galaico-portuguesa. A m\u00fasica das cantigas est\u00e1 escrita en notaci\u00f3n cadrada, con ligaduras moi similares \u00e1s das \"Cantigas de Santa Mar\u00eda\".\nA descuberta do pergami\u00f1o veu confirmar a hip\u00f3tese da existencia de follas voantes, co texto e a m\u00fasica das poes\u00edas trobadorescas que eran entregadas polos trobadores aos xograres para a s\u00faa interpretaci\u00f3n."}
{"id": "32143", "revid": "148174", "url": "https://gl.wikipedia.org/wiki?curid=32143", "title": "Ferm\u00edn Bouza Brey", "text": ""}
{"id": "32157", "revid": "23204", "url": "https://gl.wikipedia.org/wiki?curid=32157", "title": "Provincia de Soria", "text": "A provincia de Soria \u00e9 unha provincia espa\u00f1ola da comunidade aut\u00f3noma de Castela e Le\u00f3n. \u00c9 unha provincia perif\u00e9rica desta comunidade, situada no centro-norte de Espa\u00f1a. A s\u00faa capital \u00e9 Soria.\nL\u00edmites.\nLimita ao norte coa Rioxa, ao noroeste coa provincia de Burgos, ao sueste coa provincia de Segovia, estas d\u00faas de Castela e Le\u00f3n, ao sur coa provincia de Guadalaxara, na comunidade aut\u00f3noma de Castela-A Mancha e ao leste coa provincia de Zaragoza, na comunidade aut\u00f3noma de Arag\u00f3n.\nEsta provincia est\u00e1 dividida en 183 municipios, que se encadran nas seguintes comarcas:\nXeograf\u00eda.\nO maior r\u00edo que pasa pola provincia de Soria \u00e9 o Douro, que de feito \u00e9 un dos maiores de Espa\u00f1a. Dito r\u00edo nace nesta provincia, nos Picos de Urbi\u00f3n. O resto dos r\u00edos desta comunidade son afluentes do Douro e do Ebro.\nDist\u00ednguense nesta provincia d\u00faas comarcas xeogr\u00e1ficas: comarcas: \"Tierra de \u00c1greda\", que linda ao leste con Arag\u00f3n, zona de hortas e bosques; e a Meseta Soriana, terra cereal\u00edstica e remolacheira, na varxa do Douro. Tam\u00e9n dist\u00ednguese a zona norte, zona agreste rica en ignitas.\nDemograf\u00eda.\nEsta provincia ti\u00f1a en 2002 91 487 habitantes, que reparten nunha superficie de 10 287\u00a0km\u00b2, resultando unha das m\u00e1is baixas densidades de poboaci\u00f3n de Europa, e detr\u00e1s mesmo da provincia de Teruel, a m\u00e1is baixa de Espa\u00f1a: 9 habitantes por km\u00b2.\nA poboaci\u00f3n est\u00e1, ademais, repartida moi desigualmente: na capital de provincia vive o 40% da poboaci\u00f3n, mentres que a maior\u00eda dos concellos non chega a ter 1000 veci\u00f1os, e a metade ni sequera te\u00f1en 100 veci\u00f1os.\nEsta provincia pos\u00fae un plan de desenvolvemento propio, o PAES, plan aprobado polo consello de ministros do 6 de maio de 2005, que intenta sacar do atraso con respecto ao Estado a esta provincia."}
{"id": "32158", "revid": "605", "url": "https://gl.wikipedia.org/wiki?curid=32158", "title": "Sony PlayStation", "text": ""}
{"id": "32159", "revid": "89787", "url": "https://gl.wikipedia.org/wiki?curid=32159", "title": "Santoral", "text": "O santoral \u00e9 a listaxe dos santos admitidos por unha confesi\u00f3n relixiosa, principalmente falando das cristi\u00e1s, extensible tam\u00e9n \u00f3 calendario lit\u00farxico no que se indica a data na que se celebra a festividade en honor dun santo ou outra figura relixiosa. O calendario actualmente usado pola Igrexa cat\u00f3lica, o calendario romano xeral, \u00e9 unha versi\u00f3n modificada do costume paleocristi\u00e1n de conmemorar a morte dos m\u00e1rtires no seu aniversario. Coa continua canonizaci\u00f3n de crentes \u00f3 longo dos s\u00e9culos, t\u00f3dolos d\u00edas do ano se conmemora polo menos a alg\u00fan santo. Isto faise non s\u00f3 coa morte dos m\u00e1rtires: hoxe en d\u00eda tam\u00e9n se lembra a data da morte natural dos santos (os antigamente chamados \"confesores\", en contraposici\u00f3n \u00f3s \"testemu\u00f1os\" ou \"\u03bc\u03b1\u03c1\u03c4\u03c5\u03c1\u03b5\u03c2\u2014\"), que tam\u00e9n son inclu\u00eddos no calendario xunto con festividades coma a Pascua, o Pentecoste ou a Epifan\u00eda, relacionadas con eventos da vida de Xes\u00fas e a historia eclesi\u00e1stica.\nNa \u00e9poca medieval era costume indicar as datas dos eventos en relaci\u00f3n \u00f3 calendario eclesi\u00e1stico, dat\u00e1ndoos \u00f3 estilo de \"terceiro d\u00eda de Advento\" ou \"noite de san Xo\u00e1n\". Do mesmo xeito, o nome de p\u00eda dos infantes adoitaba ser o da festividade que se celebrase no d\u00eda dos seu nacemento ou bautismo. A\u00ednda que menos frecuente na actualidade, nalg\u00fans pa\u00edses de tradici\u00f3n cat\u00f3lica ou ortodoxa, cons\u00e9rvase o costume de saudar e felicitar \u00e1s persoas polo d\u00eda do seu santo ou onom\u00e1stica.\nA lista mencionada no santoral da Igrexa cat\u00f3lica non presenta necesariamente coincidencia coas das outras cristi\u00e1s, en concreto das do anglicanismo, calvinismo, luteranismo, presbiterianismo e en xeral das igrexas da Reforma, e proceden fundamental e inicialmente do chamado \"Martiroloxio\". O santoral comprende diversos tipos ou niveis de santidade: beatos, m\u00e1rtires, santos, anxos, arcanxos etc.\nAvogac\u00edas.\nBen sabido \u00e9 que san Francisco de As\u00eds protexe os animais, que santa Ic\u00eda (\"santa Cecilia\") a m\u00fasica, santa B\u00e1rbara os artilleiros e san Xo\u00e1n Bosco o cinema. Tr\u00e1tase dunha asociaci\u00f3n pag\u00e1, utilizada pola Igrexa para cristianizar os cultos antigos ou para fomentar o culto cat\u00f3lico. Moitas destas avogac\u00edas refl\u00edctense na representaci\u00f3n habitual do santo, e unha posible clasificaci\u00f3n dividir\u00eda entre as protecci\u00f3ns f\u00edsicas (mesmo partes do corpo) e as abstractas."}
{"id": "32160", "revid": "23204", "url": "https://gl.wikipedia.org/wiki?curid=32160", "title": "N\u00f3made", "text": "Os n\u00f3mades (do grego: \u03bd\u03bf\u03bc\u03ac\u03b4\u03b5, \"n\u00f3made\", \"o que deixa os raba\u00f1os nos pastos\") son comunidades que se trasladan dun lugar a outro, no canto de establecerse permanentemente nun s\u00f3 lugar. Est\u00edmase que, no planeta, ao redor de 30 a 40 mill\u00f3ns de persoas pertencen a pobos n\u00f3mades.\nOs primeiros seres humanos foron n\u00f3mades, mais a\u00ednda \u00e9 a forma de vida de moita poboaci\u00f3n do mundo.\nDurante a Prehistoria, \u00f3 non co\u00f1ecer o home a agricultura nin a gandar\u00eda, v\u00edase obrigado a seguir os raba\u00f1os dos animais dos que se alimentaba para cazalos e sustentarse, \u00f3 mesmo tempo que cazaba ou pescaba outros animais e recolectaba produtos vexetais.\nO home descubriu a agricultura e a gandar\u00eda durante o Neol\u00edtico. Grazas a iso, moitas poboaci\u00f3ns puideron asentarse nas terras que ocupaban e convert\u00e9rense en sedentarios. Por\u00e9n, nalg\u00fans lugares do mundo era necesario desprazar constantemente o gando para que este puidese seguir pacendo unha vez que esgotaba o pasto dun lugar; ou era necesario buscar novas zonas onde cultivar plantas, coma nas selvas tropicais, onde se cultivaban (e s\u00e9guese cultivando) sobre as cinsas dos terreos queimados, que unha vez cultivados, aband\u00f3nanse e b\u00fascanse novos terreos.\nDurante a antig\u00fcidade e a Idade Media houbo un gran n\u00famero de pobos n\u00f3mades. Moitos deles causaron estragos en grandes pa\u00edses sedentarios, como as invasi\u00f3ns b\u00e1rbaras no Imperio Romano, \u00f3 cal fragmentaron; ou as invasi\u00f3ns mongois sobre a China e outras moitas rexi\u00f3ns asi\u00e1ticas e europeas, as cales devastaron e conquistaron.\nHoxe a maior\u00eda da poboaci\u00f3n mundial \u00e9 sedentaria, ou semisedentaria (coma en Bangladesh, pa\u00eds situado no delta de grandes r\u00edos, a maior\u00eda do terreo \u00e9 tan cambiante que \u00e9 necesario abandonar as casas para constru\u00edlas en novos sitios varias veces durante a vida).\nAlg\u00fans exemplos de conxuntos diferenciables de pobos n\u00f3mades que hoxe existen son os seguintes:"}
{"id": "32162", "revid": "1131", "url": "https://gl.wikipedia.org/wiki?curid=32162", "title": "Instituto Nacional de Estad\u00edstica", "text": "O Instituto Nacional de Estad\u00edstica de Espa\u00f1a ou INE, \u00e9 o organismo oficial de Espa\u00f1a encargado de elaborar estat\u00edsticas sobre a demograf\u00eda, econom\u00eda, e sociedade espa\u00f1olas.\nHistoria.\nPara a obtenci\u00f3n de datos de poboaci\u00f3n lev\u00e1banse a cabo \"censos\", pero desde 2001 xa non se realiza ning\u00fan, dado que a actual normativa obriga aos concellos a levar unha xesti\u00f3n informatizada do seu censo e a unha comunicaci\u00f3n mensual dos cambios ocorridos ao Instituto Nacional de Estad\u00edstica. Isto implica que desde esa data os datos oficiais de poboaci\u00f3n elab\u00f3ranse anualmente mediante un proceso de intercambio de ficheiros entre os concellos e o INE."}
{"id": "32163", "revid": "12452", "url": "https://gl.wikipedia.org/wiki?curid=32163", "title": "Cantiga de escarnio", "text": ""}
{"id": "32164", "revid": "995", "url": "https://gl.wikipedia.org/wiki?curid=32164", "title": "Nom\u00e1de", "text": ""}
{"id": "32166", "revid": "111586", "url": "https://gl.wikipedia.org/wiki?curid=32166", "title": "Instituto Galego de Formaci\u00f3n en Acuicultura", "text": "O Instituto Galego de Formaci\u00f3n en Acuicultura (IGaFA ou IGAFA) \u00e9 un organismo educativo dependente da Direcci\u00f3n Xeral de Innovaci\u00f3n e Desenvolvemento, da Conseller\u00eda de Pesca e Asuntos Mar\u00edtimos (Xunta de Galicia), cofinanciado polo Fondo Social Europeo, onde se imparten os cursos para a obtenci\u00f3n dos certificados de mariscador, acuicultor e especialista en cultivos mari\u00f1os. \nO centro est\u00e1 situado no concello da Illa de Arousa. \nHistoria.\nAs primeiras tentativas de fundar un centro de \"Piscicultura\" na R\u00eda de Arousa d\u00e9bense a Ant\u00f3n Vila Nadal, a finais do s\u00e9culo XIX, cando propu\u00f1a a creaci\u00f3n dunha \u00fanica Estaci\u00f3n biol\u00f3xica galega, situada en Carril. No folleto \"Objeto y descripci\u00f3n del Acuario Ambulante de la Estaci\u00f3n Zool\u00f3gica de Barcelona y Escuela de Piscicultura de Arosa\" (1892) explicou os detalles e expuxo amplamente as s\u00faas ideas sobre a Estaci\u00f3n. No ano 1900 foi posta en Carril a primeira pedra da Estaci\u00f3n. Ao abeiro da reforma do Museo de Ciencias Naturais pretend\u00eda crearse o establecemento, dependente da universidade compostel\u00e1 e ao cargo do catedr\u00e1tico de Historia Natural. Por\u00e9n, non ser\u00eda at\u00e9 1952, que se creou o Instituto de Investigaci\u00f3ns Mari\u00f1as en Vigo. \nMoi posteriormente cre\u00e1ronse entes p\u00fablicos como o Centro de Control do Medio Mari\u00f1o (CCMM), o CIMA ou o INTECMAR.\nNa segunda metade da d\u00e9cada dos 80, durante a presidencia da Xunta de Gonz\u00e1lez Laxe, o IGAFA foi licitado, a arquitecta principal foi Pascuala Campos de Michelena, e colaboraron outros como Rodr\u00edguez Abilleira e Teresa T\u00e1boas. Formalmente buscaron a continuidade coa gran cantidade de factor\u00edas conserveiras da illa, e o Museo do Mar de Galicia, proxectado en Vigo por C\u00e9sar Portela garda similitudes co edificio do IGAFA. Foi inaugurado no ano 1992, baixo a presidencia de Fraga Iribarne.\nDesde 2005 o IGaFA \u00e9 o \"Centro nacional de formaci\u00f3n profesional ocupacional na \u00e1rea formativa de Acuicultura\" e disp\u00f3n da certificaci\u00f3n ISO 9001:2000 do Sistema de Xesti\u00f3n de Calidade.\nOferta formativa.\nInicialmente celebr\u00e1ronse no centro cursos de formaci\u00f3n ocupacional en acuicultura at\u00e9 o ano 1994.\nNo centro \u00e9 pos\u00edbel estudar cursos de mergullo e acuicultura.\nEst\u00e1 integrado na organizaci\u00f3n \"Erasmus +\" .\nA oferta de cursos non regrados incl\u00fae os de marisqueo e mergullo profesional, desde 1999, sendo o \u00fanico centro de Galicia que imparte esa formaci\u00f3n.\nA oferta de cursos de formaci\u00f3n regrada desde 1994 son os Ciclos Formativos de Formaci\u00f3n Profesional Espec\u00edfica :\nInstalaci\u00f3ns.\nO centro conta con instalaci\u00f3ns com\u00fans para o ensino de acuicultura e mergullo, con 11 aulas para impartir clases te\u00f3ricas, biblioteca, sal\u00f3n de actos, laboratorios de ciencias e de biolox\u00eda, aula de audiovisuais e aula de inform\u00e1tica.\nPara o ensino espec\u00edfico de acuicultura conta con instalaci\u00f3ns de cultivo de 1.175 m2 coas secci\u00f3ns necesarias para o acondicionamento dos reprodutores, incubaci\u00f3n, cultivo larvario, alimentaci\u00f3n larvaria (fitoplancto e zooplancto) e preengorde das especies cultivadas, nas \u00e1reas de cultivos auxiliares, cultivo de peixes, cultivo de moluscos e cultivo de crust\u00e1ceos. \nAdemais, ten catro laboratorios dotados con material \u00f3ptico para as pr\u00e1cticas dos ciclos de acuicultura, as\u00ed como un obradoiro de instalaci\u00f3ns de cultivos mari\u00f1os. \nAdemais conta cunha batea para o cultivo de moluscos, d\u00faas gaiolas para o engorde de peixes e crust\u00e1ceos e un parque intermareal cedido pola Confrar\u00eda de Pescadores de A Illa de Arousa. \nNo recinto exterior local\u00edzanse dous minicriadoiros de moluscos, un invernadoiro para piscicultura continental e instalaci\u00f3ns do \"Plan de Repoboaci\u00f3n de Especies Mari\u00f1as do Litoral Galego\".\nPara as ensinanzas de mergullo profesional conta con salas equipadas, piscina interior, foxo-piscina exterior, c\u00e1mara hiperb\u00e1rica, estaci\u00f3n de carga de gases, unha sala de acuariolox\u00eda, un obradoiro de soldadura, outro de mec\u00e1nica e varias embarcaci\u00f3ns."}
{"id": "32169", "revid": "117010", "url": "https://gl.wikipedia.org/wiki?curid=32169", "title": "Dez mandamentos", "text": "Os dez mandamentos ou dec\u00e1logo son as dez leis que, segundo a tradici\u00f3n cristi\u00e1 e xud\u00eda, foron ditadas por Deus a Mois\u00e9s no monte Sina\u00ed.\nExisten versi\u00f3ns diferentes segundo as Igrexas.\nSon os seguintes, segundo o catecismo cat\u00f3lico:\nEstes son os dez mandamentos orixinais, do libro do \u00c9xodo na tradici\u00f3n cat\u00f3lica:"}
{"id": "32170", "revid": "12452", "url": "https://gl.wikipedia.org/wiki?curid=32170", "title": "Cantiga de maldizer", "text": ""}
{"id": "32171", "revid": "98629", "url": "https://gl.wikipedia.org/wiki?curid=32171", "title": "Existencia", "text": "Existencia (\"existentia\", en Lat\u00edn). En filosof\u00eda este termo ten dous significados b\u00e1sicos. Un sentido xeral asociado principalmente \u00e1 filosof\u00eda cristi\u00e1 medieval e outro m\u00e1is espec\u00edfico propio das filosof\u00edas da existencia do s\u00e9culo XX. No primeiro caso a \"existencia\" oponse \u00e1 \"esencia\" e significa o feito de que algo sexa real. Neste sentido a existencia \u00e9 aplicable a calquera ente ou propiedade dun ente que efectivamente esta a\u00ed, \u00e9 dicir, que aparece a\u00ed como dado. Por exemplo, \u201cesta \u00e1rbore que est\u00e1 a\u00ed\u201d. A filosof\u00eda existencial, en cambio, usa o termo existencia unicamente para referirse \u00e1 realidade \"humana\". Esta \u00faltima \u00e9 unha realidade sempre individual e constantemente fac\u00e9ndose a si mesma, polo que non ser\u00eda definible do mesmo xeito que se definen os outros entes. En consecuencia, respecto da existencia humana non ten sentido preguntar \"qu\u00e9\" \u00e9, sen\u00f3n s\u00f3 \"c\u00f3mo\" \u00e9. A primeira pregunta apuntar\u00eda \u00e1 esencia, sempre fixa, compartida por todos os individuos dunha mesma especie. Pero a existencia humana, posto que a s\u00faa condici\u00f3n \u00e9 a dunha realidade sempre inacabada, non pode nunca definirse como un caso particular dunha esencia com\u00fan. Toda existencia humana \u00e9 peculiar, propia de cada un e, como tal, s\u00f3 experimentable polo propio individuo no seu propio existir. Nisto residir\u00eda a condici\u00f3n fundamental do ser humano. De a\u00ed que a definici\u00f3n dun ser humano calquera afecte s\u00f3 a el, reflectindo a s\u00faa peculiaridade. No caso do ente humano, polo tanto, ou ben a s\u00faa esencia v\u00e9n dada pola pura existencia (Martin Heidegger), ou ben a existencia precede \u00e1 esencia (Jean-Paul Sartre).\nO estudo da existencia humana efectuado por Heidegger en \"Ser e tempo\" recibe o nome de \"hermen\u00e9utica existencial\", e o efectuado por Sartre en \"O ser e o nada\" foi acu\u00f1ado por este co nome de existencialismo."}
{"id": "32175", "revid": "15490", "url": "https://gl.wikipedia.org/wiki?curid=32175", "title": "Xeta", "text": "Publio Septimio Xeta (en lat\u00edn, \"Publius Septimius Geta\") foi un emperador romano, fillo de Septimio Severo e que gobernou apenas un ano xunto co seu irm\u00e1n Caracalla. Naceu no 189 en Mediolanum (actual Mil\u00e1n) e era o fillo pequeno. Durante as campa\u00f1as orientais do seu pai, foi nomeado c\u00e9sar, e designado para gobernar o imperio xunto co seu irm\u00e1n.\nPouco antes da morte do seu pai, foi nomeado augustus, e asumiu a corexencia no 211 xunto con Caracalla. De car\u00e1cter m\u00e1is afable que Caracalla, a finais dese mesmo ano \u00e9 asasinado polo seu irm\u00e1n no pazo imperial. As causas que o levaron \u00e1 morte nunca foron explicadas. Para uns o problema era que o que quer\u00eda era rachar o imperio en d\u00faas partes, non sendo isto ben visto polo Senado; outros apuntan aos celos e \u00f3 car\u00e1cter irascible de Caracalla ao ver medrar a popularidade do seu irm\u00e1n. A que era moi co\u00f1ecida en Roma era a gran rivalidade entre os dous irm\u00e1ns e a menor intelixencia de Xeta.\n\u00c1 s\u00faa morte, Caracalla fixo borrar as inscrici\u00f3ns p\u00fablicas e a s\u00faa lembranza dos monumentos."}
{"id": "32178", "revid": "492", "url": "https://gl.wikipedia.org/wiki?curid=32178", "title": "IGAFA", "text": ""}
{"id": "32180", "revid": "492", "url": "https://gl.wikipedia.org/wiki?curid=32180", "title": "Bayern Munich", "text": ""}
{"id": "32182", "revid": "492", "url": "https://gl.wikipedia.org/wiki?curid=32182", "title": "Bayern de M\u00fanic", "text": ""}
{"id": "32183", "revid": "23443", "url": "https://gl.wikipedia.org/wiki?curid=32183", "title": "Bayern M\u00fanic", "text": ""}
{"id": "32184", "revid": "492", "url": "https://gl.wikipedia.org/wiki?curid=32184", "title": "Bayern M\u00fcnchen", "text": ""}
{"id": "32185", "revid": "85894", "url": "https://gl.wikipedia.org/wiki?curid=32185", "title": "Vilari\u00f1o de Bat\u00e1n, San Mamede de Belaz, Portomar\u00edn", "text": "Vilari\u00f1o de Bat\u00e1n \u00e9 unha pequena aldea da parroquia de San Mamede de Belaz, no concello de Portomar\u00edn. Acc\u00e9dese a ela desde a comarcal 535, desvi\u00e1ndose en Toxib\u00f3."}
{"id": "32186", "revid": "15490", "url": "https://gl.wikipedia.org/wiki?curid=32186", "title": "Caracalla", "text": "Marcus Aurelius Antoninus Basianus, nado en Lugdunum, actual Li\u00f3n, o 4 de abril de 188 e finado o 8 de abril do ano 217, pol\u00edtico romano e fillo do ent\u00f3n gobernador da Galia Septimio Severo, foi un emperador romano co nome oficial de Marcus Aurelius Severus Antoninus Augustus. O seu nome de Caracalla fai referencia a unha capa de orixe gala que usaba decote e co alcume pasou \u00e1 historia.\nTraxectoria.\nPrimeiros anos.\nMoi novo, sendo un neno, foi designado c\u00e9sar como herdeiro do trono do seu pai e no ano 211 \u00e9 correxente con el ao ser nomeado \"augustus\". No ano 202 casou con Plautila, filla do prefecto dos pretorianos Plautiano. Pouco despois acompa\u00f1ou o seu pai nunha visita a Leptis Magna, de onde proced\u00eda a s\u00faa familia. As discrepancias matrimoniais foron medrando e seica fixeron que Plautiano argallase rematar coa s\u00faa vida. Chamado ao pazo imperial, foi asasinado por Caracalla diante do emperador Septimio Severo e os seus fillos, Plautila e Plaucio foron desterrados \u00e1s illas Lipari. \u00c9 a primeira manifestaci\u00f3n do seu car\u00e1cter e o selo que marcar\u00eda o tempo que estivo \u00e1 fronte do Imperio.Pouco despois escomezan a se manifestar as discrepancias co seu irman Xeta, nomeado correxente polo seu pai. Entre os anos 208 e 211 estivo en Britania loitando canda o seu pai, onde falece.\nReinado con Xeta.\nO reinado conxunto con Xeta non chegou ao ano. Acusado de fraticida, o certo \u00e9 que Caracalla xamais puxo en d\u00fabida o seu dereito primeiro ao trono como vinculeiro, e non aceptou a esixencia de Xeta de rachar o imperio en dous. O ex\u00e9rcito, fiel do imperio pola pol\u00edtica de seu pai, aceptou a Caracalla sen problema ning\u00fan. M\u00e1is dif\u00edcil de explicar \u00e9 a represi\u00f3n que Caracalla exerceu contra dos amigos de Xeta, como a anci\u00e1 irm\u00e1 de C\u00f3modo, o seu primo Severo, un sobri\u00f1o de Marco Aurelio, un curm\u00e1n de Pertinax, a s\u00faa propia muller e o seu cu\u00f1ado, diversas vestais e incluso certos espectadores que aplaud\u00edan un auriga que non pertenc\u00eda ao equipo favorito do emperador. Se ben a historiografia oficial romana denigrou a Caracalla e tratou de facelo pasar por tolo, non \u00e9 pos\u00edbel demostrar todos estes feitos, e quizais sexa produto da lenda negra e moura coa que pasou \u00e1 Historia. Caracalla non era un modelo de virtudes. A s\u00faa educaci\u00f3n, que ti\u00f1a por modelo un pai e unha nai que non dubidaban en facer o que fose para alcanzar os seus obxectivos, fixo que Caracalla gobernase cun concepto teocr\u00e1tico exaxerado do poder: a\u00ednda que mantivo o Consello, o Senado foi obviado en t\u00f3dalas decisi\u00f3ns, e este vingouse non con feitos, mais si con escritos.\nO seu reinado inaugurouse con desordes en Alexandr\u00eda, que foron reprimidos con certa dureza. A Caracalla afect\u00e1ronlle dun xeito especial estas revoltas, xa que argallara diante do seu pai para mellorar a cidade que fundara Alexandre o Grande, e por quen sent\u00eda unha especial devoci\u00f3n. Outras desordes tiveron lugar en Retia e detect\u00e1ronse casos de abuso de poder na Galia.\nCrise.\nA crise ec\u00f3nomica agudizouse, a\u00ednda que non era un problema novo posto que se vi\u00f1a arrastrando dende tempos de Marco Aurelio. A\u00ednda con todo p\u00f3dese culpar a Caracalla de non lle facer fronte \u00e1 crise. Introduciu unha moeda \"branda\", o antoniniano, que representaba as ideas ec\u00f3nomicas daquel tempo. O ex\u00e9rcito medrou un 50% no seu gasto, o que serviu para recompo\u00f1elo e axeitalo \u00e1s novas condici\u00f3ns econ\u00f3micas. Outra das medidas ec\u00f3nomicas foi a ampliaci\u00f3n, no 212, da cidadan\u00eda romana ao imperio, actuaci\u00f3n que se adoptou m\u00e1is como decisi\u00f3n de pol\u00edtica fiscal que con senso social, xa que a recadaci\u00f3n dos impostos se fac\u00eda dun xeito universal e m\u00e1is xusto dentro do imperio. A idea de Septimio Severo de se apoiar no ex\u00e9rcito e de facer del unha nova clase media, xunguida \u00e1 sociedade e non separada como deica ent\u00f3n, non fixo m\u00e1is ca agravar a crise ec\u00f3nomica, a\u00ednda que non lle supuxo ning\u00fan tipo de oposici\u00f3n.\nA s\u00faa vinculaci\u00f3n militar levouno a emprender diversas campa\u00f1as, primeiro en Xermania, e despois nas loitas sucesorias en Partia. No ano 217 emprende unha campa\u00f1a en Oriente, m\u00e1is ca nada con fins propagand\u00edsticos, e nunha conxura dos oficiais ao seu mando \u00e9 asasinado por Macrino entre Edessa e Carrae, o 8 de abril. Disc\u00fatese ata que punto o Senado estaba ao cabo da conxura, pero foi o gran beneficiado para acadar de novo os privilexios que fora perdendo cos Severos."}
{"id": "32192", "revid": "89787", "url": "https://gl.wikipedia.org/wiki?curid=32192", "title": "Xavier G\u00f3mez Noya", "text": "Francisco Javier G\u00f3mez Noya, co\u00f1ecido indistintamente como Javier ou Xavier G\u00f3mez Noya, nado en Basilea (Su\u00edza) o 25 de marzo de 1983, \u00e9 un triatleta galego, o m\u00e1is laureado da historia deste deporte.\nEntre o seu longo palmar\u00e9s conta con cinco t\u00edtulos de campi\u00f3n mundial (2008, 2010, 2013, 2014 e 2015), unha prata ol\u00edmpica (Londres 2012), tres t\u00edtulos da Copa do Mundo (2006, 2007 e 2008) e catro t\u00edtulos de campi\u00f3n de Europa (2007, 2009, 2012 e 2016). Foi tam\u00e9n campi\u00f3n do mundo de tr\u00edatlon de longa distancia (2019), campi\u00f3n de Europa de media distancia (2013), d\u00faas veces campi\u00f3n do mundo de Medio Ironman (2014 e 2017), campi\u00f3n do mundo de tr\u00edatlon Xterra (2012) e subcampi\u00f3n do mundo de tr\u00edatlon de velocidade (2011). \nFoi galardoado en 2016 co Premio Princesa de Asturias dos Deportes.\nTraxectoria deportiva.\nInicios.\nNaceu en Su\u00edza, sendo fillo de emigrantes galegos, a\u00ednda que despois de tres meses a s\u00faa familia regresou a Ferrol, onde cursou os seus primeiros estudos. M\u00e1is tarde trasladouse a Mourente (Pontevedra), onde adestra e vive.\nO seu primeiro deporte foi o f\u00fatbol, pero aos 11 anos cansou del e un dos seus compa\u00f1eiros animouno a nadar no Club Nataci\u00f3n Ferrol. Nese momento co\u00f1eceu ao seu primeiro adestrador, Jos\u00e9 Rioseco, co que ga\u00f1ou numerosos t\u00edtulos de campi\u00f3n galego en categor\u00edas infantil, xuvenil e absoluto en probas de crol (200, 400 e 1500) e estilos (200 e 400) e sendo finalista en campionatos espa\u00f1ois en diferentes categor\u00edas. En 1998 co\u00f1eceu a uns triatletas que nadaban con el e decidiu competir. Debutou no tr\u00edatlon en distancia ol\u00edmpica de Castropol, aos 15 anos de idade, sen adestrar apenas os segmentos de bicicleta e carreira, e rematou segundo na categor\u00eda xuvenil, nun tr\u00edatlon ga\u00f1ado por Iv\u00e1n Ra\u00f1a.\nEn decembro de 1999, nunha concentraci\u00f3n co equipo xuvenil espa\u00f1ol en Madrid, os m\u00e9dicos do Consello Superior de Deportes detect\u00e1ronlle unha anomal\u00eda card\u00edaca. En xu\u00f1o de 2000 participou na s\u00faa primeira competici\u00f3n internacional, o Campionato de Europa xuvenil por equipos, en Hungr\u00eda. Co apoio de especialistas en cardiolox\u00eda de todo o mundo intentou recuperar a s\u00faa licenza internacional, e, mentres, ga\u00f1ou os Campionatos de Espa\u00f1a de d\u00faatlon e tr\u00edatlon tanto en categor\u00eda j\u00fanior como sub 23 e grazas a un erro administrativo participou no Campionato Europeo j\u00fanior de d\u00faatlon, a\u00ednda segu\u00eda coa licenza retirada.\nEn novembro de 2003, Noya recuperou a licenza tres semanas antes de participar no Campionato do Mundo Sub 23. Con esas tres semanas de adestramento foi a Nova Zelandia e ga\u00f1ou a competici\u00f3n.\n2004.\nA partir dese momento e con liberdade para competir internacionalmente, Noya intentou asistir aos Xogos Ol\u00edmpicos de Atenas 2004. Para iso deixou os seus estudos de Enxe\u00f1er\u00eda de Cami\u00f1os, Canais e Portos e viaxou a Pontevedra para adestrar. Debutou na Copa do Mundo en Tongyeong (Corea do Sur), rematando cuarto. Pouco despois, disputou o seu primeiro Campionato Europeo de Tr\u00edatlon en Valencia e o seu primeiro Campionato Mundial de Tr\u00edatlon en Madeira nos que obtivo a oitava posici\u00f3n.\nCon todo, non foi seleccionado para os Xogos de Atenas pola Federaci\u00f3n Espa\u00f1ola de Tr\u00edatlon, o que motivou numerosas protestas do deporte en Galicia e ata no Congreso dos Deputados. A\u00ednda as\u00ed conseguiu o subcampionato de Espa\u00f1a, por detr\u00e1s de Iv\u00e1n Ra\u00f1a, quedou entre os dez primeiros nas seguintes probas da Copa do Mundo (noveno posto en Salford, sexto en Madrid e d\u00e9cimo en Doha) e ga\u00f1ou os t\u00edtulos nacionais de tr\u00edatlon e d\u00faatlon sub-23.\n2005.\nNo inicio do ano 2005 rompeu a marca galega de nataci\u00f3n de 1500 metros con 15,53. Uns meses despois, cando estaba a piques de viaxar a Hawai e M\u00e9xico para disputar as d\u00faas primeiras probas da Copa do Mundo, o Consello Superior de Deportes pediulle \u00e1 Federaci\u00f3n Espa\u00f1ola de Tr\u00edatlon que lle retirase a licenza para competir internacionalmente, por entender que a alta competici\u00f3n, sumada a unha valvulopat\u00eda a\u00f3rtica que padec\u00eda, pod\u00edalle supor un grave risco para a sa\u00fade. \nCoa licenza retirada e ao non poder competir en Espa\u00f1a, nin no resto do mundo, present\u00f3uselle a oportunidade de participar nunha prestixiosa competici\u00f3n privada en Francia, onde non lle puxeron trabas para competir, o chamado France Irontour, que forma parte do Mulhouse Olympic Triathlon. Noya ga\u00f1ou as seis etapas e o campionato.\nDurante este tempo tampouco participou na Copa do Mundo, polo que viaxou a Londres para facer un reco\u00f1ecemento co doutor Mckenna, do equipo de cardiolox\u00eda do hospital St George's, que xa se postulara en 2003 contra o CSD e a favor de Noya.\n2006.\nA comezos de 2006, bateu de novo a marca galega de 1500 metros con 15.48 e finalmente, en febreiro, logo de intensas xesti\u00f3ns e de ditames m\u00e9dicos internacionais, G\u00f3mez Noya recuperou a licenza. Pouco despois rematou segundo na Copa do Mundo de Aqaba.\nO 19 de abril presentouse o equipamento coas cores de Galicia co que competir\u00edan na Copa de Europa en Estoril e Alexandroupolis (Grecia) os triatletas galegos G\u00f3mez Noya, Alberto Trillo, Aida Vali\u00f1o, Saleta Castro e David Castro. G\u00f3mez Noya ga\u00f1ou a proba de Estoril e venceu tam\u00e9n na Copa do Mundo de Madrid, por diante do seu compa\u00f1eiro Iv\u00e1n Ra\u00f1a, conseguindo deste xeito a s\u00faa primeira vitoria nesta competici\u00f3n.\nDespois rematou terceiro en Corner Brook, Canad\u00e1, ga\u00f1ou a seguinte proba en Hamburgo e foi segundo en Pequ\u00edn, co que chegou \u00e1 \u00faltima proba con 22 puntos de vantaxe sobre o australiano Bradley Kahlefeldt e 34 sobre o estadounidense Hunter Kemper. Noya ga\u00f1ou a proba final en Canc\u00fan e converteuse no primeiro galego e o primeiro espa\u00f1ol en ser o n\u00famero un do mundo ao rematar a tempada, que constaba de 16 probas ao redor do mundo.\n2007.\nO ano 2007 comezou cun segundo posto na carreira inaugural da Copa do Mundo de Tr\u00edatlon, celebrada na cidade australiana de Mooloolaba. Un mes despois ga\u00f1ou a carreira disputada en Lisboa e quedou segundo na carreira celebrada en Madrid, por detr\u00e1s do checo Filip Ospaly e por diante de Iv\u00e1n Ra\u00f1a. D\u00faas semanas m\u00e1is tarde terminou terceiro na proba realizada en Des Moines, que non puntuou para a Copa do Mundo, pero que era a mellor dotada economicamente do mundo, con 700.000 d\u00f3lares en premios. O triunfo no evento masculino de elite foi para o dan\u00e9s Rasmus Henning.\nO 30 de xu\u00f1o, Noya ga\u00f1ou o ouro no Campionato Europeo de Tr\u00edatlon celebrado en Copenhague, cun tempo de 1h51:58, por diante de Jan Frodeno e Daniel Unger. Un mes despois volveu competir na Copa do Mundo, no evento que se celebrou en Salford, Inglaterra. O triatleta galego ga\u00f1ou cunha hora, 51 minutos e 17 segundos e triunfou por diante do australiano Brad Kahlefeldt, ao que lle sacou 12 segundos, e do campi\u00f3n ol\u00edmpico de Sydney 2000, o canadense Simon Whitfield, con 17 segundos de vantaxe.\nAntes do Mundial de Tr\u00edatlon, ga\u00f1ou a Copa do Mundo en Tiszaujvaros, Hungr\u00eda, o que lle asegurou a\u00ednda m\u00e1is a primeira posici\u00f3n na clasificaci\u00f3n mundial. Despois participou no Campionato do Mundo de Tr\u00edatlon 2007 celebrado en Hamburgo, onde ga\u00f1ou unha medalla de prata, tras ser derrotado ao final da competici\u00f3n polo alem\u00e1n Daniel Unger. A falta de tres probas para rematar a Copa do Mundo conseguiu unha vitoria que o deixaba case como ga\u00f1ador matem\u00e1tico na clasificaci\u00f3n xeral tras ga\u00f1ar na proba celebrada no circu\u00edto ol\u00edmpico de Pequ\u00edn cun tempo de 1:48,41, por diante do australiano Courtney Atkinson, a 22 segundos, e do neozeland\u00e9s Bevan Docherty, a 27 segundos. Ga\u00f1ou o seu segundo t\u00edtulo na Copa do Mundo sen que lle fixese falta participar nas tres \u00faltimas probas.\n2008.\nNa s\u00faa primeira competici\u00f3n internacional de 2008 ga\u00f1ou a Copa de \u00c1frica de Tr\u00edatlon, celebrada en Bloemfontein, onde se adestrou na preparaci\u00f3n para os Xogos Ol\u00edmpicos de Pequ\u00edn. No mes seguinte, en marzo, competiu na primeira rolda da Copa do Mundo, en Mooloolaba (Australia), onde ga\u00f1ou claramente cun tempo de 1 hora, 49 minutos e 50 segundos ao australiano Brad Kahlefeldt e ao brit\u00e1nico Tim Don. No seguinte evento da Copa do Mundo venceu de novo, logrando as\u00ed o seu d\u00e9cimo s\u00e9timo podio consecutivo ademais de ser a s\u00faa quinta vitoria consecutiva na Copa do Mundo. A proba tivo lugar en New Plymouth e ga\u00f1ou por diante de Brad Kahlefeldt e Andrew Johns.\nO 19 de abril participou nunha proba da Copa de Europa que se celebrou en Pontevedra, que ga\u00f1ou por diante de Christian Prochnow e Steffen Justus, que remataron a 22 e 40 segundos por detr\u00e1s de Noya. O 9 de maio disputou o Campionato Europeo de Tr\u00edatlon no que terminou en s\u00e9timo lugar tras producirse un corte no segmento de ciclismo e non poder alcanzar o grupo de cabeza, no que \u00eda o vencedor, o franc\u00e9s Frederic Belaubre. Pouco despois participou na seguinte proba da Copa do Mundo que se celebrou en Madrid e ga\u00f1ou con claridade cun tempo de 1 hora, 56 minutos e 24 segundos, 19 segundos por diante do ruso Ivan Vassiliev, e medio minuto por diante do brit\u00e1nico Alistair Brownlee.\nO 28 de maio recibiu a medalla de prata da Real Orde do M\u00e9rito Deportivo. O 8 de xu\u00f1o obtivo o ouro no Campionato do Mundo de Tr\u00edatlon 2008, celebrado en Vancouver, cun tempo de 1 hora, 49 minutos e 48 segundos, por diante de Bevan Docherty e Reto Hug. Converteuse as\u00ed no segundo galego en conseguir o t\u00edtulo despois do que ga\u00f1ara Iv\u00e1n Ra\u00f1a en 2002. O mes seguinte do seu t\u00edtulo mundial, competiu na proba da Copa do Mundo en Tiszaujvaros, Hungr\u00eda, e volveu impo\u00f1erse cun tempo de 1 hora, 51 minutos e 32 segundos, por diante de Brad Kahlefeldt. Esta vitoria supuxo a s\u00faa s\u00e9tima vitoria consecutiva e a und\u00e9cima na Copa do Mundo, convert\u00e9ndose no terceiro triatleta con m\u00e1is vitorias detr\u00e1s de Brad Beven e Hamis Carter. Pouco despois, a ITU anunciou que a seguinte proba do calendario da Copa do Mundo, que se \u00eda celebrar o 12 de outubro en Chiapas, non se celebrar\u00eda por problemas econ\u00f3micos. En setembro, proclamouse campi\u00f3n da Copa do Mundo por terceira vez, sen necesidade de disputar as d\u00faas \u00faltimas probas.\nNoya participou nos Xogos Ol\u00edmpicos de Pequ\u00edn 2008 para os que se preparou na illa de Jeju, antes de viaxar a Pequ\u00edn. Durante os Xogos Ol\u00edmpicos levou o n\u00famero 30 e debido \u00e1 s\u00faa condici\u00f3n de n\u00famero un no mundo, foi o primeiro triatleta en escoller a s\u00faa posici\u00f3n no pont\u00f3n de inicio para afrontar o sector da nataci\u00f3n, xa que o n\u00famero de carreira \u00e9 usado para crear as posici\u00f3ns na \u00e1rea de transici\u00f3n, non para establecer a orde de sa\u00edda. O 19 de agosto celebrouse a proba de tr\u00edatlon dos Xogos Ol\u00edmpicos, pero Noya s\u00f3 puido ser cuarto tras ser superado por Jan Frodeno, Simon Whitfield e Bevan Docherty no sprint final. Noya declarou ao final da proba que tivo problemas de est\u00f3mago despois de non dixerir ben o xel que tomou no segmento de bicicleta.\nEn novembro dese ano, anunciou con Jos\u00e9 R\u00edoseco a decisi\u00f3n de separarse, sendo o seu novo adestrador o t\u00e9cnico do Centro Galego de Tecnificaci\u00f3n Deportiva, Omar G\u00f3nzalez. O 28 de decembro volveu competir no Campionato Galego de Nataci\u00f3n, no que ga\u00f1ou no evento de relevos 4x200 co seu equipo, e quedou segundo nos 400 e 1500 metros. Despois do campionato celebrouse un evento no pavill\u00f3n do barrio de Caranza, no que o seu centro deportivo pasou a chamarse \"Complexo deportivo Javier G\u00f3mez Noya\".\n2009.\nLogo de problemas coa Federaci\u00f3n Espa\u00f1ola de Tr\u00edatlon debido \u00e1 equipaci\u00f3n, finalmente Noya puido lucir na roupa os seus patrocinadores persoais, que era a s\u00faa principal demanda. O 17 de maio reapareceu na competici\u00f3n oficial despois de nove meses, na proba da Copa de Europa en Pontevedra e malia liderar unha gran parte da carreira, a trescentos metros para a meta, foi superado polo ruso Dmitry Polyansky, sendo segundo a 4 segundos.\nA principal novidade do ano foi o cambio no formato do Campionato do Mundo, que no canto de celebrarse nunha proba dun d\u00eda creouse un circu\u00edto chamado Dextro Energy Series-ITU World Championship, consistente en oito probas a puntos, das que se contan as catro mellores, m\u00e1is a final en Australia, en setembro. Na primeira proba na que participou Javier (a segunda do ano), en Madrid, a s\u00faa posici\u00f3n foi un terceiro posto, tras Alistair Brownlee e Courtney Atkinson. Na seguinte rolda do novo Campionato do Mundo, en Washington DC, Brownlee volveu ga\u00f1ar e esta vez Noya quedou segundo a 13 segundos do vencedor e por diante de Maik Petzold. Tras a proba, Noya comentou que o novo campionato \u00e9 m\u00e1is interesante que o antigo e tam\u00e9n m\u00e1is xusto porque nunha proba dun d\u00eda \u00e9 m\u00e1is frecuente ter problemas, pero en varias probas pr\u00e9miase ao m\u00e1is forte durante todo o ano.Ademais dos oito eventos do calendario do Campionato do Mundo, houbo cinco eventos que formaron parte da Copa do Mundo, como o de Des Moines a finais de xu\u00f1o, que outorgou ao ganador 300 puntos (as probas m\u00e1is importante outorgan 800 ao ga\u00f1ador) ) e 200.000 d\u00f3lares, a\u00ednda que s\u00f3 as mellores catro marcas contan na clasificaci\u00f3n final. Nesta proba Noya quedou sexto detr\u00e1s de Simon Whitfield, Brad Kahlefeldt e Jan Frodeno e obtivo suficientes puntos para alcanzar o liderado provisional. Brownlee s\u00f3 participou en dous eventos. Na seguinte competici\u00f3n do ano, o 5 de xullo, Noya ga\u00f1ou o Campionato Europeo de Tr\u00edatlon na cidade holandesa de Holten por diante do brit\u00e1nico Brownlee e do ruso Alexander Brukhankov, obtendo as\u00ed o seu segundo t\u00edtulo continental logo do obtido no ano 2007.\nNa seguinte proba do Campionato do Mundo en Kitzb\u00fcehel, Austria, Noya volveu rematar a carreira detr\u00e1s do brit\u00e1nico Alistair Brownlee, sendo as\u00ed relegado ao segundo posto na clasificaci\u00f3n con 2.368 puntos, por 2.400 do brit\u00e1nico. Nada m\u00e1is comezar a proba atl\u00e9tica, Brownlee atacou e Noya, que quedou con Laurent Vidal e Maik Petzold, tentou seguilo, pero acabou chegando a oito segundos do brit\u00e1nico. Tras renunciar a disputar a seguinte proba en Hamburgo, participou na de Londres, para tratar de arrebatarlle o primeiro posto a Brownlee, pero foi ao chan no segmento de ciclismo, tivo que retirarse e o brit\u00e1nico ga\u00f1ou. Tras recuperarse da ca\u00edda, viaxou ao Xap\u00f3n, onde foi terceiro (superado por Jan Frodeno e Kris Gemmell) e recuperou o segundo posto na clasificaci\u00f3n xeral. Para ga\u00f1ar o Campionato Mundial na \u00faltima carreira do ano en Gold Coast (Australia), Noya ti\u00f1a que ga\u00f1ar e que Brownlee quedase sexto como m\u00e1ximo, con todo, o brit\u00e1nico ga\u00f1ou e Noya foi segundo a sete segundos na que foi \"a carreira m\u00e1is r\u00e1pida na historia do tr\u00edatlon\". na clasificaci\u00f3n final Brownlee foi primeiro con 4.400 puntos e Noya segundo con 3.959.\nAntes do final da tempada, o 20 de setembro, Noya recibiu o seu segundo t\u00edtulo nacional de tr\u00edatlon en Cangas do Morrazo por diante de Jos\u00e9 Manuel Tovar e Eneko Llanos. Tam\u00e9n se adxudicou a vitoria por equipos o 18 de outubro no tr\u00edatlon de Barcelona xunto ao nadador Marco Rivera e o ciclista Mikel Elgez\u00e1bal. 100 nadadores galegos, entre os que estaba Noya, bateron en decembro a marca mundial de relevos 100x100 cun tempo de 1h 44:09.\n2010.\nTras oito semanas de lesi\u00f3n de cadeira, volveu a competir en maio de 2010 e foi duod\u00e9cimo en Se\u00fal, na segunda proba das Series Mundiais. En xu\u00f1o, na seguinte proba, rematou cuarto en Madrid e pouco despois conseguiu a medalla de prata no Campionato de Europa disputado en Athlone, tras Alistair Brownlee. Non obstante, en ausencia de Brownlee, o 17 de xullo, ga\u00f1ou a cuarta proba das Series Mundiais disputada en Hamburgo cun tempo de 1:43:06, por diante de Jan Frodeno e Tim Don. Unha semana despois, o 25 de xullo, e coa presenza de Alistair, ga\u00f1ou a quinta carreira en Londres cun tempo de 1:42:08, por diante de Jonathan Brownlee e Jan Frodeno, logo de facer un forte ataque no \u00faltimo quil\u00f3metro da carreira a p\u00e9. A principios de agosto disputou a Copa do Rei de Tr\u00edatlon co seu equipo, o Cidade de Lugo Fluvial, e ga\u00f1ou a carreira xunto a David Castro, Miguel \u00c1ngel Acosta e \u00d3scar Vicente. Na sexta proba das Series Mundiais en Kitzb\u00fchel, quedou segundo despois de Stuart Hayes tras ser penalizado con 15 segundos por perder o casco na transici\u00f3n. O seu principal rival para o t\u00edtulo, o alem\u00e1n Jan Frodeno foi o terceiro, polo que pasou de ter 2 767 a 3 452 puntos contra 3 312 de Noya (antes de proba ti\u00f1a 2 572). D\u00faas semanas antes da final das Series Mundiais participou no Campionato de Espa\u00f1a, no que ga\u00f1ou por terceira vez por diante de Ant\u00f3n Ruanova e Reig. Tam\u00e9n ga\u00f1ou o t\u00edtulo por equipos. Na \u00faltima proba das Series Mundiais, en Budapest, quedou segundo detr\u00e1s de Alistair, pero ga\u00f1ou o campionato despois de que o seu gran rival, Frodeno, se vi\u00f1ese abaixo e rematase a carreira no 41\u00ba posto.\nDespois da s\u00faa vitoria mundial competiu en La Baule-Escoublac, na final da Liga Nacional de Clubs, competindo co CE Sartrouville, o mesmo que os irm\u00e1ns Brownlee. Finalmente os tres cruzaron a meta, sendo os campi\u00f3ns. En outubro, fixo tres tr\u00edatlons de distancia ol\u00edmpica, nos \u00c1nxeles o d\u00eda 3 no que quedou segundo detr\u00e1s de Bevan Docherty, en Huatulco o d\u00eda 10, que ga\u00f1ou, e o Garmin Barcelona o d\u00eda 17, que tam\u00e9n ga\u00f1ou. Tam\u00e9n en outubro anunciou o seu libro \"Tr\u00edatlon con Javier G\u00f3mez Noya\".\n2011.\nComezou a tempada co tr\u00edatlon de Moololaba, que foi a primeira proba da Copa do Mundo de Tr\u00edatlon, e terminou no quinto lugar, resultando vencedor Brad Kahlefeldt. Na primeira rolda das Series Mundiais ga\u00f1ou en Sydney por diante de Jonathan Brownlee. En maio ga\u00f1ou na mesma fin de semana, o campionato de Espa\u00f1a de tr\u00edatlon por relevos, xunto con dous dos seus compa\u00f1eiros do Cidade de Lugo Fluvial, e o campionato de Espa\u00f1a de tr\u00edatlon sprint. En maio ga\u00f1ou un novo evento por equipos cos irm\u00e1ns Brownlee na liga francesa, exactamente en Dunkerque, a\u00ednda que individualmente foi cuarto. En xu\u00f1o celebr\u00e1ronse d\u00faas novas probas das Series Mundiais en Madrid e Kitzb\u00fchel, na primeira foi terceiro despois dos irm\u00e1ns Brownlee, pero non participou na seguinte para preparar o Campionato Europeo. Non obstante, no Europeo celebrado en Pontevedra s\u00f3 puido quedar 40\u00ba tras desfondarse no segmento a p\u00e9 e ser obstaculizado intencionadamente en repetidas ocasi\u00f3ns por Harry Wiltshire na secci\u00f3n a nado, motivo polo cal o brit\u00e1nico foi sancionado seis meses. Tam\u00e9n participou no tr\u00edatlon da Copa de Europa celebrado en Banyoles o 31 de xullo e ga\u00f1ou por diante de Aaron Harris. Na cuarta proba mundialista celebrada en Hamburgo s\u00f3 puido ser sexto, e cuarto na seguinte en Londres. A seguinte proba das Series Mundiais foi tam\u00e9n o Campionato do Mundo de Tr\u00edatlon Sprint (a metade de distancia que na ol\u00edmpica) e quedou segundo detr\u00e1s de Jonathan Brownlee a s\u00f3 catro segundos. Na gran final de Pequ\u00edn, a\u00ednda ti\u00f1a esperanzas de ga\u00f1ar o campionato, xa que \u00eda terceiro despois dos irm\u00e1ns Brownlee, pero rematou en sexto lugar e acabou terceiro no mundial con 3671 puntos, detr\u00e1s de Alistair (4285) e Jonathan (3992). En outubro ga\u00f1ou o tr\u00edatlon de Dallas.\n2012.\nNo ano 2012, rematou segundo nas Series Mundiais con 4.845 puntos, polos 4.935 de Jonathan Brownlee. Jonathan ga\u00f1ou tres carreiras e Javier quedou terceiro en Kitzb\u00fchel (cuarta carreira), e segundo en Hamburgo (5\u00aa carreira), Estocolmo (6\u00aa carreira) e Yokohama (7\u00aa carreira), chegando \u00e1 \u00faltima carreira con oportunidades de proclamarse campi\u00f3n do mundo. Conseguiu ga\u00f1ar na proba final celebrada en Auckland, pero Jonathan quedou segundo e ga\u00f1ou o t\u00edtulo.\nNoutras competici\u00f3ns, ga\u00f1ou por terceira vez o Campionato de Europa en Eilat en abril, por diante de Alexandr Briujankov e Ivan Vasiliev. Tam\u00e9n ga\u00f1ou o campionato do mundo 5150 no tr\u00edatlon Hy-Vee en Des Moines, o Campionato do Mundo X-Terra en Maui e unha proba das Life Time Series en Miami.\nPero o acontecemento m\u00e1is importante do ano foi a disputa dos Xogos Ol\u00edmpicos de Londres 2012. Chegou a esta competici\u00f3n tras rematar segundo en Hamburgo e declarou que estaba en boa forma. Despois do inicio da carreira, p\u00faxose en cabeza e sa\u00edu da auga en segundo lugar, xusto detr\u00e1s de Richard Varga. Despois da secci\u00f3n de ciclismo a\u00ednda estaba xunto aos favoritos, pero na carreira a p\u00e9 Alistair Brownlee sacoulle once segundos, sendo finalmente medalla de prata.\n2013.\nA principios de 2013 anunciouse que Carlos David Prieto ser\u00eda o seu novo adestrador, a\u00ednda que Omar seguir\u00eda no equipo, pero non tan comprometido debido ao nacemento do seu fillo. Na primeira proba das Series Mundiais ga\u00f1ou en Auckland cun tempo de 01:55:51, por diante de Mario Mola e do portugu\u00e9s Jo\u00e3o Silva. Na segunda proba, trece d\u00edas despois en San Diego, s\u00f3 puido ser oitavo nunha carreira ga\u00f1ada por Alistair Brownlee. Alistair tam\u00e9n ga\u00f1ou en Kitzb\u00fchel (5\u00aa proba) e Estocolmo (7\u00aa), e o seu irm\u00e1n Jonathan ga\u00f1ou en Yokohama (3\u00aa proba), Madrid (4\u00aa) e Hamburgo (6\u00aa). Noya terminou en segundo lugar en Yokohama, Madrid e Estocolmo, e en terceiro lugar en Hamburgo, polo que chegou con opci\u00f3ns de facerse co t\u00edtulo na \u00faltima carreira, en Londres. Alistair era o l\u00edder do r\u00e1nking mundial e o favorito para ga\u00f1ar o t\u00edtulo, pero tivo un d\u00eda malo e terminou a carreira andando. Noya xogouse o t\u00edtulo ao sprint con Jonathan e venceu, conquistando o seu terceiro mundial con 4.220 puntos, polos 4195 de Jonathan.\n\u00c1 parte das Series Mundiais, Noya ga\u00f1ou as proba da Copa do Mundo celebradas en Mooloolaba, e Cozumel, e debutou en maio de 2013 na media distancia, participando no Campionato de Europa desa categor\u00eda en Barcelona, o cal ga\u00f1ou con contundencia, sac\u00e1ndolle 6 minutos ao segundo, Martin Jensen.\n2014.\nJavier ga\u00f1ou 4 das primeiras 5 carreiras do Mundial de Tr\u00edatlon de 2014, celebradas en Auckland, Cidade do Cabo, Yokohama e Chicago. Na sexta proba (Hamburgo) ga\u00f1ou Alistair Brownlee e en Estocolmo o seu irm\u00e1n Jonathan. \u00c1 \u00faltima proba disputada en Edmonton chegaban tam\u00e9n con opci\u00f3ns para ser campi\u00f3ns do mundo Mario Mola e Jonathan Brownlee, que \u00eda segundo a s\u00f3 282 puntos de Javier. Finalmente, Javier s\u00f3 puido ser terceiro tras Alistair Brownlee e Mola, pero levou o seu cuarto t\u00edtulo mundial con 4860 puntos, superando os 4601 de Mola, segundo clasificado.\nUnha semana despois de ga\u00f1ar o seu cuarto t\u00edtulo mundial de distancia ol\u00edmpica (ITU) tam\u00e9n ga\u00f1ou o Campionato Mundial de Medio Ironman disputado na cidade canadense de Mont-Tremblant. S\u00f3 ti\u00f1a participado noutras d\u00faas ocasi\u00f3ns nesta distancia, a anterior fora a proba de clasificaci\u00f3n, que tam\u00e9n ga\u00f1ou, en febreiro en Panam\u00e1. Ademais destes t\u00edtulos, en marzo conseguiu a prata en New Plymouth, nunha proba da Copa do Mundo, en maio ga\u00f1ou o Tr\u00edatlon Villa de Fuente \u00c1lamo quedando xusto por diante de Ux\u00edo Abu\u00edn e Iv\u00e1n Ra\u00f1a, e en outubro conquistou o Tr\u00edatlon de Barcelona. por diante de Mario Mola, ao que adiantou a 200 metros da li\u00f1a de chegada.\n2015.\nNo Campionato do Mundo de Tr\u00edatlon de 2015 ga\u00f1ou en Yokohama (5\u00aa carreira) e Estocolmo (8\u00aa carreira), quedou segundo en Auckland (segunda carreira), Cidade do Cabo (cuarta carreira), Hamburgo (7\u00aa carreira) e Edmonton (9\u00aa carreira), e terceiro en Gold Coast (3\u00aa carreira), polo que chegou como favorito \u00e1 \u00faltima proba do ano celebrada o 20 de setembro en Chicago. O seu gran rival para ga\u00f1ar o campionato era o seu compatriota Mario Mola, que en caso de ga\u00f1ar a proba obrigaba a Javier a rematar terceiro. Finalmente Mola ga\u00f1ou a carreira cun tempo de 1:44:53 e Javier chegou tras el, a 4 segundos, polo que conseguiu o seu quinto t\u00edtulo mundial, ga\u00f1ando os \u00faltimos tres consecutivamente. Co seu quinto t\u00edtulo superou a marca do brit\u00e1nico Simon Lessing e converteuse no triatleta con m\u00e1is t\u00edtulos mundiais da historia.Ademais dos eventos do campionato mundial, ese ano disputou o Medio Ironman de Staffordshire en xu\u00f1o, onde venceu ao alem\u00e1n Markus Tomschke con m\u00e1is de cinco minutos de vantaxe. Ese mesmo mes ga\u00f1ou o Campionato de Espa\u00f1a Sprint celebrado en Pontevedra, chegando por diante de David Castro e Nan Oliveiras. En agosto intentou revalidar o seu t\u00edtulo mundial do Medio Ironman en Zell am See, pero s\u00f3 puido ser terceiro tras Jan Frodeno e Sebastian Kienle. Ao final do ano participou no tr\u00edatlon Island House, nas Bahamas, unha proba por invitaci\u00f3n na que se disputaron 3 etapas con 10 participantes de cada x\u00e9nero. Despois das tres etapas, Noya ga\u00f1ou cun tempo total de 3:08:21, por diante de Richard Murray e Tim Don.\n2016.\nDespois dalgunhas molestias no comezo de tempada, o seu adestrador, Carlos David Prieto, anunciou que Javier non ti\u00f1a plans de defender a s\u00faa coroa de campi\u00f3n do mundo en 2016, sen\u00f3n que estaba centrado na s\u00faa preparaci\u00f3n para os Xogos Ol\u00edmpicos de R\u00edo de Xaneiro 2016. En xu\u00f1o dese ano foi proclamado Premio Princesa de Asturias dos Deportes por diante da selecci\u00f3n de rugby de Nova Zelandia, de Lindsey Vonn e de S\u00e9bastien Loeb.\nAcudiu a poucas probas durante o ano. A primeira foi en maio, o tr\u00edatlon de Dunkerke, onde quedou cuarto e primeiro co seu equipo, o CE Satrouville. Na fin de semana seguinte participou no Campionato Europeo de Tr\u00edatlon en Lisboa, onde o ga\u00f1ou por cuarta vez, por diante de Dmitri Polianski e Andrea Salvisberg. Pouco despois participou na quinta proba do Campionato Mundial de Tr\u00edatlon de 2016 en Leeds, onde rematou cuarto tras Alistair, Jonathan Brownlee e Aaron Royle.\nPlaneaba participar na seguinte proba do campionato do mundo en Estocolmo, pero non puido competir pola febre. Poucos d\u00edas despois, mentres adestraba para os Xogos Ol\u00edmpicos, sufriu unha ca\u00edda de bicicleta e fracturou un brazo. As\u00ed pois, tivo que renunciar \u00e1 s\u00faa participaci\u00f3n na cita ol\u00edmpica.\n2017.\nComezou o ano ga\u00f1ando o Medio Ironman de Dub\u00e1i, cun tempo de 3 horas, 42 minutos e 21 segundos, por diante de Josh Amberger e Tyler Butterfield. Na primeira proba do Campionato do Mundo de Tr\u00edatlon 2017, en Abu Zabi tam\u00e9n conseguiu a vitoria. Na segunda proba, en Gold Coast, quedou cuarto en formato de sprint e despois en Yokohama, noveno despois duns d\u00edas con febre. Para a seguinte proba do mundial declarou que estaba recuperado dos problemas bucais sufridos na proba anterior, pero que non competir\u00eda en Leeds por non ter posibilidades de ga\u00f1ar a carreira. Nas seguintes d\u00faas carreiras, disputadas en modo sprint terminou no quinto lugar en Hamburgo e no sexto en Edmonton.\nDespois de non subir ao podio en ningunha das tres carreiras disputadas en modo sprint, ga\u00f1ou a seguinte proba na modalidade ol\u00edmpica celebrada en Montreal. Deste xeito ga\u00f1ou de novo unha proba do Campionato do Mundo, por diante do noruegu\u00e9s Kristian Blummenfelt e o surafricano Richard Murray. A principios de setembro, disputou o tr\u00edatlon de Des Moines, que ga\u00f1ou con claridade con 47 segundos de vantaxe sobre Jason West. Antes de competir na \u00faltima proba das Series Mundiais, participou na proba do Mundial de Medio Ironman celebrado en Chattanooga (Tennessee). A pesar de perder 4:16 minutos con Ben Kanute no segmento de ciclismo, superou ao seu rival e ga\u00f1ou cun tempo de 3:49':45\", proclam\u00e1ndose por segunda vez na s\u00faa carreira campi\u00f3n mundial desta distancia. Unha semana despois, na gran final do Campionato Mundial de tr\u00edatlon celebrada en Rotterdam, rematou en cuarta posici\u00f3n, o que lle valeu para ser segundo na clasificaci\u00f3n xeral, detr\u00e1s do seu compa\u00f1eiro de equipo Mario Mola, e conseguindo a s\u00faa d\u00e9cima medalla individual no Mundial..\n2018.\nEn febreiro disputou a s\u00faa primeira proba do ano en Nova Zelandia, no Medio Ironman de Wanaka. Ga\u00f1ou cun tempo de 3:57:15, por diante de Braden Currie e Jesse Thomas. Pouco despois venceu en Cannes e no Medio Ironman de Barcelona, \u200b\u200bantes de participar no seu primeiro Ironman. Isto tivo lugar en Cairns. Australia, en xu\u00f1o, finalizando no segundo posto por detr\u00e1s de Currie, que bateu o mellor tempo da carreira, baixando das oito horas. Con este resultado converteuse no mellor debutante da historia do Ironman cun tempo final de 7:56:38. A finais de xullo enfrontouse ao seu compa\u00f1eiro de adestramento Pablo Dapena no Medio Ironman de Praga, ga\u00f1ando con s\u00f3 seis segundos de diferenza. En setembro participou un ano m\u00e1is no Campionato do Mundo de Medio Ironman celebrado en Porto Elizabeth. Na carreira a p\u00e9 chegou a estar en cabeza xunto a Jan Frodeno, pero no quil\u00f3metro 12 tivo que parar aflixido por molestias f\u00edsicas, e acabando finalmente na terceira posici\u00f3n, detr\u00e1s de Frodeno e Alistair Brownlee. En outubro participou por primeira vez no Campionato do Mundo de Ironman, a hist\u00f3rica proba celebrada anualmente en Hawai, e finalizou en 11\u00aa posici\u00f3n cun tempo de 8:11'41\", a 19:02 do ga\u00f1ador, o alem\u00e1n Patrick Lange. Bateu a marca de Eneko Llanos como mellor tempo dun espa\u00f1ol nesta proba.\n2019.\nNa primeira proba do ano, no medio Ironman (70.3) celebrado na cidade australiana de Geelong, obtivo a vitoria cun tempo de 3:45.23 por diante do triatleta local Josh Amberger. Pouco despois participou en New Plymouth, no seu regreso \u00e1 distancia ol\u00edmpica. A proba formaba parte da Copa do Mundo, e Noya rematou no quinto lugar a 13 segundos do vencedor, Luke William. Unha semana despois participou por segundo ano consecutivo na media marat\u00f3n de Madrid, conseguindo a s\u00faa mellor marca persoal nesa distancia. Terminou en d\u00e9cimo sexto lugar e foi o segundo espa\u00f1ol cun tempo de 1:06:48.A finais de abril participou na segunda proba das Series Mundiais de 2019 nas Bermudas, logrando o segundo posto, tras cruzar a meta ao sprint xusto por detr\u00e1s de Dorian Coninx. Unha semana despois, o 4 de maio, G\u00f3mez Noya proclamouse campi\u00f3n do mundo de tr\u00edatlon de longa distancia, tras ga\u00f1ar a proba celebrada en Pontevedra, finalizando xusto por diante do anterior campi\u00f3n, o tam\u00e9n galego Pablo Dapena.\nO 18 de maio, na terceira proba das Series Mundiais, en Iocoama, sufriu un golpe na faciana na secci\u00f3n de nataci\u00f3n e realizou o resto da proba coa boca inflamada. Chegou \u00e1 meta en cuarta posici\u00f3n, coa que se colocou quinto na clasificaci\u00f3n xeral. Na seguinte proba das Series Mundiais, celebrada en Leeds, obtivo a medalla de bronce, tras cruzar a li\u00f1a de meta a 9 segundos do ga\u00f1ador, o australiano Jacob Birtwhistle. Con este podio, G\u00f3mez Noya colocouse cuarto na xeral. D\u00faas semanas m\u00e1is tarde proclamouse subcampi\u00f3n de Europa de Medio Ironman, tras quedar segundo en Elsinore, Dinamarca, por detr\u00e1s do belga Rodolphe Von Berg e xusto por diante do tam\u00e9n galego Pablo Dapena, terceiro.\nO 29 de xu\u00f1o quedou noveno na quinta proba das Series Mundiais, celebrada en Montreal. Unha semana despois, o 6 de xullo participou na sexta proba, celebrada na modalidade de distancia sprint en Hamburgo, finalizando en oitava posici\u00f3n e subindo ata o segundo posto na clasificaci\u00f3n xeral, s\u00f3 por detr\u00e1s de Vincent Luis. O 21 de xu\u00f1o na pen\u00faltima proba do mundial, celebrada na cidade canadense de Edmonton, sufriu unha ca\u00edda na secci\u00f3n de bicicleta e tivo que abandonar a carreira, quedando situado na terceira posici\u00f3n da clasificaci\u00f3n xeral das Series, a falta s\u00f3 da Gran Final de Lausana. O 24 de agosto participou na V Traves\u00eda \u00e1 Illa de San Sim\u00f3n, conseguindo a vitoria cun tempo dunha hora e cinco minutos. Na Gran Final das Series Mundiais chegou \u00e1 meta en sexto lugar certificando o terceiro posto na clasificaci\u00f3n xeral final, o seu und\u00e9cimo podio no mundial.\nA comezos de setembro participou na final do Campionato do Mundo de Ironman 70.3 en Niza. A\u00ednda que as previsi\u00f3ns o colocaban entre os favoritos para subir ao podio, finalmente s\u00f3 puido ser s\u00e9timo, chegando \u00e1 meta a 8:55 do ga\u00f1ador, o noruegu\u00e9s Gustav Iden. O 29 de setembro ga\u00f1ou o Medio Ironman de Cascais cun tempo de 3:51:11, o que lle serviu para clasificarse xa para o seguinte Campionato do Mundo que se celebrar\u00e1 en novembro de 2020 en Nova Zelandia.\nO 12 de outubro participou en Pontevedra no primeiro ProTour, unha nova competici\u00f3n organizada pola Federaci\u00f3n Espa\u00f1ola de Tr\u00edatlon. Logrou o bronce tras chegar \u00e1 meta por detr\u00e1s de Mario Mola, ouro, e de Antonio Serrat, prata. D\u00faas semanas despois, en Malaisia, agrandou un pouco m\u00e1is o seu palmar\u00e9s, ga\u00f1ando o seu primeiro Ironman, e logrando a clasificaci\u00f3n para o Campionato do Mundo de Ironman, que se celebrar\u00e1 en 2020 en Kona, Hawai.\nEn novembro comezou na Escola Nacional de Adestradores, en Madrid, o primeiro nivel do curso de adestrador de tr\u00edatlon, da Federaci\u00f3n Espa\u00f1ola de Tr\u00edatlon.\n2020.\nEn xaneiro de 2020 fichou polo Triathlon Club Li\u00e9vin franc\u00e9s para a disputa de varias probas en Francia. A partir de marzo a pandemia por coronavirus paralizou durante meses a maior\u00eda de competici\u00f3ns deportivas do mundo. G\u00f3mez Noya retomou a competici\u00f3n a mediados de agosto na primeira etapa do Grand Prix de Francia, onde rematou cuarto. Ao d\u00eda seguinte ga\u00f1ou o bronce en Rotterdam nunha proba da Super League Triathlon, na que a secci\u00f3n de nataci\u00f3n se realizou nunha piscina ol\u00edmpica, a de ciclismo nunha bicicleta est\u00e1tica e a carreira a p\u00e9 nunha cinta de correr. O 25 de agosto a ITU anunciou que o campionato do mundo se disputar\u00eda nun s\u00f3 d\u00eda nunha proba de distancia sprint, no Tr\u00edatlon de Hamburgo, s\u00f3 dez d\u00edas despois. A decisi\u00f3n foi duramente criticada por moitos triatletas, principalmente os non europeos, que non pod\u00edan viaxar dende os seus respectivos pa\u00edses por mor das restrici\u00f3ns. G\u00f3mez Noya foi un dos cr\u00edticos, neg\u00e1ndose a participar e competindo no canto diso na segunda etapa do Grand Prix de Francia, onde logrou a vitoria. \nO 13 de setembro disputou o Tr\u00edatlon Cidade de Santander, onde logrou o ouro. D\u00faas semanas despois disputou o Campionato de Espa\u00f1a de Media Distancia en Bilbao, proclam\u00e1ndose campi\u00f3n por diante do tam\u00e9n galego Gustavo Rodr\u00edguez. Xa en outubro participou na proba da Copa de Europa disputada en Barcelona, onde estivo a piques de lograr a vitoria, pero unha penalizaci\u00f3n deixouno no segundo lugar, por detr\u00e1s do noruegu\u00e9s Kristian Blummenfelt.\n2021.\nEn 2021 afrontou a prepraraci\u00f3n para participar nos seus terceiros Xogos Ol\u00edmpicos. Instalouse na illa mexicana de Cozumel, onde adestrou durante m\u00e1is de dous meses con condici\u00f3ns climatol\u00f3xicas semellantes \u00e1s que ter\u00eda en Toquio. Xa na cita ol\u00edmpica, sa\u00edu do sector de nataci\u00f3n con m\u00e1is de 40 segundos de desvantaxe co grupo de cabeza, diferenza que foi eliminando no sector ciclista ata enlazar cos primeiros. Con todo, na carreira a p\u00e9, non puido seguir o ritmo que marcaron os atletas da parte dianteira, entrando finalmente na meta na 25\u00aa posici\u00f3n, a m\u00e1is de dous minutos do vencedor, Kristian Blummenfelt.\nOutras actividades.\nAfeccionado \u00e1 guitarra el\u00e9ctrica, ten tocado en concertos coa banda pontevedresa de metal Malkeda, ademais de participar na gravaci\u00f3n do disco \"Cumulonimbo\" de dita banda.\nMellores resultados.\nPodios no Ironman.\nAdemais foi campi\u00f3n de Espa\u00f1a de tr\u00edatlon nos anos 2006, 2009, 2010, e 2011, prata en 2003 e bronce en 2004, campi\u00f3n de Espa\u00f1a por equipos en 2010, campi\u00f3n de Espa\u00f1a de tr\u00edatlon por relevos en 2011, campi\u00f3n de Espa\u00f1a de tr\u00edatlon sprint en 2011 e 2015, campi\u00f3n de Espa\u00f1a de media distancia en 2020, campi\u00f3n da Copa do Rei de tr\u00edatlon por equipos en 2013 e campi\u00f3n de Espa\u00f1a de \u00e1cuatlon en 2002, 2003, 2004, 2010, 2011, 2013 e 2015."}
{"id": "32194", "revid": "12452", "url": "https://gl.wikipedia.org/wiki?curid=32194", "title": "Xavier G\u00f3mez Noia", "text": ""}
{"id": "32196", "revid": "85894", "url": "https://gl.wikipedia.org/wiki?curid=32196", "title": "Aba", "text": "O termo aba p\u00f3dese referir a:\nComo top\u00f3nimo, Aba d\u00e1 nome aos seguintes lugares:"}
{"id": "32197", "revid": "43327", "url": "https://gl.wikipedia.org/wiki?curid=32197", "title": "\u00c1baco (hom\u00f3nimos)", "text": "Un \u00e1baco pode ser:"}
{"id": "32203", "revid": "85894", "url": "https://gl.wikipedia.org/wiki?curid=32203", "title": "O Torr\u00f3n, Se\u00f1or\u00edn, O Carballi\u00f1o", "text": "O Torr\u00f3n \u00e9 unha aldea da parroquia de Se\u00f1or\u00edn, no concello ourens\u00e1n do Carballi\u00f1o. Sit\u00faase a 1 quil\u00f3metro da capital, coa que se comunica a trav\u00e9s da estrada comarcal que une O Carballi\u00f1o con Ribadavia. Est\u00e1 situada na comarca do Carballi\u00f1o.\nTi\u00f1a 87 habitantes no ano 2011 segundo datos do INE e do IGE, dos cales 41 eran homes e 46 mulleres. Iso sup\u00f3n unha diminuci\u00f3n da poboaci\u00f3n respecto a 2010, cando ti\u00f1a 89 habitantes (40 homes e 49 mulleres). Segundo o IGE en 2008 ti\u00f1a unha poboaci\u00f3n de 88 habitantes.\n\u00c9 famosa polos seus bel\u00e9ns de Nadal. Nela sit\u00faase unha antiga f\u00e1brica de chocolate, que xogou un importante papel na econom\u00eda da zona dende os anos cuarenta do s\u00e9culo XX."}
{"id": "32204", "revid": "85894", "url": "https://gl.wikipedia.org/wiki?curid=32204", "title": "Medeiros, Monterrei", "text": "Santa Mar\u00eda de Medeiros \u00e9 unha parroquia do concello ourens\u00e1n de Monterrei na comarca de Ver\u00edn. Segundo o IGE no ano 2008 ti\u00f1a 406 habitantes (204 homes e 202 mulleres) nunha soa entidade de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 492 habitantes.\nHistoria.\nDurante o dominio romano, os \"bubali\" (poboadores do r\u00edo B\u00fabal) opuxeron unha gran resistencia e foron obrigados a traballar como escravos na construci\u00f3n da ponte romana de Chaves (Portugal).\nCons\u00e9rvanse restos de poboados castrexos, tumbas paleocristi\u00e1s e minas de esta\u00f1o explotadas xa polos pobos prerromanos."}
{"id": "32205", "revid": "98629", "url": "https://gl.wikipedia.org/wiki?curid=32205", "title": "Pero Meogo", "text": "Pero Meogo foi un xograr galego-portugu\u00e9s da Idade Media.\nTraxectoria.\nDel non se ten case informaci\u00f3n, e suponse que debeu ser contempor\u00e1neo do rei don Din\u00eds de Portugal (que reinou desde 1279 at\u00e9 1325). Cons\u00e9rvanse nove cantigas de amigo da s\u00faa autor\u00eda.\nOs especialistas na l\u00edrica medieval galego-portuguesa Carlos Alvar e Vicente Beltr\u00e1n sit\u00faan a obra de Pero Meogo a medio cami\u00f1o entre a cantiga narrativa e a de amigo. Neste autor vese un amplo uso de s\u00edmbolos da natureza, especialmente do cervo e a auga."}
{"id": "32207", "revid": "23204", "url": "https://gl.wikipedia.org/wiki?curid=32207", "title": "Ab\u00fa Muzab al Zarqaui", "text": "Abu Musab al-Zarqawi, (en )\u200e, nado en Xordania o 20 de outubro de 1966 e morto o 7 de xu\u00f1o de 2006 na cidade de Baquba, en Iraq, foi o autoproclamado l\u00edder de Al Qaida en Iraq.\nTraxectoria.\nDiferentes testemu\u00f1os relacionaron a Al Zarqaui con actos terroristas en Iraq no tempo da ocupaci\u00f3n estadounidense, entre os que se contan a planificaci\u00f3n de atentados suicidas e ataques directos contra militares, polic\u00edas e civ\u00eds.\nAl Zarqaui, seareiro do movemento salaf\u00ed op\u00fa\u00f1ase \u00e1 presenza das tropas de pa\u00edses occidentais nos pa\u00edses isl\u00e1micos, especialmente Iraq, as\u00ed como ao reco\u00f1ecemento da existencia do estado de Israel. Al Zarqaui, que era musulm\u00e1n sun\u00ed, tam\u00e9n entend\u00eda que os xi\u00edtas de Iraq estaban tendo unha actitude colaboracionista coa ocupaci\u00f3n occidental, e por esa raz\u00f3n declaroulles a guerra en setembro de 2005.\nAl Zarqaui reco\u00f1ec\u00edase seareiro de bin Laden, e dende outubro de 2004 refer\u00edase \u00e1 s\u00faa propia organizaci\u00f3n, Iama'at al Tauhid ual Xihad, como c\u00e9lula de Al Qaida en Iraq. O propio bin Laden cualificou a Al Zarqaui de \"pr\u00edncipe de Al Qaida\" en Iraq.\nAl Zarqaui era o home m\u00e1is buscado polas tropas occidentais en Xordania e Iraq. O goberno dos Estados Unidos ofrecera 25 mill\u00f3ns de d\u00f3lares a quen puidera dar informaci\u00f3n para a s\u00faa captura, a mesma cantidade ca por bin Laden. O 15 de outubro 2004 o goberno dos Estados Unidos engadiu a Al Zarqaui e a o seu grupo, o Iama'at al Tauhid ual Xihad, na lista de organizaci\u00f3ns terroristas estranxeiras.\nAb\u00fa Muzab al Zarqaui foi asasinado definitivamente o 7 de xu\u00f1o de 2006, durante un bombardeo do seu campamento na cidade de Baquba, uns 65 quil\u00f3metros ao norte de Bagdad. Pero a s\u00faa morte xa fora anunciada, e despois negada, en varias ocasi\u00f3ns durante os meses anteriores. O goberno estadounidense amosou publicamente fotograf\u00edas do cad\u00e1ver de Al Zarqaui."}
{"id": "32212", "revid": "89787", "url": "https://gl.wikipedia.org/wiki?curid=32212", "title": "Identificaci\u00f3n biom\u00e9trica da voz", "text": "Proceso.\nEntre os sistemas biom\u00e9tricos de reco\u00f1ecemento por voz, podemos distinguir d\u00faas familias:\nFiabilidade.\nO estado an\u00edmico pode variar o timbre de voz, \u00f3 igual que o estado de sa\u00fade. Unha simple conxesti\u00f3n pode facer variar o ton de voz o suficiente como para que o sistema non sexa capaz de reco\u00f1ecer \u00f3 usuario. Estes problemas levan consigo unha alta taxa de falsos negativos.\nA identificaci\u00f3n a trav\u00e9s do reco\u00f1ecemento da voz \u00e9 un dos m\u00e9todos de identificaci\u00f3n biom\u00e9trica menos precisos.\nSegundo un estudo publicado no 2002 por Biometric Technology, a taxa de erro cruzado, \u00e9 igual a 1/50. Esta \u00e9 unha posibilidade de erro moi alta, si a comparamos coa probabilidade de 1/131.000 do escaneo de iris, ou menor de 1/10\u00a0000\u00a0000 do escaneo de retina.\nFacilidade de uso e aceptaci\u00f3n.\nXeralmente os sistemas de reco\u00f1ecemento de voz te\u00f1en unha boa acollida entre os usuarios, pola s\u00faa facilidade de uso, e a s\u00faa comodidade.\nPrevenci\u00f3n de ataques.\nO principal problema do reco\u00f1ecemento de voz \u00e9 a inmunidade fronte a pos\u00edbeis ataques. Unha persoa pode empregar unha gravaci\u00f3n coas palabras que ter\u00eda que pronunciar o usuario lex\u00edtimo, e as\u00ed conseguir enganar ao sistema. Este problema minim\u00edzase nos sistemas de texto independente, pois o atacante non poder\u00e1 co\u00f1ecer a priori as palabras que necesitar\u00e1 para acceder ao sistema.\nTempo de espera.\nOutro dos problemas dos sistemas baseados no reco\u00f1ecemento da voz \u00e9 o tempo que perde o usuario para autenticarse no sistema. A\u00ednda que actualmente na maior\u00eda dos sistemas \u00e9 suficiente con pronunciar unha soa frase, \u00e9 habitual que o usuario se vexa obrigado a repetila porque o sistema lle denega o acceso.\nHistoria.\nFoi na d\u00e9cada de 1960 cando Texas Instruments desenvolveu as bases do reco\u00f1ecemento por voz."}
{"id": "32213", "revid": "109216", "url": "https://gl.wikipedia.org/wiki?curid=32213", "title": "Identificaci\u00f3n biom\u00e9trica da sinatura", "text": "O reco\u00f1ecemento de sinaturas \u00e9 unha das modalidades condutuales da biometr\u00eda. A s\u00faa funci\u00f3n \u00e9 a comprobaci\u00f3n da autencididade dunha sinatura, e p\u00f3dese realizar mediante dous modelos: un est\u00e1tico ou \"off-line\", e outro din\u00e1mico. O modelo est\u00e1tico simplemente recolle a sinatura nun ordenador para a s\u00faa posterior an\u00e1lise e comprobaci\u00f3n. O modelo din\u00e1mico, por\u00e9n, emprega unha tableta dixitalizadora que captura a sinatura a tempo real, amosando os movementos e patr\u00f3ns realizados polo asinante durante a realizaci\u00f3n da sinatura. As\u00ed, este modelo tam\u00e9n \u00e9 co\u00f1ecido como modelo \"on-line\".\nA funci\u00f3n din\u00e1mica adoita inclu\u00edr as seguintes funci\u00f3ns:\nAs t\u00e9cnicas m\u00e1is populares de reco\u00f1ecemento de patr\u00f3ns aplicadas ao reco\u00f1ecemento de sinaturas son o ali\u00f1amento temporal din\u00e1mico (Dynamic Time Warping, DTW), os modelos ocultos de Markov (Hidden Markov Models, (HMM) e a Cuantificaci\u00f3n Vectorial (Vector Quantization, VQ).\nProceso.\nA persoa reco\u00f1\u00e9cese \u00e1 trav\u00e9s da forma en que asina, m\u00e1is que polas caracter\u00edsticas da s\u00faa sinatura. A mostra biom\u00e9trica obtense a partir de datos como a lonxitude e direcci\u00f3n da sinatura, ou a velocidade e presi\u00f3n exercida polo bol\u00edgrafo.\nA dificultade tecnol\u00f3xica do reco\u00f1ecemento a trav\u00e9s da sinatura estriba en saber diferenciar os trazos que nunca cambian, e os que si o fan en cada sinatura. O sistema tam\u00e9n ten que ter en conta os cambios na forma de asinar co paso do tempo, e ten que adaptarse a eses cambios, actualizando permanentemente o padr\u00f3n que identifica o usuario.\nFiabilidade.\nA identificaci\u00f3n a trav\u00e9s da forma de asinar \u00e9 un dos m\u00e9todos de identificaci\u00f3n biom\u00e9trica menos precisos.\nSegundo un estudo publicado no 2002 por Biometric Technology, a taxa de erro cruzado, \u00e9 igual a 1/50. Esta \u00e9 unha posibilidade de erro moi alta, se a comparamos coa probabilidade de 1/131.000 do escaneo de iris, ou menor de 1/10\u00a0000\u00a0000 do escaneo de retina."}
{"id": "32214", "revid": "1131", "url": "https://gl.wikipedia.org/wiki?curid=32214", "title": "Carlos Alvar", "text": "Carlos Alvar Ezquerra, nado en Granada o 29 de outubro de 1951, \u00e9 un fil\u00f3logo e profesor andaluz, especialista na literatura romance da \u00e9poca medieval.\nTraxectoria.\nCatedr\u00e1tico de Filolox\u00eda Rom\u00e1nica, dedicou a maior parte da s\u00faa actividade investigadora \u00e1 Literatura medieval do occidente europeo, con obras literarias en castel\u00e1n, franc\u00e9s, galego-portugu\u00e9s, italiano e provenzal. Publicou diversos estudos sobre a poes\u00eda \u00e9pica, os trobadores e sobre a materia de Breta\u00f1a."}
{"id": "32215", "revid": "72012", "url": "https://gl.wikipedia.org/wiki?curid=32215", "title": "Vicen\u00e7 Beltran", "text": "Vicente Beltran Pepi\u00f3, nado en Traiguera (Provincia de Castell\u00f3n) en 1948, \u00e9 un ling\u00fcista espa\u00f1ol, especialista da canci\u00f3n cort\u00e9s e da poes\u00eda narrativa da Idade Media.\nObra.\nEntre as s\u00faas publicaci\u00f3ns, salientar as que seguen:"}
{"id": "32216", "revid": "111586", "url": "https://gl.wikipedia.org/wiki?curid=32216", "title": "Philip Johnson", "text": "Philip Cortelyou Johnson, nado en Cleveland (Ohio) o 8 de xullo de 1906 e finado o 25 de xaneiro de 2005, foi un influente arquitecto americano.\nTraxectoria.\nJohnson foi a figura m\u00e1is reco\u00f1ec\u00edbel da arquitectura durante d\u00e9cadas. Parte icona, parte or\u00e1culo, parte c\u00f3mic, Johnson foi unha fi\u00e1bel fonte de enxe\u00f1o e provocaci\u00f3n.\nNo 1946, fundou o Departamento de Arquitectura e Dese\u00f1o no MoMA, e despois no (1978), como comisario, foi galardoado coa Medalla de Ouro do Instituto Americano de Arquitectos e co primeiro Premio Pritzker de Arquitectura, no 1979. Estudou da Escola de Dese\u00f1o da Universidade Harvard, onde foi alumno de Walter Gropius.\nJohnson morre en xaneiro do 2005, sendo coidado pola s\u00faa antiga parella David Whitney. David falece s\u00f3 uns poucos meses despois, o 12 de xu\u00f1o do 2005, aos 66 anos.\nComezos.\nEstudou na Hackley School, en Tarrytown, Nova York, gradu\u00e1ndose logo na Universidade Harvard, onde se centrou na historia e filosof\u00eda, particularmente no traballo dos fil\u00f3sofos presocr\u00e1ticos. Interrompeu a s\u00faa educaci\u00f3n con diversas viaxes \u00e1 Europa. Estas viaxes conv\u00e9rtense no pivote central da s\u00faa educaci\u00f3n; visitando Chartres, o Parten\u00f3n, e moitos outros monumentos antigos, elevando deste xeito a s\u00faa fascinaci\u00f3n pola arquitectura.\nLogo, no 1928, Johnson co\u00f1eceu ao arquitecto da Bauhaus, Ludwig Mies van der Rohe, quen estaba a facer nese momento o Pavill\u00f3n xermano para a exhibici\u00f3n de Barcelona no 1929. O encontro foi unha revelaci\u00f3n para Johnson, creando as bases para unha longa relaci\u00f3n de colaboraci\u00f3ns e competici\u00f3ns.\nJohnson neste per\u00edodo simpatiza coa ideolox\u00eda de dereitas xermana, apoiando visi\u00f3ns pol\u00edticas antisemitas. Despois, durante a s\u00faa carreira profesional, non obstante, repudiar\u00eda as s\u00faas tendencias pol\u00edticas da xuventude. A pesar diso, o MoMA e a Escola de Dese\u00f1o e Arquitectura de Harvard rexeitaron o nome de Philip Johnson despois do seu pasamento, polo seu antisemitismo temper\u00e1n.\nJohnson volveu da Alema\u00f1a sendo partidario da Nova Arquitectura. Viaxando pola Europa cos seus amigos, Alfred H. Barr e Henry-Russell Hitchcock, e co\u00f1ecendo de primeira man as novas tendencias, os tres amosaron os seus descubrimentos nunha exposici\u00f3n no Museo de Arte Moderna chamada \"O Estilo Internacional: A Arquitectura dende 1922\". A exposici\u00f3n foi profundamente influente e hoxe vese como a introduci\u00f3n da arquitectura moderna no pobo americano. Deu a co\u00f1ecer arquitectos de vangarda coma Le Corbusier, Gropius e Ludwig Mies van der Rohe. Mais a exposici\u00f3n non se librou da controversia: o arquitecto Frank Lloyd Wright, nun xesto de sinceridade, retirou as s\u00faas entradas, xa que, segundo o seu parecer, non foi o suficientemente destacado. Wright escribiulle a Johnson, e uns anos despois foi o primeiro arquitecto en ter unha exposici\u00f3n monogr\u00e1fica no novo edificio do MoMa.\nComa o cr\u00edtico Pater Blake dixera, a importancia desta exposici\u00f3n na localizaci\u00f3n da arquitectura americana no s\u00e9culo \"non pode ser exaxerada\". No libro que acompa\u00f1aba a exposici\u00f3n, baixo a co-autor\u00eda de Hitchock, argumentaba que o estilo moderno manti\u00f1a tres principios formais: 1. \u00e9nfase do volume sobre a masa (m\u00e1is planeamento e menos solidez) 2. rexeitar a simetr\u00eda e 3. rexeitar a decoraci\u00f3n. A definici\u00f3n do movemento coma un \"estilo\" con caracter\u00edsticas formais distintas foi visto por alg\u00fans cr\u00edticos como a minimizaci\u00f3n da inclinaci\u00f3n social e pol\u00edtica que moitos dos europeos amosaran.\nJohnson continuou a traballar propo\u00f1endo a arte moderna, usando o Museo de Arte Moderna coma un abusivo p\u00falpito. Ama\u00f1ou a primeira visita de Le Corbusier aos Estados Unidos no 1935, traballando logo para traer a Marcel Breuer e Mies (de quen escribiu a primeira monograf\u00eda) ao pa\u00eds americano como emigrantes.\nDurante a Gran Depresi\u00f3n, Johnson emprazou o seu posto no Museo para botar unha man nas pol\u00edticas agrarias, colaborando como xornalista. O seu esforzo centrouse na cr\u00edtica do estado liberal do benestar, cuxo fracaso evidenciouse moito m\u00e1is nos anos trinta dese s\u00e9culo. Como correspondente cubriu as Reuni\u00f3ns de Nuremberg na Alema\u00f1a, a invasi\u00f3n de Polonia no 1939. A invasi\u00f3n fixo acadar o l\u00edmite do interese que amosaba Johnson pola pol\u00edtica e o xornalismo. Meses despois volveu aos Estados Unidos para ingresar no ex\u00e9rcito americano. Despois duns anos baixo o uniforme e reco\u00f1ecidos por el mesmo coma insignificantes, Johnson volveu \u00e1 Escola de Dese\u00f1o da Universidade Harvard, perseguindo, deste xeito, a s\u00faa derradeira etapa coma arquitecto.\nA Casa de Cristal.\nA s\u00faa primeira influencia coma arquitecto pr\u00e1ctico amosouse no uso do vidro; a s\u00faa obra mestra foi a Casa de Cristal, a cal foi dese\u00f1ada como residencia propia en New Canaan, Connecticut (1949). O concepto de Casa de Cristal integrada na paisaxe coas vista coma muros reais foi desenvolvida por varios autores na \"Glasarchitektur\" alem\u00e1 dos anos vinte, tam\u00e9n formulada polo mentor de Johnson, Mies van der Rohe (v\u00e9xase Casa Farnsworth). A casa \u00e9 un ensaio da m\u00ednima estrutura, xeometr\u00eda, proporci\u00f3n e dos efectos de transparencia e reflexi\u00f3n.\nO Edificio Seagram.\nLogo de rematar varias casas na li\u00f1a de Mies e Breuer, Johnson \u00fanese a Mies no dese\u00f1o dun edificio de 39 plantas, o Edificio Seagram (1956). Desta colaboraci\u00f3n xurdiu unha admir\u00e1bel torre de bronce e vidro en Park Avenue, cuxa proporci\u00f3n, elegancia dos materiais e rigor construtivo fixo que o New York Times a xulgase como o edificio m\u00e1is importante do s\u00e9culo XX."}
{"id": "32220", "revid": "197", "url": "https://gl.wikipedia.org/wiki?curid=32220", "title": "RASD", "text": ""}
{"id": "32221", "revid": "59564", "url": "https://gl.wikipedia.org/wiki?curid=32221", "title": "Xos\u00e9 Ram\u00f3n Freixeiro Mato", "text": "Xos\u00e9 Ram\u00f3n Freixeiro Mato, nado en Vilanova (Cances, Carballo) o 13 de outubro de 1951, foi profesor titular, primeiro, despois catedr\u00e1tico (desde 2010) e profesor em\u00e9rito na Facultade de Filolox\u00eda da Universidade da Coru\u00f1a na \u00e1rea de Filolox\u00eda Galego-Portuguesa ata a s\u00faa xubilaci\u00f3n en 2021.\nTraxectoria.\nDespois dunha infancia como neno labrego, pasou por internados relixiosos en Allariz e Cambados, e examinouse por libre nun instituto da Coru\u00f1a para obter o t\u00edtulo de bacharelato superior. A seguir, estudou Maxisterio nesa mesma cidade e nela traballou como profesor de EXB nun colexio privado durante sete anos. Licenciouse posteriormente en Filolox\u00eda Rom\u00e1nica e Filolox\u00eda Galego-Portuguesa na Universidade de Santiago de Compostela. Doutorouse na Universidade da Coru\u00f1a cunha tese sobre Antonio Noriega Varela. Foi profesor en institutos de ensino secundario da Coru\u00f1a e Arteixo e obtivo a praza de catedr\u00e1tico de Lingua e Literatura galegas no ensino medio, cargo desempe\u00f1ado na cidade herculina. Xa doutorado, accedeu en 1993 \u00e1 praza docente na UDC."}
{"id": "32227", "revid": "98629", "url": "https://gl.wikipedia.org/wiki?curid=32227", "title": "Twin Peaks", "text": "Twin Peaks \u00e9 unha serie televisiva dirixida e producida por Mark Frost e David Lynch, interpretada por Kyle MacLachlan, Warren Frost, Everett McGill, Jack Nance e Ray Wise entre outros. Rodada en ingl\u00e9s, a serie consta de 48 episodios de entre 46 e 50 minutos cada un, distribu\u00eddos en tres temporadas. Ga\u00f1adora de tres Globos de Ouro e outros seis premios, foi aclamada pola prensa e o p\u00fablico dende a s\u00faa estrea nos Estados Unidos de Am\u00e9rica, o 8 de abril de 1990, at\u00e9 o \u00faltimo cap\u00edtulo da segunda temporada, emitido o 28 de xu\u00f1o de 1991. En Espa\u00f1a emitiuse por primeira vez no ano 1991.\nNo ano 1992, David Lynch dirixiu o filme \"Twin Peaks: Fire Walk with Me\", unha precuela de todo o que sucede na serie, centrandose na derradeira semana de vida de Laura Palmer.\nO 6 de outubro de 2014, confirmouse que a serie voltar\u00e1 con nove novos cap\u00edtulos, logo ampliados a dezaoito, a comezos de 2016 na canle Showtime. Todos os episodios ser\u00e1n escritos polos creadores David Lynch e Mark Frost, con Lynch como director.\nSinopse.\nEsta serie amosa o transcurso dunha investigaci\u00f3n do FBI dirixida polo Axente Especial Dale Cooper (Kyle MacLachlan) verbo do asasinato dunha moza de Twin Peaks, Laura Palmer.\nOutros personaxes relevantes son Leland Palmer, o pai da moza asasinada; o Sh\u00e9rif Harry S. Truman; o Doutor William Hayward e a s\u00faa filla, Donna Hayward; Benjamin Horne, o dono do Gran Hotel do Norte; o Grande Ed Hurley, dono da gasolineira; Margaret Lanterman, a muller do madeiro e Bob, un esp\u00edrito malvado que act\u00faa no nome da Casa Negra. Todos estes personaxes configuran unha trama polic\u00edaca e dram\u00e1tica con momentos dunha grand\u00edsima tensi\u00f3n."}
{"id": "32229", "revid": "85894", "url": "https://gl.wikipedia.org/wiki?curid=32229", "title": "Liubliana", "text": "Liubliana (en esloveno: \"Ljubljana\", literalmente: \"A cidade que se ama\", en alem\u00e1n: \"Laibach\", en italiano: \"Lubiana\") \u00e9 a capital de Eslovenia, situada entre os r\u00edos Ljubljanica e Sava. A s\u00faa poboaci\u00f3n \u00e9 de 310.000 habitantes.\nHistoria.\nOs restos arqueol\u00f3xicos permitiron datar os primeiros asentamentos humanos hai 3500 anos. Os romanos chamaron a cidade Emona (\"Colonia Emona (\u00c6mona) Iulia trubu Claudia\"), e o seu nome actual aparece mencionado en 1144 (baixo o nome alem\u00e1n de \"Laibach\") e en 1146 (co nome de \"Luwigana\").\nDespois de ser reco\u00f1ecida como cidade en 1220, Liubliana pasou a formar parte do imperio dos Habsburgo en 1335. Converteuse no centro dunha diocese en 1461 e desenvolveu unha cultura eslovena durante a Idade Media. Os Habsburgo de Austria gobernaron a rexi\u00f3n cunha interrupci\u00f3n debida \u00e1s guerras napole\u00f3nicas. Entre 1809 e 1813 Liubliana foi a capital das provincias ilirias pertencentes ao Primeiro Imperio franc\u00e9s. En 1821 a cidade acolleu o congreso de Laibach.\nEn 1693 estableceuse en Liubliana a sociedade cient\u00edfica Academia operosorum labacensis, e en 1701 naceu a sociedade filharm\u00f3nica \"Academia philharmonicorum\". En 1919 Liubliana foi dotada dunha universidade, e en 1937 fundouse a Academia Nacional das Ciencias e das Artes.\nCoa coalici\u00f3n de croatas e serbios en 1918, Liubliana converteuse no centro da \"Dravska banovina\" (o dominio do ban do Drava e, despois da segunda guerra mundial, a capital da rep\u00fablica iugoslava de Eslovenia. Liubliana seguiu sendo a capital eslovena despois da independencia desta rep\u00fablica en 1991.\nLiubliana foi moitas veces devastada por tremores de terra. Despois do sismo de 1511 foi reconstru\u00edda segundo o modelo dunha cidade renacentista e despois do de 1895, que danou seriamente a cidade, foi novamente reconstru\u00edda seguindo esta vez o estilo neocl\u00e1sico. A arquitectura da cidade \u00e9 pois unha mestura de estilos. As grandes estruturas da cidade constru\u00eddas despois da segunda guerra mundial est\u00e1n caracterizadas polo traballo do arquitecto esloveno Jo\u017ee Ple\u010dnik."}
{"id": "32230", "revid": "98629", "url": "https://gl.wikipedia.org/wiki?curid=32230", "title": "A riqueza das naci\u00f3ns", "text": "Unha investigaci\u00f3n sobre a natureza e as causas da riqueza das naci\u00f3ns (t\u00edtulo orixinal en ingl\u00e9s: \"An Inquiry into the Nature and Causes of the Wealth of Nations\"), m\u00e1is co\u00f1ecida por A riqueza das naci\u00f3ns, \u00e9 a obra fundamental do economista escoc\u00e9s Adam Smith, publicado en 1776. \u00c9 un traballo de econom\u00eda pol\u00edtica no xurdir da Revoluci\u00f3n Industrial, e \u00e9 amplamente considerado o primeiro traballo no campo da econom\u00eda. A obra tam\u00e9n \u00e9 unha razoada defensa das pol\u00edticas do mercado libre. Rep\u00e1rtese en cinco libros entre dous volumes. Foi escrita para a xente educada de nivel medio no s\u00e9culo XVIII m\u00e1is que para especialistas e matem\u00e1ticos.\nContidos.\n\"A riqueza das naci\u00f3ns\" cobre unha variedade de temas econ\u00f3micos chave. Entre outros:\nA Revoluci\u00f3n Industrial.\nNo Libro I:\nNo libro II: sin\u00e1lase por exemplo que o m\u00e1is importante para un pa\u00eds que medra \u00e9 o capital, definido como unha masa monetaria dispo\u00f1ible grazas ao aforro. Segundo Smith este aforro inv\u00e9rtese inmediatamente sen distinguir entre aforro e investimento.\nNos libros III e IV: tr\u00e1tase a relaci\u00f3n hist\u00f3rica do progreso das riquezas e das diferentes teor\u00edas econ\u00f3micas, as\u00ed como unha cr\u00edtica ao mercantilismo.\nNo libro V: tr\u00e1tanse as finanzas p\u00fablicas e exponse as s\u00faas ideas sobre as partidas de gastos p\u00fablicos que considera lex\u00edtimas de acordo coa s\u00faa opini\u00f3n xeral das funci\u00f3ns do goberno. O seu estudo da forma de recadar os ingresos p\u00fablicos constit\u00fae o punto de partida de toda a teor\u00eda liberal da tributaci\u00f3n.\nMercantilismo.\nO libro \u00e9 de cando en cando descrito como unha cr\u00edtica o mercantilismo e a s\u00edntese do emerxente pensamento econ\u00f3mico dos tempos de Smith. Especificamente, a \"Riqueza das Naci\u00f3ns\" ataca, entre outras cousas, d\u00faas maiores doutrinas do mercantilismo:\nEsta cr\u00edtica do mercantilismo foi usada mais tarde por David Ricardo cando escribe a Teor\u00eda da Vantaxe Comparativa.\nO concepto da \"Man Invisible\".\nA \"Man Invisible\" \u00e9 un tema referenciado acot\u00edo no libro, a\u00ednda que sexa especificamente mencionado unha soa vez. A idea que sostense detr\u00e1s \u00e9 que, a un nivel, a xente beneficia a comunidade o seu arredor simplemente actuando polo seu propio interese, sen unha conciencia de axuda \u00f3 servizo da comunidade. Noutras palabras, \"interese propio\" igu\u00e1lase con \"interese xeral\":\nEste concepto semella parag\u00f3xico, e foi fonte de controversia. De certo, a controversia contin\u00faa ata hoxe. Ademais est\u00e1n os conceptos relixiosos, que predican que o interese propio \u00e9 pecado, e a caridade \u00e9 o mellor xeito de servir os intereses da comunidade), e os pol\u00edticos de Esquerda. Existen d\u00faas caracter\u00edsticas importantes no concepto da \"man invisible\", que normalmente m\u00edranse con m\u00e1is profundidade. A primeira \u00e9 que Smith non proclama unha pol\u00edtica social (a xente \"deber\u00eda\" actuar polo seu propio interese), sen\u00f3n que describe a realidade (a xente \"faino\" polo seu propio interese). A segunda, Smith non proclama que \"todo\" o propio interese ten efectos beneficiosos na comunidade, simplemente desenvolve un discurso contra a visi\u00f3n de que \"sempre\" o propio interese \u00e9 necesariamente malvado. De feito, moitas veces critica a aqueles que act\u00faan puramente no seu propio interese e alerta que, \"[T]odo para n\u00f3s mesmos, e nada para a outra xente, semella, en t\u00f3dalas idades do mundo, ter sido a m\u00e1xima vileza dos gobernantes da humanidade.\" (Libro 3, Cap\u00edtulo 4)\nE merece salientar que, trala s\u00faa morte, Smith doa moita da s\u00faa propia fortuna persoal a caridade.\nNoutro eixo, a \"man invisible\" ref\u00edrese \u00e1 habilidade do mercado para corrixir de seu situaci\u00f3ns sen intervenci\u00f3n por parte do goberno ou calquera outra organizaci\u00f3n (xa que Smith non empregaba este termo con ese significado). Por exemplo, Smith di que se ocorrese unha mingua na produci\u00f3n, o prezo das mercadorias medrar\u00eda, creando o incentivo necesario para a s\u00faa produci\u00f3n, e minguando o seu consumo, curando eventualmente a carest\u00eda. A crecente competici\u00f3n entre fabricantes e o crecemento da oferta baixar\u00eda tam\u00e9n o prezo do produto ata o seu prezo de produci\u00f3n, engadindo un pequeno beneficio, o \"prezo natural\". Smith cr\u00eda que mentres as motivaci\u00f3ns das persoas son ego\u00edstas e interesadas, a competici\u00f3n do mercado libre tende a beneficiar a sociedade enteira de t\u00f3dolos xeitos. Isto foi adoptado despois como o principio dos economistas \"laissez-faire\" no s\u00e9culo XIX.\nM\u00e1is adiante na obra, na \"Riqueza das Naci\u00f3ns\", Smith amosa unha seria desconfianza na clase dos comerciantes. Sente que os membros desa clase, especialmente actuando conxuntamente nos Gremios poden constitu\u00edr unha forma de bloqueo e manipulaci\u00f3n do estado para regular \"intereses especiais\" contra o interese xeral: \"\"Xente do mesmo eido comercial rara vez re\u00fanense xuntos, incluso para a diversi\u00f3n, pero cando o fan, a conversaci\u00f3n remata nunha conspiraci\u00f3n contra o p\u00fablico, ou nun pacto para ama\u00f1ar os prezos.\" (Libro 1, Cap\u00edtulo 10)\nO termo \"man invisible\" citase m\u00e1is tarde nunha porci\u00f3n do libro:\nMeritocracia.\nMeritocracia \u00e9 un tema moi forte no traballo. M\u00e1is concretamente, Smith salienta a importancia cr\u00edtica de permitir \u00f3s individuos levar a cabo \u00f3 que os seus \"talentos outorgados por deus\" lles permita acadar, sen interferencia de forzas externas na busca de beneficios socias. Smith razoa que esas forzas externas levan a ineficiencia na divisi\u00f3n do traballo, e leva a un atraso xeral no progreso.\nAnacronismos.\nAlg\u00fans comentarios do traballo conte\u00f1en anacronismos. Isto \u00e9 o resultado de le-la obra pensando coma se fose escrita hoxe. O libro foi escrito en Ingl\u00e9s Moderno, pero hai alg\u00fans puntos para considerar:"}
{"id": "32231", "revid": "132", "url": "https://gl.wikipedia.org/wiki?curid=32231", "title": "Breve historia do idioma galego", "text": ""}
{"id": "32234", "revid": "85894", "url": "https://gl.wikipedia.org/wiki?curid=32234", "title": "Villarrobledo", "text": "Villarrobledo \u00e9 un concello da provincia de Albacete (Espa\u00f1a)."}
{"id": "32236", "revid": "23204", "url": "https://gl.wikipedia.org/wiki?curid=32236", "title": "Arpa", "text": "A arpa \u00e9 un instrumento de corda pulsada formado por un marco resoante e unha serie variable de cordas tensadas entre a secci\u00f3n inferior e a superior. O son obtense \u00f3 tocar as cordas cos dedos. O m\u00fasico que a toca ch\u00e1mase arpista. \nAs arpas co\u00f1\u00e9cense dende a Antig\u00fcidade en Asia, \u00c1frica e Europa; rem\u00f3ntanse polo menos \u00f3 ano 3500\u00a0a.\u00a0C. Este instrumento alcanzou gran popularidade en Europa durante a Idade Media e o Renacemento, onde se evolucionou dando lugar a unha ampla gama de variantes. Estendeuse chegando \u00e1s colonias de Europa, logrando unha especial popularidade en Am\u00e9rica Latina. Mentres que alg\u00fans membros antigos da familia da arpa extingu\u00edronse en Oriente Pr\u00f3ximo e Asia meridional, hai descendentes das arpas temper\u00e1s que a\u00ednda se tocan en Birmania e en \u00c1frica subsahariana, mentres que outras variantes difundidas en Europa e Asia foron recuperadas por m\u00fasicos na era moderna.\nAlg\u00fans dos tipos de arpas son a arpa cl\u00e1sica, usada actualmente nas orquestras, a arpa celta, a arpa andina, a arpa llanera ou a arpa paraguaia. A arpa \u00e9 un instrumento caracter\u00edstico nas m\u00fasicas tradicionais de pa\u00edses como Irlanda, Paraguai, Per\u00fa, Venezuela, M\u00e9xico, Chile e Colombia entre outros."}
{"id": "32237", "revid": "89787", "url": "https://gl.wikipedia.org/wiki?curid=32237", "title": "Identificaci\u00f3n biom\u00e9trica do tecleo", "text": "A identificaci\u00f3n biom\u00e9trica do tecleo \u00e9 un m\u00e9todo de verificaci\u00f3n da identidade a trav\u00e9s da forma de teclear, considerada como un dos m\u00e9todos biom\u00e9tricos m\u00e1is innovadores, e at\u00f3pase en fase de desenvolvemento. Tam\u00e9n se pode usar como m\u00e9todo de identificaci\u00f3n.\nProceso.\nEstudos da Fundaci\u00f3n Cient\u00edfica Nacional (a NSF), e o Instituto Nacional de Est\u00e1ndares e Tecnolox\u00eda (o NIST) dos EUA, atoparon que a forma de teclear de cada persoa ten caracter\u00edsticas \u00fanicas. A an\u00e1lise da forma de teclear bas\u00e9ase, principalmente, en d\u00faas variables: o tempo que se mant\u00e9n pulsada cada unha das teclas e o tempo que pasa entre d\u00faas pulsaci\u00f3ns. Segundo o m\u00e9todo, tam\u00e9n se poden utilizar variables como a frecuencia de erros, o h\u00e1bito de teclear os n\u00fameros dende o teclado num\u00e9rico, ou a forza con que se pulsa cada tecla (require dun teclado especial).\nA forma de teclear dunha mesma persoa pode cambiar en distintas situaci\u00f3ns, en funci\u00f3n do estado de atenci\u00f3n ou de sa\u00fade, por exemplo. Tam\u00e9n se pode notar unha grande diferenza ao cambiar o modelo do teclado, sobre todo entre un teclado convencional e o teclado dun port\u00e1til. Por todo isto, o sistema de reco\u00f1ecemento ten que ser o suficientemente flexible como para ter en conta este nivel de variabilidade. Os sistemas actuais te\u00f1en capacidade de aprendizaxe, e van adaptando a mostra que identifica a un usuario cada vez que estea a usar o sistema. Isto \u00e9 moi \u00fatil nos sistemas nos que usuario sempre teclea a mesma palabra ou frase para identificarse, pois co paso do tempo, vai automatizando o proceso, e cambian os tempos rexistrados.\nUso.\nPara rexistrarse por primeira vez na base de datos \u00e9 necesario teclear varias veces un determinado texto para que o sistema poida obter unha mostra que identifique a forma de teclear do usuario. Pero durante o uso diario do sistema para identificarse, o usuario non ten nin porque darse conta de que o sistema o est\u00e1 identificando, pois a verificaci\u00f3n da identidade pode realizarse mentres o usuario traballa co ordenador, sen interferir para nada no seu rendemento.\nA forma de teclear pode cambiar ao longo da vida do usuario, sobre todo cando a\u00ednda se est\u00e1 aprendendo a teclear. Por outro lado, feridas ou amputaci\u00f3ns de dedos tam\u00e9n afectar\u00edan \u00e1 forma de teclear, o que far\u00eda necesario volver a rexistrar o patr\u00f3n que identifica \u00f3 usuario.\nEste \u00e9 m\u00e9todo de identificaci\u00f3n biom\u00e9trica m\u00e1is barato. Para autenticarse ante o ordenador soamente se necesitar\u00eda un teclado, e o software de reco\u00f1ecemento. Calquera persoa capaz de empregar un teclado poder\u00eda utilizar este m\u00e9todo de identificaci\u00f3n.\nExemplos de uso.\nA cota de mercado da identificaci\u00f3n por tecleo \u00e9 a\u00ednda moi baixa, tendo en conta que os sistemas actuais necesitan que se teclee moito para poder identificar ao usuario. \u00c9 por isto que o seu uso est\u00e1 restrinxido a empresas nas que os empregados introducen moitos datos, nas que se usa o reco\u00f1ecemento por tecleo para identificar ao usuario que est\u00e1 traballando nese momento no ordenador.\nAs\u00ed \u00e9 todo, a empresa NetNanny xa comercializa o seu produto BioPassword. Patentado en decembro do 2000, o seu sistema foi o primeiro en sa\u00edr \u00f3 mercado que ofrec\u00eda unha compatibilidade de hardware do 100 % . O sistema non necesitar\u00eda de hardware especializado, e funciona con calquera teclado est\u00e1ndar."}
{"id": "32239", "revid": "89787", "url": "https://gl.wikipedia.org/wiki?curid=32239", "title": "Autenticaci\u00f3n", "text": "Autenticaci\u00f3n (do grego \"\u03b1\u03c5\u03b8\u03b5\u03bd\u03c4\u03b9\u03ba\u03cc\u03c2;\" real ou xenu\u00edno, e de \"authentes;\" autor) \u00e9 o acto de establecer ou confirmar algo ou algu\u00e9n como aut\u00e9ntico, isto \u00e9, certifica que algo \u00e9 veraz. A autenticaci\u00f3n dun obxecto pode significar a comprobaci\u00f3n da s\u00faa orixe. A autenticaci\u00f3n dunha persoa a mi\u00fado consiste en verificar a s\u00faa identidade. Depende tam\u00e9n dos factores de autenticaci\u00f3n.\nCampos de aplicaci\u00f3n.\nExisten moitos campos nos que a autenticaci\u00f3n \u00e9 necesaria:\nProdutos.\nA falsificaci\u00f3n de produtos \u00e9 com\u00fan: electr\u00f3nica, roupa, medici\u00f1as etc. A autenticaci\u00f3n \u00e9 necesaria para axudar a asegurar que o produto \u00e9 aut\u00e9ntico para protexer \u00f3s consumidores e para a protecci\u00f3n da marca.\nSelos especiais e marcas precisan a mi\u00fado da axuda da autenticaci\u00f3n.\nDi\u00f1eiro.\nA falsificaci\u00f3n de billetes de banco e cheques son un continuo problema. Os grandes esforzos est\u00e1n en facer a autenticaci\u00f3n m\u00e1is sinxela e m\u00e1is confi\u00e1bel.\nEnvasado.\nNo empaquetado e etiquetado, a autenticaci\u00f3n ref\u00edrese a selos especiais, etiquetas ou marcas que indiquen que o paquete e contenido son aut\u00e9nticos. \u00c1s veces menci\u00f1as, perfumes, roupas de tempada etc. son etiquetadas e autenticadas cando, de feito, non o son.\nTarxetas de cr\u00e9dito.\n\u00c9 normalmente necesario autenticar unha tarxeta de cr\u00e9dito antes de completar unha transacci\u00f3n.\nSeguridade inform\u00e1tica.\nEn seguridade inform\u00e1tica, denom\u00ednase autenticaci\u00f3n \u00f3 proceso de verificaci\u00f3n da identidade do emisor dunha comunicaci\u00f3n, como por exemplo nunha petici\u00f3n de acceso a un sistema. O emisor que est\u00e1 sendo autenticado pode ser unha persoa, un ordenador ou un programa de ordenador.\nNunha rede de confianza, a autenticaci\u00f3n \u00e9 o xeito co que se asegura que os usuarios realmente son quen din ser.\nNon se debe confundir o termo autenticaci\u00f3n con autorizaci\u00f3n. Mentres que o proceso de autenticaci\u00f3n consiste na verificaci\u00f3n da identidade dun usuario (persoa, ordenador ou programa inform\u00e1tico), coa autorizaci\u00f3n verif\u00edcase que un usuario ten permiso para realizar unha tarefa determinada. Polo tanto, a autenticaci\u00f3n sempre precede \u00e1 autorizaci\u00f3n.\nO problema da autorizaci\u00f3n \u00e9 normalmente id\u00e9ntico \u00e1 da autenticaci\u00f3n, as\u00famense como base os est\u00e1ndares de protocolos de seguranza, regulaci\u00f3ns obrigatorias, e estatutos.\nPero para ser m\u00e1is precisos, o uso describe a autenticaci\u00f3n como o proceso de verificar a identidade da persoa, mentres que a autorizaci\u00f3n \u00e9 o proceso de verificar que unha persoa co\u00f1ecida ten a autorizaci\u00f3n para levar a cabo certa operaci\u00f3n. A autenticaci\u00f3n, polo tanto, debe preceder \u00e1 autorizaci\u00f3n.\nTendo en conta que a autorizaci\u00f3n non pode ocorrer sen antes producirse a autenticaci\u00f3n, \u00e9 f\u00e1cil entender por que en ocasi\u00f3ns o termo autorizaci\u00f3n \u00e9 empregado para referirse \u00e1 combinaci\u00f3n dos dous procesos.\nM\u00e9todos de autenticaci\u00f3n de persoas.\nOs m\u00e9todos polos que un ser humano pode autenticarse nun sistema inform\u00e1tico clasif\u00edcanse nestas tres categor\u00edas:\nEn ocasi\u00f3ns \u00fasase unha combinaci\u00f3n de varios m\u00e9todos, como pode ser o caso dos caixeiros autom\u00e1ticos, que requiren algo que se ten (unha tarxeta), e algo que se sabe (unha clave). En 2006, cient\u00edficos dos Laboratorios RSA publicaron un escrito no que exploran redes sociais coma o cuarto factor da autenticaci\u00f3n humana.\nHistoricamente, as pegadas dactilares foron empregadas como m\u00e9todo m\u00e1is autoritario, pero casos recentes na corte nos Estados Unidos e noutros lugares do mundo comenzan a crear d\u00fabidas fundamentais sobre a confiabilidade das pegadas dactilares. Outros m\u00e9todos biom\u00e9tricos son prometedores (escaneos de retina e pegadas dactilares son un exemplo), pero m\u00f3stranse a\u00ednda demasiado f\u00e1ciles de romper na pr\u00e1ctica. M\u00e9todos h\u00edbridos ou autenticaci\u00f3n de d\u00faas bandas ofrecen unha soluci\u00f3n complementaria, como as chaves privadas cifradas coa pegada dactilar dentro dun dispositivo USB.\nM\u00e9todos de autenticaci\u00f3n en ordenadores.\nNo contexto de datos computacionais, os m\u00e9todos de criptograf\u00eda son desenvoltos (vexa sinatura dixital e autenticaci\u00f3n desaf\u00edo-resposta) son actualmente non rompibles se e s\u00f3 se a chave do emisor non \u00e9 comprometida. Que o emisor orixinal (ou calquera outro que non \u00e9 o atacante) saiba (ou non saiba) sobre o compromiso \u00e9 irrelevante. Non se sabe se estes m\u00e9todos criptograficamente baseados da autentificaci\u00f3n son probablemente seguros posto que os progresos matem\u00e1ticos inesperados poden facelos vulnerables a un ataque no futuro. Se ocorrese iso, pode levar a m\u00f3itas cuesti\u00f3ns da autentificaci\u00f3n no pasado.\nEn particular, un contrato dixitalmente asinado pode ser cuestionado cando un novo ataque sobre a sinatura criptogr\u00e1fica \u00e9 descuberto.\nControl de acceso.\nUn uso moi com\u00fan da autenticaci\u00f3n \u00e9 o control de acceso. Un sistema inform\u00e1tico debe ser empregado s\u00f3 por aquelas persoas autorizadas e debe detectar e exclu\u00edr as non autorizadas. O acceso a el polo tanto \u00e9 controlado xeralmente insistindo no procedemento da autentificaci\u00f3n para acadar un grado establecido de confidencia da identidade do usuario, polo tanto concedendo ditos privilexios pode ser autorizada esta identidade. Os exemplos m\u00e1is com\u00fans nos que o control de acceso se ve implicado son:\nNon obstante, n\u00f3tese que a maior\u00eda da discusi\u00f3n destes temas \u00e9 un engano xa que os termos que son empregados non te\u00f1en precisi\u00f3n. Unha parte desta confusi\u00f3n pode ser debida \u00f3 ton da 'aplicaci\u00f3n da ley'. Ningunha computadora, programa inform\u00e1tico ou usuario de computadora pode 'confirmar a identidade' da outra parte. Con isto non \u00e9 pos\u00edbel 'establecer' ou 'probar' unha identidade.\nAutenticaci\u00f3n forte.\nO National Information Assurance Glossary define a autenticaci\u00f3n forte coma:"}
{"id": "32241", "revid": "148905", "url": "https://gl.wikipedia.org/wiki?curid=32241", "title": "Offenbach", "text": ""}
{"id": "32246", "revid": "98629", "url": "https://gl.wikipedia.org/wiki?curid=32246", "title": "Tarxeta de banda magn\u00e9tica", "text": "Unha tarxeta de banda magn\u00e9tica \u00e9 un tipo de tarxeta capaz de almacenar datos modificando o magnetismo da s\u00faa banda. A banda magn\u00e9tica \u00e9 lida fisicamente a trav\u00e9s do contacto que se produce mentres se desliza pola cabeza lectora. O seu uso est\u00e1 moi estendido, pero na actualidade hai sistemas m\u00e1is seguros e dif\u00edciles de falsificar, como as tarxetas intelixentes.\nOs est\u00e1ndares da International Organisation for Standardisation, ISO 7810, ISO 7811, ISO 7812, ISO 7813, e ISO 4909, definen as propiedades f\u00edsicas da tarxeta, inclu\u00edndo o tama\u00f1o, a flexibilidade, a localizaci\u00f3n da banda, e as caracter\u00edsticas magn\u00e9ticas.\nA banda magn\u00e9tica.\nNa maior\u00eda das tarxetas, a banda magn\u00e9tica est\u00e1 cuberta por unha pel\u00edcula pl\u00e1stica. A banda magn\u00e9tica est\u00e1 situada a 5.66\u00a0mm do bordo da tarxeta, e o seu ancho \u00e9 de 9.52\u00a0mm. A banda magn\u00e9tica cont\u00e9n tres pistas, cada unha de 2.79\u00a0mm de ancho. As pistas un e tres, normalmente te\u00f1en unha densidade de 8.27 bits por mm, mentres que a pista dous acostuma a ter 2.95 bits por mm. Cada pista pode conter caracteres alfanum\u00e9ricos de 7 bits, ou num\u00e9ricos de 5 bits.\nExisten dous tipos de bandas magn\u00e9ticas: alta-coercitividade e baixa-coercitividade. As de alta coercitividade son m\u00e1is dif\u00edciles de borrar, e polo tanto son axeitadas para tarxetas que son usadas frecuentemente ou que necesitan unha vida longa. As de baixa coercitividade requiren unha menor cantidade de enerx\u00eda para rexistrar a informaci\u00f3n, e polo tanto os dispositivos que escriben nestas tarxetas son m\u00e1is baratos que os que son capaces de gravar informaci\u00f3n nunha tarxeta de alta coercitividade. Un lector de tarxetas poder\u00e1 ler calquera das d\u00faas variantes, pero os gravadores son exclusivos; non se poden gravar tarxetas de alta coercitividade con dispositivos de alta coercitividade, e viceversa."}
{"id": "32250", "revid": "23204", "url": "https://gl.wikipedia.org/wiki?curid=32250", "title": "Tarxeta intelixente", "text": "Unha tarxeta intelixente (smart card), ou cart\u00f3n intelixente, ou tarxeta con circu\u00edto integrado (TCI), \u00e9 unha tarxeta ou cart\u00f3n que incl\u00fae un chip no que se pode almacenar informaci\u00f3n. A\u00ednda que existe un amplo rango de tarxetas dispo\u00f1ibles, as tarxetas intelixentes div\u00eddense en dous grandes grupos: as que contan con memoria, e as que ademais de memoria te\u00f1en procesador.\nNormalmente, as tarxetas intelixentes que non van embebidas en dispositivos, te\u00f1en o aspecto e as dimensi\u00f3ns dunha tarxeta de cr\u00e9dito. Ademais destas tarxetas, existen tarxetas intelixentes m\u00e1is pequenas que se empregan en dispositivos como tel\u00e9fonos m\u00f3biles ou axendas (tarxetas SIM e GSM, por exemplo).\nHistoria.\nAs tarxetas intelixentes foron inventadas e patentadas nos anos setenta do s\u00e9culo XX. Existen algunhas discusi\u00f3ns acerca de quen \u00e9 o inventor orixinal; entre os que se atopan o alem\u00e1n J\u00fcrgen Dethloff, o nip\u00f3n Arimura e o franc\u00e9s Roland Moreno. O primeiro uso masivo de tarxetas intelixentes foi para o pago en tel\u00e9fonos p\u00fablicos en Francia no 1983.\nRoland Moreno patentou o concepto de tarxeta de memoria en 1974. En 1977, Michel Ugon, traballando para Bull, inventou a primeira tarxeta intelixente con microprocesador. En 1978, Bull patentou o SPOM (Self Programmable One-chip Microcomputer) que define a arquitectura necesaria para autoprogramar o chip. Tres anos m\u00e1is tarde, o primeiro \"CP8\" baseado nesa patente foi producido por Motorola. No 2006, Bull ti\u00f1a rexistradas 1200 patentes relacionadas con tarxetas intelixentes.\nO segundo momento chave no uso das tarxetas intelixentes foi a integraci\u00f3n de microchips en t\u00f3dalas tarxetas de d\u00e9bito francesas, que tivo lugar en 1992. A partir de mediados da d\u00e9cada dos 90 do s\u00e9culo XX, foron probados en Europa multitude de sistemas de moedeiros electr\u00f3nicos baseados en tarxetas intelixentes. O maior aumento no uso das tarxetas intelixentes chegou nos noventa, coa introduci\u00f3n das tarxetas SIM, usadas nos tel\u00e9fonos m\u00f3biles GSM europeos. Estas tarxetas est\u00e1n moi estendidas na actualidade.\nAs empresas MasterCard, Visa e Europay chegaron a un acordo en 1993 para traballar conxuntamente no desenvolvemento das especificaci\u00f3ns de uso das tarxetas intelixentes en tarxetas de pago, tanto de cr\u00e9dito como de d\u00e9bito. A primeira versi\u00f3n do sistema EMV foi desenvolta en 1994. En 1998 estaba dispo\u00f1ible unha versi\u00f3n estable. EMVco, a empresa responsable do mantemento do sistema a longo prazo, incrementou a especificaci\u00f3n no 2000, e m\u00e1is recentemente no 2004. O obxectivo de EMVco \u00e9 asegurar \u00e1s instituci\u00f3ns financeiras e \u00f3s distribuidores que as especificaci\u00f3ns ser\u00e1n compatibles cara a atr\u00e1s coa versi\u00f3n de 1998.\nAs tarxetas intelixentes con interfaces sen contacto estanse a transformar nun medio popular para aplicaci\u00f3ns de pago coma o transporte p\u00fablico. Est\u00e1ndares deste tipo de interoperabilidade foron publicados no Reino Unido (ITSO) e Europa (IOPTA).\nAs tarxetas intelixentes tam\u00e9n son usadas na identificaci\u00f3n do persoal das diferentes empresas. Tarxetas de identificaci\u00f3n, licenzas de conducir est\u00e1n indo a m\u00e1is, e as tarxetas intelixentes sen contacto xa est\u00e1n a ser integradas en pasaportes ICAO para asegura-la seguridade nas viaxes internacionais.\nTipos.\nTarxeta Intelixente de Contacto.\nA serie de est\u00e1ndares ISO/IEC 7816 e ISO/IEC 7810 definen:\nAs tarxetas non conte\u00f1en bater\u00edas; a enerx\u00eda lles \u00e9 subministrada polos lectores de tarxetas. Estes son empregados coma un medio de comunicaci\u00f3n entre a tarxeta e un anfitri\u00f3n, como por exemplo un computador.\nTarxetas Intelixentes sen Contacto.\nO segundo tipo \u00e9 a tarxeta intelixente sen contacto na que o chip comun\u00edcase co lector de tarxetas mediante induci\u00f3n a unha taxa de transferencia de 106 a 848 Qb/s).\nO est\u00e1ndar de comunicaci\u00f3n destas tarxetas \u00e9 o ISO/IEC 14443 do ano 2001. Define dous tipos de tarxetas sen contacto (\"A\" e \"B\"), permitidos para distancias de comunicaci\u00f3n de ata 10 cm. Houbo varias propostas para a ISO 14443 tipos C, D, E e F que a\u00ednda te\u00f1en que remata-lo proceso de estandarizaci\u00f3n. Un est\u00e1ndar alternativo de tarxetas intelixentes sen contacto \u00e9 o ISO 15693, o cal permite a comunicaci\u00f3n a distancias de ata 50 cm.\nUn exemplo do amplo uso destas \u00e9 a tarxeta Octopus en Hong Kong, que emprega o est\u00e1ndar anterior ao ISO/IEC 14443. A seguinte t\u00e1boa mostra as tarxetas intelixentes usadas no transporte p\u00fablico.\nUnha tecnolox\u00eda sen contacto relacionada \u00e9 a RFID (identificaci\u00f3n por radio frecuencia - Radio Frequency IDentification). Nalg\u00fans casos pode ser utilizado para aplicaci\u00f3ns semellantes \u00e1s tarxetas intelixentes sen contacto, como a peaxe electr\u00f3nica. As RFID polo xeral non incl\u00faen memoria de escritura ou micro controladores como as tarxetas intelixentes sen contacto.\nExisten tarxetas con interfaces duais que implementan as interfaces sen contacto e con contacto con algo de almacenamento compartido e procesamento. Un exemplo \u00e9 a tarxeta de identificaci\u00f3n chamada MyKad en Malaisia, que usa un chip Proton de contacto e un chip sen contacto MIFARE (ISO 14443A).--&gt;\nAplicaci\u00f3ns.\nAs aplicaci\u00f3ns das tarxetas intelixentes incl\u00faen o seu uso coma tarxeta de cr\u00e9dito, SIM para telefon\u00eda m\u00f3bil, tarxetas de autorizaci\u00f3n para televisi\u00f3n por pago, identificaci\u00f3n de alta seguridade, tarxetas de control de aceso e como tarxetas de pago do transporte p\u00fablico.\nAs tarxetas intelixentes tam\u00e9n son empregadas como un moedeiro electr\u00f3nico. O chip da tarxeta intelixente pode ser cargado con di\u00f1eiro e poden ser utilizados en parqu\u00edmetros, m\u00e1quinas expendedoras e outros mercados. Protocolos criptogr\u00e1ficos protexen o intercambio de di\u00f1eiro entre a tarxeta intelixente e a m\u00e1quina receptora."}
{"id": "32252", "revid": "132", "url": "https://gl.wikipedia.org/wiki?curid=32252", "title": "Pearl Harbour", "text": ""}
{"id": "32257", "revid": "109216", "url": "https://gl.wikipedia.org/wiki?curid=32257", "title": "P.O.D.", "text": "P.O.D. (Payable On Death) \u00e9 unha banda de rapcore e nu metal de San Diego (California). A m\u00fasica de P.O.D. est\u00e1 influenciada polo metal alternativo, o rap e o reggae. A banda est\u00e1 composta polo vocalista Sonny Sandoval, o bater\u00eda Wuv Bernardo, o guitarrista Marcos Curiel e o baixista Traa Daniels. A s\u00faa fe cristiana \u00e9 unha parte importante na s\u00faa m\u00fasica.\nA banda leva editados sete \u00e1lbums de estudio e vendeu ao redor dos 10 mill\u00f3ns de discos en todo o mundo. Tam\u00e9n ten recibido tres nomeaci\u00f3ns aos premios Grammy e contribu\u00edu con temas en varias bandas sonoras de pel\u00edculas. Co seu terceiro \u00e1lbum, \"The Fundamental Elements of Southtown\", acadaron o \u00e9xito entre o grande p\u00fablico e o traballo foi certificado platino no ano 2000. O seu seguinte disco, \"Satellite\", continuou o \u00e9xito do grupo grazas aos sinxelos \"Alive\" e \"Youth of the Nation\", facendo que o traballo fose certificado triplo platino."}
{"id": "32258", "revid": "736", "url": "https://gl.wikipedia.org/wiki?curid=32258", "title": "Payable On Death", "text": ""}
{"id": "32259", "revid": "98629", "url": "https://gl.wikipedia.org/wiki?curid=32259", "title": "Pen\u00ednsula Ant\u00e1rtica", "text": "A Pen\u00ednsula Ant\u00e1rtica \u00e9 unha gran pen\u00ednsula que forma o accidente xeogr\u00e1fico m\u00e1is notable da Ant\u00e1rtida. At\u00f3pase na Ant\u00e1rtida Occidental, fronte ao continente americano, e entre o mar de Bellingshausen ao oeste e o mar de Weddell ao leste, este \u00faltimo cuxo litoral est\u00e1 en gran parte bloqueado pola Barreira de Xeo Larsen (cuxa parte norte veuse desintegrando rapidamente).\nProl\u00f3ngase desde a Terra de Ellsworth no suroeste, da cal limita por unha li\u00f1a entre o Cabo Adams (Mar de Weddell) e un punto da costa ao sur das Illas Eklund, ata o Cabo Siffrey (Prime Head) na latitud 63\u00ba13' aprox. no nordeste, formando unha gran \"S\". Excede en boa medida o c\u00edrculo polar ant\u00e1rtico (latitud 66\u00ba33' aprox.), sendo a parte da terra firme ant\u00e1rtica que m\u00e1is se afasta do polo sur.\nNomenclatura.\nAntigamente a pen\u00ednsula completa era chamada Terra de Graham polo Reino Unido, mentres que Estados Unidos cham\u00e1baa Terra de Palmer, ata que en 1964 chegouse a un acordo entre a UK-APC (United Kingdom Antarctic Place-Names Committee) (Reino Unido) e a US-ACAN (United States Advisory Committee on Antarctic Names) (Estados Unidos), que estableceu o nome Terra de Graham para a porci\u00f3n norte, que \u00e9 m\u00e1is estreita e de costas moi irregulares, e Terra de Palmer, a do sur, m\u00e1is ancha. O l\u00edmite entre ambas porci\u00f3ns est\u00e1 dado por unha li\u00f1a entre o Cabo Jeremy e o Cabo Agassiz.\nChile d\u00e1 o nome de Terra de O'Higgins a toda a pen\u00ednsula, mentres que a Arxentina denom\u00ednaa Terra de San Mart\u00edn.\nXeograf\u00eda.\nAo longo da pen\u00ednsula est\u00e9ndese a cadea monta\u00f1osa Antartandes, que alcanza a altitude 4.190 m no Monte Jackson, destaca tam\u00e9n o Monte Coman, con 3.657 m. No segmento cordillerano chamado Montes da Eternidade, destaca tam\u00e9n o Monte Esperanza con 2.860 m. Como o seu nome ind\u00edcao, esta cadea \u00e9 considerada a continuaci\u00f3n da cordillera dos Andes (argumento usado por Chile e a Arxentina nas s\u00faas reivindicaci\u00f3ns ant\u00e1rticas) sendo a s\u00faa nexo submarino a chamada Dorsal do Scotia, cuxos afloramientos sobre o nivel do Oc\u00e9ano son as Antillas do Sur ou Antartillas.\nAdxacentes \u00e1 pen\u00ednsula hai unha gran cantidade de arquip\u00e9lagos e illas, sobre todo fronte \u00e1s costas do norte e do oeste. Ao norte: Illas Shetland do Sur. Ao oeste: Arquip\u00e9lago Palmer, Illas Biscoe, Illa Adelaida, Illa Alexandre I. Ao leste: Illas Joinville, Dundee, Vega, James Ross, Robertson, Hearst, Ewing, Dolleman, Steele, Butler.\nReclamaci\u00f3ns territoriais.\nAt\u00f3pase baixo as reclamaci\u00f3ns territoriais do Reino Unido (Territorio Ant\u00e1rtico Brit\u00e1nico), Chile (Territorio Chileno Ant\u00e1rtico) e a Arxentina (Ant\u00e1rtida Arxentina) (conxeladas polo tratado Ant\u00e1rtico).\nInstalaci\u00f3n de Bases.\nPola s\u00faa situaci\u00f3n m\u00e1is pr\u00f3xima e accesible ao resto dos continentes (Am\u00e9rica do Sur), polo seu clima, configuraci\u00f3n das costas e cantidade de zonas libres de xeo, a parte norte e oeste da pen\u00ednsula, xunto \u00e1s illas adxacentes, \u00e9 a rexi\u00f3n da Ant\u00e1rtida que alberga a maior cantidade de bases, instaladas por gran cantidade de pa\u00edses, sobre todo da Arxentina, Chile, e Reino Unido. Ademais Chile , pos\u00fae o \u00fanico pobo con poboaci\u00f3n permanente os 365 d\u00edas do ano na Ant\u00e1rtida, chamada Vila As Estrelas, a cal serve como Refuxio, centro de abastecemento e como punto de partida para as expedici\u00f3ns cara ao interior do continente branco."}
{"id": "32260", "revid": "1131", "url": "https://gl.wikipedia.org/wiki?curid=32260", "title": "Ant\u00e1rtida Occidental", "text": "A Ant\u00e1rtida Occidental, ou Ant\u00e1rtida Menor \u00e9 unha das d\u00faas grandes rexi\u00f3ns en que se divide a Ant\u00e1rtida, correspondendo \u00e1 beira das Monta\u00f1as Transant\u00e1rticas que enfronta ao Oc\u00e9ano Pac\u00edfico e que comprende basicamente a Terra de Marie Byrd, a Terra de Ellsworth, e a Pen\u00ednsula Ant\u00e1rtica. Toda a Ant\u00e1rtida Occidental queda dentro do Hemisferio Occidental. Est\u00e1 separada da masa principal do continente (Ant\u00e1rtida Oriental) polo Mar de Ross e o Mar de Weddell, semellando unha xigantesca pen\u00ednsula que se estreita desde o Polo Sur cara ao extremo sur de Am\u00e9rica do Sur. \u00c1s veces tam\u00e9n se denomina \"Ant\u00e1rtida Occidental\" a toda a parte do continente que est\u00e1 dentro do Hemisferio Occidental.\nO nome existiu por m\u00e1is de 90 anos (Balch, 1902; Nordenskj\u00f6ld, 1905), pero o seu uso xeneralizado comezou co Ano Xeof\u00edsico Internacional (1957-58) xa que as exploraci\u00f3ns revelaran que as Monta\u00f1as Transant\u00e1rticas constit\u00faen unha \u00fatil separaci\u00f3n rexional entre a Ant\u00e1rtida Occidental e a Ant\u00e1rtida Oriental. O Advisory Committee on Antarctic Names (US-ACAN, Estados Unidos) aprobou o nome (en ingl\u00e9s, \"West Antarctica\") en 1962."}
{"id": "32261", "revid": "85894", "url": "https://gl.wikipedia.org/wiki?curid=32261", "title": "Mar de Weddell", "text": "O mar de Weddell \u00e9 unha ampla porci\u00f3n do oc\u00e9ano Glacial Ant\u00e1rtico comprendida entre a Pen\u00ednsula Ant\u00e1rtica polo oeste, as illas Orcadas do Sur polo norte, a Terra de Coats e a Terra da Princesa Marta ao leste. Ao sur at\u00f3pase a segunda barreira de xeo m\u00e1is grande do mundo: o conxunto Filchner-Ronne, que se apoia na Terra de Edith Ronne, esta barreira rodea en gran parte \u00e1 grande illa Berkner. Xunto ao litoral da Pen\u00ednsula Ant\u00e1rtica est\u00e1 a barreira de xeo Larsen, cuxa parte norte veuse colapsando rapidamente nos \u00faltimos anos.\nA parte da Ant\u00e1rtida localizada ao oeste deste mar, ata o mar de Ross, denom\u00ednase Ant\u00e1rtida Occidental ou Menor, e ao leste, Ant\u00e1rtida Oriental ou Maior.\nA anchura m\u00e1xima deste mar \u00e9 duns 2.000\u00a0km, cubrindo unha \u00e1rea de 2,8 mill\u00f3ns de km\u00b2.\nFoi nomeado en honor ao mari\u00f1o brit\u00e1nico James Weddell que se internou neste mar en 1823 alcanzando os 74\u00b0 S. Foi explorado amplamente por primeira vez polo escoc\u00e9s William S. Bruce entre 1902 e 1904. Foi neste mar que o barco de Shackleton, o Endurance foi atrapado e destru\u00eddo polo xeo.\nCrese que a separaci\u00f3n do ex-continente Gondwana comezou no mar de Weddell."}
{"id": "32268", "revid": "98629", "url": "https://gl.wikipedia.org/wiki?curid=32268", "title": "John Soane", "text": "John Soane (10 de setembro de 1753 \u2014 20 de xaneiro de 1837), foi un importante arquitecto ingl\u00e9s do \u00faltimo terzo do s.XVIII e principios do s.XIX.\nPertenc\u00eda ao movemento arquitect\u00f3nico chamado \"clasicismo rom\u00e1ntico\" ingl\u00e9s, unha variante dentro do Neoclasicismo.\nEra un arquitecto con certa visi\u00f3n ut\u00f3pica.\nLevaba sempre consigo ao pintor Gandy, que retrataba e esaxeraba os seus proxectos. Debux\u00e1balle incluso alg\u00fans edificios en ru\u00ednas.(moi t\u00edpico dos rom\u00e1nticos).\nObras principais.\nTen certa idea de planta libre, xa que se interconexionan espazos.\n\u00c9 extremadamente sinxelo, ata un extremo revolucionario. A s\u00faa composici\u00f3n bas\u00e9ase en edificios, espazos pequenos no interior doutros m\u00e1is grandes; espazos di\u00e1fanos e transitorios. \nPara ilumina-las zonas interiores utiliza lucernarios, diversos e con vidro de cores.\nAlg\u00fans espazos eran moi estreitos e era nestes nos que colocaba as s\u00faas colecci\u00f3ns. Dunha forma moi rom\u00e1ntica, mesturou todos os estilos, na s\u00faa colecci\u00f3n e na s\u00faa arquitectura. Creou grandes espazos en altura, chegando incluso a tripla altura, onde colocaba as colecci\u00f3ns.\nNo seu \"Breackfast room\", colocou espellos para face-los espazos m\u00e1is grandes.\nHoxe en d\u00eda \u00e9 un museo, e xa el o ideara para tal, coma \"casa-museo\".\nChama a atenci\u00f3n po-las referencias arqueol\u00f3xicas que emprega. Decoraci\u00f3ns funerarias, ata\u00fades na fachada...\nIsto recorda de novo a Piranesi.\nComposici\u00f3n de Floreiros, e elementos xeom\u00e9tricos moi elementais.\nOutras obras relevantes foron:"}
{"id": "32272", "revid": "56817", "url": "https://gl.wikipedia.org/wiki?curid=32272", "title": "Clasicismo rom\u00e1ntico", "text": "O Clasicismo Rom\u00e1ntico, \u00e9 un movemento arquitect\u00f3nico, que pode inclu\u00edrse dentro do Neoclasicismo, que data de finais do s\u00e9culo XVIII e metade do s\u00e9culo XIX.\n\u00c9 unha arquitectura burguesa, a burgues\u00eda por primeira vez ten real importancia, pois a partir da Revoluci\u00f3n Francesa, os burgueses conseguir\u00e1n poder pol\u00edtico con Parlamento e a C\u00e1mara dos Com\u00fans.\nA muller comeza a ter importancia, e tam\u00e9n \u00e9 salientable o dereito ao voto, inda que soamente os ricos son os que o poden exercer.\nOs burgueses son os que encargan esta arquitectura.\nO clasicismo rom\u00e1ntico diferenciase do Neoclasicismo no seu car\u00e1cter dom\u00e9stico. Son edificios m\u00e1is pequenos, onde o m\u00e1is importante \u00e9 o confort, o benestar, que \u00e9 xusto o que valora a burgues\u00eda.\nOs arquitectos rom\u00e1nticos som\u00e9tense m\u00e1is \u00e1 cidade que os \"neocl\u00e1sicos normais\", os rom\u00e1nticos te\u00f1en m\u00e1is en conta a cidade."}
{"id": "32273", "revid": "181", "url": "https://gl.wikipedia.org/wiki?curid=32273", "title": "Cadril\u00e1tero", "text": ""}
{"id": "32279", "revid": "98629", "url": "https://gl.wikipedia.org/wiki?curid=32279", "title": "Xerxes I", "text": "Xerxes I (en persa antigo \ud800\udfa7\ud800\udfc1\ud800\udfb9\ud800\udfa0\ud800\udfbc\ud800\udfc1\ud800\udfa0 \"X\u0161aya-\u1e5b\u0161\u0101\") (\"circa\" -519--465), rei aquem\u00e9nida de Persia (-486--465), fillo de Dar\u00edo I e de Atosa, filla de Ciro II o Grande. O seu nome Xerxes \u00e9 unha transliteraci\u00f3n ao grego do seu nome persa trala s\u00faa ascensi\u00f3n ao trono, \"Khshayarsha\" ou \"Khsha-yar-shan\", que significa \"gobernador de heroes\". Na Biblia aparece citado como \u05d0\u05d7\u05e9\u05d5\u05e8\u05e9 (\"A\u1e25ashverosh\" ou \"Ahasuerus\" transliterado ao grego, Axuero en versi\u00f3n galega).\nAs revoltas de Exipto e Babilonia.\nDar\u00edo I designou sucesor a Xerxes por diante de todos os seus medios irm\u00e1ns, maiores ca el, e que naceran antes de Dar\u00edo ascender ao trono. Tras ser coroado en outubro de -485, Xerxes enfrontouse vitoriosamente a unha rebeli\u00f3n no Exipto sometido, iniciada en -486, deixando ao seu irm\u00e1n Aquemenes como s\u00e1trapa desta provincia, sobre a cal exerceu un control moi represivo.\nOs predecesores de Xerxes, especialmente o seu pai, non foron moi afortunados nos seus intentos de conciliar as antigas civilizaci\u00f3ns sometidas co goberno persa. Esta foi probablemente a raz\u00f3n pola cal Xerxes decidise abolir definitivamente o reino de Babilonia en -484 e levarse a estatua dourada de Bel (Marduk ou Merodach, cuxas mans deb\u00eda agarrar o lex\u00edtimo rei de Babilonia o primeiro d\u00eda de cada ano), matando aos sacerdotes que trataron de impedirllo. Polo tanto, Xerxes non aparece usando o t\u00edtulo de \"Rei de Babilonia\" nos textos babil\u00f3nicos que datan do seu reinado, pero si o de \"Rei de Persia e Media\", ou simplemente \"Rei de naci\u00f3ns\" (equivalente a \"Rei do mundo\"). Este proceder desencadeou d\u00faas rebeli\u00f3ns, en -484 e en -479, que foron sufocadas enerxicamente.\nA segunda guerra m\u00e9dica.\nUnha vez sufocadas todas as revoltas, e alentado polo seu curm\u00e1n Mardonio, tratou de vingar a derrota sufrida polo seu pai, Dar\u00edo I, na batalla de Marat\u00f3n, durante a primeira guerra m\u00e9dica (490 a.C.). Dar\u00edo non puidera castigar aos atenienses pola s\u00faa intromisi\u00f3n na rebeli\u00f3n x\u00f3nica en Asia Menor, polo que Xerxes planificou a operaci\u00f3n de castigo con sumo coidado (-483). Desta forma, mandou escavar unha canle a trav\u00e9s do istmo que comunicaba a pen\u00ednsula de Monte Athos co continente europeo; almacen\u00e1ronse provisi\u00f3ns en escalas ao longo da ruta que percorr\u00eda Tracia; e erix\u00edronse d\u00faas pontes que atravesaban o Helesponto. Xerxes conclu\u00edu unha alianza con Cartago, o cal privou aos gregos hel\u00e9nicos do apoio dos gregos sicilianos de Agrigento e Siracusa, \u00e1 vez que conseguiu ga\u00f1ar para a causa persa a varios estados gregos, como Tesalia, Macedonia, Tebas e Argos. Os persas lograron reunir para a ocasi\u00f3n unha gran frota (a maior\u00eda das naves proced\u00edan dos seus vasalos fenicios e chipriotas) e un poderoso ex\u00e9rcito (estimado polas fontes cl\u00e1sicas nuns dous mill\u00f3ns de combatentes, a\u00ednda que \u00e9 moi prob\u00e1bel que non superase os cen mil efectivos).\nDesta forma, na primavera do ano -480, Xerxes abandonou Sardes \u00e1 fronte do seu ex\u00e9rcito, desencadeando as\u00ed a Segunda Guerra M\u00e9dica contra a alianza grega de Atenas e Esparta. En principio o ex\u00e9rcito persa conseguiu importantes vitorias: a frota grega foi rexeitada no cabo Artemisi\u00f3n, e trala vitoria sobre Le\u00f3nidas de Esparta e os seus 300 homes no desfiladeiro das Term\u00f3pilas, os persas devastaron Beocia e o \u00c1tica, chegando ata Atenas.\nA cidade fora evacuada previamente por orde de Tem\u00edstocles, refuxi\u00e1ndose os seus habitantes nas illas pr\u00f3ximas, de maneira que o ex\u00e9rcito persa s\u00f3 tivo que se enfrontar \u00e1 gornici\u00f3n da Acr\u00f3pole, saqueando a continuaci\u00f3n a cidade e incendiando e arrasando os templos da Acr\u00f3pole, mentres as forzas espartanas e atenienses establec\u00edan a s\u00faa \u00faltima li\u00f1a de resistencia no istmo de Corinto e o golfo Sar\u00f3nico.\nCon todo, Xerxes foi enganado por unha astuta mensaxe de Tem\u00edstocles (contra a advertencia de \u00c1rtemis de Halicarnaso) para atacar a frota grega baixo condici\u00f3ns adversas, no canto de enviar parte dos seus barcos ao Peloponeso e esperar simplemente a disoluci\u00f3n do ex\u00e9rcito grego tras un prolongado asedio. A batalla naval librada en Salamina (-480), onde a frota grega se refuxiara no golfo entre a \u00c1tica e a illa de Salamina, foi ga\u00f1ada pola frota ateniense, ao mando de Eurib\u00edades, pero non foi m\u00e1is que un pequeno rev\u00e9s nunha campa\u00f1a vitoriosa para os persas ata ese momento. Perdida a comunicaci\u00f3n por mar con Asia Menor, Xerxes decidiu retornar a Sardes; o ex\u00e9rcito que deixou en Grecia ao mando de Mardonio foi derrotado en -479 en Platea. A posterior derrota persa en Micala, ao norte de Mileto, supuxo a liberdade das cidades gregas de Asia Menor e a renuncia de Xerxes \u00e1s mesmas, deixando de se entremeter na pol\u00edtica grega.\nA batalla de Atenas, que Xerxes dirixiu persoalmente, \u00e9 a mi\u00fado erroneamente interpretada como un enfrontamento entre gregos e persas, cando en verdade a intenci\u00f3n de Xerxes era castigar aos atenienses pola pillaxe e a destruci\u00f3n causados polas s\u00faas forzas nas cidades xonias de Asia Menor, que estaban baixo o control persa. \u00c9 de destacar que para esta empresa contou coa axuda doutras cidades gregas, e mesmo de Macedonia. Xerxes tomou Atenas, e logo dun breve per\u00edodo de tempo de ocupaci\u00f3n, abandonouna, debido a que o seu interese non estaba na conquista da mesma, sen\u00f3n en castigar a aqueles que levaran a guerra contra outras cidades gregas na Asia Menor.\nO feito hist\u00f3rico a resaltar, xa que logo, \u00e9 que Xerxes non combateu contra todos os gregos, nin contra Grecia entendida como pa\u00eds, sen\u00f3n contra unha alianza de cidades gregas, contra a cal conseguiu a axuda doutras cidades gregas da propia H\u00e9lade, aliadas co imperio persa, ou daquelas cidades gregas de Asia Menor que sufriron o ataque dos atenienses na revolta xonia, e que axudaron a Xerxes de bo grado.\n\u00daltimos anos.\nDos \u00faltimos anos do reinado de Xerxes pouco se sabe. Co\u00f1\u00e9cese que enviou a Satapes a intentar a circunnavegaci\u00f3n de \u00c1frica, pero a vitoria dos gregos na Segunda Guerra M\u00e9dica supuxo a paulatina inmersi\u00f3n do Imperio persa nun estado de apat\u00eda, da cal non volver\u00eda espertar. O mesmo rei viuse involucrado en varias intrigas palacianas, dependendo en exceso dos seus cortes\u00e1ns e eunucos.\nDeixou varias inscrici\u00f3ns: en Van (Armenia), no Monte Elvend (preto de Ecbatana), e en Pers\u00e9pole, onde mandou engadir un novo e suntuoso palacio a aquel que deixara o seu pai Dar\u00edo. En todos eses textos simplemente recolleu as palabras do seu pai. No ano -465 foi asasinado polo seu visir Art\u00e1bano, quen promoveu o ascenso de Artaxerxes I ao trono do imperio.\nXerxes na Biblia.\nNo \"Libro de Ezra\" da Biblia, Xerxes \u00e9 mencionado co nome \"A\u1e25ashverosh\" (Ahasuerus en grego, \u05d0\u05d7\u05e9\u05d5\u05e8\u05e9 en hebreo). Durante o seu reinado, o do seu antecesor (Dar\u00edo I) e o do seu sucesor (Artaxerxes I), moitos samaritanos pediron axuda ao Rei de Persia con acusaci\u00f3ns contra os xudeus.\nXerxes tam\u00e9n se identifica co rei Ahasuerus no b\u00edblico \"Libro de Ester\". Neste libro, Asahuerus repudiou \u00e1 s\u00faa ra\u00ed\u00f1a consorte Vashti, debido a que ela rexeitou obedecer a s\u00faa orde de aparecer como \"ra\u00ed\u00f1a do imperio\" nunha festa que o rei organizara en honor da s\u00faa princesa, e logo de enviar por todas as partes avisos para reunir a un consider\u00e1bel n\u00famero de mozas virxes de todo o imperio, escolleu finalmente \u00e1 xud\u00eda Ester como a s\u00faa ra\u00ed\u00f1a. Haman o Agaxita (un pobo que foi destru\u00eddo por mandato divino), un dos ministros do rei, sentiuse insultado por Mordecai, sobri\u00f1o de Esther, debido a que este non se prostrou ante el, polo que convenceu ao rei Asahuerus para decretar a destruci\u00f3n de todos os xudeus do imperio persa, pero Mordecai e Esther conseguiron finalmente revogar esta decisi\u00f3n grazas \u00e1 s\u00faa influencia sobre o rei.\nNa s\u00faa obra, Flavio Xosefo suxire que esta historia \u00e9 real, e que tanto Esther como Vashti foron personaxes que existiron en verdade. Con todo, Her\u00f3doto desmente esta historia, sinalando que Xerxes tivo unha ra\u00ed\u00f1a consorte chamada Amestris, filla de Otanes."}
{"id": "32280", "revid": "43327", "url": "https://gl.wikipedia.org/wiki?curid=32280", "title": "Xerxes", "text": "Xerxes \u00e9 o nome de dous reis aquem\u00e9nidas de Persia."}
{"id": "32281", "revid": "5312", "url": "https://gl.wikipedia.org/wiki?curid=32281", "title": "Dar\u00edo I", "text": "Dar\u00edo I o Grande (en persa antigo \"D\u0101rayawu\u0161\", \"aquel que apoia firmemente o Ben\", en persa moderno \u062f\u0627\u0631\u06cc\u0648\u0634 \"D\u00e2ri\u00fbsh\", e en grego cl\u00e1sico \u0394\u03b1\u03c1\u03b5\u1fd6\u03bf\u03c2 \"Dare\u00eeos\") (\"circa\" 549-485 a.C.), foi rei aquem\u00e9nida de Persia (521-485 a.C).\nOrixe e ascenso.\nDar\u00edo era fillo de Hidaspes, s\u00e1trapa de Partia e fillo do rei Arsames; pertenc\u00eda xa que logo a unha rama secundaria da familia real aquem\u00e9nida. Como parente de Cambises II, Dar\u00edo pertenc\u00eda a unha das m\u00e1is poderosas familias que conformaban a nobreza do Imperio persa. Era membro da garda real de Cambises II no momento do suicidio do rei (-522), que cometeu debido ao seu fracaso para deter a usurpaci\u00f3n que o mago Gaumata levara a cabo, suplantando ao falecido Esmerdis, irm\u00e1n de Cambises que o propio rei mandara asasinar previamente.\nNingu\u00e9n se atreveu a alzarse contra Gaumata, excepto Dar\u00edo, quen, coa axuda dalg\u00fans nobres (e de Ahura Mazda, como el mesmo argumentaba), tratou de recuperar o trono para a dinast\u00eda aquem\u00e9nida. Tal como indica unha inscrici\u00f3n posterior de Dar\u00edo atopada en Susa, tanto o seu pai Hidaspes como o seu av\u00f3 Arsames viv\u00edan a\u00ednda no momento da usurpaci\u00f3n de Gaumata, a\u00ednda que foi Dar\u00edo quen por idade herdou os dereitos aquem\u00e9nidas ao trono persa, proclamando que fora sinalado como futuro rei mediante a hipomancia, a adivi\u00f1aci\u00f3n polos cabalos. Axudado por seis nobres persas, cuxos nomes honrou posteriormente Dar\u00edo nas li\u00f1as finais da inscrici\u00f3n de Behist\u00fan, sorprendeu e asasinou o usurpador nunha fortaleza de Nisaya, en Media (outubro do 521 a.C.). Trala morte do mago, Dar\u00edo contraeu matrimonio con Atosa, vi\u00fava do falso Esmerdis e filla de Ciro II o Grande; Xerxes I, fillo de ambos, ser\u00eda o herdeiro e o futuro rei de Persia.\nO cambio repentino no goberno central do imperio persa foi percibido polos gobernadores das provincias orientais como o momento ideal para obter a s\u00faa independencia. Ademais, en varias rexi\u00f3ns do imperio, como en Susiana, Babilonia, Media, Marxiana ou Sagartia, xurdiron usurpadores, que pretend\u00edan pertencer, a maior\u00eda deles, \u00e1s dinast\u00edas locais anteriores \u00e1 conquista persa, e dispuxeron varios ex\u00e9rcitos propios para enfrontarse a Dar\u00edo. Na mesma Persia o usurpador Vahyazdata imitou a Gaumata, conseguindo o reco\u00f1ecemento do pobo como o verdadeiro Esmerdis. No entanto Dar\u00edo, con s\u00f3 un pequeno ex\u00e9rcito de persas e medos e con alg\u00fans xenerais leais, puido sobrepo\u00f1erse a todas estas dificultades, chegando a derrotar ata nove usurpadores, acabando con todas as rebeli\u00f3ns en pouco tempo, e controlando \u00e1 casta sacerdotal (-520--519). Babilonia (que se sublevou d\u00faas veces), Susiana (con tres alzamentos) e Exipto foron sometidos, e a autoridade de Dar\u00edo foi restablecida en todo o imperio.\nAdministraci\u00f3n do imperio.\nDar\u00edo foi un destacado gobernante e organizador do imperio, revisando o sistema administrativo persa, as\u00ed como o seu c\u00f3digo legal. As s\u00faas revisi\u00f3ns sobre este c\u00f3digo concern\u00edan a leis sobre testemu\u00f1os, comercio de escravos, dep\u00f3sitos, subornos e violaci\u00f3ns. Tam\u00e9n introduciu melloras no aspecto militar durante as s\u00faas sucesivas campa\u00f1as, como o servizo militar obrigatorio, o pago aos guerreiros, o adestramento militar e outras modificaci\u00f3ns no ex\u00e9rcito e a armada persa.\nPosibelmente o aspecto civil m\u00e1is destacado do seu reinado foi a reorganizaci\u00f3n administrativa do imperio, algo que o situou ao nivel do propio Ciro para os persas da posteridade. A nova organizaci\u00f3n das provincias e a fixaci\u00f3n dos impostos foi descrita por Herodoto (iii. 90 if.), quen contaba ao parecer con boas fontes. Dar\u00edo dividiu o Imperio persa en vinte provincias ou satrap\u00edas, cada unha baixo a supervisi\u00f3n dun gobernador ou s\u00e1trapa. Este cargo era xeralmente hereditario, e gozaba dunha ampla autonom\u00eda, que permit\u00eda a cada provincia conservar as s\u00faas propias leis, tradici\u00f3ns e clases dirixentes. No entanto, cada rexi\u00f3n era responsable do pago dun determinado tributo ao emperador, en ouro ou prata, algo que algunhas provincias acusaron co paso do tempo, como foi o caso de Babilonia.\nCada satrap\u00eda posu\u00eda un administrador financeiro e un coordinador militar independentes, ademais do s\u00e1trapa, quen controlaba a administraci\u00f3n e o cumprimento das leis. Estes tres cargos respond\u00edan directamente ante o rei, quen con esta medida imped\u00eda a concentraci\u00f3n do poder en cada satrap\u00eda, diminu\u00edndo as\u00ed as posibilidades de deslealdades e revoltas. Dar\u00edo tam\u00e9n incrementou a burocracia do imperio, aumentando o n\u00famero de escribas que rexistrasen as tarefas administrativas de cada provincia.\nConstruci\u00f3ns destacadas.\nDurante o reinado de Dar\u00edo inici\u00e1ronse moitos proxectos de construci\u00f3ns, sendo o m\u00e1is destacado a edificaci\u00f3n dunha nova capital para o imperio, a cidade de Pers\u00e9pole, en detrimento da antiga capital de Ciro, Pasargadas, que estaba moi asociada aos reis anteriores, algo que Dar\u00edo quer\u00eda evitar. A nova capital posu\u00eda murallas de 60 p\u00e9s de altura (uns 20 metros) e 33 p\u00e9s de espesor (uns 11 metros), sendo xa que logo un importante labor de enxe\u00f1er\u00eda arquitect\u00f3nica. As\u00ed mesmo, a futura tumba de Dar\u00edo foi tallada nunha parede de roca, non moi lonxe da cidade.\nOutro dos proxectos de Dar\u00edo foi a escavaci\u00f3n dunha canle que comunicase o r\u00edo Nilo con Suez, unha v\u00eda que, como demostran os fragmentos dunha inscrici\u00f3n xerogl\u00edfica recuperada, os barcos persas utilizaban para navegar desde o mesmo Nilo ata Persia, seguindo o Mar Vermello cara ao sur e rodeando a pen\u00ednsula ar\u00e1biga e o reino de Saba antes de dirixirse cara ao Golfo P\u00e9rsico e a Susa.\nDar\u00edo encargou tam\u00e9n a creaci\u00f3n dunha importante rede de cami\u00f1os que percorresen todo o imperio, como \u00e9 o destacado Cami\u00f1o Real que desde Sardes atravesaba Anatolia, Siria e Mesopotamia para chegar ata Susa, e de al\u00ed, ata Pers\u00e9polis, como mencionan as \"tabo\u00ed\u00f1as de Pers\u00e9polis\". Este cami\u00f1o apoi\u00e1base en postas de mensaxeiros, postos de descanso, pousadas e gornici\u00f3ns militares, evitando as\u00ed o risco que supo\u00f1\u00edan os bandidos. Dar\u00edo \u00e9 tam\u00e9n recordado pola impresionante inscrici\u00f3n de Behist\u00fan, que foi tallada na parede dun acantilado preto da cidade de Behist\u00fan, a cal nos informa acerca da s\u00faa ascensi\u00f3n ao trono e onde Dar\u00edo argumenta sobre a s\u00faa lexitimidade como rei de Persia.\nEconom\u00eda, diplomacia e comercio.\nReforma monetaria.\nDar\u00edo introduciu un novo sistema monetario unificado para todo o imperio, baseado no d\u00e1rico como moeda de ouro, algo antes do 500 a. de C. Realmente utilizou o sistema monetario como unha moeda internacional coa que regular o comercio ao longo de todo o seu imperio. O d\u00e1rico foi reco\u00f1ecido e aceptado al\u00e9n das s\u00faas fronteiras, en lugares como a Europa Oriental e tam\u00e9n polos pobos celtas da Europa Central. Xunto co d\u00e1rico institu\u00eduse tam\u00e9n o siclo como mnoeda de prata. En tanto que a cu\u00f1axe do d\u00e1rico estaba reservada para o poder real, importantes xenerais e s\u00e1trapas emitiron moeda de pratra, esta \u00faltima utilizada, entre outras cousas, para recrutar mercenarios en Anatolia. \nOs pesos e as medidas foron normalizados (como o \"c\u00fabito real\" ou a \"medida do rei\"), pero adoitaban coexistir coas tradicionais unidades exipcias e babilonias, o cal incentivou o comercio debido a que nunca antes existira un mercado tan amplo como era o imperio persa. \nComercio.\nA creaci\u00f3n do d\u00e1rico supuxo un importante pulo para o comercio internacional; os bens t\u00e9xtiles, as alfombras, ferramentas e outros instrumentos met\u00e1licos comezaron a viaxar por Asia, \u00c1frica e Europa. Dar\u00edo fomentou o desenvolvemento do comercio a trav\u00e9s de expedici\u00f3ns que abrisen novos mercados e rutas, sendo moi prob\u00e1bel que Persia chegase a manter contactos con Cartago (cf. o termo \"Karka\" da inscrici\u00f3n de Nakshi Rustam) en Sicilia e Italia. O seu reinado caracterizouse as\u00ed polo crecemento da poboaci\u00f3n e o desenvolvemento das actividades artesanais nas cidades.\nAs melloras na rede de comunicaci\u00f3ns e a reordenaci\u00f3n administrativa contribu\u00edron a dotar ao imperio aquem\u00e9nida dunha aparente unidade comercial, baseada na xeraci\u00f3n de riqueza.\nTradici\u00f3ns e relixi\u00f3n.\nDar\u00edo procuraba obter o benestar das naci\u00f3ns s\u00fabditas do imperio, e con este obxectivo fomentou as axudas \u00e1s s\u00faas diferentes castas sacerdotais. Permitiu aos xudeus reconstru\u00edr o Templo de Xerusal\u00e9n, \u00e1 vez que en Exipto \u00e9 mencionado en varios templos que erixiu en Menfis, Edf\u00fa e o Gran Oasis. Convocou a Tzahor, gran sacerdote de Sais, a Susa (como mostra a inscrici\u00f3n do Museo Vaticano), outorg\u00e1ndolle poderes para reorganizar a \"Casa da Vida\", a grande instituci\u00f3n m\u00e9dica do templo de Sais. Nas tradici\u00f3ns exipcias \u00e9 mencionado como un dos grandes benfeitores e lexisladores do pa\u00eds. As\u00ed mesmo apoiou aos santuarios gregos (cf. a carta de Dar\u00edo a Godatas, inspector do parque real pr\u00f3ximo a Magnesia, onde exime de impostos e de traballos obrigados ao territorio sagrado de Apolo), polo que todos os or\u00e1culos gregos da Asia Menor e da Europa controlada polos persas permaneceron do seu lado durante as Guerras M\u00e9dicas, disuadindo aos gregos de calquera tentativa de resistencia.\nNo aspecto relixioso, Dar\u00edo aparece en todas as s\u00faas inscrici\u00f3ns como un fervente crente da relixi\u00f3n monote\u00edsta oficial, o zoroastrismo; Ahura Mazda \u00e9 o \u00fanico deus mencionado nas mesmas. No entanto, demostrou un profundo respecto e tolerancia polos outros cultos existentes no seu imperio, unha pol\u00edtica tradicional das s\u00faas predecesores. Tam\u00e9n \u00e9 mencionado adorando, sufragando ou loando varios pante\u00f3ns, unha actitude a destacar en canto a maior\u00eda das s\u00faas s\u00fabditos eran polite\u00edstas. Do mesmo xeito que outros reis persas, mantivo a pol\u00edtica contra a escravitude, de maneira que, por exemplo, todos os traballadores que traballaron en Pers\u00e9polis e noutros lugares eran remunerados, unha idea revolucionaria para a \u00e9poca. Esta pol\u00edtica de dereitos humanos foi moi com\u00fan nos seus predecesores e nos posteriores reis persas, sendo practicamente o primeiro testemu\u00f1o continuado da mesma.\nPol\u00edtica exterior.\nA expansi\u00f3n por Asia.\nDar\u00edo continuou a pol\u00edtica expansionista das s\u00faas predecesores Ciro II o Grande e Cambises II, a\u00ednda que cun prop\u00f3sito fundamental: alcanzar unhas fortes fronteiras naturais en pos da estabilidade do imperio, para facer fronte \u00e1 ameaza que supo\u00f1\u00edan os pobos b\u00e1rbaros e n\u00f3mades que moraban m\u00e1is al\u00f3 dos l\u00edmites do imperio persa (como tam\u00e9n perseguiu Augusto s\u00e9culos m\u00e1is tarde no Imperio romano). As campa\u00f1as de conquista executadas no seu reinado foron xa que logo suscitadas en torno a este fin, ou como expedici\u00f3ns punitivas que fixesen fronte a situaci\u00f3ns concretas, como foron a campa\u00f1a contra os escitas p\u00f3nticos ou a invasi\u00f3n de Grecia.\nDesta forma, respecto de Asia, someteu os territorios indios de Gandhara (o actual Punjab), m\u00e1is al\u00f3 das satrap\u00edas orientais de Bactriana, Aracosia e Xedrosia, ata chegar ao r\u00edo Indo, consider\u00e1ndoo como a l\u00f3xica fronteira oriental do seu imperio. Ordenou a sa\u00edda desde Cabul dunha expedici\u00f3n fluvial ao mando do cario Escila de Carianda, que explorou o r\u00edo Indo augas abaixo, e que chegou ata o oc\u00e9ano \u00cdndico e probabelmente ata a mesma Suez. Tam\u00e9n atacou aos saces das estepas iranias, e aos turanios de m\u00e1is al\u00e1 do \"Oxus\", e someteu aos pobos salvaxes das monta\u00f1as anatolias e armenias, estendendo o imperio ata o C\u00e1ucaso, \u00e1 vez que expandiu a \u00e1rea de influencia persa pola ribeira meridional do Golfo P\u00e9rsico (-512).\nA campa\u00f1a escita.\nEn canto a Europa, no ano -512 dirixiu unha campa\u00f1a militar contra os escitas que habitaban nas estepas p\u00f3nticas da ribeira setentrional do Mar Negro (na actual Ucra\u00edna). O prop\u00f3sito desta expedici\u00f3n foi atacar \u00e1s tribos n\u00f3mades que fustrigaban a fronteira norte do imperio persa, a\u00ednda que o plan estaba baseado nunha incorrecta interpretaci\u00f3n xeogr\u00e1fica, moi com\u00fan na Antig\u00fcidade e que tam\u00e9n cometeu Alexandre Magno m\u00e1is adiante: o feito de identificar o Hindu Kush (o \"C\u00e1ucaso indio\") como unha prolongaci\u00f3n do C\u00e1ucaso real, e de supo\u00f1er ao Mar Negro como unha parte do Mar Caspio (ou moi pr\u00f3ximo ao mesmo), de maneira que os escitas p\u00f3nticos foron confundidos cos escitas da Asia Central.\nAs\u00ed, a expedici\u00f3n de Dar\u00edo, tras atravesar o B\u00f3sforo e someter aos tracios e Macedonia, cruzou o Danubio e internouse varias semanas polas estepas ucra\u00ednas, mentres os escitas se retiraban ante o ex\u00e9rcito persa. Finalmente, ante os negativos resultados da campa\u00f1a, Dar\u00edo decidiu cancelala e retirarse cara a Anatolia. Os detalles dados por Her\u00f3doto acerca desta expedici\u00f3n son bastante fant\u00e1sticos, e ata afirma que Dar\u00edo chegou a remontar o r\u00edo \"Rha\", algo pouco veros\u00edmil, a\u00ednda cando se pensaba que o \"Rha\" e o \"Tanais\" eran o mesmo r\u00edo, sendo o Dniester o l\u00edmite m\u00e1is prob\u00e1bel da s\u00faa aventura p\u00f3ntica. En canto \u00e1s anotaci\u00f3ns que fixera Dar\u00edo sobre esta campa\u00f1a nunha tabo\u00ed\u00f1a, foron engadidas \u00e1 inscrici\u00f3n de Behist\u00fan, a\u00ednda que so se conservaron unhas poucas palabras.\nA Primeira Guerra M\u00e9dica.\nNesta mesma etapa hai que sinalar os conflitos que ser\u00edan posteriormente co\u00f1ecidos como as Guerras M\u00e9dicas, e que foron iniciados polos propios gregos. A Grecia europea (a \"H\u00e9lade\") estaba intimamente ligada \u00e1 costa exea de Asia Menor, debido \u00e1 existencia de numerosas colonias gregas na mesma, e moitos partidos rivais dentro das cidades gregas pugnaban por lograr o favor do rei persa nas s\u00faas disputas, a\u00ednda que Dar\u00edo non se involucrou inicialmente nestes conflitos internos. Con todo, o apoio que as \"polis\" de Atenas e Eretria brindaron \u00e1s cidades x\u00f3nicas e carias na s\u00faa revolta contra o poder persa que as somet\u00eda, animadas trala frustrada campa\u00f1a persa contra os escitas, fixo que Dar\u00edo decidise castigar esa axuda unha vez que as revoltas foron aplacadas (-499).\nDesta forma, reuniu un importante ex\u00e9rcito e lanzou unha primeira expedici\u00f3n de castigo contra as cidades gregas, ao mando de Mardonio, a\u00ednda que a escuadra naval foi detida xunto aos acantilados do Monte Athos (-492). Unha segunda expedici\u00f3n foi encomendada a Datis, que contaba co apoio ou a neutralidade de gran parte dos estados gregos, grazas ao di\u00f1eiro persa. Enviada cara \u00e1 \u00c1tica contra a alianza de Atenas e Esparta, foi no entanto derrotada de novo polos atenienses de Milc\u00edades na batalla de Marat\u00f3n (-490). Antes de que Dar\u00edo dirixise unha terceira expedici\u00f3n contra a H\u00e9lade, desencadeouse unha revolta en Exipto no -486. Dar\u00edo morreu en outubro do ano seguinte, tras un longo reinado de trinta e seis anos; a s\u00faa morte, unida a unha ca\u00edda no prestixio persa trala derrota ante os gregos, foi a causa de novas revoltas que estalaron en Babilonia e Exipto, que tiveron que ser sufocadas polo seu fillo e herdeiro, Xerxes I."}
{"id": "32282", "revid": "98629", "url": "https://gl.wikipedia.org/wiki?curid=32282", "title": "Esmerdis", "text": "Esmerdis (en persa \u0628\u0631\u062f\u06cc\u0627 \"Bardiy\u0101\", tam\u00e9n chamado \"Bardia\" ou \"Bardija\"), finado en -521, \u00e9 o nome grego dun dos antigos reis de Persia da dinast\u00eda aquem\u00e9nida.\nTraxectoria.\nO seu nome grego imp\u00faxose ao tradicional persa, debido en parte \u00e1s formas adaptadas ao grego polos autores cl\u00e1sicos desta cultura. Ctesias ch\u00e1mao \"Tonyoxarces\" (\"Pers.\" 8); para Xenofonte, quen recolle o seu nome de Ctesias, \u00e9 \"Tanooxares\" (\"Cyrop. VI.\" 7); Xustino ch\u00e1mao \"Mergis\" (i. 9); e Esquilo, \"Mardos\" (\"Pers.\" 774). O nome Esmerdis ou Smerdis aparece as\u00ed escrito nos poemas de Anacreonte e Alceo.\nEsmerdis era o fillo m\u00e1is novo de Ciro II o Grande, e irm\u00e1n de Cambises II. De acordo con Ctesias, no seu leito de morte Ciro designouno como gobernador das provincias orientais do imperio persa (cf. Xenofonte, \"Cyrop. VI.\" 7). De acordo con Her\u00f3doto e co propio Dar\u00edo I, sucesor de Esmerdis (tal como Dar\u00edo mandou gravar na inscrici\u00f3n de Behist\u00fan), Cambises II, antes de partir en campa\u00f1a contra Exipto, ordenou matar secretamente ao seu irm\u00e1n Esmerdis, temendo que puidese intentar unha rebeli\u00f3n durante a s\u00faa ausencia. A s\u00faa morte non foi co\u00f1ecida polo pobo, polo que na primavera do ano -522 un usurpador, pretendendo ser Esmerdis, se proclamou rei de Persia nas monta\u00f1as pr\u00f3ximas \u00e1 cidade de Pishiyauvda.\nDebido ao goberno desp\u00f3tico de Cambises e \u00e1 s\u00faa longa estancia en Exipto, o pobo enteiro (persas, medos e o resto de naci\u00f3ns do imperio) reco\u00f1eceu ao usurpador, especialmente cando este autorizou a baixada dos impostos durante tres anos (Her\u00f3doto, iii. 68).\nDecatado destes feitos, Cambises emprendeu a marcha desde Exipto contra o usurpador, pero comprobando que non quedaban esperanzas para a s\u00faa causa, acabou suicid\u00e1ndose na primavera do ano 521 a.C.. Segundo nos conta o propio Dar\u00edo, o verdadeiro nome do usurpador era Gaumata, un sacerdote mago de Media; este nome foi preservado por Xustino (i. 9), pero adxudicado ao irm\u00e1n do usurpador, quen \u00e9 sinalado como o verdadeiro instigador da intriga, e o cal recibe \u00e1 s\u00faa vez o nome de \"Oropastes\" (\"Patizeithes\" segundo Her\u00f3doto; segundo Ctesias, \"Sphendadates\" ou \"Esfend\u00e1dates\").\nA historia do falso Esmerdis \u00e9 narrada por Herodoto e Ctesias de acordo coa tradici\u00f3n oficial, recollida na inscrici\u00f3n de Behist\u00fan; antes de morrer, Cambises confesou publicamente o asasinato do seu irm\u00e1n, polo cal a fraude do usurpador que se fac\u00eda pasar por Esmerdis quedou ao descuberto. Pero, como nos conta Dar\u00edo, ningu\u00e9n se atreveu a opo\u00f1erse ao usurpador, quen gobernou todo o imperio durante sete meses. Alg\u00fans contratos que datan do seu reinado foron achados en Babilonia, nos que aparece o nome \"Barziya\". A inscrici\u00f3n de Dar\u00edo explica que o falso Esmerdis destru\u00edu alg\u00fans templos (que Dar\u00edo mandou reconstru\u00edr m\u00e1is tarde, durante o seu reinado), e trasladou as casas e raba\u00f1os de moitas xentes (Inscrici\u00f3n de Behist\u00fan, i. 14), o cal provocou un gran malestar entre os pobos do imperio.\nRealmente non hai forma de comprender esta situaci\u00f3n de forma satisfactoria, nin entender todos os incidentes relacionados con esta usurpaci\u00f3n, se \u00e9 que en verdade se produciu, a\u00ednda que os intentos dos autores modernos por demostrar que o personaxe de Gaumata foi en realidade o xenu\u00edno Esmerdis e Dar\u00edo o verdadeiro usurpador (xustificando a s\u00faa rebeli\u00f3n ao crear a figura dun usurpador previo, tal como narra a inscrici\u00f3n de Behist\u00fan) non tiveron \u00e9xito ata a data.\nDesde ent\u00f3n, o reinado de Gaumata foi considerado como de infausto recordo, e a s\u00faa morte foi anualmente celebrada en Persia cunha festa denominada \"O asasinato do mago\", na cal ning\u00fan mago ti\u00f1a permiso para mostrarse como tal (Her\u00f3doto, 79 \"Ctes. Pers.\" 15).\nAo ano seguinte da ca\u00edda do usurpador, outro pseudo-Esmerdis, chamado Vahyazdgta, se alzou contra Dar\u00edo en Persia oriental, ao principio con bastante \u00e9xito. Con todo, foi finalmente derrotado, capturado e executado (Inscrici\u00f3n de Behist\u00fan, 40). Quizais se trate do personaxe identificado como o rei Marafis \"o Marafiano\" (nome dunha tribo persa), quen \u00e9 nomeado na lista de reis persas ofrecida por Esquilo (\"Pers.\" 778)."}
{"id": "32283", "revid": "624", "url": "https://gl.wikipedia.org/wiki?curid=32283", "title": "Dar\u00edo I da Persia", "text": ""}
{"id": "32284", "revid": "624", "url": "https://gl.wikipedia.org/wiki?curid=32284", "title": "Smerdis da Persia", "text": ""}
{"id": "32285", "revid": "23204", "url": "https://gl.wikipedia.org/wiki?curid=32285", "title": "Imperio persa", "text": ""}
{"id": "32287", "revid": "12452", "url": "https://gl.wikipedia.org/wiki?curid=32287", "title": "Segunda Guerra M\u00e9dica", "text": ""}
{"id": "32288", "revid": "624", "url": "https://gl.wikipedia.org/wiki?curid=32288", "title": "Herodoto", "text": ""}
{"id": "32289", "revid": "624", "url": "https://gl.wikipedia.org/wiki?curid=32289", "title": "\u00c9poca Helen\u00edstica", "text": ""}
{"id": "32290", "revid": "1000", "url": "https://gl.wikipedia.org/wiki?curid=32290", "title": "San Pedro de Outes", "text": ""}
{"id": "32291", "revid": "85894", "url": "https://gl.wikipedia.org/wiki?curid=32291", "title": "N\u00famero m\u00e1sico", "text": "O n\u00famero m\u00e1sico \u00e9 a suma do total de prot\u00f3ns e neutr\u00f3ns que hai no n\u00facleo dun \u00e1tomo. Ao non inclu\u00edr os electr\u00f3ns, o n\u00famero non se modifica se est\u00e1 ionizado. O n\u00famero m\u00e1sico repres\u00e9ntase coa letra A."}
{"id": "32292", "revid": "85894", "url": "https://gl.wikipedia.org/wiki?curid=32292", "title": "Festa do pan de Cea", "text": "A festa do pan de Cea \u00e9 unha festa gastron\u00f3mica anual celebrada no concello de San Cristovo de Cea desde 1991 para promocionar este pan artes\u00e1n. Est\u00e1 declarada Festa de interese tur\u00edstico de Galicia.\nA festa, que ten lugar o primeiro domingo de xullo, logrou que se recuperasen os fornos tradicionais do concello, as\u00ed como que se constru\u00edran outros novos."}
{"id": "32293", "revid": "56817", "url": "https://gl.wikipedia.org/wiki?curid=32293", "title": "NGC 2494", "text": "NGC 2494 \u00e9 unha galaxia espiral barrada da constelaci\u00f3n Monoceros.\nO seu brillo superficial \u00e9 13.4, Ascensi\u00f3n recta 7h 59m 7.2s e a declinaci\u00f3n -0\u00b0 38' 15\" . A galaxia NGC 2494 foi descuberta o 6 de febreiro de 1864 por Albert Marth."}
{"id": "32296", "revid": "29398", "url": "https://gl.wikipedia.org/wiki?curid=32296", "title": "Roberto Carlos da Silva", "text": "Roberto Carlos da Silva, nado en Gar\u00e7a (Estado de S\u00e3o Paulo) o 10 de abril de 1973, \u00e9 un futbolista brasileiro. Xogou de lateral esquerdo e Estivo en activo como xogador ata 2015, ano en que comezou a s\u00faa traxectoria como adestrador.\nComezou a s\u00faa carreira no Uni\u00e3o S\u00e3o Jo\u00e3o de Araras, xogou para o Palmeiras, Inter Mil\u00e1n, Real Madrid e foi 120 veces internacional coa selecci\u00f3n nacional de f\u00fatbol do Brasil coa que ga\u00f1ou a Copa do Mundo de 2002. Desde o 2 de agosto de 2005 goza de dobre nacionalidade hispano-brasileira.\nTraxectoria.\nOs seus primeiros pasos futbol\u00edsticos foron en 1980 en Araras unha cidade do Estado de Sao Paulo. O equipo onde comezou cham\u00e1base Uni\u00e3o S\u00e3o Jo\u00e3o. Con 14 anos chegou \u00f3 primeiro equipo, con 16 debutou na selecci\u00f3n Sub-20 do Brasil e con 18 xogou no Palmeiras, sendo convocado coa selecci\u00f3n do Brasil.\nEn 1995 deu o salto \u00f3 f\u00fatbol europeo recalando no Inter de Mil\u00e1n, para un ano despois incorporarse \u00e1 disciplina do Real Madrid da man de Fabio Capello, onde xogou 11 temporadas convert\u00e9ndose no xogador non espa\u00f1ol con m\u00e1is partidos xogados no Real Madrid.\nDestacou pola s\u00faa velocidade, os seus remates fortes co seu p\u00e9 esquerdo. Disto cabe destacar o espectacular gol de falta dende cerca do medio do campo que lle marcou \u00e1 selecci\u00f3n francesa no mundiali\u00f1o do 97, previo \u00f3 mundial do 98. A nivel de logros ga\u00f1ou 4 ligas, 3 supercopas, 3 ligas de campi\u00f3ns, a Supercopa de Europa e 2 Copas Intercontinentais.\nFoi nomeado por Pel\u00e9 como un dos 125 mellores xogadores que permanecen con vida (FIFA 100).\nO 9 de marzo de 2007 anunciou a declaraci\u00f3ns \u00e1 cadea de radio espa\u00f1ola Onda Cero, que \u00f3 final da tempada 2006-2007 deixar\u00eda de vestir a camiseta do Real Madrid. O 5 de xu\u00f1o de 2007 firmou por 3 temporadas co Fenerbah\u00e7e turco.\nPalmar\u00e9s.\nCampionatos nacionais.\nLogrou co Palmeiras do Brasil nas tempadas 1993 e 1994 o Campionato Brasileiro; co Real Madrid de Espa\u00f1a nas tempadas 1997, 2001, 2003 e na 2007 a Liga Espa\u00f1ola, e tam\u00e9n co Real Madrid conseguiu nas tempadas 1997,2001 e 2003 a Supercopa de Espa\u00f1a.\nCopas internacionais.\nCo Brasil conseguiu a Copa Am\u00e9rica no 1997 e 1999, a Copa Confederaci\u00f3ns no 1997, e a Copa Mundial de F\u00fatbol no 2002; logo co Real Madrid logrou a Liga de Campi\u00f3ns da UEFA en 1998,2000 e no 2002, a Copa Intercontinental nos anos 1998 e 2002 e ga\u00f1ou a Supercopa de Europa en 2002."}
{"id": "32298", "revid": "1093", "url": "https://gl.wikipedia.org/wiki?curid=32298", "title": "Zarqawi", "text": ""}
{"id": "32300", "revid": "995", "url": "https://gl.wikipedia.org/wiki?curid=32300", "title": "Ben Laden", "text": ""}
{"id": "32302", "revid": "5863", "url": "https://gl.wikipedia.org/wiki?curid=32302", "title": "Persoeiros da guerra civil espa\u00f1ola", "text": "Esta \u00e9 unha lista das personalidades m\u00e1is destacadas da guerra civil espa\u00f1ola."}
{"id": "32305", "revid": "98629", "url": "https://gl.wikipedia.org/wiki?curid=32305", "title": "George Gershwin", "text": "George Gershwin, nado en Brooklyn (Nova York) o 26 de setembro, 1898 e finado nos \u00c1nxeles (California) o 11 de xullo de 1937, foi un compositor estadounidense.\nTraxectoria.\nNaceu co nome de Jacob Gershowitz, segundo fillo de pais xudeus procedentes de Rusia. George escribiu a maior\u00eda das s\u00faas composici\u00f3ns coa colaboraci\u00f3n do seu irm\u00e1n m\u00e1is vello Ira Gershwin. Gershwin compuxo para Broadway, para orquestras cl\u00e1sicas e escribiu tam\u00e9n canci\u00f3ns populares con \u00e9xito. As s\u00faas obras sintetizan aspectos do jazz dentro da tradici\u00f3n da m\u00fasica cl\u00e1sica. D\u00faas das s\u00faas pezas m\u00e1is co\u00f1ecidas son \"Rhapsody in Blue\" (1924) e \"Porgy and Bess\" (1935)"}
{"id": "32308", "revid": "23204", "url": "https://gl.wikipedia.org/wiki?curid=32308", "title": "Dissorophidae", "text": "Dissorophidea \u00e9 un tax\u00f3n extinguido de anfibios Temnospondyli de medida mediana que prosperaron en Europa e Am\u00e9rica do Norte a principios do Permiano. Malia que eran anfibios, parece que estaban ben adaptados \u00e1 vida sobre a terra, con patas ben desenvolvidas, v\u00e9rtebras s\u00f3lidas, e unha fileira de placas de armadura feitas de \u00f3so d\u00e9rmico, que protex\u00eda o animal e robustec\u00eda as costas."}
{"id": "32310", "revid": "5863", "url": "https://gl.wikipedia.org/wiki?curid=32310", "title": "Winter Sports", "text": "Winter Sports \u00e9 un videoxogo desenvolvido por Software Images e publicado por Electric Dreams Software para Commodore 64 e ZX Spectrum en 1985.\nXogo deportivo no que podemos elixir entre oito deportes de inverno:"}
{"id": "32311", "revid": "56817", "url": "https://gl.wikipedia.org/wiki?curid=32311", "title": "Toy Bizarre", "text": "Toy Bizarre \u00e9 un videoxogo desenvolvido por Activision para Commodore 64 e ZX Spectrum en 1984.\nTrama.\nNunha f\u00e1brica de xoguetes sen vir a conto os bonecos comezan a rebelarse, Merton, o garda nocturno ten que tratar de po\u00f1er fin \u00e1 rebeli\u00f3n, para o que conta con catro vidas para pechar catro das seis v\u00e1lvulas da f\u00e1brica para impedir que enchan de aire a uns globos e estouren, conseguindo as\u00ed liberar os bonecos, ademais temos a molesta presenza de Hefty Hilde que desfai todo o que facemos."}
{"id": "32312", "revid": "56817", "url": "https://gl.wikipedia.org/wiki?curid=32312", "title": "The Fourth Protocol (videoxogo)", "text": "The Fourth Protocol \u00e9 un videoxogo desenvolvido por Electronical Pencil en 1985, baseado nunha novela hom\u00f3nima de Frederick Forsyth, para ZX Spectrum, Commodore 64, Amstrad CPC e IBM PC.\n\u00c9 un xogo de estratexia no que o axente dos servizos de intelixencia brit\u00e1nico John Preston ten a misi\u00f3n de recompo\u00f1er o Plan Aurora sovi\u00e9tico."}
{"id": "32313", "revid": "56817", "url": "https://gl.wikipedia.org/wiki?curid=32313", "title": "Quazatron", "text": "Quazatron \u00e9 un videoxogo desenvolvido por Graftgold e publicado por Hewson Consultants en 1986 para o ZX Spectrum.\nNo xogo diriximos un robot rotatorio, KLP-2, que ten a misi\u00f3n de limpa-la cidade de Quazatron dunha invasi\u00f3n extraterrestre."}
{"id": "32314", "revid": "1131", "url": "https://gl.wikipedia.org/wiki?curid=32314", "title": "Cyberun", "text": "Cyberun \u00e9 un videoxogo desenvolvido por Ultimate Play The Game para ZX Spectrum en 1986. Apareceron versi\u00f3ns tam\u00e9n para Amstrad CPC e MSX.\nCyberun \u00e9 un arcade formado no que temos por misi\u00f3n recoller unha serie de cristais que despois se transformar\u00e1n en cybernita, a principal fonte de enerx\u00eda do Universo. Para realizar a nosa misi\u00f3n primeiro teremos que recompo\u00f1er a nave, xa que est\u00e1 dividida en oito anacos esparexidos pola superficie do planeta."}
{"id": "32315", "revid": "1131", "url": "https://gl.wikipedia.org/wiki?curid=32315", "title": "Winter Games", "text": "Winter Games \u00e9 un videoxogo desenvolvido por Epyx baseado nos Xogos Ol\u00edmpicos de Inverno. Apareceu en 1984 para o Commodore 64 e posteriormente sa\u00edron versi\u00f3ns para Amiga, Amstrad CPC, Apple II, Atari 2600, Atari 7800, Atari ST, MSX, NES, IBM PC e ZX Spectrum."}
{"id": "32318", "revid": "5863", "url": "https://gl.wikipedia.org/wiki?curid=32318", "title": "\u00c9mile Zola", "text": "\u00c9mile Zola, nado en Par\u00eds o 2 de abril de 1840 e finado o 29 de setembro de 1902, foi un novelista franc\u00e9s, principal representante do naturalismo, \u00e9 un dos novelistas franceses m\u00e1is populares, o m\u00e1is publicado, traducido e comentado sobre o mundo. Este escribiu numerosas obras que foron adaptadas ao cine e \u00e1 televisi\u00f3n.\nA s\u00faa vida e obra foron obxecto de moitos estudos hist\u00f3ricos. Na literatura, \u00e9 co\u00f1ecido por Les Rougon-Macquart, mural rom\u00e1ntico en vinte volumes que representan a sociedade francesa durante o Segundo Imperio e que retrata a traxectoria da familia Rougon-Macquart, a trav\u00e9s das s\u00faas diversas xeraci\u00f3ns e cada unha das cales representa unha era particular e a xeraci\u00f3n \u00e9 obxecto dunha novela.\nTraxectoria.\nFillo dun enxe\u00f1eiro italiano, pasou a infancia en Aix-en-Provence ata que regresou \u00e1 capital de Francia \u00f3s 18 anos. Fracasou nos estudos e entrou a traballa na librer\u00eda Hachette como dependente. Nesa \u00e9poca publicou os seus primeiros artigos en varios diarios.\nRelacionouse con personalidades coma Gustave Flaubert e Alphonse Daudet e est\u00e1 considerado o l\u00edder dos naturalistas. A s\u00faa participaci\u00f3n na revisi\u00f3n do caso Dreyfus, ao final da s\u00faa vida, custoulle o exilio. As campa\u00f1as de odio antisemita incitan a \u00c9mile Zola a favorecer aos xudeus. O seu primeiro artigo publicouse o pr\u00f3ximo d\u00eda en Le Figaro, seguido de \"Le Syndicat\" o 1 de decembro e \"Proc\u00e8s-verbal\" o 5 de decembro. Concl\u00fae coa frase prof\u00e9tica, que permaneceu famosa: \"A verdade est\u00e1 en movemento e nada vai detela\". O verdadeiro traidor no lugar de Alfred Dreyfus, o comandante Walsin Esterhazy, \u00e9 denunciado e xulgado por un tribunal marcial en Par\u00eds o 10 de xaneiro de 1898. \u00c9 absolto o d\u00eda seguinte. Despois da condena dun inocente, \u00e9 a absoluci\u00f3n do culpable, o que trae a Zola \u00e1 reacci\u00f3n. Esta era extremadamente en\u00e9rxica o que o levou a escribir o artigo \"J'accuse...!\" no xornal L'Aurore."}
{"id": "32319", "revid": "23204", "url": "https://gl.wikipedia.org/wiki?curid=32319", "title": "Diapositiva", "text": "Unha diapositiva \u00e9 unha fotograf\u00eda que rexistra a luz directamente en positivo, isto \u00e9 sen inversi\u00f3n de valores, sobre soporte transparente. A diapositiva proxectase por medio dun proxector de diapositivas nunha pantalla."}
{"id": "32320", "revid": "98629", "url": "https://gl.wikipedia.org/wiki?curid=32320", "title": "Fibra \u00f3ptica", "text": "A fibra \u00f3ptica (FO, en ingl\u00e9s Optical Fiber, OF) \u00e9 un filamento transparente e delgado, usualmente feito de vidro ou pl\u00e1stico para transmitir sinais de luz a trav\u00e9s de centos ou miles de quil\u00f3metros. A fibra \u00f3ptica \u00e9 un dos elementos clave na revoluci\u00f3n das telecomunicaci\u00f3ns \u00f3pticas.\nA fibra \u00f3ptica \u00e9 un medio de transmisi\u00f3n, empregado habitualmente en redes de datos e telecomunicaci\u00f3ns, consiste nun f\u00edo moi fino de material transparente, vidro ou materiais pl\u00e1sticos, polo que se env\u00edan pulsos de luz que representan os datos para transmitir. O feixe de luz queda completamente confinado e prop\u00e1gase polo interior da fibra cun \u00e1ngulo de reflexi\u00f3n por encima do \u00e1ngulo l\u00edmite de reflexi\u00f3n total, en funci\u00f3n da lei de Snell. A fonte de luz pode ser un l\u00e1ser ou tam\u00e9n d\u00edodo led. As fibras util\u00edzanse amplamente en telecomunicaci\u00f3ns, xa que permiten enviar gran cantidade de datos a unha gran distancia, con velocidades similares \u00e1s da radio e superiores \u00e1s dun cable convencional. Son o medio de transmisi\u00f3n por cable m\u00e1is avanzado, ao ser inmune \u00e1s interferencias electromagn\u00e9ticas, e tam\u00e9n se utilizan para redes locais onde se necesite aproveitar as vantaxes da fibra \u00f3ptica sobre outros medios de transmisi\u00f3n.\nHistoria.\nOs antigos gregos usaban espellos para transmitiren informaci\u00f3n, de modo rudimentario, usando luz solar. En 1792, Claude Chappe dese\u00f1ou un sistema de telegraf\u00eda \u00f3ptica, que, mediante o uso dun c\u00f3digo, torres e espellos distribu\u00eddos ao longo dos 200\u00a0km que separan a Lille de Par\u00eds, consegu\u00eda transmitir unha mensaxe en tan s\u00f3 16 minutos. A\u00ednda que en 1820 eran co\u00f1ecidas as ecuaci\u00f3ns polas que se rexe a captura da luz dentro dunha placa de cristal lisa, non ser\u00eda ata 90 anos m\u00e1is tarde (1910) cando estas ecuaci\u00f3ns se aplicaron cara aos chamados cables de vidro grazas aos traballos dos f\u00edsicos Demetrius Hondros e Peter Debye en 1910.\nO confinamento da luz por refracci\u00f3n, o principio que posibilita a fibra \u00f3ptica, foi demostrado por Jean-Daniel Colladon e Jacques Babinet en Par\u00eds nos comezos da d\u00e9cada de 1840. O f\u00edsico ingl\u00e9s John Tyndall descubriu que a luz pod\u00eda viaxar dentro da auga, curv\u00e1ndose por reflexi\u00f3n interna, e en 1870 presentou os seus estudos ante os membros da Real Sociedade. A partir deste principio levaron a cabo unha serie de estudos, nos que se demostrou o potencial do cristal como medio eficaz de transmisi\u00f3n a longa distancia. Ademais, desenvolv\u00e9ronse unha serie de aplicaci\u00f3ns baseadas no devandito principio para iluminar correntes de auga en fontes p\u00fablicas. M\u00e1is tarde, o enxe\u00f1eiro escoc\u00e9s John Logie Baird rexistrou patentes que describ\u00edan a utilizaci\u00f3n de bast\u00f3ns s\u00f3lidos de vidro na transmisi\u00f3n de luz, para o seu emprego no seu sistema electromec\u00e1nico de televisi\u00f3n a cores. Con todo, as t\u00e9cnicas e os materiais usados non permit\u00edan a transmisi\u00f3n da luz con bo rendemento. As perdas de sinal \u00f3ptico eran grandes e non hab\u00eda dispositivos de axuste \u00f3ptico.\nFoi en 1950 cando as fibras \u00f3pticas comezaron a interesar aos investigadores, con moitas aplicaci\u00f3ns pr\u00e1cticas que estaban a ser desenvolvidas. En 1952, o f\u00edsico Narinder Singh Kapany, apoi\u00e1ndose nos estudos de John Tyndall, realizou experimentos que conduciron \u00e1 invenci\u00f3n da fibra \u00f3ptica.\nUn dos primeiros usos da fibra \u00f3ptica foi empregar un feixe de fibras para a transmisi\u00f3n de imaxes, que se usou no endoscopio. Usando a fibra \u00f3ptica, conseguiuse un endoscopio semiflexible, o cal foi patentado pola Universidade de M\u00edchigan en 1956. Neste invento us\u00e1ronse unhas novas fibras forradas cun material de baixo \u00edndice de refracci\u00f3n, xa que antes se impregnaban con aceites ou ceras. Nesta mesma \u00e9poca, empez\u00e1ronse a utilizar filamentos delgados como o cabelo que transportaban luz a distancias curtas, tanto na industria como na medicina, de forma que a luz pod\u00eda chegar a lugares que doutra forma ser\u00edan inaccesibles. O \u00fanico problema era que esta luz perd\u00eda ata o 99% da s\u00faa intensidade ao atravesar distancias de ata 9 metros de fibra.\nCharles K. Kao, na s\u00faa tese doutoral de 1956, estimou que as m\u00e1ximas perdas que deber\u00eda ter a fibra \u00f3ptica, para que resultase pr\u00e1ctica en ligaz\u00f3ns de comunicaci\u00f3ns, eran de 20 decibeis por quil\u00f3metro.\nEn 1966, nun comunicado dirixido \u00e1 Asociaci\u00f3n Brit\u00e1nica para o Avance da Ciencia, os investigadores Charles K. Kao e George Hockham, dos laboratorios Standard Telecommunications, en Inglaterra, afirmaron que se pod\u00eda dispo\u00f1er de fibras dunha transparencia maior e propuxeron o uso de fibras de vidro e de luz, no canto de electricidade e condutores met\u00e1licos, na transmisi\u00f3n de mensaxes telef\u00f3nicas. A obtenci\u00f3n de tales fibras esixiu grandes esforzos dos investigadores, xa que as fibras ata ent\u00f3n presentaban perdas da orde de 100\u00a0dB/km, ademais dunha banda pasante estreita e unha enorme fraxilidade mec\u00e1nica. Este estudo constitu\u00edu a base para reducir as perdas dos sinais \u00f3pticos que ata o momento eran moi significativas e non permit\u00edan o aproveitamento desta tecnolox\u00eda. Nun artigo te\u00f3rico, demostraron que as grandes perdas caracter\u00edsticas das fibras existentes deb\u00edanse a impurezas diminutas intr\u00ednsecas do cristal. Como resultado deste estudo foron fabricadas novas fibras con atenuaci\u00f3n de 20\u00a0dB/km e unha banda pasante de 1 Ghz para unha largura de 1\u00a0km, coa perspectiva de substitu\u00edr os cables coaxiais. A utilizaci\u00f3n de fibras de 100\u00a0\u00b5m de di\u00e1metro, envolvidas en fibras de nailon resistente, permitir\u00edan a construci\u00f3n de f\u00edos tan fortes que non pod\u00edan romper coas mans. Hoxe xa existen fibras \u00f3pticas con atenuaci\u00f3ns tan pequenas de ata 1\u00a0dB/km, o que \u00e9 moit\u00edsimo menor c\u00e1s perdas dun cable coaxial.\nEn 1970, os investigadores Robert Maurer, Donald Keck, Peter Schultz, ademais de Frank Zimar que traballaban para Corning Glass, fabricaron a primeira fibra \u00f3ptica aplicando impurezas de titanio en s\u00edlice, con centos de metros de largura coa claridade cristalina que Kao e Hockman propuxeran, a\u00ednda que as perdas eran de 17\u00a0dB/km. \u200bDurante esta d\u00e9cada, as t\u00e9cnicas de fabricaci\u00f3n mellor\u00e1ronse, conseguindo perdas de tan s\u00f3 0,5\u00a0dB/km.\nPouco despois, os f\u00edsicos Morton B. Panish e Izuo Hayashi, dos Laboratorios Bell, mostraron un l\u00e1ser de semiconductores que pod\u00eda funcionar continuamente a temperatura ambiente. Ademais, John MacChesney e os seus colaboradores, tam\u00e9n dos laboratorios Bell, desenvolveron independentemente m\u00e9todos de preparaci\u00f3n de fibras. Todas estas actividades marcaron un punto decisivo xa que agora exist\u00edan os medios para levar as comunicaci\u00f3ns de fibra \u00f3ptica f\u00f3ra dos laboratorios ao campo da enxe\u00f1ar\u00eda habitual. Durante a seguinte d\u00e9cada, a medida que continuaban as investigaci\u00f3ns, as fibras \u00f3pticas melloraron constantemente a s\u00faa transparencia.\nO 22 de abril de 1977, General Telephone and Electronics enviou a primeira transmisi\u00f3n telef\u00f3nica a trav\u00e9s de fibra \u00f3ptica, en 6 Mbit/ s, en Long Beach, California.\nUn dispositivo que permitiu o uso da fibra \u00f3ptica en conexi\u00f3ns interurbanas, reducindo o seu custo, foi o amplificador \u00f3ptico inventado por David N. Payne, da Universidade de Southampton, e por Emmanuel Desurvire nos Laboratorios Bell. A ambos os dous se lles concedeu a Medalla Benjamin Franklin en 1988.\nEn 1980, as mellores fibras eran tan transparentes que un sinal pod\u00eda atravesar 240 quil\u00f3metros de fibra antes de debilitarse ata ser indetectable. Pero as fibras \u00f3pticas con este grao de transparencia non se pod\u00edan fabricar usando m\u00e9todos tradicionais. Outro avance produciuse cando os investigadores se deron conta de que o cristal de s\u00edlice puro, sen ningunha impureza de metal que absorbese luz, s\u00f3 se pod\u00eda fabricar directamente a partir de compo\u00f1entes de vapor, evitando desta forma a contaminaci\u00f3n que inevitablemente resultaba do uso convencional dos crisois de fundici\u00f3n. A tecnolox\u00eda en desenvolvemento base\u00e1base principalmente no co\u00f1ecemento da termodin\u00e1mica qu\u00edmica, unha ciencia perfeccionada por tres xeraci\u00f3ns de qu\u00edmicos desde a s\u00faa adopci\u00f3n orixinal por parte de Willard Gibbs, no s\u00e9culo XIX.\nTam\u00e9n en 1980, AT&amp;T presentou \u00e1 Comisi\u00f3n Federal de Comunicaci\u00f3ns dos Estados Unidos un proxecto dun sistema de 978 quil\u00f3metros que conectar\u00eda as principais cidades do traxecto de Boston a Washington. Catro anos despois, cando o sistema comezou a funcionar, o seu cable, de menos de 25 cent\u00edmetros de di\u00e1metro, proporcionaba 80 000 canles de voz para conversas telef\u00f3nicas simult\u00e1neas. Para ent\u00f3n, a lonxitude total dos cables de fibra unicamente nos Estados Unidos atinx\u00eda 400 000 quil\u00f3metros.\nA primeira ligaz\u00f3n transoce\u00e1nica con fibra \u00f3ptica foi o TAT-8 que comezou a operar en 1988, usando un cristal tan transparente que os amplificadores para rexeneraren os sinais d\u00e9biles pod\u00edanse colocar a distancias de m\u00e1is de 64 quil\u00f3metros. Tres anos despois, outro cable transatl\u00e1ntico duplicou a capacidade do primeiro. Desde ent\u00f3n, empregouse fibra \u00f3ptica en multitude de ligaz\u00f3ns transoce\u00e1nicas ou entre cidades, e paulatinamente vaise estendendo o seu uso desde as redes troncais das operadoras cara aos usuarios finais.\nAs\u00ed, debido \u00e1s s\u00faas m\u00ednimas perdas de sinal e \u00e1s s\u00faas \u00f3ptimas propiedades de ancho de banda, ademais de peso e tama\u00f1o reducidos, a fibra \u00f3ptica pode ser usada a distancias m\u00e1is longas que o cable de cobre.\nProceso de fabricaci\u00f3n.\nCreaci\u00f3n da preforma.\nPara a creaci\u00f3n da preforma existen catro procesos moi utilizados e pode ser a trav\u00e9s dalg\u00fan dos seguintes m\u00e9todos:\nFoi desenvolto orixinalmente por Corning Glass e modificado polos Laboratorios Bell para o seu uso industrial. Utiliza un tubo de cuarzo puro onde se parte e \u00e9 depositada no seu interior a mestura de di\u00f3xido de silicio e aditivos de dopado en forma de capas conc\u00e9ntricas. A continuaci\u00f3n no proceso industrial inst\u00e1lase o tubo nun torno xiratorio. O tubo \u00e9 quentado ata acadar unha temperatura comprendida entre 1400\u00a0\u00b0C e 1600\u00a0\u00b0C mediante un queimador de hidr\u00f3xeno e os\u00edxeno. Ao virar o torno, o quemador comeza a desprazarse ao longo do tubo. Por un extremo do tubo introd\u00facense os aditivos de dopado, parte fundamental do proceso, xa que da proporci\u00f3n destes aditivos depender\u00e1 o perfil final do \u00edndice de refracci\u00f3n do n\u00facleo. A deposici\u00f3n das sucesivas capas obtense das sucesivas pasadas do queimador, mentres o torno xira; quedando desta forma sintetizado o n\u00facleo da fibra \u00f3ptica. A operaci\u00f3n que resta \u00e9 o colapso, l\u00f3grase igualmente co continuo desprazamento do queimador, s\u00f3 que agora a unha temperatura comprendida entre 1700\u00a0\u00b0C e 1800\u00a0\u00b0C. Precisamente \u00e9 esta temperatura a que garante o abrandamento do cuarzo, convert\u00e9ndose as\u00ed o tubo no cilindro macizo que constit\u00fae a preforma. As dimensi\u00f3ns da preforma adoitan ser dun metro de lonxitude \u00fatil e dun cent\u00edmetro de di\u00e1metro exterior.\nO seu funcionamento bas\u00e9ase na t\u00e9cnica desenvolta pola Nippon Telephone and Telegraph ( N.T.T), moi utilizado no Xap\u00f3n por compa\u00f1\u00edas dedicadas \u00e1 fabricaci\u00f3n de fibras \u00f3pticas. A materia prima que utiliza \u00e9 a mesma que o m\u00e9todo M.C.V.D, a s\u00faa diferenza con este radica, que neste \u00faltimo s\u00f3 se depositaba o n\u00facleo, mentres que neste ademais do n\u00facleo da FO depos\u00edtase o revestimento. Por esta raz\u00f3n debe coidarse que na zona de deposici\u00f3n axial ou n\u00facleo sedeposite m\u00e1is di\u00f3xido de xermanio que na periferia, o que se logra a trav\u00e9s da introduci\u00f3n dos par\u00e1metros de dese\u00f1o no software que serve de apoio no proceso de fabricaci\u00f3n. A partir dun cilindro de vidro auxiliar que serve de soporte para a preforma, in\u00edciase o proceso de creaci\u00f3n desta, deposit\u00e1ndose ordenadamente os materiais, a partir do extremo do cilindro quedando as\u00ed conformada a chamada \" preforma porosa\"; conforme a s\u00faa taxa de crecemento se vai desprendendo do cilindro auxiliar de vidro. O seguinte paso consiste no colapsado, no que se somete a preforma porosa a unha temperatura comprendida entre os 1.500\u00a0\u00b0C e 1.700\u00a0\u00b0C, logr\u00e1ndose as\u00ed o rebrandecemento do cuarzo. Quedando convertida a preforma porosa oca no seu interior no cilindro macizo e transparente, mediante o cal se acostuma describir a preforma. Comparado co m\u00e9todo anterior (M.C.V.D) ten a vantaxe de que permite obter preformas con maior di\u00e1metro e maior lonxitude, \u00e1 vez que precisa unha menor achega enerx\u00e9tica. O inconveniente m\u00e1is destacado \u00e9 a sofisticaci\u00f3n do equipamento necesario para a s\u00faa realizaci\u00f3n.\nFoi desenvolto por Corning Glass Work. Parte dunha vari\u00f1a de substrato cer\u00e1mica e un queimador. Na chama do queimador son introducidos os cloruros vaporosos e esta caldea a vari\u00f1a. A continuaci\u00f3n real\u00edzase o proceso denominado s\u00edntese da preforma, que consiste no secado da mesma mediante cloro gasoso e o correspondente colapsado de forma an\u00e1loga aos realizados co m\u00e9todo V.A.D, quedando as\u00ed sintetizados o n\u00facleo e revestimento da preforma. Entre as vantaxes, \u00e9 de destacar que as taxas de deposici\u00f3n que se acadan son da orde de \"4.3g/min\", o que representa unha taxa de fabricaci\u00f3n de FO de \"5km/h\", sendo eliminadas as perdas iniciais no paso de estirado da preforma. Tam\u00e9n \u00e9 posible a fabricaci\u00f3n de fibras de moi baixa atenuaci\u00f3n e de gran calidade mediante a optimizaci\u00f3n no proceso de secado, porque os perf\u00eds as\u00ed obtidos son lisos e sen estrutura anular reco\u00f1ecible.\nFoi desenvolto pola empresa holandesa Philips e caracter\u00edzase pola obtenci\u00f3n de perf\u00eds lisos sen estrutura anular reco\u00f1ecible. O seu principio bas\u00e9ase na oxidaci\u00f3n dos cloruros de silicio e xermanio, creando nestes un estado de plasma, seguido do proceso de deposici\u00f3n interior.\nEtapa de estiramento da preforma.\nCalquera t\u00e9cnica que se utilice que permita a construci\u00f3n da preforma \u00e9 com\u00fan en todos os procesos de estiramento desta. A t\u00e9cnica consiste basicamente na existencia dun forno tubular aberto en cuxo interior se somete a preforma a unha temperatura de 2000\u00a0\u00b0C para lograr o abrandamento do cuarzo e que quede fixo o di\u00e1metro exterior da FO. Este di\u00e1metro hase de manter constante mentres se aplica unha tensi\u00f3n sobre a preforma. Para lograr isto, os factores que o permiten son precisamente a constancia e uniformidade da tensi\u00f3n de tracci\u00f3n e a ausencia de correntes de convecci\u00f3n no interior do forno. Neste proceso d\u00e9bese coidar que a atmosfera interior do forno estea illada de part\u00edculas que ve\u00f1en do exterior para evitar que a superficie abrandada da FO poida ser contaminada, ou que se poidan crear microfisuras coa consecuente inevitable rotura da fibra. Aqu\u00ed \u00e9 onde tam\u00e9n se aplica \u00e1 fibra un material sint\u00e9tico que xeralmente \u00e9 un pol\u00edmero viscoso, o cal posibilita as elevadas velocidades de estirado comprendidas entre \"1m/sg\" e \"3m/sg\", form\u00e1ndose as\u00ed unha capa uniforme sobre a fibra totalmente libre de burbullas e impurezas. Posteriormente p\u00e1sase ao endurecemento da protecci\u00f3n antes descrita, quedando as\u00ed a capa definitiva de pol\u00edmero el\u00e1stico. Isto real\u00edzase habitualmente mediante procesos t\u00e9rmicos ou a trav\u00e9s de procesos de reacci\u00f3ns qu\u00edmicas mediante o emprego de radiaci\u00f3ns ultravioletas.\nAplicaci\u00f3ns.\nO seu uso \u00e9 moi variado: desde comunicaci\u00f3ns dixitais e xoias, pasando por sensores e chegando a usos decorativos, como \u00e1rbores de Nadal, veladores e outros elementos similares. Aplicaci\u00f3ns da fibra monomodo: Cables submarinos, cables interurbanos etc.\nComunicaci\u00f3ns con fibra \u00f3ptica.\nA fibra \u00f3ptica empr\u00e9gase como medio de transmisi\u00f3n en redes de telecomunicaci\u00f3ns xa que pola s\u00faa flexibilidade os condutores \u00f3pticos poden agruparse formando cables. As fibras usadas neste campo son de pl\u00e1stico ou de vidro e algunhas veces dos dous tipos. Pola baixa atenuaci\u00f3n que te\u00f1en, as fibras de vidro son utilizadas en medios interurbanos.\nSensores de fibra \u00f3ptica.\nXeralmente faise unha distinci\u00f3n b\u00e1sica entre sensores intr\u00ednsecos e sensores extr\u00ednsecos. No sensor intr\u00ednseco, a fibra en si mesma \u00e9 o elemento sensorio. No caso do sensor extr\u00ednseco, a fibra util\u00edzase para transferir os sinais dun sensor remoto a un sistema electr\u00f3nico que procesa os sinais. As fibras \u00f3pticas p\u00f3dense utilizar como sensores para medir: deformaci\u00f3n, temperatura, presi\u00f3n, humidade, campos el\u00e9ctricos ou magn\u00e9ticos, gases, vibraci\u00f3ns e outros par\u00e1metros. O seu tama\u00f1o pequeno e o feito de que por elas non circula corrente el\u00e9ctrica danlles certas vantaxes respecto aos sensores el\u00e9ctricos. As fibras \u00f3pticas util\u00edzanse como hidr\u00f3fono para os sismos ou aplicaci\u00f3ns de sonar. Desenvolv\u00e9ronse sistemas hidrof\u00f3nicos con m\u00e1is de 1000 sensores usando a fibra \u00f3ptica. Os hidr\u00f3fonos son usados pola industria de petr\u00f3leo as\u00ed como as mari\u00f1as de guerra dalg\u00fans pa\u00edses. A compa\u00f1\u00eda alem\u00e1 Sennheiser desenvolveu un micr\u00f3fono que traballa con l\u00e1ser e fibras \u00f3pticas. Desenvolv\u00e9ronse sensores de fibra \u00f3ptica para a temperatura e presi\u00f3n de pozos petrol\u00edferos. Estes sensores poden traballar a maiores temperaturas que os sensores de semicondutores. Outro uso da fibra \u00f3ptica como sensor \u00e9 o xiroscopio de fibra \u00f3ptica que usan numerosas aeronaves e o uso en microsensores do hidr\u00f3xeno.\nOs sistemas sensores fot\u00f3nicos por fibra \u00f3ptica te\u00f1en ou poden ter catro partes fundamentais:\nO \"interrogador\" xera un sinal \u00f3ptico que se gu\u00eda polo cable \u00f3ptico do sensor. Cando unha magnitude, como a presi\u00f3n, temperatura, fluxo etc. se aplica ao sensor, os par\u00e1metros fundamentais da luz, tales como a intensidade ou lonxitude de onda, cambian. A luz retorna modificada a trav\u00e9s do cable ata o interrogador, onde se mide coidadosamente para determinar a cantidade de cambio na onda de luz. Util\u00edzanse algoritmos para converter o sinal \u00f3ptico nun sinal electr\u00f3nico calibrado que pode estar conectado a un sistema de control de procesos, a un sistema de adquisici\u00f3n de datos, ou para unha visualizaci\u00f3n en tempo real. Se \u00e9 necesaria unha etapa de multiplexado son indispensables novos compo\u00f1entes, como poden ser un ou varios acopladores, ou multiplexores en lonxitude de onda, amplificadores \u00f3pticos ou un conmutador de fibra \u00f3ptica.\nOs sistemas sensores por fibra \u00f3ptica poden ser puntuais ou distribu\u00eddos. Se o interrogador \u00e9 capaz de detectar variaci\u00f3ns dalg\u00fan par\u00e1metro \u00f3ptico (tipicamente temperatura ou deformaci\u00f3n) ao longo de todo o cable \u00f3ptico, o sistema ch\u00e1mase distribu\u00eddo. Estes sistemas presentan a gran vantaxe de utilizar como transductor o propio cable \u00f3ptico. Os sistemas puntuais monitorizan sensores dispostos en posici\u00f3ns concretas dentro dunha rede de sensores. Estes \u00faltimos sistemas permiten monitorizar moitos m\u00e1is par\u00e1metros que os sistemas distribu\u00eddos (gases, \u00edndice de refracci\u00f3n etc.). O alcance dos sistemas distribu\u00eddos pode estenderse ata os 120\u00a0km desde a unidade de interrogaci\u00f3n. Para sistemas puntuais, a distancia de monitorizaci\u00f3n remota pode chegar ata 250\u00a0km.\nIluminaci\u00f3n.\nOutro uso que se lle d\u00e1 \u00e1 fibra \u00f3ptica \u00e9 a iluminaci\u00f3n de calquera espazo. Nos \u00faltimos anos as fibras \u00f3pticascomezaron a ser moi utilizadas debido \u00e1s vantaxes que este tipo de iluminaci\u00f3n representa:\nC\u00f3digo de cores FO.\nOs f\u00edos de fibra \u00f3ptica levan recubrimento de pl\u00e1stico para a s\u00faa protecci\u00f3n. Este pl\u00e1stico de cores \u00e9 unha codificaci\u00f3n segundo a normativa de telecomunicaci\u00f3ns.\nOs cables est\u00e1n formados por fibras \u00f3pticas (f\u00edos \u00fanicos) xuntados en feixes chamados tubos ou m\u00f3dulos. Estes tubos poden ser xeralmente de d\u00faas, catro ou oito fibras. Os tubos x\u00fantanse ao redor do n\u00facleo do cable.\nCaracter\u00edsticas.\nA fibra \u00f3ptica \u00e9 unha gu\u00eda de ondas diel\u00e9ctrica que opera a frecuencias \u00f3pticas. Cada filamento consta dun n\u00facleo central de pl\u00e1stico ou cristal (\u00f3xido de silicio e xermanio) cun alto \u00edndice de refracci\u00f3n, rodeado dunha capa dun material similar cun \u00edndice de refracci\u00f3n lixeiramente menor (pl\u00e1stico). Cando a luz chega a unha superficie que limita cun \u00edndice de refracci\u00f3n menor, refl\u00edctese en gran parte, canto maior sexa a diferenza de \u00edndices e maior o \u00e1ngulo de incidencia, f\u00e1lase ent\u00f3n de reflexi\u00f3n interna total.\nNo interior dunha fibra \u00f3ptica, a luz vaise reflectindo contra as paredes en \u00e1ngulos moi abertos, de tal forma que practicamente avanza polo seu centro. Deste xeito, p\u00f3dense guiar os sinais luminosos sen perdas por longas distancias.\nFuncionamento.\nOs principios b\u00e1sicos do seu funcionamento xustif\u00edcanse aplicando as leis da \u00f3ptica xeom\u00e9trica, principalmente, a lei da refracci\u00f3n (principio de reflexi\u00f3n interna total) e a lei de Snell. O seu funcionamento bas\u00e9ase en transmitir polo n\u00facleo da fibra un feixe de luz, tal que este non atravese o revestimento, sen\u00f3n que se reflicta e se sigaspropagando. Isto cons\u00e9guese se o \u00edndice de refracci\u00f3n do n\u00facleo \u00e9 maior ao \u00edndice de refracci\u00f3n do revestimento, e tam\u00e9n se o \u00e1ngulo de incidencia \u00e9 superior ao \u00e1ngulo l\u00edmite. \nReflexi\u00f3n total.\nformula_1\nDe modo que formula_2.\nPara termos a reflexi\u00f3n total, o formula_3 ten que ser maior do que o formula_4, o cal ocorre cando o \u00e1ngulo de refraccion for de 90\u00ba.\nformula_5, como seno de 90\u00ba \u00e9 1, \nformula_6\nformula_7\nformula_8 \u00cdndice de refracci\u00f3n da casca\nformula_9 \u00cdndice de refracci\u00f3n do n\u00facleo\nformula_10 \u00c1ngulo de incidencia (ee relaci\u00f3n \u00e1 normal)\nformula_11 \u00c1ngulo de refracci\u00f3n (en relaci\u00f3n \u00e1 normal)\nformula_12 \u00c1ngulo m\u00e1ximo ee que a\u00ednda ocorre refracci\u00f3n\nDese modo, a partir do formula_4, ocorrer\u00e1 o fen\u00f4meno da Reflexi\u00f3n total dentro da fibra \u00f3ptica, de modo que s\u00f3 os raios conformula_14 permanecer\u00e1n no n\u00facleo.\nDesvantaxes.\nA pesar das vantaxes antes enumeradas, a fibra \u00f3ptica presenta unha serie de desvantaxes fronte a outros medios de transmisi\u00f3n, sendo as m\u00e1is relevantes as seguintes:\nTipos.\nAs diferentes traxectorias que pode seguir un feixe de luz no interior dunha fibra denom\u00ednanse modos de propagaci\u00f3n. E segundo o modo de propagaci\u00f3n teremos dous tipos de fibra \u00f3ptica: Fibra \u00f3ptica multimodo e Fibra \u00f3ptica monomodo."}
{"id": "32321", "revid": "1131", "url": "https://gl.wikipedia.org/wiki?curid=32321", "title": "Ponte das Am\u00e9ricas", "text": " \nA Ponte das Am\u00e9ricas (Puente de las Am\u00e9ricas en castel\u00e1n) \u00e9 un viaduto localizado en Panam\u00e1 na entrada do Oc\u00e9ano Pac\u00edfico da Canle de Panam\u00e1. Constru\u00eduse en 1962 e foi a \u00fanica ponte permanente entre o norte e o sur da Am\u00e9rica ata a construci\u00f3n da Ponte Centenario en 2004."}
{"id": "32322", "revid": "85894", "url": "https://gl.wikipedia.org/wiki?curid=32322", "title": "Pittsburgh, Pensilvania", "text": "Pittsburgh \u00e9 unha cidade de Pensilvania, Estados Unidos, sede do Condado de Allegheny. De acordo co censo de 2020 conta con 302.971 habitantes, sendo as\u00ed a 68\u00ba cidade m\u00e1is poboada do pa\u00eds. A s\u00faa \u00e1rea metropolitana, a segunda m\u00e1is poboada de Pensilvania, alcanza os 2,37 mill\u00f3ns de habitantes.\n\u00c9 co\u00f1ecida popularmente como \u00aba cidade do aceiro\u00bb (\"Steel City\") polas numerosas empresas sider\u00farxicas que posu\u00eda, e \u00aba cidade das pontes\u00bb (\"City of Bridges\") polas 446 pontes que conectan os distintos barrios da urbe.\nAdemais do aceiro, Pittsburgh foi l\u00edder na fabricaci\u00f3n doutros materiais importantes coma o aluminio e o vidro e na industria do petr\u00f3leo. Na segunda metade do s\u00e9culo XX, a cidade sufriu un proceso de desindustrializaci\u00f3n que fixo caer \u00e1 metade a s\u00faa poboaci\u00f3n. Nos \u00faltimos anos, Pittsburgh transformouse nun importante centro para as industrias da sa\u00fade, educaci\u00f3n e tecnolox\u00eda."}
{"id": "32323", "revid": "56817", "url": "https://gl.wikipedia.org/wiki?curid=32323", "title": "Salamina", "text": "Salamina pode ser:"}
{"id": "32324", "revid": "5863", "url": "https://gl.wikipedia.org/wiki?curid=32324", "title": "Illa de Salamina", "text": "A illa grega de Salamina (en Grego moderno \u03a3\u03b1\u03bb\u03b1\u03bc\u03af\u03bd\u03b1 \"Salamina\") \u00e9 a maior illa do Golfo Sar\u00f3nico, aproximadamente a 2\u00a0km do Pireo. \"Paloukia\" \u00e9 o principal porto.\nToponimia.\nO nome Salamina probablemente deriva de \"Salam\", que significa calma ou paz. Algunhas fontes, con todo, din que foi nomeada as\u00ed pola ninfa Salamina, segundo a lenda, nai de Cychreus, o primeiro rei da illa. Outra teor\u00eda, que \u00e9 apoiada pola ling\u00fc\u00edstica moderna, considera que \"Salamina\" ven da ra\u00edz \"Sal\" (que significa auga salgada) e \"amis\" (\u00e9 dicir, a metade), polo que Salamina = (o lugar) no medio de auga salgada.\nHistoria.\nSalamina foi probablemente primeiro colonizada por Exina e ocupada m\u00e1is tarde por Megara, pero converteuse nunha posesi\u00f3n de Atenas en tempos de Sol\u00f3n ou Pis\u00edstrato, tras a guerra entre Atenas e Megara ao redor do 600 a. C..\nA Illa de Salamina \u00e9 co\u00f1ecida pola Batalla de Salamina, a vitoria naval decisiva da frota dos aliados gregos, dirixida por Tem\u00edstocles, durante o Imperio Persa no 480 a. C.. Dise que \u00e9 o lugar de nacemento de \u00c1iax e Eur\u00edpides, o nacemento deste \u00faltimo sit\u00faase popularmente no d\u00eda da batalla. Nos tempos modernos, \u00e9 o fogar da Base Naval de Salamina, sede da Armada Hel\u00e9nica.\nA m\u00e1is antiga t\u00e1boa contadora co\u00f1ecida foi descuberta na illa grega de Salamina en 1899. Crese que foron utilizadas polos babilonios no 300 a. C. e \u00e9 m\u00e1is un taboleiro de xogo que un dispositivo de c\u00e1lculo. \u00c9 de m\u00e1rmore, duns 150 x 75 x 4\u00b45\u00a0cm, e ten s\u00edmbolos gregos e os sucos paralelos.\nDurante a invasi\u00f3n alem\u00e1 de Grecia na segunda guerra mundial, o porto foi bombardeado pola Luftwaffe o 23 de abril de 1941, e afundiron o acoirazado grego \" Kilkis\" e o \"Lemnos\".\nNos anos 1960 e 1970, durante o per\u00edodo da xunta militar, os cambios na lexislaci\u00f3n permitiron a subdivisi\u00f3n de parcelas de terra. Isto abriu a illa a un desenvolvemento masivo non planificado nin regulamentado das zonas urbanas e suburbanas, inclu\u00edndo moitas casas de fin de semana, especialmente ao longo das costas setentrional e oriental. A falta de investimento correspondente en infraestrutura, xunto coa industria pesada, deu lugar \u00e1 contaminaci\u00f3n do mar e a praia deste lado da illa. Hai, con todo, iniciativas en curso tales como a axuda da Uni\u00f3n Europea cos Fondo de Cohesi\u00f3n cara ao melloramento da situaci\u00f3n.\nXeograf\u00eda e administraci\u00f3n.\nSalamina ten unha \u00e1rea de 36 quil\u00f3metros cadrados, o seu punto m\u00e1is alto \u00e9 Mavrovouni (365 m.). A partir de mediados do s\u00e9culo 20, a maior\u00eda dos habitantes foron Arvanites, cousa que cambiou nos \u00faltimos 20 anos debido \u00e1 instalaci\u00f3n de moitos atenienses na illa, na medida en que hoxe en d\u00eda os Arvanites son unha fracci\u00f3n da poboaci\u00f3n, que viven principalmente na cidade de Salamina, Ampelakia e Moulki (Aianteion). Segundo Estrab\u00f3n, a antiga capital atop\u00e1base no sur da illa, e na \u00e9poca cl\u00e1sica foi cara ao leste, na pen\u00ednsula de Kamatero con vistas ao estreito de Salamina, nos tempos modernos \u00e9 no oeste.\nUnha parte importante da illa de Salamina \u00e9 rochosa e monta\u00f1osa. Na parte sur da illa, at\u00f3pase un bosque de pi\u00f1eiros, o cal \u00e9 infrecuente para a \u00c1tica occidental. Lamentablemente, este bosque \u00e9 a mi\u00fado branco dos incendios. Mentres os habitantes do interior traballan principalmente no sector agr\u00edcola, a maior\u00eda dos habitantes de Salamina traballan nas profesi\u00f3ns mar\u00edtimas (pesca, os transbordadores, e os estaleiros da illa) ou viaxan a traballar en Atenas. O sector mar\u00edtimo c\u00e9ntrase na costa nord\u00e9s da illa no porto de Paloukia (\u03a0\u03b1\u03bb\u03bf\u03cd\u03ba\u03b9\u03b1), onde se atopan os transbordadores \u00e1 Grecia continental, e no os estaleiros de Ampelakia na parte norte da pen\u00ednsula de Kynosoura ( grego: \u039a\u03c5\u03bd\u03bf\u03c3\u03bf\u03cd\u03c1\u03b1 = \"cola de can\").\nSalamina \u00e9 moi popular para vacaci\u00f3ns e as visitas de fin de semana da zona de Atenas e O Pireo, a s\u00faa poboaci\u00f3n ascende a 300.000 en tempada alta, dos cales aprox. 31.000 habitantes son permanentes. Isto apoia un sector terciario forte do sector da industria de servizos, con moitos caf\u00e9s, bares,\" ouzeries \", tavernas e tendas de bens de consumo en toda a illa. No sur da illa, lonxe do porto, hai unha serie de zonas menos desenvolvidas, con praias moi boas para a nataci\u00f3n inclu\u00eddas as de Aianteio, Maroudi, Perani, Peristeria, Kolones, Saterli, Selenia e Kanakia.\nSalamina pertence \u00e1 Prefectura do Pireo da periferia \u00c1tica.\nDiv\u00eddese en dous municipios: Salamina e Ampelakia.\nNo\" 'Municipio de Salamina\"', que ten unha superficie de 80\u00b4992\u00a0km\u00b2 e unha poboaci\u00f3n de 30.962 no 2.001, o n\u00facleo de poboaci\u00f3n principal \u00e9 a cidade de Salamina (tam\u00e9n chamada Koulouris, pob. 25.730 hab. en 2001), composta polos distritos Alonia, Agios Minas, Agios Dimitrios, Agios Nikolaos, Boskos, Nea Salamina, Tsami e Vourkari. O seu segundo pobo m\u00e1is grande \u00e9 Ai\u00e1nteio (pob. 4.456 hab.).\nNo\" 'Municipio de Ampelakia\"', que ten unha superficie de 15\u00b4169\u00a0km\u00b2 e unha poboaci\u00f3n de 7.060 hab., as cidades m\u00e1is grandes son Ampelakia (poboaci\u00f3n 4.537) e Selinia (2.346)."}
{"id": "32325", "revid": "23204", "url": "https://gl.wikipedia.org/wiki?curid=32325", "title": "Existencialismo", "text": "Por existencialismo des\u00edgnase un amplo movemento filos\u00f3fico desenvolvido en Europa principalmente entre os anos 30 e 50 do s\u00e9culo pasado. Ademais do existencialismo \"sensu stricto\" do fil\u00f3sofo Jean-Paul Sartre e de novelistas como Simone de Beauvoir ou Albert Camus, incl\u00faense tam\u00e9n baixo esta r\u00fabrica, non sen certa pol\u00e9mica, as filosof\u00edas existenciais de Gabriel Marcel, Karl Jaspers e Martin Heidegger, as\u00ed como a teolox\u00eda existencial de Karl Barth, entre outros. Como precursor de todos eles soese mencionar o pensador dan\u00e9s S\u00f8ren Kierkegaard.\nObxecto de reflexi\u00f3n da filosof\u00eda existencialista.\nA reflexi\u00f3n filos\u00f3fica dos pensadores existencialistas arranca dun estudo da existencia humana, entendida como unha \u201crealidade\u201d individual peculiar e diferente do resto dos obxectos da natureza. Estes \u00faltimos, como indica Heidegger, est\u00e1n a\u00ed diante, \u00e1 vista, podendo un observalos e reflexionar obxectivamente sobre eles. Por exemplo, a \u00e1rbore que est\u00e1 a\u00ed no meu xard\u00edn e que estou a contemplar. Os obxectos do mundo, como esta \u00e1rbore, te\u00f1en unha serie de caracter\u00edsticas com\u00fans con outros obxectos similares que permiten elaborar unha definici\u00f3n id\u00e9ntica para todos eles. Este ser\u00eda, precisamente, un dos obxectivos de gran parte da filosof\u00eda tradicional, \u00e9 dicir, definir o que as cousas son en funci\u00f3n da esencia com\u00fan a todos os exemplares da mesa especie. Pero a nosa existencia nunca se nos presenta como algo contemplable e exterior a n\u00f3s mesmos (como, por exemplo, a \u00e1rbore que est\u00e1 enfronte de n\u00f3s), sen\u00f3n que, como di Marcel, \u00e9 un \u201cmisterio\u201d no que cada un est\u00e1 incorporado (\"O misterio do ser\"). A existencia experiment\u00e1mola s\u00f3 en primeira persoa viv\u00edndoa. Eu experimento a mi\u00f1a existencia, ti a t\u00faa etc. Existir, ademais, consiste na realizaci\u00f3n ou exercicio dun modo de ser propio, non compartible, pois acont\u00e9celle s\u00f3 a un mesmo e a ningu\u00e9n m\u00e1is. A mi\u00f1a existencia \u00e9 mi\u00f1a e nunca pode sa\u00edr de min cara outro, as\u00ed como a t\u00faa existencia \u00e9 tam\u00e9n exclusivamente t\u00faa. De a\u00ed que cada existencia humana sexa diferente, coas s\u00faas caracter\u00edsticas propias froito das vicisitudes persoais na vida de cada un. Por todo isto os fil\u00f3sofos existencialistas consideran que o ser humano ten un modo peculiar de existir, diferente da existencia dos demais entes (pedras, plantas, animais etc.). No primeiro caso tr\u00e1tase dun modo de ser exclusivamente individual e continxente, mentres que no segundo caso son entes susceptibles dunha definici\u00f3n universal e invariable. Esta \u00e9 a raz\u00f3n de que escollan termos diferentes para expresar a existencia, segundo se trate da existencia dun ser humano ou doutro ente non humano, por exemplo: o par \"Existenz\" (humana)-\"Vorhandensein\" (dos entes) en Heidegger, ou o par \"Pour soi\" (humano)- \"En soi\" (das cousas) en Sartre etc.\nMetodolox\u00eda existencialista.\nO car\u00e1cter \u00edntimo e persoal da existencia humana representa un novo \u00e1mbito inaccesible tanto para os procedementos racionais dos fil\u00f3sofos cos seus argumentos l\u00f3xicos, como para os procedementos emp\u00edricos dos cient\u00edficos. Recl\u00e1manse ent\u00f3n novos medios para o filosofar. Marcel sinala esta diferenza metodol\u00f3xica recorrendo \u00e1 distinci\u00f3n entre \"reflexi\u00f3n primeira\" (propia dos saberes obxectivos) e \"reflexi\u00f3n segunda\" (propia da filosof\u00eda existencial). Esta distinci\u00f3n, basicamente compartida por todos os fil\u00f3sofos existencialistas, \u00e9 a orixe dunha constante desconfianza respecto da Raz\u00f3n humana. Esta cousifica e clasifica a realidade en compartimentos estancos e fixos. Pero como a existencia humana caracter\u00edzase polo continuo cambio ent\u00f3n non ten un ser est\u00e1tico, sen\u00f3n que depende do que cada individuo est\u00e1 a facer na s\u00faa vida coas s\u00faas decisi\u00f3ns, actividades etc. Sartre expresa isto coas c\u00e9lebres frases de que no ser humano \u201ca existencia precede \u00e1 esencia\u201d e \u201co ser humano non \u00e9 outra cousa que o que el se fai\u201d (\"O existencialismo \u00e9 un humanismo\"). Neste facerse a si mesmo o ser humano \u00e9 totalmente libre pois, a dicir de Sartre, non est\u00e1 condicionado por nada. Todo o que un \u00e9 e fai responde sempre a unha decisi\u00f3n previa entre varias opci\u00f3ns posibles. De aqu\u00ed deduce Sartre que non podemos delegar a responsabilidade \u00faltima dos nosos actos noutras persoas nin tampouco na sociedade. Existir, polo tanto, consiste en estar constantemente decidindo e fac\u00e9ndose un a si mesmo, de onde resulta unha maneira de ser espec\u00edfica para cada un e inabarcable por conceptos universais aplicables por igual a todos os individuos.\nDebido \u00f3 car\u00e1cter \u00fanico e \u201cirracional\u201d de cada existencia humana, os existencialistas recorren a descrici\u00f3ns de situaci\u00f3ns existenciais concretas e persoais, por medio de relatos biogr\u00e1ficos ou novelados, como medio literario m\u00e1is axeitado para expresar o universo emocional da existencia humana (por exemplo, Marcel e Sartre).\nTipos de existencialismo.\nAtendendo \u00e1 cuesti\u00f3n da existencia de Deus, \u00e9 com\u00fan dividir o existencialismo filos\u00f3fico en tres tipos:\nO enfoque existencialista da filosof\u00eda pos\u00fae unha tintura pesimista e tr\u00e1xica, acentuada polo tratamento de temas como a morte, a angustia, as situaci\u00f3ns l\u00edmite, o absurdo da vida etc. \u00c9 precisamente este compo\u00f1ente do existencialismo o que m\u00e1is o ten achegado \u00e1 literatura contribu\u00edndo \u00e1 difusi\u00f3n popular do mesmo nunha \u00e9poca marcada polas guerras mundiais e, polo tanto, propicia para o acollemento destas cuesti\u00f3ns.\nOs existencialistas enfr\u00f3ntanse de diferentes xeitos \u00f3 aspecto tr\u00e1xico da vida. As\u00ed, Sartre concl\u00fae que a existencia humana est\u00e1 condenada \u00f3 fracaso, xa que consiste nunha aspiraci\u00f3n a ser como Deus, mais este \u00e9 para Sartre unha realidade inexistente e absurda. De a\u00ed que a existencia humana careza de sentido e estea tam\u00e9n condenada \u00f3 absurdo. Heidegger, en cambio, mant\u00e9n as s\u00faas an\u00e1lises existenciais nun plano neutral e soamente descritivo sen extraer ningunha conclusi\u00f3n respecto do sentido da existencia humana ou sobre o tema da existencia divina. Por \u00faltimo, Jaspers e Marcel ven unha posibilidade de superaci\u00f3n do nihilismo en certas experiencias existenciais, irreducibles a unha explicaci\u00f3n racional e que, segundo eles, abren \u00f3 ser humano \u00e1 transcendencia divina. Marcel, por exemplo, s\u00e9rvese da fe cristi\u00e1 para abeirar a crenza en Deus e asumir a esperanza dunha vida eterna al\u00e9n da morte aparente \u00e1 que nos destina esta existencia humana no mundo."}
{"id": "32326", "revid": "5863", "url": "https://gl.wikipedia.org/wiki?curid=32326", "title": "R\u00edo Ebro", "text": " \nO r\u00edo Ebro (en catal\u00e1n: \"Ebre\") \u00e9 o r\u00edo m\u00e1is caudaloso de Espa\u00f1a e o segundo da Pen\u00ednsula Ib\u00e9rica despois do Douro. \u00c9 ademais o segundo r\u00edo m\u00e1is longo despois do Texo. Discorre na s\u00faa totalidade por Espa\u00f1a, sendo o seu r\u00edo m\u00e1is longo, con 910\u00a0km, o m\u00e1is caudaloso e o que ten a maior conca, que chega aos 83 093\u00a0km\u00b2. Ten m\u00e1is de 200 tributarios.\nPercorre o extremo nororiental da Pen\u00ednsula Ib\u00e9rica, a trav\u00e9s do val que leva o seu nome. Segue unha direcci\u00f3n noroeste-sueste desde o seu nacemento na Hermandad de Campoo de Suso, en Cantabria, ata o mar Mediterr\u00e1neo, no que desemboca formando o delta do Ebro, entre os termos municipais de Deltebre e Sant Jaume d'Enveja.\nO Ebro atravesa as comunidades aut\u00f3nomas espa\u00f1olas de Cantabria, Castela e Le\u00f3n, A Rioxa, Pa\u00eds Vasco, Navarra, Arag\u00f3n e Catalu\u00f1a. Ademais, a s\u00faa conca hidrogr\u00e1fica tam\u00e9n alcanza territorios da Comunidade Valenciana (r\u00edo Bergantes) e de Castela a Mancha. D\u00faas capitais de comunidade aut\u00f3noma, Logro\u00f1o e Zaragoza, son ba\u00f1adas polo r\u00edo.\nEtimolox\u00eda.\nO seu nome deriva do antigo top\u00f3nimo \"Hiber\" (\"Hiberus Flumen\"), que d\u00e1 tam\u00e9n nome \u00e1 Pen\u00ednsula Ib\u00e9rica e aos pobos iberos, adaptaci\u00f3n latina do termo grego \"\u038a\u03b2\u03b7\u03c1\" (Iber), que recollen as numerosas fontes historiogr\u00e1ficas gregas, que significar\u00eda ribeira ou marxe do r\u00edo. En efecto, colonos gregos establec\u00e9ronse un pouco m\u00e1is ao norte cara ao 575 a.C. na importante colonia de Emp\u00faries (\"\u1f18\u03bc\u03c0\u03cc\u03c1\u03b9\u03bf\u03bd\"). Por iso \u00e9 polo que o termo de Iberia orixinalmente deriva do nome mesmo do r\u00edo Ebro.\nPercorrido.\nNace en Fontibre, preto de Reinosa, en Cantabria, discorrendo por localidades como Miranda de Ebro, Haro, Logro\u00f1o, Calahorra, Alfaro, Tudela, Alag\u00f3n, Utebo, Zaragoza, Caspe, Tortosa e Amposta. Os principais macizos monta\u00f1osos que delimitan a s\u00faa conca son: os Pireneos ao norte, o Sistema Ib\u00e9rico ao sur e os Picos de Europa no seu nacemento.\nDesemboca no mar Mediterr\u00e1neo en Deltebre (\"Delta do Ebro\"), pr\u00f3ximo a Tortosa e a Amposta, \u00faltima cidade pola que pasa, \u00e1s d\u00faas na provincia de Tarragona, formando un Delta onde a Illa de Buda divide a corrente en dous brazos principais (Golas Norte e Sur). O Delta do Ebro cobre 330\u00a0km\u00b2, o 20 % dos cales son \u00e1reas naturais e a superficie restante \u00e9 agr\u00edcola e urbana; os campos de arroz no delta cobren sobre unhas 21 000 ha.\nConca.\nA conca hidrogr\u00e1fica deste r\u00edo, de forma triangular, queda delimitada, ao norte, polo Cordal Cant\u00e1brico e os Pireneos; e, ao oeste e ao sur, polo Sistema Ib\u00e9rico. Ao leste sit\u00faanse as Cordilleiras Costeiras Catal\u00e1s e o Mar Mediterr\u00e1neo.\nA s\u00faa orixe xeol\u00f3xica at\u00f3pase nos sedimentos exteriores da Pen\u00ednsula Ib\u00e9rica, o que deu lugar a d\u00faas cordilleiras de tipo alpino (os Pireneos e os Sistemas B\u00e9ticos). En compensaci\u00f3n, produciuse o afundimento de d\u00faas amplas zonas, o val do Ebro e o val do Guadalquivir, invadidos polo mar.\nA conca do Ebro ocupa unha superficie de 85 362\u00a0km\u00b2, que se distrib\u00faen nun 0,52% (445\u00a0km\u00b2) por Andorra, nun 0,58% (503\u00a0km\u00b2) por Francia e nun 98,8% (84 414\u00a0km\u00b2) por Espa\u00f1a.\nSup\u00f3n o 17,3% do territorio peninsular espa\u00f1ol e nela int\u00e9granse, total ou parcialmente, as comunidades aut\u00f3nomas de Cantabria, Castela e Le\u00f3n, Pa\u00eds Vasco, Castela-A Mancha, A Rioxa, Navarra, Arag\u00f3n, Catalu\u00f1a e a Comunidade Valenciana.\nEst\u00e1 atravesada por numerosas correntes que, consideradas globalmente, suman 12 000 km de canle, dos cales 930 corresponden ao Ebro. Os seus afluentes principais presentan un percorrido total de 347\u00a0km, segundo datos da Confederaci\u00f3n Hidrogr\u00e1fica do Ebro. Este organismo, que depende do Ministerio de Medio Ambiente, enc\u00e1rgase da s\u00faa regulaci\u00f3n. O achegue superficial estimado c\u00edfrase nunha media de 18 217 hm\u00b3, con m\u00e1ximos de 29 726 hm\u00b3 e m\u00ednimos de 8 393 hm\u00b3.\nR\u00e9xime fluvial.\nO Ebro \u00e9 un r\u00edo caudaloso pero cun caudal irregular: a finais do ver\u00e1n ten fortes estiaxes e na primavera, co desxeo pirenaico, presenta o seu m\u00e1ximo caudal. Exemplo desta irregularidade \u00e9 Tortosa, onde ten chegado a ter un caudal de 32 m\u00b3/s en per\u00edodo de seca e chegou a 23 484 m\u00b3/s na enchente do 23 de outubro de 1907, cando o r\u00edo alcanzou os 9,95 m de altura.\nO Ebro sofre as s\u00faas enchentes m\u00e1is frecuentes na estaci\u00f3n fr\u00eda, de outubro a marzo, mais \u00e1s veces prol\u00f3nganse no tramo final at\u00e9 maio; as de estaci\u00f3n fr\u00eda acostuman estar ligadas ao r\u00e9xime pluvial oce\u00e1nico, mentres que as ocorridas na primavera prove\u00f1en da fusi\u00f3n da neve dos Pireneos. As secas prod\u00facense no ver\u00e1n: de xullo a outubro, en Miranda de Ebro e de fins de agosto e primeiros de setembro en Tortosa.\nAs principais enchentes medidas en Zaragoza desde finais do s\u00e9culo XIX son:\nInfraestruturas hidr\u00e1ulicas.\nCanais.\nEntre os canais do Ebro cabe destacar os seguintes: Canal de Lodosa, Canal Imperial de Arag\u00f3n, Canal de Tauste, Bardenas, Los Monegros, Canal do Cinca e Canal de Arag\u00f3n e Catalu\u00f1a.\nProduci\u00f3n hidroel\u00e9ctrica.\nEn todo o percorrido do Ebro atopamos centrais hidroel\u00e9cticas. Ao seu paso por Arag\u00f3n:"}
{"id": "32327", "revid": "98629", "url": "https://gl.wikipedia.org/wiki?curid=32327", "title": "R\u00edo Sil", "text": "O Sil \u00e9 un r\u00edo do noroeste da Pen\u00ednsula Ib\u00e9rica que discorre polas provincias de Le\u00f3n e Ourense, facendo no seu \u00faltimo tramo de fronteira entre esta \u00faltima e a de Lugo, na zona noroeste de Espa\u00f1a. \u00c9 o principal afluente do r\u00edo Mi\u00f1o, coa que comparte a expresi\u00f3n popular de \u00abo Sil leva a auga e o Mi\u00f1o a fama\u00bb.\nCaracter\u00edsticas.\nNace en La Cueta, Le\u00f3n, ao p\u00e9 de Pe\u00f1a Orniz, a 1980 metros de altitude. Ap\u00f3s pasar polas comarcas de Laciana e do Bierzo (nesta, cruza a vila de Ponferrada), entra en Galicia pola provincia de Ourense, onde atravesa o Montefurado. Antigamente o seu leito rodeaba este monte nun percorrido de 3\u00a0km.\nNo seu tramo medio define a fronteira entre as provincias de Lugo e Ourense. X\u00fantase co Mi\u00f1o no lugar dos Peares. Preto da intersecci\u00f3n entre o r\u00edo Sil e o r\u00edo Mi\u00f1o est\u00e1n os Can\u00f3ns do Sil. O seu curso \u00e9 de 228\u00a0km, pasando por vilas como Villablino, Toreno, Ponferrada, O Barco de Valdeorras, A R\u00faa e Quiroga. A s\u00faa conca \u00e9 de 8 020\u00a0km\u00b2.\nTanto o seu caudal como o dos seus afluentes \u00e9 moi estable.\nA sona de ser o r\u00edo m\u00e1is caudaloso de Galicia est\u00e1 xustificada: No anuario hidrol\u00f3xico da confederaci\u00f3n hidrogr\u00e1fica Mi\u00f1o-Sil aparece que o encoro de San Pedro, a poucos quil\u00f3metros da xuntanza co Mi\u00f1o, rexistra moito m\u00e1is paso de auga que o dos Peares, o \u00faltimo do r\u00edo mi\u00f1o antes do encontro (5492 hm3 fronte a 2762,9 hm3 de media anual). A xuntanza de ambos, na parte baixa do Mi\u00f1o, produce un caudal conxunto superior.\nEtimolox\u00eda.\nSegundo alg\u00fans autores crese que Sil vir\u00eda do lat\u00edn \"sil\": ocre. Plinio o Vello falaba nos seus documentos da abundancia de ouro e prata que se tiraba das grandes explotaci\u00f3ns mineiras da Gallaecia no que hoxe son As M\u00e9dulas, na conca do Sil; tales minas eran tam\u00e9n ricas en materias corantes ou pigmentos ocres. Diosc\u00f3rides fala expresamente dos ocres da Iberia occidental.\nM\u00e1is probable \u00e9 a orixe que dan outros autores, que falan dunha ra\u00edz celto-xem\u00e1nica-lituana: \"sei-\", \"sel-\" (pingar), da que derivan os nomes doutros r\u00edos coma os italianos Silis e Silarus. Outros autores falan da ra\u00edz celto-xem\u00e1nica-b\u00e1ltico-eslava: \"slei-\", \"sli-\" (esvarar).\nTam\u00e9n existe unha terceira hip\u00f3tese de orixe preindoeuropea.\nPrincipais afluentes.\nPola ribeira esquerda:\nPola ribeira dereita: \nEncoros.\nOs principais encoros do r\u00edo son:"}
{"id": "32328", "revid": "98629", "url": "https://gl.wikipedia.org/wiki?curid=32328", "title": "R\u00edo Douro", "text": "O r\u00edo Douro (en e en ) \u00e9 un r\u00edo do centro-norte e oeste da Pen\u00ednsula Ib\u00e9rica, da vertente atl\u00e1ntica. O seu nome prov\u00e9n do lat\u00edn, \"Durius flumen\", e do grego, \"\u0394\u03cc\u03c5\u03c1\u03b9\u03bf\u03c2 \u03c0\u03bf\u03c4\u03b1\u03bc\u03bf\u03cd\". Cos seus 897\u00a0km, \u00e9 o terceiro r\u00edo m\u00e1is longo da Pen\u00ednsula Ib\u00e9rica despois do r\u00edo Texo e do r\u00edo Ebro, e cos seus 97.290\u00a0km\u00b2, pos\u00fae a maior conca hidrogr\u00e1fica peninsular (78.952\u00a0km\u00b2 corresponden a territorio espa\u00f1ol e o resto a territorio portugu\u00e9s).\nCaracter\u00edsticas.\nO Douro nace nos Picos de Urbi\u00f3n (no Sistema Ib\u00e9rico) a uns 2.160 m de altitude e percorre terras castel\u00e1s, leonesas e portuguesas, pasando por Soria, Aranda de Duero, Laguna de Duero, Toro, Zamora e Miranda do Douro, at\u00e9 chegar \u00e1 s\u00faa desembocadura na cidade do Porto. Ten 112\u00a0km de fronteira compartida con Portugal e 213\u00a0km portugueses. A s\u00faa altitude media \u00e9 de 700 metros.\nNo inicio do seu curso \u00e9 un r\u00edo longo e pouco caudaloso. De Zamora \u00e1 s\u00faa foz, corre entre fragas en can\u00f3ns profundos (as Arribas do Douro). O forte declive do r\u00edo -o desnivel medio \u00e9 de 3 m/km-, as curvas, as rochas sa\u00edntes, os caudais violentos, as m\u00faltiples irregularidades, os r\u00e1pidos e os \"saltos\" tornaban este r\u00edo indom\u00e1bel ata a realizaci\u00f3n dos encoros a partir de 1961. Con eles conseguiuse a doma do r\u00edo e a navegaci\u00f3n fluvial.\nEncoros.\nO Douro ten sete encoros en zona espa\u00f1ola e nove en zona portuguesa."}
{"id": "32329", "revid": "529", "url": "https://gl.wikipedia.org/wiki?curid=32329", "title": "Pedra abaladoira", "text": ""}
{"id": "32330", "revid": "98629", "url": "https://gl.wikipedia.org/wiki?curid=32330", "title": "Teixeiro, Curtis, Curtis", "text": "Teixeiro \u00e9 un lugar da parroquia de Santa Eulalia de Curtis e \u00e9 capital do concello de Curtis. Segundo o INE en 2018 ti\u00f1a 1115 habitantes (555 homes e 560 mulleres).\nToponimia.\nO top\u00f3nimo \u00abTeixeiro\u00bb \u00e9 un fit\u00f3nimo que fai referencia a un lugar ou bosque de teixos (do lat\u00edn \"taxu\"), unha \u00e1rbore que debeu ser en tempos antigos abondosa en Galiza. Do mesmo xeito acontecer\u00eda co resto de top\u00f3nimos \u00abTeixeiro\u00bb e \u00abTeixeira\u00bb espallados pola xeograf\u00eda galega. Al\u00e9n disto, non se considera prob\u00e1bel que te\u00f1a que ver co tobo do porco teixo, significado co cal o voc\u00e1bulo \u00abteixeiro\u00bb \u2015tam\u00e9n \u00abteixeira\u00bb\u2015 aparece en varios dicionarios galegos.\nEsta estendida relaci\u00f3n do top\u00f3nimo coa \u00e1rbore semella que non deu convencido os estudosos da historia local, os cales te\u00f1en proposto diferentes hip\u00f3teses alternativas. Deste xeito, segundo Cabanas L\u00f3pez o nome proceder\u00eda das telleiras, dada a presenza de arxila na zona e a posibilidade desta ser traballada para o campamento romano da Ciadella, as\u00ed como a referencia a d\u00faas telleiras no Catastro de Ensenada de 1752. Desde outra perspectiva, para V\u00e1zquez Rouco poder\u00eda provir de testeiro, xa que Teixeiro era cabeza do couto do Rinc\u00f3n e testaba co couto de Santaia e coa provincia de Santiago.\nPor outra banda, tendo sido Teixeiro cabeza do couto do Rinc\u00f3n primeiro, e do barrio do Rinc\u00f3n despois, os seus habitantes reciben, segundo as fichas recolleitas para a redacci\u00f3n do \"Diccionario geogr\u00e1fico popular de Espa\u00f1a\" de Camilo Jos\u00e9 Cela, o xentilicio de rinconenses. Rec\u00f3llese tam\u00e9n nesa fonte estoutro xentilicio: Teixeir\u00f3n.\nCaracter\u00edsticas.\nPolo lugar pasa a v\u00eda f\u00e9rrea, que ten parada na estaci\u00f3n de Teixeiro, inaugurada en 1875. A comezos do s\u00e9culo XX instalouse na zona unha f\u00e1brica de elaboraci\u00f3n de compo\u00f1entes do ars\u00e9nico, LLOFAR. Creouse un pol\u00edgono industrial, sobre os antigos terreos da sider\u00farxica Sidegasa, que pechou en 1988. No ano 2000 inaugurouse o Centro penitenciario de Teixeiro.\nAo acoller a capitalidade municipal ten servizos p\u00fablicos sanitarios, deportivos e culturais. A nivel educativo a localidade conta cunha garder\u00eda p\u00fablica da rede da Xunta, A gali\u00f1a azul e o CEIP de Teixeiro. Rematada dita etapa o alumnado cursa a educaci\u00f3n secundaria no IES de Curtis."}
{"id": "32333", "revid": "85894", "url": "https://gl.wikipedia.org/wiki?curid=32333", "title": "Teixeiro", "text": "Co top\u00f3nimo Teixeiro podemos referirnos a varios lugares de Galicia:"}
{"id": "32342", "revid": "12452", "url": "https://gl.wikipedia.org/wiki?curid=32342", "title": "Personaxes relevantes da Guerra Civil espa\u00f1ola", "text": ""}
{"id": "32343", "revid": "1060", "url": "https://gl.wikipedia.org/wiki?curid=32343", "title": "Doce Ap\u00f3stolos", "text": ""}
{"id": "32344", "revid": "1060", "url": "https://gl.wikipedia.org/wiki?curid=32344", "title": "Ap\u00f3stolos", "text": ""}
{"id": "32345", "revid": "54336", "url": "https://gl.wikipedia.org/wiki?curid=32345", "title": "Santiago o Maior", "text": "Xacobe (en arameo \"Yaqob bar Zibhdi\", en hebreo \u05e2\u05b2\u05e7\u05b9\u05d1 \"Yah\u0103q\u014db ben Zebdi\" e en grego \"I\u03ac\u03ba\u03c9\u03b2\u03bf\u03c2 I\u00e0kovos\"), m\u00e1is co\u00f1ecido como Santiago o Maior, morto en 44, era fillo de Cebedeo e Salom\u00e9. Disc\u00edpulo de Xes\u00fas, foi un dos Doce Ap\u00f3stolos ou principais seguidores de Cristo. Ch\u00e1maselle \"o Maior\" para distinguilo de Santiago o Menor, tam\u00e9n disc\u00edpulo de Xes\u00fas. Era irm\u00e1n de san Xo\u00e1n o Evanxelista.\nO nome de Santiago en lat\u00edn era \"Iacobus\", unha derivaci\u00f3n a trav\u00e9s do grego do nome hebreo do patriarca Xacob. \u00c9 a forma do primeiro romance occidental que dar\u00eda lugar ao galego e que, debido \u00e1 s\u00faa relevancia relixiosa e pol\u00edtica, ser\u00eda adoptado en todas as linguas romances hispanas. Deste xurdir\u00edan os nomes de Iago, Xacobe e Xaime, o ingl\u00e9s James e o franc\u00e9s Jacques; e de Sant Iacobus vir\u00edan Santiago e o portugu\u00e9s Tiago.\nVida.\nSantiago foi presentado a Xes\u00fas, segundo o Evanxeo de Xo\u00e1n, por Xo\u00e1n Bautista. Nos evanxeos sin\u00f3pticos aparece como un pescador no lago de Xenesaret ou lago Tiber\u00edades. Proced\u00eda das vilas rurais depauperadas de Galilea, foco de rebeli\u00f3n contra Roma (levantamento de Xudas o Galileo, desaf\u00edos \u00e1 autoridade de Poncio Pilatos...) e agardaba a restauraci\u00f3n do Reino de Israel. No seu seguimento de Xes\u00fas arelaba ocupar un posto relevante, trala liberaci\u00f3n dos romanos, o que provocou celos entre os ap\u00f3stolos e a ensinanza de Xes\u00fas verbo de que \"o que queira ser o primeiro debe ser o servidor de todos\" (Mc 10, 42-45). Xes\u00fas repr\u00e9ndeo polo seu car\u00e1cter violento cando pide que un l\u00f3strego destr\u00faa as vilas samaritanas (tradicionais inimigas dos xudeus) que se resist\u00edan \u00e1 conversi\u00f3n. Alc\u00famao con retranca \"Bonaerges\" (fillo do trono) (Mc 13,17).\nTraballaba co seu pai,\u00a0Zebedeo, e o seu irm\u00e1n\u00a0Xo\u00e1n, que \u00eda ser outro dos ap\u00f3stolos de Cristo. Dos textos b\u00edblicos ded\u00facese que os\u00a0Zebedeo eran socios de\u00a0Sim\u00f3n, a quen Xes\u00fas deu o nome de\u00a0Pedro, e que ti\u00f1an traballadores ao seu cargo.\nNon se co\u00f1ecen o lugar do seu nacemento nin onde viv\u00eda. Por\u00e9n, alg\u00fans esexetas da Biblia estiman que ser\u00eda natural da localidade de\u00a0Betsaida\u00a0-dela eran outros pescadores que se unen a Xes\u00fas-, hoxe desaparecida e que se adoita situar nas inmediaci\u00f3ns do citado lago, no l\u00edmite entre as rexi\u00f3ns setentrionais palestinas de Galilea\u00a0e\u00a0Tracon\u00edtide.\nSantiago formou co seu irm\u00e1n Xo\u00e1n e os tam\u00e9n irm\u00e1ns Pedro e Andr\u00e9, o primeiro grupo de disc\u00edpulos de Cristo. Xes\u00fas foinos a buscar ao lago Tiber\u00edades. San Mateu e San Marcos sinalan que o futuro ap\u00f3stolo e os seus compa\u00f1eiros estaban a traballar nos seus aparellos. Tras chamar a Andr\u00e9 e Pedro, aos cales encontra botando as redes ao lago, fixo o mesmo con Santiago e Xo\u00e1n e todos decidiron seguilo, deixando canto ti\u00f1an. Denantes, Xes\u00fas axud\u00e1raos de xeito milagreiro na s\u00faa pesca, unha met\u00e1fora coa que lles ped\u00eda que se convertesen dende ese momento en \"pescadores de homes\". Estes feitos ter\u00edan lugar, segundo estudosos do Novo Testamento, cara ao ver\u00e1n do ano 28. \nXunto a Pedro e Xo\u00e1n, aparece como amigo \u00edntimo de Xes\u00fas en escenas como a resurrecci\u00f3n da filla de Xairo (Mc 5, 37), a transfiguraci\u00f3n (Mt. 17, 1-2) ou a anguria no monte das Oliveiras antes da paix\u00f3n (Mt 26, 37). Cando Xes\u00fas \u00e9 arrestado, Santiago foxe cos demais disc\u00edpulos. Foi, segundo os Feitos dos Ap\u00f3stolos, o primeiro de entre estes en ser martirizado.\nA s\u00faa nai, Salom\u00e9, \u00e9 unha das mulleres que, como Mar\u00eda Magdalena, acompa\u00f1an a Xes\u00fas na s\u00faa predicaci\u00f3n itinerante, o que era algo ins\u00f3lito na sociedade patriarcal daquel tempo.\nA\u00ednda que non hai un s\u00f3 documento cristi\u00e1n que o mencione, crese que, trala morte de Xes\u00fas, Santiago partiu a evanxelizar a Pen\u00ednsula Ib\u00e9rica. Estivo en Galicia e tam\u00e9n en Portugal (Guimar\u00e3es e P\u00f3voa de Varzim).\nO texto esencial no que se apoiou a tradici\u00f3n da predicaci\u00f3n peninsular de\u00a0Santiago\u00a0-\u00e1 marxe do\u00a0\"Codex Calixtinus\", que a cita de pasada no libro III, sobre a\u00a0\"translatio\"-\u00a0\u00e9 o\u00a0\"Breviarium Apostolorum\", de finais do s\u00e9culo VI ou principios do VII, escrito nalg\u00fan lugar de Francia ou Italia e con influencias orientais reinterpretadas en Occidente. Nel sin\u00e1lase por primeira vez que o Ap\u00f3stolo predicou en Hispania\u00a0e nas terras occidentais do mundo. A comezos do s\u00e9culo VII a obra\u00a0\"De\u00a0ortu\u00a0et\u00a0obitu\u00a0patrum\", atribu\u00edda a\u00a0Santo Isidoro\u00a0de Sevilla, recolle por primeira vez a s\u00faa presenza en\u00a0Hispania\u00a0nunha interpolaci\u00f3n que foi atribu\u00edda \u00e1 influencia e difusi\u00f3n do\u00a0\"Breviarium\". Denantes destes textos, nos s\u00e9culos IV ao VI xa se difundiran no mundo cristi\u00e1n algunhas noticias sobre as misi\u00f3ns evanx\u00e9licas dos ap\u00f3stolos atribu\u00edndo, de forma indirecta ou m\u00e1is ou menos espec\u00edfica, segundo os casos, a misi\u00f3n occidental a\u00a0Santiago, sen indicar ning\u00fan territorio en concreto. Tam\u00e9n \u00e9 certo que outras fontes orientais sit\u00faan a s\u00faa misi\u00f3n lonxe de occidente.\nSegundo a tradici\u00f3n, o 2 de xaneiro do ano 40, a Virxe Mar\u00eda aparec\u00e9uselle en Caesaraugusta (actual Zaragoza), sobre un piar (hoxe venerado na bas\u00edlica de Nosa Se\u00f1ora do Pilar). A tradici\u00f3n da Virxe da Barca, en Mux\u00eda \u00e9 similar: a nai de Xes\u00fas, apar\u00e9ceselle nunha nave de pedra sobre o Oc\u00e9ano e conf\u00f3rtao e an\u00edmao a seguir predicando entre os galaicos.\nSantiago volveu a Palestina, onde foi decapitado por Herodes Agripa entre os anos 43 e 44. Segundo Eusebio de Cesarea, o seu delator, ao ver a serenidade e enteireza con que se resistiu a renegar de Cristo, converteuse e acompa\u00f1ouno no martirio. (His. Ecl., II IX, 2 ss.).\nOs seus restos.\nSegundo a tradici\u00f3n popular, os restos de Santiago foron trasladados dende Palestina ata Galicia de forma milagrosa: uns anxos coll\u00e9ronos e deposit\u00e1ronos nunha barca de pedra que chegou soa ata Iria Flavia, na desembocadura do r\u00edo Ulla, e amarrada no Pedr\u00f3n (de a\u00ed Padr\u00f3n). Dende al\u00ed, disque foron levados ata o monte Libred\u00f3n (actual Santiago de Compostela) atravesando os host\u00eds dominios da ra\u00ed\u00f1a Lupa. Repousan na actualidade no interior da Catedral, baixo o altar maior.\nIsto, a\u00ednda que supuxo a aparici\u00f3n do Cami\u00f1o de Santiago, nunca chegou a ser confirmado. San Xerome de Estrid\u00f3n, no s\u00e9culo IV; a denominada \"Carta do Papa Le\u00f3n\", do s\u00e9culo VI; o \"Breviarum apostolorum\" de principios do VII; o eclesi\u00e1stico brit\u00e1nico Aldhelmo, no mesmo s\u00e9culo; e Isidoro de Sevilla en \"De ortu et obitu Patrum\", falan da predicaci\u00f3n de Santiago en Hispania. Trala invasi\u00f3n \u00e1rabe, no reino astur-galaico mantense a tradici\u00f3n (himno \"Oh Dei Verbum\" de Mauregato (783-788). No s\u00e9culo VIII, f\u00fandase polo bispo Odoario de Lugo a igrexa de Santiago de Meil\u00e1n (parroquia de Lugo). No Beato de Li\u00e9bana (s\u00e9culo VIII) p\u00edntase un magn\u00edfico mapa mundi coa cabeza de Santiago sobre Gallaecia. Finalmente, o bispo de Iria Flavia, Teodomiro e o rei astur-galaico Afonso II sobre o ano 813 confirmar\u00e1n que o ermit\u00e1n Paio e os fregueses de San Fiz de Solovio reencontraron o sartego apost\u00f3lico.\nO seu sartego estaba pr\u00f3ximo a un castro onde na \u00e9poca romana se constru\u00edu un mausoleo en dous niveis cuxo piso inferior \u00e9 unha c\u00e1mara sepulcral dos s\u00e9culos I e II e onde repousaban tres cad\u00e1veres, un de cuxos sepulcros era m\u00e1is relevante que os outros dous. O profesor Isidoro Mill\u00e1n Gonz\u00e1lez-Pardo descifrou unha inscrici\u00f3n en grego con caracteres sem\u00edticos na que di ler: \"Athanasius martir\", o que coincide coa tradici\u00f3n de que, onda a Santiago, foron sepultados os seus disc\u00edpulos, tam\u00e9n m\u00e1rtires: Atanasio e Teodoro.\nEn Xerusal\u00e9n, a Igrexa Apost\u00f3lica Armenia edificou a catedral de Santiago no lugar onde se di que foi decapitado e depositada a s\u00faa cabeza.\nDifusi\u00f3n.\nFoi patr\u00f3n dos reinos cristi\u00e1ns hip\u00e1nicos, e venerado en Espa\u00f1a, en toda Europa as\u00ed como en multitude de santuarios de Am\u00e9rica, e deu nome a numerosas e importantes vilas e cidades, algunhas fundadas polos espa\u00f1ois. Por outra banda, tam\u00e9n \u00e9 extensa a lista de cidades das que tam\u00e9n \u00e9 o seu patr\u00f3n :\nChegou a ser s\u00edmbolo guerreiro da loita contra o islam (Santiago Matamouros) dende o rei astur-galaico Ramiro I (tradici\u00f3n da Batalla de Clavijo). Hoxe \u00e9 Patr\u00f3n de Espa\u00f1a.\nComo a s\u00faa festividade \u00e9 o d\u00eda grande de Galicia, o nacionalismo galego escolleuno como o d\u00eda de Galicia ou D\u00eda da Patria Galega. A Xunta de Galicia preautonon\u00f3mica decretou o 25 de xullo D\u00eda Nacional de Galicia, algo que pervive nos sucesivos calendarios laborais aprobados polo executivo auton\u00f3mico.\nEn 1122, o Papa Calisto II estableceu o ano santo xubilar xacobeo, confirmado coa Bula \"Regis Aeterni\" de Alexandre III promulgada en 1179, cando o d\u00eda de Santiago cae en domingo. Isto consagrou o santuario de Santiago como un dos tres grandes destinos de peregrinaci\u00f3n da cristiandade, xunto a Roma e Xerusal\u00e9n."}
{"id": "32346", "revid": "1131", "url": "https://gl.wikipedia.org/wiki?curid=32346", "title": "Santiago Ap\u00f3stolo", "text": "Houbo dous Ap\u00f3stolos que recibiron o nome de Santiago:"}
{"id": "32347", "revid": "89787", "url": "https://gl.wikipedia.org/wiki?curid=32347", "title": "Ingapirca", "text": "Ingapirca \u00e9 un complexo arqueol\u00f3xico inca-ca\u00f1ar\u00ed localizado na provincia de Ca\u00f1ar, Ecuador a 60\u00a0km da cidade de Cuenca e a 3.160 metros de altura. De estrutura el\u00edptica era un templo dedicado \u00f3 sol, a\u00ednda que ti\u00f1a tam\u00e9n unha finalidade estrat\u00e9xica e administrativa. Cons\u00e9rvanse ru\u00ednas dun cemiterio, de observatorios solares, ba\u00f1os, dep\u00f3sitos, residencia dos sacerdotes."}
{"id": "32348", "revid": "23204", "url": "https://gl.wikipedia.org/wiki?curid=32348", "title": "Romano Prodi", "text": "Romano Prodi, nado en Scandiano o 9 de agosto de 1939, \u00e9 un pol\u00edtico italiano de centro-esquerda. Dende 1996 ata 1998, foi Primeiro Ministro de Italia (sucedido por Silvio Berlusconi); dende 1999 ata 2004, foi Presidente da Comisi\u00f3n Europea (sucedido por Jos\u00e9 Manuel Dur\u00e3o Barroso). Volveu ser Primeiro Ministro de Italia desde abril do ano 2006 ata xaneiro de 2008, cando en medio dunha grave crise do pa\u00eds, perdeu unha moci\u00f3n de confianza que levou \u00e1 convocatoria de novos comicios en abril.\nEn marzo de 2008, Prodi anunciou a s\u00faa retirada da pol\u00edtica profesional.\nAd\u00f3itase referirse a el como \"il Professore\" (o profesor).\nVida.\nPersoal.\nNaceu en Scandiano, na provincia de Emilia-Roma\u00f1a. \u00c9 o oitavo dos nove fillos que tiveron Mario Prodi, enxe\u00f1eiro de profesi\u00f3n, e a s\u00faa dona Enrica, profesora.\nCasou con Flavia Franzoni en 1969 e ten dous fillos. Vive en Bolonia.\nAcad\u00e9mica.\nRomano Prodi estudou Dereito na Universidade Cat\u00f3lica do Sagrado Coraz\u00f3n, en Mil\u00e1n. En 1963, comezou a traballar na Universidade de Bolo\u00f1a, onde se fixo profesor no ano 1971, posto no que permaneceu ata 1999.\nPol\u00edtica.\nXa en 1978, foi Ministro de Industria baixo o goberno de Giulio Andreotti.\nEn 1995, comezou a dirixir a coalici\u00f3n de centro-esquerda italiana O Olivo, ga\u00f1ando en 1996 as elecci\u00f3ns para, en 1998, perde-lo goberno por rupturas dentro da s\u00faa coalici\u00f3n.\nDende setembro de 1999, foi Presidente da Comisi\u00f3n Europea, un cargo no que presenciou alg\u00fan dos m\u00e1is importantes episodios na historia de Europa (a introduci\u00f3n do euro ou a ampliaci\u00f3n de 2004, por exemplo). En 2004, foi substitu\u00eddo por Jos\u00e9 Manuel Dur\u00e3o Barroso e volveu \u00e1 pol\u00edtica italiana.\nNo ano 2006, en abril, ga\u00f1ou de novo as elecci\u00f3ns en Italia por unha estreita marxe de votos, que provocou que, por exemplo, non tivese m\u00e1is que dous escanos de vantaxe no Senado. O mandato dura menos de dous anos, xa que en xaneiro de 2008 perde unha moci\u00f3n de confianza e dimite do seu cargo."}
{"id": "32350", "revid": "27155", "url": "https://gl.wikipedia.org/wiki?curid=32350", "title": "Polinizaci\u00f3n", "text": "A polinizaci\u00f3n consiste na transferencia de grans de pole (gameto masculino) desde os estames cara ao pistilo da planta, a estrutura que cont\u00e9n o \u00f3vulo (gameto feminino). O transporte do pole p\u00f3deo realizar un axente f\u00edsico como o vento (plantas anem\u00f3filas) ou un axente animado (plantas zo\u00f3filas).\nPolinizaci\u00f3n e agricultura.\nNa agricultura, o desexo de obter froito ou sementes en abundancia levou a maior\u00eda das veces a empregar plantas que non dependan xa de vectores externos para a polinizaci\u00f3n, ou polo menos que empreguen un vector superabundante como o vento. Por exemplo, a maior\u00eda de cereais son anem\u00f3gamos ou directamente aut\u00f3gamos. Con todo, moitos outros cultivos agr\u00edcolas (por exemplo, moitos froitos e hortalizas) dependen da polinizaci\u00f3n realizada por insectos e outros animais.\n\u00c9 un erro crer que a polinizaci\u00f3n \u00e9 un \"servizo ecol\u00f3xico gratu\u00edto\" da natureza. Unha polinizaci\u00f3n efectiva necesita alg\u00fans recursos, por exemplo refuxios de vexetaci\u00f3n natural pr\u00edstina e h\u00e1bitats adecuados para os polinizadores. Cando estes se reducen ou se perden, limitase a actividade dos polinizadores e necesitanse pr\u00e1cticas de xesti\u00f3n adapt\u00e1bel para manter os medios de subsistencia.\nEn todo o mundo a diversidade agr\u00edcola e dos agroecosistemas afronta o perigo de que as poboaci\u00f3ns de polinizadores est\u00e1n diminu\u00edndo. Por exemplo, en 1994, en California, os produtores de am\u00e9ndoas tiveron que importar abellas mel\u00edferas doutros estados dos Estados Unidos para aseguraren a polinizaci\u00f3n dos seus cultivos. Os principais causantes deste problema son a fragmentaci\u00f3n dos h\u00e1bitats, as substancias qu\u00edmicas agr\u00edcolas e industriais, os parasitos e as enfermidades, as\u00ed como a introduci\u00f3n de especies ex\u00f3ticas."}
{"id": "32351", "revid": "4482", "url": "https://gl.wikipedia.org/wiki?curid=32351", "title": "Entalp\u00eda", "text": "A entalp\u00eda, (simbolizada como H, tam\u00e9n referida como entalp\u00eda absoluta ou cantidade de calor) \u00e9 unha magnitude f\u00edsica definida no \u00e1mbito da termodin\u00e1mica cl\u00e1sica de forma que esta mide a m\u00e1xima enerx\u00eda dun sistema termodin\u00e1mico teoricamente pasible de ser removida deste en forma de calor. \u00c9 particularmente \u00fatil na comprensi\u00f3n e descrici\u00f3n de procesos isob\u00e1ricos : a presi\u00f3n constante, as variaci\u00f3n de entalp\u00eda enc\u00f3ntranse directamente asociadas \u00e1s enerx\u00edas recibidas polo sistema en forma de calor, estas facilmente cuantificables con calor\u00edmetros.\nConforme definida, a entalpia engloba en si non s\u00f3 a enerx\u00eda interna do sistema, sen\u00f3n tam\u00e9n a enerx\u00eda almacenada no conxunto sistema-ambiente (arredores), que, absorbida polo sistema v\u00eda traballo, realizado pola contorna sobre este en procesos termodin\u00e1micos que implican a diminuci\u00f3n do seu volume, tam\u00e9n integra unha parcela de enerx\u00eda pasible de ser extra\u00edda en forma de calor a partir do referido sistema. A entalp\u00eda mide pois a totalidade de enerx\u00eda dalgunha maneira \"atrelada ao sistema\" - inclu\u00edndose nesta non s\u00f3 a enerx\u00eda encerrada no sistema, sen\u00f3n tam\u00e9n a enerx\u00eda ligada co sistema en virtude das relaci\u00f3ns que este establece coa s\u00faa veci\u00f1anza.\nDe acordo co dito, a entalp\u00eda \u00e9 a suma da enerx\u00eda interna da materia, e o produto do seu volume multiplicado pola presi\u00f3n. A entalp\u00eda \u00e9 unha funci\u00f3n de estado cuantificable, a\u00ednda que a entalp\u00eda total dun sistema non pode ser medida directamente, en cambio a variaci\u00f3n de entalp\u00eda dun sistema si pode ser medida.\nEcuaci\u00f3ns.\nA entalp\u00eda def\u00ednese mediante a seguinte ecuaci\u00f3n: \nOnde:\n\u2022 U \u00e9 a enerx\u00eda interna.\n\u2022 P \u00e9 a presi\u00f3n do sistema.\n\u2022 V \u00e9 o volume do sistema.\nA entalp\u00eda total dun sistema non pode ser medida directamente; a variaci\u00f3n de entalp\u00eda dun sistema si que pode ser medida en cambio. A variaci\u00f3n de entalp\u00eda def\u00ednese mediante a seguinte ecuaci\u00f3n:\n\u2022 \u0394H \u00e9 a \"variaci\u00f3n de entalp\u00eda\".\n\u2022 Hfinal \u00e9 a entalp\u00eda final do sistema. Nunha reacci\u00f3n qu\u00edmica, Hfinal \u00e9 a entalp\u00eda dos produtos.\n\u2022 Hinicial \u00e9 a entalp\u00eda inicial do sistema. Nunha reacci\u00f3n qu\u00edmica, Hinicial \u00e9 a entalp\u00eda dos reactivos.\nA maior utilidade da entalp\u00eda obtense cando se analizan reacci\u00f3ns que incrementan o volume do sistema cando a presi\u00f3n se mant\u00e9n constante, provocando que se realice un traballo mec\u00e1nico sobre a contorna e unha perda de enerx\u00eda. E inversamente en reacci\u00f3ns que causan unha reduci\u00f3n no volume debido a que a contorna realiza un traballo sobre o sistema e prod\u00facese un incremento na enerx\u00eda interna do sistema.\nNeste caso, a variaci\u00f3n de entalp\u00eda p\u00f3dese expresar do seguinte modo:\nDH = DU + P DV\nOnde D pode indicar unha variaci\u00f3n infinitesimal (a mi\u00fado denotada como \"d\") ou unha diferenza finita (a mi\u00fado denotada como \"\u0394\"). \nSen importar se a presi\u00f3n externa \u00e9 constante, a variaci\u00f3n infinitesimal da entalp\u00eda obedece a:\ndH = T dS + V dP\na condici\u00f3n de que o \u00fanico traballo realizado sexa a trav\u00e9s dun cambio de volume. \nPosto que a expresi\u00f3n T dS sempre representa unha transferencia de calor, ten sentido tratar a entalp\u00eda como unha medida da calor total do sistema, a condici\u00f3n de que a presi\u00f3n se mante\u00f1a constante; isto explica a expresi\u00f3n \u201ccontido de calor\u201d.\nA entalp\u00eda \u00e9 a cantidade de calor que cede ou ga\u00f1a unha substancia cando o proceso ten lugar a presi\u00f3n constante.\nPara unha reacci\u00f3n exot\u00e9rmica a presi\u00f3n constante, o sistema cede calor e a variaci\u00f3n de entalp\u00eda do sistema, \u0394H, \u00e9 menor que cero. De xeito similar, para unha reacci\u00f3n endot\u00e9rmica, o sistema absorbe calor e a variaci\u00f3n de entalp\u00eda do sistema, \u0394H, \u00e9 maior que cero.\nEntalp\u00eda est\u00e1ndar ou normal.\nA variaci\u00f3n da entalp\u00eda est\u00e1ndar da reacci\u00f3n (denotada como H\u00ba) \u00e9 a variaci\u00f3n de entalp\u00eda que ocorre nun sistema cando unha unidade equivalente de materia transf\u00f3rmase mediante unha reacci\u00f3n qu\u00edmica baixo condici\u00f3ns est\u00e1ndar.\nUnha variaci\u00f3n da entalp\u00eda est\u00e1ndar com\u00fan \u00e9 a variaci\u00f3n da entalp\u00eda est\u00e1ndar de formaci\u00f3n, que foi determinada para unha gran cantidade de substancias. A variaci\u00f3n de entalp\u00eda de calquera reacci\u00f3n baixo non importa que condici\u00f3ns p\u00f3dese calcular, obt\u00e9ndose a variaci\u00f3n de entalp\u00eda de formaci\u00f3n de todos os reactivos e produtos. Outras reacci\u00f3ns con variaci\u00f3ns de entalp\u00eda est\u00e1ndar son a combusti\u00f3n (variaci\u00f3n da entalp\u00eda est\u00e1ndar de combusti\u00f3n) e a neutralizaci\u00f3n (variaci\u00f3n da entalp\u00eda est\u00e1ndar de neutralizaci\u00f3n)."}
{"id": "32352", "revid": "624", "url": "https://gl.wikipedia.org/wiki?curid=32352", "title": "1303", "text": "Mortes.\nHistoria ano a ano"}
{"id": "32354", "revid": "85894", "url": "https://gl.wikipedia.org/wiki?curid=32354", "title": "Ji\u0159\u00ed Wolker", "text": "Ji\u0159\u00ed Wolker, nado o 29 de marzo de 1900 e finado o 3 de xaneiro 1924, foi un poeta, dramaturgo e xornalista checo, un dos fundadores do Partido Comunista de Checoslovaquia en 1921.\nTraxectoria.\nA s\u00faa primeira obra po\u00e9tica foi \"Host do domu\" (Benvido, convidado) (1921) e nese ano apareceu tam\u00e9n o poema longo \"Svat\u00fd kope\u010dek\" que o converteron nunha revelaci\u00f3n do panorama po\u00e9tico checo. Morreu de tuberculose en plena xuventude."}
{"id": "32356", "revid": "88628", "url": "https://gl.wikipedia.org/wiki?curid=32356", "title": "Salvaci\u00f3n", "text": "A salvaci\u00f3n \u00e9 un concepto relixioso que implica a obtenci\u00f3n da gloria e da benaventuranza eternas. En teolox\u00eda o seu estudo co\u00f1\u00e9cese como soteriolox\u00eda. Para o cristianismo, a salvaci\u00f3n \u00e9 un dos conceptos espirituais m\u00e1is importantes, entendida como a liberaci\u00f3n da escravitude do pecado e da condenaci\u00f3n, o que resulta na vida eterna con Deus no Reino de Deus."}
{"id": "32358", "revid": "5312", "url": "https://gl.wikipedia.org/wiki?curid=32358", "title": "Calzone", "text": "Calzone \u00e9 unha variedade de pizza, caracterizada por dobrarse \u00e1 metade antes de asar. Cont\u00e9n queixo (mozzarella e ricotta ou algunha outra variedade como parmesano ou provolone), carne, verduras etc., e \u00e9 frecuentemente servida con salsa de tomate."}
{"id": "32359", "revid": "12452", "url": "https://gl.wikipedia.org/wiki?curid=32359", "title": "Revoluci\u00f3n dos cravos", "text": ""}
{"id": "32360", "revid": "5312", "url": "https://gl.wikipedia.org/wiki?curid=32360", "title": "Alianza Popular", "text": "Alianza Popular, co\u00f1ecida tam\u00e9n polas siglas AP, foi unha federaci\u00f3n de pequenos partidos conservadores, liderados na s\u00faa maior\u00eda por exministros franquistas.\nFormaci\u00f3n.\nA Federaci\u00f3n de Alianza Popular foi inscrita no Rexistro de Asociaci\u00f3ns Pol\u00edticas o 23 de marzo de 1977.\nCreada inicialmente como unha federaci\u00f3n de sete asociaci\u00f3ns pol\u00edticas, constit\u00faese como partido pol\u00edtico en maio de 1977 para presentarse \u00e1s primeiras elecci\u00f3ns democr\u00e1ticas tras a ditadura. \nEstas asociaci\u00f3ns foron Reforma Democr\u00e1tica, de Manuel Fraga, ministro de Informaci\u00f3n e Turismo entre 1962 e 1969, as\u00ed como vicepresidente do Goberno e ministro da Gobernaci\u00f3n entre 1975 e 1976; Uni\u00f3n del Pueblo Espa\u00f1ol, liderada por Cruz Mart\u00ednez Esteruelas, ministro de Planificaci\u00f3n e Desenvolvemento entre 1973 e 1974 e ministro de Educaci\u00f3n e Ciencia entre 1974 e 1976; Acci\u00f3n Democr\u00e1tica Espa\u00f1ola, de Federico Silva Mu\u00f1oz, ministro de Obras P\u00fablicas entre 1965 e 1970; Democracia Social, liderada por Licinio de la Fuente, ministro de Traballo entre 1969 e 1975, as\u00ed como vicepresidente do Goberno entre 1974 e 1975; Acci\u00f3n Regional, de Laureano L\u00f3pez Rod\u00f3, ministro sen carteira entre 1965 e 1967, ministro de Planificaci\u00f3n e Desenvolvemento entre 1967 e 1973 e ministro de Asuntos Exteriores entre 1973 e 1974. Uni\u00f3n Social Popular, liderada por Enrique Thomas de Carranza; e finalmente, Uni\u00f3n Nacional Espa\u00f1ola, de Gonzalo Fern\u00e1ndez de la Mora, ministro de Obras P\u00fablicas entre 1970 e 1974. A s\u00faa cabeza m\u00e1is visible foi Manuel Fraga.\nTraxectoria.\nO seu primeiro secretario xeral e logo presidente en 1979 foi Manuel Fraga, exministro de Informaci\u00f3n e Turismo do goberno de Francisco Franco. Jorge Verstrynge Rojas foi elixido secretario xeral en decembro, e foi cesado en 1986 en favor de Alberto Ruiz-Gallard\u00f3n, pas\u00e1ndose aquel \u00f3 PSOE. Durante as primeiras elecci\u00f3ns da Transici\u00f3n democr\u00e1tica AP representou o \"franquismo sociol\u00f3xico\", e obtivo moi discretos resultados electorais, ti\u00f1a 25.000 militantes en 1977 . En 1977 obtivo o 8,2% dos votos e 16 escanos, que se viron reducidos \u00f3 6% e 10 deputados en 1979 \u00e1s que se presentou baixo o nome de Coalici\u00f3n Democr\u00e1tica (CD) xa sen os sectores m\u00e1is abertamente franquistas.\nTralo afundimento da ent\u00f3n gobernante Uni\u00f3n de Centro Democr\u00e1tico, Alianza Popular formou xunto con alg\u00fans dos seus restos (Partido Dem\u00f3crata Popular e Partido Liberal) a Coalici\u00f3n Popular, que se converter\u00eda en 1982 no primeiro partido da oposici\u00f3n, co 26% dos votos e 107 escanos.\nEntrada na UDI.\nEn 1983 ingresou na Uni\u00f3n Democr\u00e1tica Internacional formada por partidos de centro dereita. Similares resultados aos de 1982 repetir\u00edanse nas elecci\u00f3ns de 1986, baixando a 105 deputados.\nOTAN e dimisi\u00f3n de Fraga.\nNo referendo sobre a permanencia de Espa\u00f1a na OTAN celebrado en 1986 AP propugnou a abstenci\u00f3n ou o voto en branco. En decembro de 1986, e tralo fracaso de Alianza Popular nas elecci\u00f3ns auton\u00f3micas do Pa\u00eds Vasco celebradas en novembro de dito ano, Manuel Fraga presentou a s\u00faa dimisi\u00f3n como presidente de Alianza Popular.\nMoci\u00f3n de censura e refundaci\u00f3n.\nTras un congreso extraordinario, en febreiro de 1987, a candidatura de Miguel Herrero y Rodr\u00edguez de Mi\u00f1\u00f3n \u00e9 rexeitada en favor da do senador Antonio Hern\u00e1ndez Mancha, quen ti\u00f1a en contra o aparato central do partido. Hern\u00e1ndez Mancha presentou unha moci\u00f3n de censura ao goberno de Felipe Gonz\u00e1lez e intentou unha uni\u00f3n co CDS mesmo \u00e1 custa de cederlle o liderado a Adolfo Su\u00e1rez que contou co rexeitamento de Fraga e que supuxo a destituci\u00f3n de Hern\u00e1ndez Mancha. No ano 1989 nun proceso de refundaci\u00f3n cambiou o seu nome \u00f3 de Partido Popular."}
{"id": "32362", "revid": "85894", "url": "https://gl.wikipedia.org/wiki?curid=32362", "title": "Hewlett-Packard", "text": "Hewlett-Packard, comunmente co\u00f1ecida como HP \u00e9 unha das compa\u00f1\u00edas tecnol\u00f3xicas m\u00e1is importantes do mundo. Fundada en 1939 ten a s\u00faa sede central en Palo Alto (California, EUA). Ten presenza nos campos da inform\u00e1tica, impresi\u00f3n e imaxe dixital ademais de vender software e servizos."}
{"id": "32363", "revid": "85894", "url": "https://gl.wikipedia.org/wiki?curid=32363", "title": "ISSN", "text": "ISSN ou International Standard Serial Number \u00e9 un n\u00famero de oito d\u00edxitos usado para identificar de maneira \u00fanica publicaci\u00f3ns en serie, electr\u00f3nicas ou de papel. O sistema ISSN adoptouse como est\u00e1ndar internacional ISO 3297 en 1975."}
{"id": "32365", "revid": "23204", "url": "https://gl.wikipedia.org/wiki?curid=32365", "title": "Pa\u00edses Catal\u00e1ns", "text": "Os Pa\u00edses Catal\u00e1ns (\"Pa\u00efsos Catalans\" en catal\u00e1n) son os territorios nos que a lingua aut\u00f3ctona \u00e9 o catal\u00e1n, ou ben os territorios que forman parte dunha unidade xeohist\u00f3rica, cultural e ling\u00fc\u00edstica de predominio catal\u00e1n. Son tam\u00e9n os territorios onde viviron ou viven os falantes de catal\u00e1n.\nEn termos xerais, os Pa\u00edses Catal\u00e1ns abranguen a zona oriental da pen\u00ednsula Ib\u00e9rica, entre os Pireneos, at\u00e9 a Lagoa de Leucate e a serra das Corbi\u00e8res, polo norte, e o r\u00edo Segura polo sur, o arquip\u00e9lago das Baleares (que incl\u00fae o das Pitiusas) e illas adxacentes (como as Columbretes e a illa de Tabarca), a Franxa Oriental (no leste de Arag\u00f3n), a comarca do Carxe (na Rexi\u00f3n de Murcia) e a cidade de L'Alguer (na illa de Sarde\u00f1a), onde un 30% da poboaci\u00f3n fala catal\u00e1n.\nOs Pa\u00edses Catal\u00e1ns te\u00f1en unha superficie conxunta de 70\u00a0520 quil\u00f3metros cadrados e unha poboaci\u00f3n de 14,4 mill\u00f3ns de habitantes.\nPol\u00edtica.\nOs Pa\u00edses Catal\u00e1ns non est\u00e1n reco\u00f1ecidos coma unha entidade pol\u00edtica. De feito, at\u00f3panse fragmentados en diversas rexi\u00f3ns con distintos graos de autonom\u00eda pol\u00edtica, pertencentes a Espa\u00f1a, Francia, Italia e Andorra. Hai unha corrente pol\u00edtica a cal prop\u00f3n a independencia dos Pa\u00edses Catal\u00e1ns e a creaci\u00f3n dun Estado catal\u00e1n (ver Independentismo catal\u00e1n). Alg\u00fans independentistas propo\u00f1en o uso do termo Catalu\u00f1a para facer referencia \u00e1 totalidade dos Pa\u00edses Catal\u00e1ns, mais esta proposta non se adoptou dun xeito oficial.\nOutras correntes pol\u00edticas catalanistas usan o termo \"Pa\u00edses Catal\u00e1ns\" coma sin\u00f3nimo de \"territorios de fala catal\u00e1\", sen consideran que te\u00f1en que formar unha entidade pol\u00edtica independente.\nE hai outras correntes pol\u00edticas que rexeitan directamente o uso do termo Pa\u00edses Catal\u00e1ns e calquera proposta de unidade pol\u00edtica destes territorios, consider\u00e1ndoos unha imposici\u00f3n de Catalu\u00f1a sobre os outros territorios. Nos casos m\u00e1is extremos, hai sectores que negan at\u00e9 a unidade da lingua catal\u00e1.\nL\u00edmites.\nO territorio continental limita ao norte con Occitania, ao sur con Murcia, ao leste co mar Mediterr\u00e1neo, e ao oeste con Arag\u00f3n e Castela-A Mancha. As Illas Baleares e a cidade do Alguer, situada na illa de Sarde\u00f1a tam\u00e9n forman parte dos Pa\u00edses Catal\u00e1ns.\nDivisi\u00f3n pol\u00edtica e administrativa.\nTradicional e administrativamente, os Pa\u00edses Catal\u00e1ns incl\u00faen os seguintes territorios:\nLingua.\nA lingua propia dos Pa\u00edses Catal\u00e1ns \u00e9 o catal\u00e1n que, informalmente, en moitos lugares ten o nome popular do xentilicio (como rosellon\u00e9s, tortos\u00ed etc.); s\u00f3 no Pa\u00eds Valenciano o xentilicio ten reco\u00f1ecemento oficial: valenciano. Except\u00faanse as bisbarras occidentais e meridionais do Pa\u00eds Valenciano, onde se fala o castel\u00e1n, e o Val de Ar\u00e1n e a Fenolleda, onde se fala o occitano. A lingua catal\u00e1 \u00e9 a \u00fanica lingua oficial na Andorra, \u00e9 oficial (de novo, logo dun longo par\u00e9ntese, dende 1978) na Catalu\u00f1a, xunto ao castel\u00e1n; e tam\u00e9n \u00e9 oficial conxuntamente co castel\u00e1n no Pa\u00eds Valenciano e nas Illas Baleares. Non o \u00e9, en cambio, nos outros territorios.\nHai que ter en conta que para definir aos Pa\u00edses Catal\u00e1ns non se te\u00f1en en conta os procesos de castelanizaci\u00f3n que se deron dende o s\u00e9culo XIX at\u00e9 hoxe. Pola contra, ac\u00e9ptanse coma castel\u00e1s outras zonas que antes eran de lingua catal\u00e1, como \u00e9 o exemplo de Orihuela."}
{"id": "32369", "revid": "22570", "url": "https://gl.wikipedia.org/wiki?curid=32369", "title": "New Firm", "text": "New Firm \u00e9 o nome que recibiu o enfrontamento entre o Aberdeen F.C. e o Dundee United al\u00f3 polos comezos da d\u00e9cada dos 80 cando \u00e1mbolos dous clubs eran quen de facerlle boa fronte \u00f3 poder\u00edo establecido polo Celtic e mailo Rangers.\nUnha etapa aquela na que o Aberdeen foi capaz de ga\u00f1a-la xa desaparecida Recopa de Europa, a Supercopa de Europa tam\u00e9n, un par de ligas seguidas e tam\u00e9n catro copas das que tres foron de xeito consecutivo. Namentres o Dundee Utd. foi m\u00e1is modesto en canto a fitos acadados \u00f3 ga\u00f1ar unha liga, chegar \u00e1s semifinais da Copa de Europa na tempada seguinte e a unha final da Copa da Uefa alg\u00fans anos despois.\nArestora esta rivalidade, e xa dende hai uns anos, est\u00e1 certamente escangallada por mor do baix\u00f3n que \u00e1mbolos dous conxuntos sufriron trala perda dos seus xogadores m\u00e1is salientables que tiveran contribu\u00eddo a semellantes \u00e9xitos."}
{"id": "32370", "revid": "23204", "url": "https://gl.wikipedia.org/wiki?curid=32370", "title": "Uni\u00f3n del Pueblo Navarro", "text": "A Uni\u00f3n del Pueblo Navarro (UPN) (en \u00e9uscaro \"Nafar Herriaren Batasuna\") \u00e9 un partido rexionalista situado \u00e1 dereita do arco pol\u00edtico. \u00c9 o aliado do PP en Navarra xa que dende 1982 concorren conxuntamente \u00e1s elecci\u00f3ns. Ten uns 7.000 afiliados.\nHistoria.\nEste partido pol\u00edtico de ideolox\u00eda conservadora fundouse o 3 de xaneiro de 1979 por Jes\u00fas Aizp\u00fan Tuero, Jos\u00e9 \u00c1ngel Zubiaur Alegre, Mar\u00eda Isabel Berian Luri, Ignacio Javier G\u00f3mara Granada, Ram\u00f3n Echeverr\u00eda Burce, Feliciano Aramend\u00eda Echenique e Jos\u00e9 Javier Chourraut Burguete. Dous meses despois celebr\u00e1ronse as Elecci\u00f3ns Xerais de 1979, elecci\u00f3ns nas que obtivo 28.248 votos (un 0,16%) e un escano no Parlamento, ocupado por Jes\u00fas Aizp\u00fan Tuero. Un mes despois, nas elecci\u00f3ns forais acadaron 40.764 votos e 13 escanos (de 70) e 3 alcaldes e 46 concelleiros.\nO ideario de UPN autodef\u00ednese como navarrismo (se ben este termo s\u00f3 fai referencia \u00e1 Navarra espa\u00f1ola e non \u00e1 francesa) e caracter\u00edzase pola s\u00faa radical oposici\u00f3n \u00e1 incorporaci\u00f3n da parte de Navarra que actualmente pertence \u00f3 estado espa\u00f1ol \u00e1 Comunidade Aut\u00f3noma Vasca.\nEn 1983 coa desaparici\u00f3n de UCD ingresan d\u00faas terceiras partes dos \u00f3rganos directivos deste partido en UPN. En 1987 obt\u00e9n a alcald\u00eda de Pamplona por primeira vez. En 1991 firma un pacto de colaboraci\u00f3n institucional co Partido Popular.\nEn 1995 o ata ent\u00f3n presidente do partido Juan Cruz Alli Aranguren abandona o partido e crea un propio co que forma o tripartito PSN-CDN-EA que conta co apoio de Esquerda Unida e logra formar Goberno, a\u00ednda que \u00f3 ano seguinte, Javier Otano Cid, presidente socialista, se ve involucrado no caso Urralburu e Miguel Sanz \u00e9 investido presidente.\nDende ent\u00f3n, a UPN pres\u00e9ntase \u00e1s elecci\u00f3ns xerais e forais coligado co Partido Popular sendo sempre esta coalici\u00f3n o partido ou coalici\u00f3n m\u00e1is votado.\nDende fai anos manifestaron intenci\u00f3ns de querer modificar a Constituci\u00f3n para derogar a disposici\u00f3n n\u00famero 4 relativa a unha posible unificaci\u00f3n co Pa\u00eds Vasco. \nO 22 de outubro de 2008 o PP anunciou que se suspend\u00eda o pacto de colaboraci\u00f3n institucional de ambos partidos, alegando que a direcci\u00f3n de UPN defend\u00eda a abstenci\u00f3n na votaci\u00f3n dos Orzamentos Xerais do Estado de 2009, cando o PP pretend\u00eda votar en contra da s\u00faa aprobaci\u00f3n. Nesta votaci\u00f3n un dos deputados de UPN, Carlos Salvador, seguiu as directrices acordadas por UPN, abst\u00e9ndose; mentres que o outro, Santiago Cervera, votou en contra, seguindo as consignas do grupo parlamentario popular no que ambos estaban adscritos.\nO 28 de outubro de 2008, o Partido Popular anuncia a ruptura do pacto de 1991 que un\u00edan a UPN e PP, e os populares anuncian a s\u00faa intenci\u00f3n de refunda-lo partido en Navarra."}
{"id": "32371", "revid": "89787", "url": "https://gl.wikipedia.org/wiki?curid=32371", "title": "Louis Braille", "text": "Louis Braille, nado en Coupvray, a 40\u00a0km de Par\u00eds, o 4 de xaneiro de 1809 e finado o 6 de xaneiro de 1852 en Par\u00eds, foi un profesor franc\u00e9s famoso pola invenci\u00f3n do sistema de escrita para cegos que tam\u00e9n se chama braille. Ensinou Matem\u00e1ticas e M\u00fasica entre outras materias. Pola s\u00faa orixe, o seu nome debe pronunciarse con \"elle\" e non con \"ele\" como se escoita \u00e1s veces. En franc\u00e9s, o ele duplo (\"ll\") precedido dun \"i\" pron\u00fanciase \"elle\".\nNa s\u00faa honra, o 4 de xaneiro cel\u00e9brase o D\u00eda Mundial do Braille.\nTraxectoria.\nLouis Braille naceu nunha aldea pequeni\u00f1a a 40\u00a0km de Par\u00eds (Coupvray) en (Francia) en 1809 nunha familia humilde. Seu pai, Simon-Ren\u00e9 Braille, era talabarteiro: fabricaba apeiros de coiro para a labranza como as correas, cinchas, alabardas etc. \u00c1 idade de 3 anos perdeu a vista. Infect\u00f3uselle o ollo esquerdo nun accidente no taller do seu pai. A infecci\u00f3n rematou por danarlle o ollo dereito tam\u00e9n, provoc\u00e1ndolle unha cegueira irreversible.\nO seu pai fac\u00edalle textos en t\u00e1boas con cravos para que aprendera a ler. Moi pronto, decidiron envialo a un centro para cegos en Par\u00eds: \"Centre des Jeunes Aveugles\" que levaba Valentin Ha\u00fcy. Este protector da xente cega ideara un sistema de escrita en relevo que reproduc\u00eda as letras tal como as escribimos con moldes. Con ese sistema de escrita, Braille aprendeu e ensinou no mesmo centro posteriormente matem\u00e1ticas, m\u00fasica e outras materias. \nCreaci\u00f3n do Braille.\nEn 1829, inventou o sistema de escrita que leva o seu nome. En 1834, publica os detalles do seu m\u00e9todo de escrita braille. As letras repres\u00e9ntanse con grupos de 6 puntos, ali\u00f1ados en 2 columnas de 3 puntos. Cada letra repres\u00e9ntase por unha combinaci\u00f3n \u00fanica dalg\u00fans destes puntos en relevo.\nPara iso, inspirouse no sistema de Valent\u00edn Ha\u00fcy (texto en relevo) e da escrita nocturna para uso militar de Charles Barbier. O sistema de Valent\u00edn Ha\u00fcy ti\u00f1a a dificultade da incomodidade para a escrita por parte dun cego; o de Charles Barbier ti\u00f1a at\u00e9 12 puntos e dificultaba a lectura ao facela m\u00e1is lenta pero era moi practic\u00e1bel na escrita para unha persoa invidente. O acerto de Louis estivo en reducir o n\u00famero de puntos ao estritamente necesario para xerar suficientes signos para unha escrita apropiada e un tama\u00f1o que facilitase a lectura.\nMorte.\nFaleceu en Par\u00eds debido \u00e1 tuberculose o 6 de xaneiro de 1852. Foi primeiro enterrado na s\u00faa aldea natal e trasladado posteriormente ao Pante\u00f3n de Franceses Ilustres de Par\u00eds. A\u00ednda as\u00ed, polo seu valor simb\u00f3lico, deixaron as s\u00faas mans nunha caixi\u00f1a sobre a s\u00faa tumba no cemiterio do lugar."}
{"id": "32372", "revid": "89787", "url": "https://gl.wikipedia.org/wiki?curid=32372", "title": "Thomas Sankara", "text": "Thomas Isidore No\u00ebl Sankara, nado en Iako, Burkina Faso, o 21 de decembro de 1949 e finado en Uagadug\u00fa o 15 de outubro de 1987, foi un militar e pol\u00edtico revolucionario burkinense, que foi presidente de Burkina Faso (anteriormente Alto Volta) entre 1983 e 1987. O seu carisma converteu a s\u00faa figura nun s\u00edmbolo do panafricanismo e a revoluci\u00f3n e \u00e9 chamado a mi\u00fado \"o Che Guevara africano\".\nEn 1983, un grupo de revolucionarios tomou o poder nun golpe con apoio popular, en nome de Sankara (que estaba baixo arresto domiciliario). Aos 33 anos, Sankara converteuse no presidente da Rep\u00fablica de Alto Volta. De inmediato executou programas para o cambio social, econ\u00f3mico e ecol\u00f3xico e mudou o nome colonial do pa\u00eds a Burkina Faso (\"pa\u00eds dos homes \u00edntegros\" en mossi e diula). Logrou a autosuficiencia alimenticia repartindo as terras dos l\u00edderes tribais feudais entre os campesi\u00f1os, deulle prioridade \u00e1 educaci\u00f3n e \u00e1 sanidade, coa construci\u00f3n de numerosas escolas e centros m\u00e9dicos e con grandes campa\u00f1as de alfabetizaci\u00f3n e vacinaci\u00f3ns contra a meninxite, a febre amarela e o sarampelo. Foi un dos primeiros l\u00edderes africanos en po\u00f1er \u00e9nfase no problema da desertizaci\u00f3n e fixo que se prantaran mill\u00f3ns de \u00e1rbores para parar o avance do Sahel. Denunciou a precaria situaci\u00f3n das mulleres burkinenses, institu\u00edu un Ministerio da Muller, promoveu a contracepci\u00f3n, prohibiu a ablaci\u00f3n, a poligamia e os matrimonios forzosos, animou \u00e1s mulleres a traballar f\u00f3ra da casa e a ir \u00e1 escola e colocou mulleres en altos cargos do goberno.\nA s\u00faa pol\u00edtica exterior centrouse no antiimperialismo e o internacionalismo e na denuncia do neocolonialismo, rompendo a relaci\u00f3n de dependencia con Francia, a s\u00faa antiga metr\u00f3pole, e evitando toda axuda estranxeira. Impulsou unha reduci\u00f3n da d\u00e9beda ilex\u00edtima e evitou o poder e influencia do Fondo Monetario Internacional e do Banco Mundial. Estableceu relaci\u00f3ns cos pa\u00edses do campo socialista e apoiou os movementos de liberaci\u00f3n nacional de todo o mundo.\nO seu goberno gozou de gran popularidade entre as clases baixas e o mundo rural pero provocou o descontento das clases altas, certos sectores do ex\u00e9rcito e gobernos conservadores veci\u00f1os, as\u00ed como do goberno franc\u00e9s. O 15 de outubro de 1987 foi asasinado nun sanguento golpe de Estado, liderado por Blaise Compaor\u00e9, en circunstancias a\u00ednda non ben aclaradas, presuntamente co apoio dos gobernos franc\u00e9s e marfil\u00e9s.\nTraxectoria.\nPrimeiros anos.\nThomas Sankara naceu co nome de Thomas Isidore No\u00ebl Sankara o 21 de decembro de 1949 en Iako, no Alto Volta franc\u00e9s, sendo o terceiro dos dez fillos de Joseph e Marguerite Sankara. Seu pai, descendente das etnias mossi e fula, foi combatente e prisioneiro na Segunda guerra mundial, onde loitou no ex\u00e9rcito franc\u00e9s. Como xendarme auxiliar foi destinado a varias zonas do pa\u00eds, como Gaoua, onde Thomas pasou gran parte da s\u00faa infancia, e co soldo de funcionario viv\u00edan cun nivel de vida m\u00e1is alto que o da maior\u00eda da poboaci\u00f3n.No colexio sacaba boas notas e destacaba en franc\u00e9s e matem\u00e1ticas. Tam\u00e9n \u00eda a mi\u00fado \u00e1 igrexa onde a s\u00faa enerx\u00eda e ga\u00f1as de aprender fixo que os sacerdotes o incentivasen para entrar nunha escola relixiosa, ofrecemento que aceptou nun principio, pero que rexeitou tras aprobar o exame de sexto grao da escola secular. Asistiu ao liceo Ouezzin Coulibaly en Bobo-Dioulasso, o centro comercial do pa\u00eds. Nesa escola fixo bos amigos, como Fid\u00e8le Too, a quen anos despois nomear\u00eda ministro ou Soumane Tour\u00e9, que \u00eda nun curso m\u00e1is avanzado.\nAo finalizar os estudos secundarios decidiu entrar no ex\u00e9rcito. Os militares eran populares naquel momento, pois o ex\u00e9rcito acababa de derrocar ao primeiro presidente do Alto Volta, Maurice Yam\u00e9ogo, que se volvera autocr\u00e1tico e desprezado por gran parte da poboaci\u00f3n. Tam\u00e9n eran vistos pola mocidade intelectual como unha potencial instituci\u00f3n nacional que poder\u00eda axudar a disciplinar a ineficiente e corrupta burocracia, contrarrestar a excesiva influencia dos xefes tradicionais e en xeral axudar a modernizar o pa\u00eds. Ademais, a aceptaci\u00f3n na academia militar vir\u00eda cunha bolsa de estudos e Sankara non pod\u00eda pagar facilmente os custos da educaci\u00f3n posterior doutro xeito. Realizou o exame de admisi\u00f3n e aprobou.\nCarreira militar.\nEntrou na academia militar de Kadiogo, en Uagadug\u00fa, en 1966, con 17 anos. O alumnado da academia recib\u00eda aulas de profesorado civil en diversas materias. O director acad\u00e9mico daquel momento era Adama Tour\u00e9, que daba aulas de historia e xeograf\u00eda. A\u00ednda que era co\u00f1ecido por ter ideas progresistas, non as revelaba moi a mi\u00fado, pois pod\u00eda ser perigoso nun pa\u00eds tan conservador social e politicamente. S\u00f3 anos despois se soubo que Tour\u00e9 era membro do Partido Africano da Independencia, un partido marxista centrado no Senegal e con ramas en distintos pa\u00edses, antigas colonias francesas. Tour\u00e9 invitaba a alg\u00fans dos seus alumnos m\u00e1is brillantes (entre eles Sankara) a discusi\u00f3ns informais f\u00f3ra das aulas nas que se debat\u00eda sobre imperialismo e neocolonialismo, socialismo e comunismo, as revoluci\u00f3ns chinesa e sovi\u00e9tica ou os movementos de liberaci\u00f3n africanos, entre outros temas. A\u00ednda que Sankara xa ti\u00f1a inquietudes pol\u00edticas, esta foi a primeira vez que se expuxo de maneira sistem\u00e1tica a unha perspectiva revolucionaria do Alto Volta e do mundo. Tam\u00e9n al\u00ed cultivou a s\u00faa paix\u00f3n pola m\u00fasica, tocando a guitarra\nTres anos m\u00e1is tarde, Sankara rematou o seu adestramento militar e foi un dos dous graduados seleccionados para adestrarse como oficiais en Antsirabe, Madagascar, outra antiga colonia francesa. Cando Sankara chegou \u00e1 illa en outubro de 1969 atopouse cun pa\u00eds moi diferente \u00e1 pobre e \u00e1rida naci\u00f3n da que vi\u00f1a. Madagascar estaba chea de vexetaci\u00f3n, as principais cidades contaban con numerosos edificios e monumentos hist\u00f3ricos e o nivel de desenvolvemento econ\u00f3mico era notablemente maior. O adestramento na academia de Antsirab\u00e9 \u00eda m\u00e1is al\u00f3 do puramente militar, xa que tam\u00e9n recibiu noci\u00f3ns de agricultura e doutras actividades. Ademais, nese per\u00edodo Sankara leu profusamente sobre historia e estratexia militar, e adquiriu os conceptos e ferramentas que despois usar\u00eda na s\u00faa reinterpretaci\u00f3n da historia pol\u00edtica burkinense. Al\u00ed leu a Marx, e segundo lle contou a un xornalista malgaxe, as obras completas de Lenin, entre as que destacou como favorita \"O Estado e a revoluci\u00f3n\". En Madagascar asistiu tam\u00e9n \u00e1 revoluci\u00f3n que rematou co r\u00e9xime de Philibert Tsiranana. Isto levouno a concibir a idea dunha \"revoluci\u00f3n democr\u00e1tica e popular\".\nVolveu ao seu pa\u00eds en outubro de 1973 co grao de subtenente e asign\u00f3uselle o adestramento de novos recrutas en Bobo-Dioulasso. Destacou pola s\u00faa concepci\u00f3n do adestramento militar. Consideraba demasiado arcaicos os programas de adestramento do momento, copiados en gran parte do ex\u00e9rcito franc\u00e9s da era de Napol\u00e9on Bonaparte, e introduciu o ensino sobre os dereitos e deberes da cidadan\u00eda, facendo fincap\u00e9 na formaci\u00f3n pol\u00edtica dos soldados: \"sen unha formaci\u00f3n pol\u00edtica patri\u00f3tica, un soldado \u00e9 s\u00f3 un criminal con poder\". Foi transferido en marzo de 1974 a Uagadug\u00fa e asignado ao corpo de enxe\u00f1ar\u00eda, onde puido po\u00f1er a proba as habilidades t\u00e9cnicas adquiridas en Madagascar. Percorr\u00eda o pa\u00eds supervisando a construci\u00f3n de estradas, edificios e outras estruturas. No proceso deuse conta de que alg\u00fans oficiais do ex\u00e9rcito e funcionarios do goberno desviaban fondos, materiais e comida e que daban lucrativos traballos aos seus familiares. Criticou abertamente aos responsables destes feitos, inclu\u00eddos un xeneral e o ministro de transporte (a pesar de que este \u00faltimo era fillo dun xefe tradicional de T\u00e9ma, ao que o pai de Thomas lle deb\u00eda certa lealdade). Ning\u00fan dos acusados foi castigado pero alg\u00fans oficiais de alto rango comezaron a preocuparse por ese mozo adventicio.\nEn decembro de 1974 loitou na breve Guerra da Franxa de Agacher, que enfrontou ao Alto Volta con Mal\u00ed. Comandaba un pequeno grupo que capturou a varios soldados malianos. Ga\u00f1ou fama tras aparecer nos xornais como \"heroe de guerra\". Por\u00e9n, anos m\u00e1is tarde renegar\u00eda da guerra por \"in\u00fatil e inxusta\", un reflexo da s\u00faa crecente conciencia pol\u00edtica. Na capital converteuse nunha figura popular, onde ademais tocaba nunha banda de jazz, chamada Tout-\u00e0-Coup Jazz, que contaba con Blaise Compaor\u00e9 (ao que Sankara co\u00f1ecera na guerra) como vocalista.\nEn 1976 converteuse no comandante do Centro de Adestramento de Comandos en P\u00f4. Al\u00ed, Sankara tomou cada vez maior consciencia sobre o nivel de pobreza que sufr\u00eda o seu pobo, un dos pa\u00edses m\u00e1is pobres do mundo. Cada vez que viaxaba \u00e1 cidade buscaba contactar con xente de ideas semellantes \u00e1s s\u00faas, alg\u00fans no ex\u00e9rcito como Blaise Compaor\u00e9 e outros civ\u00eds, membros de pequenos grupos de esquerdas. Estes grupos tend\u00edan a identificarse como marxistas, con membros do PAI que simpatizaban xeralmente coa URSS e coa China ou con Albania. Alg\u00fans deles pasaban moito tempo debatendo puntos de vista te\u00f3ricos e non parec\u00edan moi conscientes dos problemas da xente com\u00fan. A\u00ednda que Sankara valoraba e aprend\u00eda destes debates e discusi\u00f3ns de activistas, evitou unirse a ning\u00fan dos grupos e mant\u00edvose pr\u00f3ximo ao seu pequeno grupo de amigos oficiais subalternos. Anim\u00e1baos a relacionarse cos activistas, que \u00e1s veces visitaban o centro de adestramento de P\u00f4. En 1978, nomeou a Blaise Compaor\u00e9 subcomandante do seu centro.\nGolpe de Estado de Saye Zerbo.\nEn 1980 o goberno de Sangoul\u00e9 Lamizana xa levaba case unha d\u00e9cada e media no poder e, a\u00ednda que o pa\u00eds gozaba dunha relativa estabilidade, realiz\u00e1banse esforzos m\u00ednimos por solucionar os graves problemas econ\u00f3micos e sociais da poboaci\u00f3n. Ademais a corrupci\u00f3n era xeneralizada nos altos postos do goberno, excepto aparentemente na figura do presidente mesmo, que incluso chegou a queixarse publicamente de que a elite gobernante interes\u00e1base moi pouco polo ben do pa\u00eds e moito pola \"relixi\u00f3n do poder e o di\u00f1eiro\". O 25 de novembro dese ano, un grupo de oficiais de alto rango liderados polo coronel Saye Zerbo deron un golpe de Estado. Adoptaron o nome de Comit\u00e9 Militar para a Mellora do Progreso Nacional (CMPRN polas s\u00faas siglas en franc\u00e9s), depuxeron o goberno, detiveron a Lamizana, disolveron a Asemblea Nacional, suspenderon a Constituci\u00f3n e prohibiron todos os partidos e actividades pol\u00edticas. Zerbo citou a \"erosi\u00f3n da autoridade do Estado\" entre as raz\u00f3ns para o golpe e prometeu inculcar disciplina no Estado, loitar contra a corrupci\u00f3n e abrir investigaci\u00f3ns polas malas pr\u00e1cticas do goberno anterior. O golpe tivo nun principio apoio popular e inclu\u00edu varios ministros progresistas nacionalistas que contaban co apoio dalg\u00fans sindicatos. \nSankara non tomou parte no golpe. A\u00ednda que el e os seus compa\u00f1eiros simpatizaban coas promesas do novo goberno, desconfiaban do conservadorismo dos coroneis agora no poder, e, a\u00ednda que ti\u00f1an que acatar as s\u00faas ordes, non o apoiaron publicamente. En xaneiro de 1981 foi nomeado capit\u00e1n e asign\u00f3uselle o mando da divisi\u00f3n operacional do ex\u00e9rcito. Pouco despois ofrec\u00e9ronlle un posto nun ministerio pero rexeitouno. Alg\u00fans dos seus camaradas civ\u00eds apoiaron a s\u00faa decisi\u00f3n pero outros ped\u00edronlle que aceptase o posto, porque doutro xeito poder\u00eda haber represalias contra el e os demais. Finalmente, tras varias negociaci\u00f3ns, Sankara aceptou ser Ministro de Informaci\u00f3n con d\u00faas condici\u00f3ns: que Compaor\u00e9 fora o novo comandante do seu cuartel e que s\u00f3 ser\u00eda ministro durante dous meses, ata que atopasen un substituto (finalmente alongouse ata sete meses).\nMinistro de Informaci\u00f3n.\nO 13 de setembro de 1981, Thomas Sankara tomou posesi\u00f3n do seu primeiro cargo pol\u00edtico. Dende o comezo, f\u00edxose vis\u00edbel que non funcionaba como os demais ministros do seu tempo: \u00eda ao traballo en bicicleta en vez de en coche oficial e animaba aos xornalistas a contar a cr\u00faa realidade sen ter que medir as s\u00faas palabras como fac\u00edan cos anteriores Ministros de Informaci\u00f3n. Public\u00e1ronse grandes esc\u00e1ndalos de corrupci\u00f3n, tanto en medios privados (\"L'observateur\") como p\u00fablicos (\"Carrefour africain\"). As revelaci\u00f3ns non sentaron ben entre alg\u00fans oficiais que acusaron \u00e1 prensa de revelar informaci\u00f3n confidencial e interrogaron ao director da axencia estatal, o que provocou as protestas de Sankara.\nMentres, a situaci\u00f3n do pa\u00eds era cada vez m\u00e1is delicada. O CMPRN non cumpr\u00eda as s\u00faas promesas respecto \u00e1 corrupci\u00f3n e ao mesmo tempo aumentaba a represi\u00f3n sobre os activistas e sindicatos, sendo alg\u00fans dos l\u00edderes detidos, como Soumane Tour\u00e9, amigo da secundaria de Sankara. Deste xeito, Sankara decidiu que xa chegara o momento de po\u00f1er fin \u00e1 s\u00faa participaci\u00f3n no goberno. Enviou unha carta de dimisi\u00f3n ao presidente e anunciou tam\u00e9n publicamente a s\u00faa renuncia nun discurso emitido en directo a trav\u00e9s da radio, aproveitando unha conferencia na que estaban reunidos os ministros e o propio presidente. Falou a favor da liberdade de expresi\u00f3n e rematou coa frase: \"Ai de aqueles que amordazan ao seu pobo\". Foi inmediatamente arrestado, degradado e enviado a un campamento militar en D\u00e9dougou. Tam\u00e9n Campaor\u00e9 e Henri Zongo dimitiron do CMPRN, e foron tam\u00e9n exiliados a bases militares remotas.\nGolpe de 1982.\nO 7 de novembro de 1982, un grupo de xenerais liderados por Gabriel Som\u00e9 Yorian, deron outro golpe de Estado, derrocaron o CMRPN de Zerbo e proclamaron un novo goberno militar que ser\u00eda chamado Consello de Salvaci\u00f3n do Pobo (CSP polas siglas en franc\u00e9s). Eran un grupo de individuos e facci\u00f3ns unidos s\u00f3 pola s\u00faa oposici\u00f3n ao r\u00e9xime de Zerbo, non ti\u00f1an acordada ningunha plataforma pol\u00edtica nin l\u00edderes e permitiron aos m\u00e1is radicais apuntar nunha direcci\u00f3n progresista. Sankara estaba casualmente na capital eses d\u00edas, pois recibira permiso para ver ao seu segundo fillo que acababa de nacer. Houbo rumores de que pod\u00eda estar detr\u00e1s do golpe e, dado que non hab\u00eda un l\u00edder claro, os seus seguidores puxeron o seu nome enriba da mesa, pero Sankara rexeitouno. Finalmente Jean-Baptiste Ou\u00e9draogo, anterior xefe m\u00e9dico do ex\u00e9rcito, foi o presidente elixido por consenso entre as d\u00faas grandes facci\u00f3ns do CSP: a esquerda e os conservadores.\nA\u00ednda que os oficiais de ideas revolucionarias eran s\u00f3 unha pequena parte da gran coalici\u00f3n do CSP, conseguiron exercer unha grande influencia. Unha das primeiras acci\u00f3ns do novo goberno foi restitu\u00edr os rangos de capit\u00e1n de Sankara, Campaor\u00e9 e Zongo.\nPrimeiro ministro.\nO 10 de xaneiro de 1983, o CSP nomeouno primeiro ministro, cargo que esta vez aceptou rapidamente. Converteuse as\u00ed no n\u00famero dous do presidente Ou\u00e9draogo e era o encargado de coordinar o d\u00eda a d\u00eda de varios ministerios. A finais de febreiro viaxou a Libia, onde foi recibido por Muamar al-Qadafi con promesas de env\u00edo de axuda. Esa visita, xunto a outra de Qadafi ao Alto Volta en abril, sup\u00faxolle cr\u00edticas e acusaci\u00f3ns de ser un lacaio do l\u00edder libio. De feito, Qadafi si intentou que adoptase a s\u00faa teor\u00eda pol\u00edtica pero Sankara respondeu que, a\u00ednda que lles interesaba a experiencia libia, quer\u00edan vivir a s\u00faa propia. Pouco despois participou nunha reuni\u00f3n do Movemento de Pa\u00edses Non Ali\u00f1ados en Nova Deli. Al\u00ed buscou a varios l\u00edderes revolucionarios como Fidel Castro, Samora Machel ou Maurice Bishop e no seu discurso situouse no lado m\u00e1is radical do movemento, defendendo aos rebeldes antiimperialistas do Salvador e ao goberno revolucionario sandinista de Nicaragua, denunciando os masacres de Sabra e Shatila e a invasi\u00f3n do L\u00edbano por parte de Israel. Tam\u00e9n dentro do propio pa\u00eds, Sankara pronunciaba discursos m\u00e1is abertamente revolucionarios, como os pronunciados o 26 de marzo en Uagadug\u00fa e o 14 de maio en Bobo-Dioulasso, nos que o presidente Ou\u00e9draogo foi eclipsado polo seu primeiro ministro. Estes discursos cimentaron a s\u00faa alianza cos principais grupos revolucionarios do pa\u00eds pero tam\u00e9n desgustaron aos membros m\u00e1is conservadores do CSP e aparentemente tam\u00e9n ao goberno franc\u00e9s.\nArresto e toma do poder.\nO 16 de maio chegou a Uagadug\u00fa Guy Penne, conselleiro do presidente franc\u00e9s Fran\u00e7ois Miterrand e \u00e1 ma\u00f1\u00e1 seguinte, Thomas Sankara e o capit\u00e1n e secretario xeral Jean-Baptiste Boukary Lingani foron arrestados. A\u00ednda que tam\u00e9n rodeado, nun principio Henri Zongo conseguiu reunir algunhas tropas para tentar resistir, pero nunha chamada telef\u00f3nica, Sankara pediulle que evitase un ba\u00f1o de sangue. O seu amigo e activista pol\u00edtico Val\u00e8re Som\u00e9 conseguiu evitar a detenci\u00f3n e chegou ao cuartel de P\u00f4, onde informou aos comandos sobre o golpe. Campaor\u00e9 estaba de viaxe pero os comandos mobiliz\u00e1ronse e tomaron o control da cidade. Cando Campaor\u00e9 volveu, optou por non reco\u00f1ecer a lexitimidade do goberno de Uagadug\u00fa.\nCon Sankara f\u00f3ra do taboleiro, Ou\u00e9draogo reuniuse con Guy Penne, que lle ofreceu unha importante axuda econ\u00f3mica por parte de Francia. Pero non tardaron en producirse enormes manifestaci\u00f3ns por toda a capital pedindo a liberaci\u00f3n de Sankara e berrando consignas contra o imperialismo e contra o goberno franc\u00e9s, como suposto instigador do golpe. O goberno de Ou\u00e9draogo viuse obrigado a liberar a Sankara e Lingani. Sankara viaxou a P\u00f4, onde foi recibido como un heroe. Con todo, tanto el como Lingani e Zongo foron novamente arrestados. Para decidir que facer form\u00e1ronse comit\u00e9s clandestinos de civ\u00eds, movementos estudiant\u00eds, sindicatos de traballadores e grupos de esquerda, en contacto cos comandos de P\u00f4. Mentres, Sankara negociaba co presidente Ou\u00e9draogo unha sa\u00edda pac\u00edfica que evitase un derramamento de sangue. Segundo algunhas fontes, as forzas do capit\u00e1n Campaor\u00e9 en P\u00f4 obtiveron informaci\u00f3n de que Som\u00e9 Yorian estaba preparando un plan para asasinar a Sankara, Lingani e Zongo, apartar a Ou\u00e9draogo e asumir el o poder; polo que decidiron atacar eles primeiro.\nO 4 de agosto de 1983 as tropas de P\u00f4 sa\u00edron cara a capital, co apoio dos grupos clanestinos civ\u00eds tomaron os lugares estrat\u00e9xicos e derrocaron o goberno con pouca resistencia (Som\u00e9 Yorian e outro oficial conservador foron atopados d\u00edas despois e disparados supostamente cando \"tentaban escapar\"). \u00c1s 10 da noite Sankara compareceu na radio para anunciar o derrocamento do goberno e o comezo dun novo proceso revolucionario. Nunha declaraci\u00f3n emitida varias veces na noite en franc\u00e9s, mossi e gurunsi, proclamou a creaci\u00f3n do Consello Nacional da Revoluci\u00f3n (CNR) e chamou aos cidad\u00e1ns de todo o pa\u00eds a formar comit\u00e9s para defendelo. O principal obxectivo do goberno, dixo, ser\u00eda defender os intereses do pobo voltaico e a realizaci\u00f3n das \"s\u00faas profundas aspiraci\u00f3ns de liberdade, verdadeira independencia e e progreso social e econ\u00f3mico\".\nPresidente.\nO novo goberno do Presidente Sankara foi recibido cunha gran manifestaci\u00f3n de apoio en Uagadug\u00fa, a primeira das moitas que xurdir\u00edan por todo o pa\u00eds durante as seguintes semanas e meses. Sankara non tardou en debuxar as li\u00f1as mestras da s\u00faa visi\u00f3n revolucionaria, f\u00edxoo na primeira retransmisi\u00f3n radiof\u00f3nica: reformar o Estado para que sirva aos cidad\u00e1ns; a eliminaci\u00f3n do analfabetismo, as enfermidades e a explotaci\u00f3n; e o desenvolvemento dunha econom\u00eda m\u00e1is produtiva para reducir a fame e a mellorar as condici\u00f3ns de vida da poboaci\u00f3n. A\u00ednda que o CNR deb\u00eda liderar estes cambios, o novo presidente insist\u00eda en que a xente corrente tam\u00e9n ti\u00f1a que organizarse e tomar a iniciativa e apelaba a \"que todo home ou muller, xove ou vello\" formasen organizaci\u00f3ns populares. Como resposta, comezaron a aparecer novos Comit\u00e9s de Defensa da Revoluci\u00f3n. Ao principio dunha maneira desorganizada nos barrios m\u00e1is pobres de Uagadug\u00fa e m\u00e1is tarde de forma m\u00e1is sistem\u00e1tica ata a maior\u00eda das 7.000 poboaci\u00f3ns rurais do pa\u00eds.\nTentou manter a independencia do pa\u00eds con respecto ao exterior, declarando a d\u00e9beda odiosa, para evitar a influencia do FMI e do Banco Mundial. Para simbolizar o novo per\u00edodo do pa\u00eds, en agosto de 1984 mudoulle o nome de Alto Volta a Burkina Faso (\"Pa\u00eds dos Homes \u00cdntegros\" en mossi e diula). Tam\u00e9n lle deu ao pa\u00eds unha nova bandeira e escribiu un novo himno nacional, \"Une Seule Nuit\". Sendo un carism\u00e1tico l\u00edder da esquerda na \u00c1frica Occidental, impulsou dende o seu goberno reformas administrativas co obxectivo de eliminar a pobreza, mellorando \u00e1 s\u00faa vez a educaci\u00f3n, a agricultura e a posici\u00f3n da muller na sociedade burkinense. Neste \u00faltimo sentido tomou medidas como a prohibici\u00f3n da mutilaci\u00f3n xenital feminina, dos matrimonios forzados e a poligamia, colocando a moitas mulleres en altos cargos do pa\u00eds.\nBusca da autosuficiencia.\nA s\u00faa pol\u00edtica agraria centrouse na estatizaci\u00f3n das terras e a loita contra a fame mediante a autosuficiencia agraria e a repartici\u00f3n das terras arrebatadas aos terratenentes entre os campesi\u00f1os. Inmediatamente despois de que Sankara asumise o cargo, suprimiu a maior\u00eda dos privilexios que ti\u00f1an os xefes tribais en Burkina Faso. Estes propietarios feudais foron desposu\u00eddos dos seus dereitos a cobrar tributos e traballos forzados, e as s\u00faas terras foron distribu\u00eddas entre os campesi\u00f1os.\nEn catro anos, Burkina Faso alcanzou a suficiencia alimentaria debido en gran parte \u00e1 redistribuci\u00f3n feudal de terras e \u00e1 serie de programas de irrigaci\u00f3n e fertilizaci\u00f3n institu\u00eddos polo goberno. Durante este tempo, a produci\u00f3n de algod\u00f3n e trigo aumentou drasticamente. Mentres que a produci\u00f3n media de trigo para a rexi\u00f3n do Sahel era de 1.700 quilogramos por hect\u00e1rea en 1986, Burkina Faso produciu 3.900 quilogramos por hect\u00e1rea de trigo no mesmo ano. Este \u00e9xito significou que Sankara non s\u00f3 levara o seu pa\u00eds \u00e1 autosuficiencia alimentaria, sen\u00f3n que creou un excedente de alimentos. Sankara tam\u00e9n fixo fincap\u00e9 na produci\u00f3n de algod\u00f3n e na necesidade de transformar o algod\u00f3n producido en Burkina Faso en roupa para a xente.\nSa\u00fade e obras p\u00fablicas.\nAs principais prioridades de Sankara ao chegar ao poder foron dar alimento, vivenda e atenci\u00f3n m\u00e9dica ao seu pobo, que o necesitaba desesperadamente. En outubro de 1984 presentou o \"Programa para o Desenvolvemento Popular\" a trav\u00e9s do cal, en 15 meses, constru\u00edronse 351 escolas, 314 centros de sa\u00fade materna e dispensarios, e 88 farmacias, as\u00ed como centos de dep\u00f3sitos e pozos.\nSankara promoveu un gran programa de vacinaci\u00f3n nun intento de erradicar a febre amarela, a meninxite e o sarampelo. Nunha semana, dous mill\u00f3ns e medio de burkinenses foron vacinados, nun esforzo que recibiu os parab\u00e9ns da Organizaci\u00f3n Mundial da Sa\u00fade. O goberno de Sankara tam\u00e9n foi o primeiro de toda \u00c1frica en reco\u00f1ecer publicamente a epidemia de SIDA como a maior ameaza para o continente.\nTam\u00e9n se realizaron proxectos de vivenda e infraestruturas a grande escala. Cre\u00e1ronse f\u00e1bricas de ladrillos para axudar a constru\u00edr vivendas nun esforzo por acabar cos barrios marxinais urbanos. Nun intento de loitar contra a deforestaci\u00f3n e o avance do deserto do Sahel cara o sur, prohib\u00edronse as cortas indiscriminadas e realiz\u00e1ronse masivas plantaci\u00f3ns de \u00e1rbores.\nTodas as rexi\u00f3ns do pa\u00eds foron conectadas por un amplo programa de construci\u00f3n de estradas e v\u00edas f\u00e9rreas. Executouse un programa chamado \"A batalla dos ra\u00eds\" para ampliar cara o nordeste a \u00fanica v\u00eda ferroviaria existente, que \u00eda de Costa do Marfil a Uagadug\u00fa. A\u00ednda que no nordeste hab\u00eda xacementos de manganeso sen explotar, o Banco Mundial non quixo financiar o proxecto pois non o consideraba econ\u00f3mico, polo que o goberno de Sankara o levou a cabo polos seus medios, traballando na construci\u00f3n da v\u00eda funcionarios, CDRs, asociaci\u00f3ns civ\u00eds e voluntarios. Estes programas foron un intento de demostrar que os pa\u00edses africanos poder\u00edan ser pr\u00f3speros sen axuda estranxeira. Estes desenvolvementos revolucionarios e programas econ\u00f3micos nacionais sacudiron os fundamentos dos modelos tradicionais de desenvolvemento econ\u00f3mico impostos en \u00c1frica.\nSankara tam\u00e9n promoveu programas de educaci\u00f3n para axudar a combater a taxa do 90% de analfabetismo do pa\u00eds. Estes programas tiveron certo \u00e9xito nos primeiros anos. Con todo, unha folga a grande escala de profesores contra a revoluci\u00f3n, xunto coa falta de vontade de Sankara para negociar, levou ao despido destes mestres e \u00e1 creaci\u00f3n dos \"mestres revolucionarios\". Nun intento por substitu\u00edr os preto de 2.500 profesores despedidos, calquera persoa con t\u00edtulo universitario foi invitada a ensinar a trav\u00e9s do programa de profesores revolucionarios. Os voluntarios recibiron un curso de formaci\u00f3n de 10 d\u00edas antes de ser enviados a ensinar. Os resultados foron desastrosos.\nTribunais Revolucionarios do Pobo.\nPouco despois de alcanzar o poder, Sankara constru\u00edu un sistema de tribunais co\u00f1ecido como Tribunais Revolucionarios do Pobo. Estes xulgados foron creados orixinalmente para levar a xu\u00edzo aos ex funcionarios do goberno anterior dun xeito directo no que os cidad\u00e1ns burkinenses puidesen participar ou asistir aos procesos contra os inimigos da revoluci\u00f3n. Realiz\u00e1ronse xu\u00edxos por corrupci\u00f3n, evasi\u00f3n fiscal e actividades \"contrarrevolucionarias\". As sentenzas dos antigos funcionarios do goberno eran leves e a mi\u00fado foron suspendidas. Estes tribunais foron acusados de realizar s\u00f3 farsas abertas ao p\u00fablico.\nComit\u00e9s de Defensa da Revoluci\u00f3n.\nForm\u00e1ronse centos de Comit\u00e9s de Defensa da Revoluci\u00f3n \"(Comit\u00e9s de D\u00e9fense de la R\u00e9volution)\", como organizaci\u00f3ns de poboaci\u00f3n armada. Os CDR foron creados como contrapeso ao poder do ex\u00e9rcito e para promover a revoluci\u00f3n pol\u00edtica e social. A idea foi tomada de Fidel Castro, cuxos Comit\u00e9s de Defensa da Revoluci\u00f3n foron creados como unha forma de \"vixilancia revolucionaria\".\nOs CDRs de Sankara superaron o seu poder, e foron acusados \u200b\u200bpor alg\u00fans de comportarse \u00e1s veces como bandas de mat\u00f3ns. Alg\u00fans CDR inmiscu\u00edanse na vida coti\u00e1 dos burkinenses e usaban o seu poder para resolver problemas persoais ou castigar aos inimigos. O propio Sankara sinalou publicamente o seu fracaso mentres outros culpaban a Sankara das acci\u00f3ns individuais dos CDRs. O fracaso dos CDR, xunto co fracaso do programa dos mestres revolucionarios, o desd\u00e9n \u00e1s clases altas e medias, as\u00ed como a firmeza de Sankara, provocaron que o r\u00e9xime se debilitase parcialmente en Burkina Faso.\nDereitos das mulleres.\nMellorar o status das mulleres na sociedade burkinense foi un dos obxectivos expl\u00edcitos de Sankara, mencion\u00e1ndoo en segundo lugar nunha lista de prioridades nacionais, no discurso de orientaci\u00f3n pol\u00edtica de 1983. O seu goberno inclu\u00edu un gran n\u00famero de mulleres, algo sen precedentes en \u00c1frica Occidental, e fundouse un Ministerio da Muller. Prohibiuse a mutilaci\u00f3n xenital feminina, os matrimonios forzados e a poligamia, as\u00ed como outros costumes antigos como o de que as vi\u00favas deb\u00edan casar cun irm\u00e1n do seu difunto marido. Tam\u00e9n se nomeou a mulleres en altos cargos gobernamentais e se animou \u00e1s mulleres a traballar f\u00f3ra da casa e asistir \u00e1 escola a\u00ednda que estivesen embarazadas.\nSankara tam\u00e9n promoveu a contracepci\u00f3n e animou aos maridos a ir ao mercado e preparar a comida para experimentar por si mesmos as condici\u00f3ns \u00e1s que se enfrontan as mulleres. Sankara reco\u00f1eceu os retos que enfrontaron as mulleres africanas cando deu o seu famoso discurso para celebrar o D\u00eda Internacional da Muller o 8 de marzo de 1987 en Uagadug\u00fa. Falou ante miles de mulleres nun discurso altamente pol\u00edtico no que afirmou que a Revoluci\u00f3n Burkinab\u00e9 estaba \"establencendo novas relaci\u00f3ns sociais\" que afectar\u00edan \u00e1s \"relaci\u00f3ns de autoridade entre homes e mulleres obrigando a repensar a natureza de ambos. A tarefa \u00e9 formidable pero necesaria\".\nLoita contra a corrupci\u00f3n.\nNos primeiros anos do goberno de Sankara, os esforzos contra a corrupci\u00f3n centr\u00e1ronse nos pol\u00edticos e funcionarios do r\u00e9xime anterior, que foron xulgados nos tribunais revolucionarios. Logo pasaron a actuar no propio goberno e os CDRs. En 1987, creouse a Comisi\u00f3n Popular para a Prevenci\u00f3n da Corrupci\u00f3n (CPPC), cuxo maior prop\u00f3sito era recoller informaci\u00f3n sobre ingresos e posesi\u00f3ns de todos os altos cargos, para comprobar se viv\u00edan por riba das s\u00faas posibilidades. Calquera anomal\u00eda ser\u00eda enviada \u00e1 polic\u00eda e en caso de atopar indicios de delito, xulgada polos tribunais revolucionarios. O primeiro en pasar pola CPPC foi o propio Sankara, quen declarou posu\u00edr unha vivenda cunha hipoteca a medio pagar, d\u00faas parcelas sen uso, un autom\u00f3bil, varias bicicletas, un frigor\u00edfico, alg\u00fans \u00fatiles de coci\u00f1a e varias guitarras. O seu salario mensual era de 136.736 francos CFA (equivalentes a 462$ daquel momento) e o da s\u00faa muller 193.690 CFA. En total a parella ti\u00f1a no banco pouco m\u00e1is de medio mill\u00f3n de francos. Tam\u00e9n declarou que nas s\u00faas visitas ao estranxeiro recibira como regalos catro coches e 850 mill\u00f3ns de francos e que fora todo entregado \u00e1s arcas p\u00fablicas.\nRelaci\u00f3ns internacionais.\nCon Thomas Sankara a pol\u00edtica internacional de Burkina Faso deu un xiro, deixando claro dende o principio cal ser\u00eda o seu rumbo: o goberno romper\u00eda coa pol\u00edtica exterior ditada dende Par\u00eds; Burkina Faso, como pa\u00eds soberano, establecer\u00eda relaci\u00f3ns con calquera outro pa\u00eds que desexe; o CNR, mantendo o seu esp\u00edrito revolucionario, apoiar\u00eda os pobos oprimidos e os seus movementos de liberaci\u00f3n nacionais; e finalmente buscar\u00eda unha uni\u00f3n panafricana real, que segundo Sankara, s\u00f3 poder\u00eda ser alcanzada mediante a acci\u00f3n dos pobos e gobernos africanos e non con simples declaraci\u00f3ns pronunciadas ao final das reuni\u00f3ns.\nEste enfoque internacionalista fixo que o pa\u00eds ga\u00f1ara novos aliados moi lonxe das s\u00faas fronteiras, pero tam\u00e9n provocou desconfianza entre as capitais occidentais e entre os gobernos conservadores dalg\u00fans dos seus veci\u00f1os africanos, sobre todo de Togo, Mal\u00ed e Costa do Marfil, pa\u00edses moi pr\u00f3ximos politicamente con Francia, e cos que houbo tensi\u00f3ns durante todo o goberno de Sankara, chegando incluso a acusalo a el cando ti\u00f1an problemas coa oposici\u00f3n, como fixo o goberno de Togo en 1986, tras un intento de golpe de Estado. En maio de 1984 cancelouse unha visita que Sankara planeaba facer a Abidjan, porque Costa do Marfil tem\u00eda o recibemento que Sankara poder\u00eda ter. Finalmente a visita f\u00edxose en febreiro do ano seguinte, pero \u00e1 capital, Yamoussoukro, unha cidade moito m\u00e1is pequena. Unhas horas antes da chegada do presidente burkinense, unha bomba estourou no hotel no que se \u00eda aloxar. A\u00ednda as\u00ed, Sankara viaxou igualmente e foi recibido por aclamado por miles de marfileses e burkinenses emigrados.\nNo seu discurso ante as Naci\u00f3ns Unidas de outubro de 1984, Sankara criticou a intervenci\u00f3n militar francesa no Chad e pediu que a illa de Mayotte, baixo control franc\u00e9s, fora devolta ao goberno das Comores. Tam\u00e9n fixo unha defensa do pobo palestino fronte ao sionismo, defendeu a liberdade e independencia dos pobos nicaraguano, afg\u00e1n, irland\u00e9s, granadino e timorense e denunciou o poder de veto do que gozan os cinco membros permanentes do consello de seguridade das Naci\u00f3ns Unidas. Antes da viaxe aos Estados Unidos, a Casa Branca, p\u00faxose en contacto co goberno burkinense para co\u00f1ecer a li\u00f1a do discurso que dar\u00eda nas Naci\u00f3ns Unidas e talvez, invitalo a unha reuni\u00f3n con Ronald Reagan. Tras ver o ton do discurso, non houbo invitaci\u00f3n e prohib\u00eduselle a Sankara viaxar a Atlanta, onde fora invitado polo alcalde, Andew Young. \nDe cami\u00f1o a Nova York, fixo unha parada en Cuba, pa\u00eds co que o ano anterior, sendo primeiro ministro, firmara un acordo de cooperaci\u00f3n, polo que o pa\u00eds insular enviou unha pequena delegaci\u00f3n de m\u00e9dicos, ademais de axuda en educaci\u00f3n, agricultura e outros campos. Al\u00ed, Fidel Castro condecorouno coa Orden Jos\u00e9 Mart\u00ed. De Cuba viaxou brevemente a Nicaragua, devolvendo a visita que Daniel Ortega fixera a Burkina Faso tres meses antes. En Nicaragua falou diante dunha multitude de 200.000 persoas, en nome de todas as delegaci\u00f3ns estranxeiras, nun acto polo 25\u00ba aniversario da Fronte Sandinista de Liberaci\u00f3n Nacional, que sete anos antes derrubara a ditadura de Anastasio Somoza. No discurso deu o seu apoio ao goberno sandinista, na s\u00faa loita fronte os contras, apoiados polos Estados Unidos.\nComo a s\u00faa visita estaba limitada a Nova York, dirixiuse a Harlem, onde falou, diante de miles de afroamericanos, sobre a revoluci\u00f3n e contra o racismo e o imperialismo, afirmando que \"a nosa Casa Branca \u00e9 o Harlem negro\".\nNo seu obxectivo de non depender de Francia, buscou cooperaci\u00f3n con novos pa\u00edses e firmou acordos co Canad\u00e1, Xap\u00f3n e os Pa\u00edses Baixos. Un mes despois do discurso da ONU, viaxou \u00e1 China, coa que firmou acordos de cooperaci\u00f3n. En 1986, realizou unha visita dunha semana \u00e1 Uni\u00f3n Sovi\u00e9tica, que xa suplira a Burkina Faso con equipamento agr\u00edcola e outros tipos de asistencia. Esa axuda da URSS non supuxo que Sankara non criticase a invasi\u00f3n sovi\u00e9tica de Afganist\u00e1n, cousa que fixo varias veces, igual que a cooperaci\u00f3n coa Libia de Qadafi non evitou as cr\u00edticas cara a ese pa\u00eds e a s\u00faa \"mediocre axuda\". \nSankara non deixou de buscar a uni\u00f3n dos pa\u00edses africanos, a\u00ednda que sab\u00eda que esta non era de interese para moitos dos l\u00edderes do continente. Un dos puntos nos que m\u00e1is esforzo puxo foi na loita pola liberdade de Sur\u00e1frica e Namibia. Unha das primeiras medidas goberno de Sankara foi renomear unha das v\u00edas principais de Uagadug\u00fa como Avenida Nelson Mandela. Tam\u00e9n se lle concedeu, de xeito simb\u00f3lico, un pasaporte burkinense a Nelson Mandela e prohibiuse a venda de produtos surafricanos. Nunha reuni\u00f3n da OUA, Sankara ofreceu dez rifles a membros da ANC e a SWAPO. Cando alg\u00fans l\u00edderes comezaron a rir, Sankara explicou que dez rifles era un grande esforzo para un pa\u00eds tan pobre, pero que se todos os al\u00ed reunidos doaran dez rifles, haber\u00eda 500 guerrilleiros surafricanos e namibios armados.\nCon todo, o pa\u00eds africano co que mellores relaci\u00f3ns tivo foi coa Ghana de Jerry Rawlings, que tomara o poder pouco antes ca el, e que ti\u00f1a as mesmas intenci\u00f3ns revolucionarias e antiimperialistas.\nNoutras ocasi\u00f3ns expresou o seu apoio aos movementos proindependencia do pobo kanaka, que buscaban po\u00f1er fin \u00e1 administraci\u00f3n francesa do territorio de Nova Caledonia, e \u00e1 Rep\u00fablica \u00c1rabe Saharau\u00ed Democr\u00e1tica, pa\u00eds ao que reco\u00f1eceu. En 1984, foi o primeiro xefe de Estado en vistar zonas do S\u00e1hara Occidental controladas pola Fronte Polisario.\nSegunda Guerra da Franxa de Agacher.\nEn 1985, Burkina Faso organizou un censo xeral da poboaci\u00f3n. Durante o proceso, alg\u00fans campamentos fula en Mal\u00ed foron visitados por erro polos axentes do censo de Burkina Faso. O goberno de Mal\u00ed afirmaba que o acto fora unha violaci\u00f3n da s\u00faa soberan\u00eda na franxa de Agacher. Despois dos esforzos de Mal\u00ed pedindo aos l\u00edderes africanos que presionasen a Sankara, as tensi\u00f3ns estalaron o d\u00eda de Nadal de 1985 nunha guerra que durou cinco d\u00edas e na que morreron unhas 100 persoas (a maior\u00eda civ\u00eds falecidos por unha bomba lanzada no mercado de Ouahigouya por un avi\u00f3n MiG de Mal\u00ed). O conflito \u00e9 co\u00f1ecido como a \"Guerra de Nadal\" en Burkina Faso.\nAsasinato.\nO 15 de outubro de 1987, Sankara foi asasinado xunto a outros doce oficiais por un grupo armado nun golpe de estado organizado polo seu antigo compa\u00f1eiro Blaise Compaor\u00e9. O empeoramento das relaci\u00f3ns cos pa\u00edses veci\u00f1os foi unha das raz\u00f3ns que deu Compaor\u00e9 para xustificar o golpe, afirmando que Sankara puxo en perigo as relaci\u00f3ns estranxeiras co ex-poder colonial de Francia e a veci\u00f1a Costa do Marfil.\nEse d\u00eda, Sankara estaba reunido co seu equipo de asesores nas oficinas do vello Consello da Entente. Segundo Alouna Traor\u00e9, a \u00fanica testemu\u00f1a, sobre as 4 e media da tarde, escoitaron disparos no patio exterior. Tras escoitar os disparos, todos na sala se cubriron, excepto Sankara, que se levantou e pediulle aos demais que quedasen na sala: \"\u00e9 a min a quen buscan\". Sa\u00edu coas mans en alto e recibiu varios disparos, morrendo sen dicir nada m\u00e1is. Logo os asaltantes, todos con roupa militar, entraron na sala da reuni\u00f3n e mataron a todos os presentes, excepto a Alouna Traor\u00e9, que conseguiu recuperarse das s\u00faas feridas.\nExisten varias versi\u00f3ns sobre quen estivo detr\u00e1s do golpe, ademais de Compaor\u00e9, apuntando a maior\u00eda a unha participaci\u00f3n dos gobernos de Francia e Costa do Marfil. Segundo Prince Johnson, se\u00f1or da guerra liberiano, el e Charles Taylor, outro se\u00f1or da guerra e futuro presidente de Liberia, aliados naquel momento, tam\u00e9n participaron no golpe. Segundo o seu testemu\u00f1o, o goberno dos EEUU liberou a Taylor do c\u00e1rcere para que fose a Liberia e derrocase a Samuel Doe, pero ao chegaren Taylor e Johnson a Burkina Faso, dix\u00e9ronlles que deb\u00edan unirse a un grupo de soldados burkinenses para derrocar tam\u00e9n a Sankara.\nO corpo de Sankara foi desmembrado e soterrado mentres que a s\u00faa vi\u00fava Mariam e dous dos seus fillos fux\u00edan do pa\u00eds. Compaor\u00e9 reverteu inmediatamente as nacionalizaci\u00f3ns, derrubou case todas as pol\u00edticas de Sankara, volveu ao Fondo Monetario Internacional e ao Banco Mundial para conseguir fondos \"que se precisaban desesperadamente\" para restaurar a econom\u00eda \"esnaquizada\" segundo as s\u00faas palabras e, finalmente, rexeitou a maior parte do legado de Sankara. A ditadura de Compaor\u00e9 mant\u00edvose no poder durante 27 anos ata que foi derrocado polas protestas populares en 2014.\nExhumaci\u00f3n e investigaci\u00f3n.\nAs petici\u00f3ns para que se investigase o asasinato foron sempre rexeitadas durante o goberno de Compaor\u00e9, pero tras a sa\u00edda do poder deste, unha das primeiras medidas anunciadas polo presidente interino Michel Kafando o 21 de novembro de 2014, foi a autorizaci\u00f3n dunha investigaci\u00f3n para identificar o corpo de Thomas Sankara. O 26 de maio de 2015 comezaron os traballos de exhumaci\u00f3n nas tumbas do cemiterio de Dagno\u00ebn en Uagadug\u00fa, onde Sankara e os seus colaboradores foron presuntamente enterrados. O traballo lev\u00e1rono a cabo tres m\u00e9dicos, un franc\u00e9s e dous burkinenses, en presenza dun representante do goberno de transici\u00f3n e un xu\u00edz de instruci\u00f3n. Realiz\u00e1ronse probas de ADN en Marsella aos corpos atopados. Os resultados das autopsias e as conclusi\u00f3ns da comisi\u00f3n de investigaci\u00f3n \u00edan ser reveladas o 17 de setembro de 2015, pero un intento de golpe de Estado ese mesmo d\u00eda, liderado por Gilbert Diend\u00e9r\u00e9, retardou o proceso.\nO 14 de outubro de 2015, comunicouse o resultado das autopsias: foron executados con numerosos disparos, identific\u00e1ndose o uso de G3, kalashnikovs, pistolas autom\u00e1ticas e incluso granadas, armas pertencentes ao ex\u00e9rcito, algo que xa se co\u00f1ec\u00eda grazas ao testemu\u00f1o de Alouna Traor\u00e9, \u00fanico supervivente do masacre. Tam\u00e9n se informou que o suposto corpo de Sankara, recibira 12 disparos no peito, nos brazos e nas pernas.\nO 21 de decembro de 2015, informouse que os resultados de ADN realizados en Marsella non eran conclu\u00edntes e non se pod\u00eda identificar os corpos. O mesmo d\u00eda f\u00edxose p\u00fablica unha orde de arresto internacional contra Compaor\u00e9 emitida o 4 de decembro, pero Costa do Marfil, pa\u00eds no que se refuxia coa protecci\u00f3n do presidente Alassane Ouattara, e que lle concedeu a nacionalidade, n\u00e9gase a extraditalo.\nA familia de Sankara non se deu por vencida e, en 2016, os restos dos corpos chegaron a Santiago de Compostela, para ser analizados no Instituto de Ciencias Forenses \"Luis Concheiro\", da USC, fundado por Anxo Carracedo. Tras aprazar d\u00faas veces a entrega dos resultados, finalmente en xu\u00f1o de 2017, anunciouse que tampouco ese laboratorio fora capaz de atopar ADN nos restos. \nCr\u00edticas.\nO goberno de Sankara foi criticado por Amnist\u00eda Internacional e outras organizaci\u00f3ns humanitarias internacionais por violaci\u00f3ns dos dereitos humanos, inclu\u00edndo torturas e detenci\u00f3ns arbitrarias de opositores pol\u00edticos polos Comit\u00e9s de Defensa da Revoluci\u00f3n. En 1984, sete individuos asociados ao r\u00e9xime anterior foron acusados de traiz\u00f3n e executados tras un xu\u00edzo sumario. En marzo do mesmo ano, foron detidos os l\u00edderes do sindicato de profesores, pr\u00f3ximo a un dos partidos do antigo r\u00e9xime. Tras as detenci\u00f3ns, os profesores foron \u00e1 folga e 2500 acabaron despedidos dos seus postos, a\u00ednda que varios centos foron restitu\u00eddos de novo preto do final do goberno de Sankara.\nOs sindicatos apoiaron nun principio ao goberno revolucionario, pero pronto se puxeron na s\u00faa contra, denunciando o empeoramento das xa penosas condici\u00f3ns da clase traballadora. Segundo alg\u00fans autores isto poder\u00eda explicarse polo feito de que esa clase traballadora e asalariada \u00e1 que representaban os sindicatos era unha parte moi minoritaria da escasamente industrializada sociedade burkinense, mentres que os esforzos do goberno se concentraban en medidas favor\u00e1beis ao mundo rural e ao campesi\u00f1ado, que supo\u00f1\u00eda a inmensa maior\u00eda dos habitantes do pa\u00eds. O conflito empeorou en 1985, coa detenci\u00f3n de m\u00e1is l\u00edderes sindicais.\nOs procedementos dos Tribunais Revolucionarios, especialmente as protecci\u00f3ns legais para os acusados, non se axustaban \u00e1s normas internacionais. Os acusados ti\u00f1an que demostrarse inocentes dos crimes dos que eran acusados e non se lles permit\u00eda consultar ao seu avogado durante a sesi\u00f3n.\nAlcumado \"Tom Sank\", e considerado por alg\u00fans como o Che Guevara de \u00c1frica, os seus revolucionarios programas de autosuficiencia africana foron unha alternativa desafiante \u00e1s estratexias neoliberais impostas por Occidente, o que o transformaron nunha icona para moitos dos pobres de \u00c1frica. Por\u00e9n, tiveron a oposici\u00f3n da pequena pero potente clase media de Burkina Faso, aos dirixentes tribais que foron desprovistos dos dereitos tradicionais de poderen obrigar ao traballo forzoso e ao pagamento de tributos, e, sobre todo, os intereses financeiros estranxeiros en Francia e o seu aliado, Costa do Marfil. As\u00ed, foi deposto e asasinado nun golpe de estado en 1987 que levou ao seu antigo compa\u00f1eiro Blaise Campaor\u00e9 ao poder.\nImaxe persoal e popularidade.\nXunto ao seu carisma persoal, Sankara tivo unha serie de iniciativas orixinais que contribu\u00edron \u00e1 s\u00faa popularidade e atraeron certa atenci\u00f3n dos medios internacionais ao seu goberno:\nO Che Guevara africano.\nSankara, que \u00e9 chamado a mi\u00fado o \"Che Guevara africano\", emulou a Ernesto Guevara, tanto en estilo como en esencia. Estilisticamente, usaban ambos uniforme militar e unha boina con estrela, viv\u00edan asceticamente, con poucas posesi\u00f3ns e cun salario m\u00ednimo, unha vez asumido o poder. Ambos eran aliados de Fidel Castro (Sankara foi visitado por Castro en 1987, pouco antes de ser asasinado), falaban franc\u00e9s con fluidez, montaban habitualmente en motocicleta, e son co\u00f1ecidos polo seu carisma co que motivaban aos seus seguidores. En canto ao esencial, Guevara e Sankara eran revolucionarios marxistas, que cr\u00edan na revoluci\u00f3n armada contra o imperialismo e o capitalismo monopolista, denunciaron o neocolonialismo financeiro ante as Naci\u00f3ns Unidas, realizaron campa\u00f1as de reforma agraria e de alfabetizaci\u00f3n como partidos fundamentos das s\u00faas axendas e usaron os tribunais revolucionarios e o CDR contra os contrarrevolucionarios. Foron asasinados case coa mesma idade (38 Sankara e 39 o Che).\nCasualmente Sankara deu un discurso para commemorar e homenaxear os 20 anos da execuci\u00f3n do Che Guevara o 9 de outubro de 1967, unha semana antes do seu propio asasinato o 15 de outubro de 1987.\nLegado.\nO legado de Thomas Sankara \u00e9 enorme en \u00c1frica, e particularmente en Burkina Faso,onde \u00e9 visto como un s\u00edmbolo de liberdade. O seu rostro pode verse estampado en multitude de camisolas e en murais de r\u00faas africanas e incluso europeas. \nVinte anos despois do seu asasinato, o 15 de outubro de 2007, a figura de Thomas Sankara foi conmemorada en todo o mundo, en varias cerimonias que tiveron lugar en Burkina Faso, Mal\u00ed, Senegal, N\u00edxer, Tanzania, Burundi, Francia, Canad\u00e1 e nos EUA.\nThomas Sankara estivo moi presente nos discursos da mocidade e das e dos activistas que lideraron as protestas de 2014 en Burkina Faso e que puxeron fin aos 27 anos no poder de Blaise Compaor\u00e9. Na actualidade existen varios partidos \"sankaristas\" que se consideran herdeiros do seu pensamento."}
{"id": "32374", "revid": "23204", "url": "https://gl.wikipedia.org/wiki?curid=32374", "title": "Provincia de Albacete", "text": "A provincia de Albacete \u00e9 unha das cinco nas que se divide a comunidade aut\u00f3noma de Castela A Mancha. Limita \u00f3 norte con Cuenca, \u00f3 leste coa Comunidade Valenciana, \u00f3 sur con Murcia e Granada e \u00f3 oeste con Cidade Real e Xa\u00e9n.\nA provincia ten unha poboaci\u00f3n de 384.640 habitantes (2005). A s\u00faa capital \u00e9 Albacete e as localidades m\u00e1is importantes ademais da capital son Hell\u00edn, Villarrobledo, Almansa e La Roda."}
{"id": "32375", "revid": "43749", "url": "https://gl.wikipedia.org/wiki?curid=32375", "title": "Castela A Mancha", "text": ""}
{"id": "32378", "revid": "85894", "url": "https://gl.wikipedia.org/wiki?curid=32378", "title": "Lista de concellos de Almer\u00eda", "text": "Lista de concellos da provincia de Almer\u00eda:"}
{"id": "32379", "revid": "624", "url": "https://gl.wikipedia.org/wiki?curid=32379", "title": "Artaxerxes Mnem\u00f3n", "text": ""}
{"id": "32380", "revid": "32797", "url": "https://gl.wikipedia.org/wiki?curid=32380", "title": "Lista de concellos de Alacant", "text": "Lista de concellos da provincia de Alacant:"}
{"id": "32381", "revid": "1131", "url": "https://gl.wikipedia.org/wiki?curid=32381", "title": "Lista de concellos de Asturias", "text": "Listaxe dos 78 concellos do Principado de Asturias:"}
{"id": "32383", "revid": "56817", "url": "https://gl.wikipedia.org/wiki?curid=32383", "title": "Artaxerxes", "text": "O nome Artaxerxes pode referirse a varios reis de Persia da dinast\u00eda aquem\u00e9nida:\nTam\u00e9n pode referirse a:"}
{"id": "32384", "revid": "32797", "url": "https://gl.wikipedia.org/wiki?curid=32384", "title": "Lista de concellos de \u00c1vila", "text": "Lista de concellos da provincia de \u00c1vila:"}
{"id": "32385", "revid": "65337", "url": "https://gl.wikipedia.org/wiki?curid=32385", "title": "Artaxerxes V", "text": "Besos (falecido no ano -329) foi un nobre persa.\nS\u00e1trapa de Bactriana baixo o reinado de Dar\u00edo III, matou a este rei e autoproclamouse rei co nome de Artaxerxes V. Foi logo derrotado por Alexandre o Grande."}
{"id": "32386", "revid": "32797", "url": "https://gl.wikipedia.org/wiki?curid=32386", "title": "Lista de concellos de Castell\u00f3", "text": "Lista de concellos da provincia de Castell\u00f3:"}
{"id": "32387", "revid": "43749", "url": "https://gl.wikipedia.org/wiki?curid=32387", "title": "Pa\u00eds Valenciano", "text": ""}
{"id": "32389", "revid": "98629", "url": "https://gl.wikipedia.org/wiki?curid=32389", "title": "Artaxerxes I", "text": "Artaxerxes I (&lt;lat\u00edn \"Artaxerxes\", &lt;antigo grego \"Artax\u00e9rx\u00eas\" e \"Artox\u00e9rx\u00eas\", &lt;antigo persa \"Artaxshaca\", &gt;persa moderno \"Ardashir\"; tam\u00e9n Artaxerxes I Macrocheir e Artaxerxes I Lonxim\u00e1n) foi un rei aquem\u00e9nida de Persia (-465/-464 - -424), fillo e sucesor de Xerxes I.\nNome.\nO nome de Artaxerxes (persa \"Artaxshaca\") \u00e9 interpretado en Her\u00f3doto como \"gran guerreiro\", a\u00ednda que isto foi rexeitado pola cr\u00edtica moderna, que prefire traducilo como \"o que reina no Arta\", \"o que reina na verdade e rectitude\". Artaxerxes I recibe os alcumes de \"Macrocheir\" nas fontes gregas, e \"Lonxim\u00e1n\" (\"Longimanus\") nas latinas; ambos significan \"o da longa man\".\nSucesi\u00f3n.\nArtaxerxes era o segundo fillo de Xerxes e a ra\u00ed\u00f1a Amestris. Xerxes morreu asasinado por Artabano, un oficial da corte, no ano -465; Artaxerxes ter\u00eda por aquel ent\u00f3n ao redor de vinte anos. As fontes dinnos que Artaxerxes, enganado por Artabano, matou a Dar\u00edo (primox\u00e9nito de Xerxes) cr\u00e9ndoo asasino do seu pai, pero logo executou aos conspiradores. A\u00ednda que os detalles (pola natureza das fontes, tard\u00edas e baseadas en rumores de corte) non se poden tomar ao p\u00e9 da letra, o contexto xeral reflicte unha sucesi\u00f3n conflitiva.\nUn novo pretendente, que se tratar\u00eda de Histaspes, outro fillo de Xerxes, alzouse na satrap\u00eda de Bactriana, pero foi derrotado ao pouco tempo.\nA rebeli\u00f3n exipcia.\nAs desordes internas polas que pasaba o Imperio Persa foron aproveitados polo l\u00edder libio Inaro para rebelarse no Baixo Exipto. Coa axuda de mercenarios atenienses, a primeira expedici\u00f3n persa foi derrotada en Papremis cara ao -460. Aquemenes, o seu comandante, foi morto polos rebeldes, e as tropas persas refuxi\u00e1ronse no \"Castelo Branco\" de Menfis.\nNo -456, un ex\u00e9rcito persa comandado polos s\u00e1trapas Megabizo e Artabazo reprimiu a rebeli\u00f3n exipcia. Os mercenarios atenienses fuxiron a Cirene, mentres que Inaro foi capturado e crucificado anos m\u00e1is tarde.\nArtaxerxes e Grecia.\nA pol\u00edtica de Artaxerxes con respecto a Grecia concentrouse no debilitamento do predominio naval da Liga de Delos, afianzado tras a batalla de Eurimed\u00f3n (c.-468). Preto de -457 unha embaixada persa foi enviada a Esparta para que esta lle declarase a guerra a Atenas, e as\u00ed apartar a atenci\u00f3n ateniense de Exipto. A embaixada foi infrutuosa, e logo da vitoria persa en Exipto houbo enfrontamentos con Atenas en Chipre.\nO progresivo retroceso fronte \u00e1 Liga de Delos e as derrotas en Chipre levar\u00edan ao establecemento (cara a -449) da chamada Paz de Calias:\nA\u00ednda que se te\u00f1en d\u00fabidas sobre a existencia ou o contexto deste tratado, a fin das hostilidades directas entre a Liga de Delos e Persia fan pensar en, polo menos, un acordo verbal entre ambas as partes.\nFamilia real e corte.\nAs fontes gregas p\u00edntannos un Artaxerxes firme en canto a pol\u00edtica exterior, pero d\u00e9bil fronte \u00e1 corte e as mulleres da familia real. Continuamente relacionan os feitos pol\u00edticos con desexos de vinganza ou intrigas amorosas. Un problema aberto est\u00e1 en determinar canto hai nisto de rumores da \u00e9poca, de inserci\u00f3ns literarias dos autores ou de prexu\u00edzos da sociedade grega, e canto reflicte con certo grao de veracidade a vida da corte en tempos de Artaxerxes.\nEntre as mulleres que se nos presentan con roles centrais dentro do reinado de Artaxerxes est\u00e1n a s\u00faa nai Amestris e a s\u00faa irm\u00e1 Amitis, esposa do s\u00e1trapa Megabizo. Damaspia, a ra\u00ed\u00f1a, deu a luz un \u00fanico fillo, o futuro Xerxes II. Segundo Ctesias, Artaxerxes tivo setenta fillos m\u00e1is, dos cales Sogdiano e Oco (futuro rei Dar\u00edo II) disputar\u00edan o trono con Xerxes II. A s\u00faa filla Paris\u00e1tide (a quen tivo cunha consorte babilonia) ser\u00eda ra\u00ed\u00f1a de Dar\u00edo II, con quen ter\u00eda ao futuro rei Artaxerxes II.\nActividade construtora e inscrici\u00f3ns reais.\nArtaxerxes constru\u00edu en Pers\u00e9pole un palacio, do que hoxe quedan practicamente s\u00f3 os alicerces, e a chamada \"Sala das Cen Columnas\" (a sala do trono), iniciada por Xerxes. Crese que, seguindo o precedente de Xerxes e Dar\u00edo, foi enterrado en Naqsh-i Rustam (6\u00a0km ao norte de Pers\u00e9polis), a\u00ednda que a tumba que se lle atrib\u00fae \u00e9 an\u00f3nima.\nA maior parte das s\u00faas inscrici\u00f3ns reais foron achadas en Pers\u00e9polis. Estas est\u00e1n escritas tanto en persa como en babilonio (\u00e9 o \u00faltimo rei persa que o utiliza nos seus inscrici\u00f3ns) e elamita, e son menores en extensi\u00f3n e cantidade c\u00e1s dos seus predecesores."}
{"id": "32402", "revid": "85894", "url": "https://gl.wikipedia.org/wiki?curid=32402", "title": "Dunfermline Athletic F.C.", "text": "O Dunfermline Athletic Football Club \u00e9 un equipo escoc\u00e9s de f\u00fatbol da localidade de Dunfermline, na rexi\u00f3n de Fife, que foi fundado al\u00f3 polo ano 1885. Tam\u00e9n son co\u00f1ecidos polo alcume de \"The Pars\".\nXoga os seus encontros coma equipo da casa no East End Park perante un m\u00e1ximo de 12.509 seareiros.\nA s\u00faa indumentaria est\u00e1 composta por unha camisola a franxas verticais das cores branca e negra, un pantalonci\u00f1o negro e unhas medias cor negra tam\u00e9n."}
{"id": "32403", "revid": "1083", "url": "https://gl.wikipedia.org/wiki?curid=32403", "title": "Dunfermline Athletic", "text": ""}
{"id": "32404", "revid": "1083", "url": "https://gl.wikipedia.org/wiki?curid=32404", "title": "Dunfermline Ath", "text": ""}
{"id": "32406", "revid": "1083", "url": "https://gl.wikipedia.org/wiki?curid=32406", "title": "Dunfermline Athletic FC", "text": ""}
{"id": "32407", "revid": "1083", "url": "https://gl.wikipedia.org/wiki?curid=32407", "title": "Dunfermline FC", "text": ""}
{"id": "32408", "revid": "197", "url": "https://gl.wikipedia.org/wiki?curid=32408", "title": "Dunfermline F.C.", "text": ""}
{"id": "32420", "revid": "56817", "url": "https://gl.wikipedia.org/wiki?curid=32420", "title": "Xerxes II", "text": "Xerxes II foi un rei persa, o fillo e sucesor de Artaxerxes I.\nTraxectoria.\nLogo dun reinado de corenta e cinco d\u00edas, foi asasinado en -424 por orde do seu irm\u00e1n Sogdiano, que foi asasinado despois por Dar\u00edo II.\n\u00c9 un personaxe hist\u00f3rico pouco co\u00f1ecido, esencialmente polos escritos de Ctesias. Era supostamente o \u00fanico fillo lex\u00edtimo de Artaxerxes I e da s\u00faa esposa Damaspia. S\u00e1bese que exerceu como pr\u00edncipe herdeiro.\nA \u00faltima inscrici\u00f3n que menciona a Artaxerxes I en vida pode ser datada o 24 de decembro de -424. Xerxes aparentemente tomou o trono pero dous dos seus irm\u00e1ns ilex\u00edtimos reclam\u00e1rono para si. O primeiro era Sogdiano, o fillo da concubina Alogyne de Babilonia. O segundo era Oco, o fillo da concubina Cosmartidene de Babilonia. El casou coa s\u00faa media irm\u00e1 Paris\u00e1tide, a filla de Artaxerxes I e da concubina Andia de Babilonia.\nSupostamente Xerxes s\u00f3 era reco\u00f1ecido en Persia e Sogdiano en Elam. A primeira inscrici\u00f3n de Dar\u00edo II pode ser datada o 10 de xaneiro de -423, era xa s\u00e1trapa de Hircania e pronto foi reco\u00f1ecido polos medos, babilonios e exipcios.\nFoi supostamente embriagado e asasinado por Pharnacyas e Menostanes \u00e1s ordes de Sogdiano.\nA\u00ednda que Sogdiano ga\u00f1ou aparentemente o apoio das s\u00faas rexi\u00f3ns, morreu uns meses m\u00e1is tarde. Dar\u00edo II chegou as\u00ed a ser o \u00fanico gobernante do Imperio P\u00e9rsico reinando ata -404."}
{"id": "32421", "revid": "25871", "url": "https://gl.wikipedia.org/wiki?curid=32421", "title": "Leonor de Borb\u00f3n", "text": "Leonor de Borb\u00f3n Ortiz, nada en Madrid o 31 de outubro de 2005, \u00e9 a actual princesa de Asturias e a primeira na li\u00f1a de sucesi\u00f3n ao trono espa\u00f1ol, como primox\u00e9nita dos reis Filipe VI de Espa\u00f1a e Letizia. Ademais do de princesa de Asturias, ostenta os demais t\u00edtulos vinculados tradicionalmente ao herdeiro da Coroa espa\u00f1ola. \u00c9 ademais presidenta honor\u00edfica da Fundaci\u00f3n Princesa de Asturias e da Fundaci\u00f3n Princesa de Girona.\nTraxectoria.\nPor ser filla do Rei de Espa\u00f1a recibe desde o seu nacemento o tratamento de \"Alteza Real\"&lt;ref name=\"RD 1368/1987\"&gt;|data=6 de novembro de 1987|editorial=Agencia Estatal Bolet\u00edn Oficial del Estado|p=33717}}&lt;/ref&gt; e dignidade de \"Infanta de Espa\u00f1a\". Ocupa o primeiro lugar na Li\u00f1a de sucesi\u00f3n ao Trono de Espa\u00f1a e desprazou na mesma \u00e1s s\u00faas t\u00edas, a infanta Elena, a infanta Cristina e os seus respectivos fillos e fillas.\nEn virtude das regulas de sucesi\u00f3n recollidas no artigo 57 da Constituci\u00f3n espa\u00f1ola de 1978 \u00e9 Princesa de Asturias (cos t\u00edtulos anexos de Princesa de Xirona, Princesa de Viana, Duquesa de Montblanc, Condesa de Cervera e Se\u00f1ora de Balaguer) o d\u00eda en que o seu pai ascenda ao trono, en tanto este non te\u00f1a descendencia masculina; no caso de que as\u00ed sexa, o irm\u00e1n ou irm\u00e1ns homes desprazar\u00edan a Leonor de Borb\u00f3n e ter\u00edan preferencia na li\u00f1a de sucesi\u00f3n.\nO 14 de xaneiro de 2006 no palacio da Zarzuela foi bautizada como \"Leonor de Todos los Santos\" polo Arcebispo de Madrid con auga do r\u00edo Xord\u00e1n. Os seus padri\u00f1os foron os reis, Xo\u00e1n Carlos I e Sof\u00eda.\nAs s\u00faas aparici\u00f3ns en p\u00fablico ata agora, como as da s\u00faa irm\u00e1 Sof\u00eda, lim\u00edtanse a tres ou catro ocasi\u00f3ns ao ano (Inicio do curso escolar, Misa de Pascua, vacaci\u00f3ns en Palma etc.)\nA infanta Leonor asistiu por primeira vez, xunto coa s\u00faa irm\u00e1 a infanta Sof\u00eda, a unha recepci\u00f3n oficial no Palacio Real de Madrid con motivo da vitoria da Selecci\u00f3n de f\u00fatbol de Espa\u00f1a na Copa Mundial de F\u00fatbol de 2010 o 12 de xullo de 2010 cos Reis, os Pr\u00edncipes de Asturias e a infanta Elena.\nA s\u00faa primeira aparici\u00f3n nun acto oficial foi o 30 de xaneiro de 2018, no Palacio de Oriente, con motivo da imposici\u00f3n, por parte do seu pai o rei Filipe VI, do lazo de dama da Orde do V\u00e9laro de Ouro.\nDebate sobre a sucesi\u00f3n ao Trono.\nO nacemento de Leonor avivou o debate p\u00fablico en Espa\u00f1a sobre a necesidade de reformar a Constituci\u00f3n espa\u00f1ola para eliminar a preferencia do home sobre a muller na orde para suceder no Trono, reforma que suscita a adhesi\u00f3n da maior\u00eda de forzas pol\u00edticas e sociais e que se converte no \u00fanico punto de acordo firme entre os partidos pol\u00edticos \u00e1 hora de emprender unha reforma eventual da Constituci\u00f3n. \nEn caso de ser reformada a Constituci\u00f3n neste aspecto, a Infanta poder\u00eda converterse na cuarta muller que reine en Espa\u00f1a e, nese caso, prevalecer\u00eda ante calquera irm\u00e1n home.\nT\u00edtulos e honras.\nO seu t\u00edtulo completo \u00e9 A s\u00faa Alteza Real, Dona Leonor de Todos os Santos de Borb\u00f3n Ortiz, Princesa de Asturias, de Xirona e de Viana, Duquesa de Montblanc, Condesa de Cervera e Se\u00f1ora de Balaguer.\nDesde o instante do seu nacemento ostentaba o tratamento de Infanta de Espa\u00f1a e desde a abdicaci\u00f3n de Xo\u00e1n Carlos I ostenta os t\u00edtulos hist\u00f3ricos dos herdeiros dos diferentes reinos hispanos:"}
{"id": "32422", "revid": "1987", "url": "https://gl.wikipedia.org/wiki?curid=32422", "title": "Dar\u00edo II", "text": "Dar\u00edo II, chamado orixinalmente \"Oco\" e a mi\u00fado co alcume de \"Nothus\" \"bastardo\", foi rei de Persia de -423 a -404. \nTraxectoria.\nArtaxerxes I, morreu pouco despois do 24 de decembro de -424, e suc\u00e9deo o seu fillo Xerxes II. Logo dun mes e medio Xerxes foi asasinado polo seu irm\u00e1n Sogdiano. O seu irm\u00e1n ilex\u00edtimo, Oco, s\u00e1trapa de Hircania, rebelouse contra Sogdiano, e logo dunha breve loita matouno, e atallou a tentativa de traiz\u00f3n do seu propio irm\u00e1n Arsites para imitar o seu exemplo.\nOco adoptou o nome a Dar\u00edo a\u00ednda que nas cr\u00f3nicas \u00e9 chamado \"Nothus\", significando \"o bastardo\". Nin Xerxes II nin Sogdiano est\u00e1n rexistrados nas numerosas tabo\u00ed\u00f1as babilonias de Nippur, nestas o reinado de Dar\u00edo II segue inmediatamente despois ao de Artaxerxes I.\nDo reinado de Dar\u00edo sabemos moi pouco, s\u00f3 que el era bastante dependente na s\u00faa esposa Paris\u00e1tide. Unha rebeli\u00f3n dos Medos en -409 \u00e9 mencionada por Xenofonte. Nos textos de Ctesias rex\u00edstranse algunhas intrigas do har\u00e9n, nos que ga\u00f1ou parte da s\u00faa mala reputaci\u00f3n.\nComo o poder de Atenas quedou intacto non se entremeteu en asuntos gregos, nin o provocou o apoio que os atenienses deron en -413 ao rebelde Amorges en Caria, nin cando o poder ateniense foi roto no mesmo ano ante Siracusa.\nDeu as ordes aos seus s\u00e1trapas de Asia Menor, Tisafernes e Farnabazo, para atrasar o env\u00edo de tributos dos pobos gregos, e as\u00ed empezar unha guerra con Atenas, para este prop\u00f3sito ali\u00e1ronse con Esparta. En -408 mandou ao seu fillo Ciro a Asia Menor, para continuar a guerra con m\u00e1is ardor. En -404 Dar\u00edo II morre, logo dun reinado de dezanove anos, suced\u00e9ndoo Artaxerxes II."}
{"id": "32424", "revid": "85894", "url": "https://gl.wikipedia.org/wiki?curid=32424", "title": "Artaxerxes II", "text": "Artaxerxes II Memn\u00f3n (c. -436 - -358) foi rei de Persia desde -404 ata a s\u00faa morte.\nTraxectoria.\nDefendeu a s\u00faa pretensi\u00f3n ao trono contra o seu irm\u00e1n Ciro o Novo, o cal foi derrotado e morto na Batalla de Cunaxa no ano -401, e contra un levantamento dos s\u00e1trapas (gobernadores) das provincias occidentais (-366 - -358).\nTam\u00e9n se enfrontou nunha guerra contra os espartanos (outrora aliados de Persia), os cales, baixo Axesilao, invadiron Asia Menor. Para vencer aos espartanos, Artaxerxes subornou a Atenas, Tebas e Corinto, cidades que se levantaron contra Esparta, iniciando a Guerra de Corinto. En -386 Artaxerxes II, abandonando aos seus aliados, pactou con Esparta a Paz de Ant\u00e1lcidas. Este tratado devolveu o control das cidades gregas de Xonia e Eolia na costa de Anatolia aos persas, mentres deixaba a Esparta como poder dominante na Grecia peninsular.\nMalia o seu \u00e9xito en Grecia, Exipto, que se rebelara con \u00e9xito a principios do seu reinado, permanec\u00eda independente. O intento de reconquistar Exipto en -373 foi un fracaso total, pero nos seus \u00faltimos anos os persas lograron esmagar a un ex\u00e9rcito conxunto exipcio-espartano que pretend\u00eda conquistar Fenicia.\nActividade construtora.\nEn cambio non hai evidencias de moita actividade en Pers\u00e9pole."}
{"id": "32425", "revid": "65337", "url": "https://gl.wikipedia.org/wiki?curid=32425", "title": "Artaxerxes III", "text": "Artaxerxes III Oco (\"Artaxerxes Ochus\") rexeu Persia desde o ano -358 ata o -338. \nTraxectoria.\nFillo e sucesor de Artaxerxes II, foi sucedido por Artaxerxes IV Ars\u00e9s. Pouco despois de asumir o trono, matou a moitos dos seus parentes para protexer a Persia de pos\u00edbeis guerras civ\u00eds. En -343 Artaxerxes III derrotou a Nectanebo II de Exipto, e fixo que o pa\u00eds volvese ser unha satrap\u00eda persa.\nArtaxerxes foi asasinado polo seu visir, Bagoas."}
{"id": "32426", "revid": "624", "url": "https://gl.wikipedia.org/wiki?curid=32426", "title": "Ars\u00e9s", "text": ""}
{"id": "32427", "revid": "98629", "url": "https://gl.wikipedia.org/wiki?curid=32427", "title": "Artaxerxes IV", "text": "Artaxerxes IV Ars\u00e9s, da dinast\u00eda aquem\u00e9nida (-338--336). \u00c9 co\u00f1ecido como Ars\u00e9s nas fontes gregas, e probabelmente fose ese ou seu verdadeiro nome antes de ascender ao trono, cando elixiu ent\u00f3n ou nome de Artaxerxes como outros reis persas anteriores, inclu\u00eddo o seu pai.\nTraxectoria.\nEra o fillo m\u00e1is novo de Artaxerxes III Oco, e non era esperada a s\u00faa sucesi\u00f3n ao trono de Persia; esta produciuse tralo asasinato do seu pai e de gran parte da s\u00faa familia polo eunuco Bagoas, o poderoso visir que urdira o seu plan de vinganza debido \u00e1 s\u00faa ca\u00edda en desgraza ante Artaxerxes. Bagoas planificou seguir no seu cargo substitu\u00edndo a Artaxerxes polo seu fillo Ars\u00e9s, o cal Bagoas pensaba que ser\u00eda m\u00e1is f\u00e1cil de controlar. Ars\u00e9s resultou ser pouco m\u00e1is que un soberano monicreque durante o seu ef\u00e9mero reinado, mentres Bagoas era quen ti\u00f1a o poder realmente tralo trono.\nDescontento con esa situaci\u00f3n de dependencia de Bagoas, e posibelmente baixo a influencia dos nobres d\u00e1 corte, que desprezaban ao eunuco, Ars\u00e9s decidiu finalmente a eliminaci\u00f3n de Bagoas. Con todo, o visir actuou de novo en primeiro lugar ante a ameaza contra a s\u00faa persoa, e conseguiu envelenar a Ars\u00e9s (-336). A continuaci\u00f3n, o visir escolleu a un curm\u00e1n de Ars\u00e9s para ocupar ou trono persa, quen gobernar\u00eda como Dar\u00edo III.\nO aspecto principal do breve reinado de Ars\u00e9s foi a crecente hostilidade na fronteira occidental do Imperio persa co reino de Macedonia durante o reinado de Filipo II e Alexandre III, que finalmente desembocar\u00eda en guerra durante o reinado do sucesor de Ars\u00e9s, Dar\u00edo III."}
{"id": "32429", "revid": "1987", "url": "https://gl.wikipedia.org/wiki?curid=32429", "title": "Dar\u00edo III", "text": "Dar\u00edo III Codomano (en persa moderno \u062f\u0627\u0631\u06cc\u0648\u0634 \"D\u0101riy\u016bsch\", en persa antigo \"D\u0101rayavahusch\" o \"D\u0101rayavausch\"), nado \"circa\" 380 a.C. e finado en 330 a.C., foi o \u00faltimo rei persa da dinast\u00eda aquem\u00e9nida (336-330 a.C.).\nTraxectoria.\nNo ano 338 a.C. o eunuco Bagoas, xefe da garda real, envelenou ao rei Artaxerxes III, e promoveu o ascenso de Ars\u00e9s, fillo de Artaxerxes. Con todo, ante o risco de que Ars\u00e9s puidese eliminalo, envelenou a Ars\u00e9s a principios do ano 336 a.C., e intentou instalar no trono a un novo monarca que lle resultase m\u00e1is f\u00e1cil de controlar. Elixiu para este fin a Dar\u00edo, membro relativamente afastado da dinast\u00eda real, que se distinguiu en combate de campi\u00f3ns durante a guerra contra os cadusios (\"cadusii\") do noroeste de Ir\u00e1n (Xustino, 10.3; Diodoro, 17.6. 1-2), e que serv\u00eda nese momento como mensaxeiro real (Plutarco, \"Vida de Alexandre\", 18.7-8).\nDar\u00edo era fillo de Arsames, fillo \u00e1 s\u00faa vez de Ostanes (irm\u00e1n de Artaxerxes), e de Sisigambis, filla de Artaxerxes II Memn\u00f3n; o apelativo Codomano parece ser unha forma adaptada ao grego do seu verdadeiro nome, antes de adoptar o de Dar\u00edo, para as\u00ed evocar a Dar\u00edo I e ga\u00f1ar lexitimidade sobre o trono. O novo rei pronto demostrou ser m\u00e1is independente e capacitado do esperado por Bagoas, que intentou recorrer de novo ao veleno para eliminar ao rei persa. Con todo, esta vez non tivo \u00e9xito, xa que Dar\u00edo, prevido das intenci\u00f3ns de Bagoas, ordenoulle beber da copa envelenada que este lle ofrec\u00eda (Diodoro 17.5.6).\nPrimeiros anos de reinado.\nO novo rei tratou de afirmar o seu control sobre un imperio inest\u00e1bel, no cal moitos dos seus territorios eran gobernados por s\u00e1trapas celosos das s\u00faas prerrogativas e pouco leais, e poboados por s\u00fabditos descontentos e sempre dispostos \u00e1 rebeli\u00f3n. Tratou de afirmar o poder\u00edo persa cara ao exterior mediante a conquista de Exipto (-334), tras unha campa\u00f1a militar que deb\u00eda demostrar o rexurdimento do poder aquem\u00e9nida, a\u00ednda que resultou ser a \u00faltima conquista do imperio persa como tal.\nRespecto ao panorama exterior, houbo de prepararse ante a ameaza que supo\u00f1\u00eda o rei Filipo II de Macedonia. No ano -336 Filipo fora nomeado \"Hexem\u00f3n\" pola Liga de Corinto para comandar o ex\u00e9rcito greco-macedonio na guerra panhel\u00e9nica de vinganza contra o Imperio persa, pola destruci\u00f3n e o incendio dos templos da Acr\u00f3pole ateniense durante a Segunda Guerra M\u00e9dica. Filipo destacou un ex\u00e9rcito cara a Asia Menor, baixo o mando dos seus xenerais Parmeni\u00f3n e \u00c1talo, para liberar \u00e1s cidades gregas que estaban baixo o control persa, ocupando tras diversos contratempos a Tr\u00f3ade ata o r\u00edo Meandro. Con todo, o asasinato de Filipo detivo a campa\u00f1a, mentres o seu sucesor intentaba facerse co control de Macedonia e do resto de Grecia.\nA guerra con Alexandre.\nEn abril do ano -334, Alexandre III de Macedonia, que fora confirmado como \"Hexem\u00f3n\" pola Liga de Corinto, invadiu Asia Menor \u00e1 cabeza dun ex\u00e9rcito conxunto greco-macedonio. Tras desembarcar na Tr\u00f3ade, tomou varias cidades e aldeas da costa exea (Lampsaco entre elas). Un ex\u00e9rcito persa duns 50.000 efectivos, ao mando de Memn\u00f3n de Rodas, plantou cara ao rei macedonio, sendo derrotando na batalla do Gr\u00e1nico. Tras esta vitoria, as forzas greco-macedonias avanzaron pola costa mediterr\u00e1nea en direcci\u00f3n \u00e1s Portas Cilicias. Ante este avance, en -333 o propio Dar\u00edo asumiu o mando dos ex\u00e9rcitos persas para loitar contra o rei macedonio, pero o seu numeroso ex\u00e9rcito foi amplamente superado e derrotado na batalla de Issos (12 de novembro de -333). Dar\u00edo fuxiu cando comprobou que a batalla estaba perdida, deixando atr\u00e1s o seu carro, o campamento persa e \u00e1 s\u00faa propia familia, todo o cal foi capturado por Alexandre, quen tratou con respecto aos prisioneiros reais.\nO ex\u00e9rcito macedonio dirixiuse ent\u00f3n cara ao sur, para conquistar Cana\u00e1n e Exipto, e asegurar as\u00ed a s\u00faa retagarda antes de marchar cara ao coraz\u00f3n do Imperio persa. Dar\u00edo enviou varias mensaxes sen \u00e9xito a Alexandre, nas cales chegou a solicitar a devoluci\u00f3n da s\u00faa familia a cambio dun rescate, e a ofrecer ao rei macedonio a posesi\u00f3n dos territorios situados ao oeste do \u00c9ufrates para as\u00ed finalizar a contenda. A negativa de Alexandre obrigou a Dar\u00edo a realizar unha leva xeral en todas as satrap\u00edas do Imperio que a\u00ednda controlaba. Reuniu as\u00ed un numeroso ex\u00e9rcito, que inclu\u00eda continxentes de numerosos pobos sometidos (bactrianos, sogdianos, escitas, partos, \u00e1rabes, armenios, medos, indios etc.), e que alg\u00fans autores cl\u00e1sicos estimaron nun mill\u00f3n de infantes, cen mil xinetes, douscentos carros con fouces afiadas nas rodas, e quince elefantes de guerra. Dar\u00edo concentrou o seu ex\u00e9rcito en Babilonia, e ao ver o resolto avance de Alexandre desde Exipto, seleccionou coidadosamente en Mesopotamia o campo de batalla, escollendo para tal fin a chaira de Gaugamela, cen quil\u00f3metros ao oeste da cidade de Arbela (a actual Arbil, en Iraq), para non cometer o mesmo erro que en Issos, onde a estreiteza do campo fora un inconveniente crucial na s\u00faa derrota.\nAlexandre chegou \u00e1s inmediaci\u00f3ns da chaira a finais de setembro de -331, cun ex\u00e9rcito de 40.000 infantes e 7.000 xinetes, situando o seu campamento a 10\u00a0km do campamento persa. Pouco antes de estalar o combate, Estatira, esposa e irm\u00e1 de Dar\u00edo, faleceu durante o parto do fillo que esperaba (Plutarco, \"Vida de Alexandre\", 21.2-5).\nDerrota e morte.\nA batalla de Gaugamela finalizou cunha gran derrota dos persas, ante a cal Dar\u00edo emprendeu a fuxida de novo, dirix\u00edndose a Arbela e m\u00e1is tarde a Ecbatana, a capital de Media. Alexandre ocupou as cidades de Babilonia e Susa, antes de emprender a persecuci\u00f3n de Dar\u00edo para impedirlle reunir un novo ex\u00e9rcito nas satrap\u00edas m\u00e1is orientais. Xa que logo Dar\u00edo fuxiu de novo cara a Hircania, unha satrap\u00eda situada ao sur do Caspio, e desde al\u00ed tratou de dirixirse a Bactra, a capital de Bactriana, perseguido de preto polo ex\u00e9rcito macedonio.\nCon todo, ao ver que Alexandre estaba decidido a capturar a Dar\u00edo, un grupo de nobres, entre os que se atopaban os s\u00e1trapas Besos, Barsaentes e Nabarzanes, tomaron a Dar\u00edo como ref\u00e9n, para as\u00ed poder pactar con Alexandre e, ao entregalo, obter do rei macedonio a independencia das satrap\u00edas orientais que gobernaban. Decatado Alexandre destes sucesos por un grupo de persas fuxitivos, emprendeu unha r\u00e1pida marcha para chegar ata Dar\u00edo (mediados de xullo de -330), pero pouco antes de chegar ao campamento dos s\u00e1trapas insurxentes, estes apu\u00f1alaron a Dar\u00edo ao ter co\u00f1ecemento da s\u00faa chegada, e emprenderon a fuxida. Dar\u00edo s\u00f3 sobreviviu uns instantes, agradecendo o socorro que lle brindou un destacamento macedonio. C\u00f3ntase que Alexandre, ao ver o cad\u00e1ver de Dar\u00edo, chorou e cubriuno co seu manto, dicindo: \"Non era isto o que eu pretend\u00eda\".\nAlexandre proseguiu a conquista do imperio persa, agora con Besos como o seu rival (quen se autoproclamara emperador de Persia co nome de Artaxerxes V) e coa escusa de vingar a morte de Dar\u00edo. No entanto, o seu duelo por Dar\u00edo foi sincero: ordenou o traslado do seu corpo a Ecbatana fortemente custodiado, onde foi embalsamado e entregado \u00e1 s\u00faa nai para que oficiase os funerais polo seu fillo en Pers\u00e9pole. Igualmente, unha vez que Alexandre capturou a Besos, mandou condenalo e executalo segundo as leis persas polo asasinato do seu soberano."}
{"id": "32430", "revid": "1131", "url": "https://gl.wikipedia.org/wiki?curid=32430", "title": "Besos", "text": ""}
{"id": "32431", "revid": "23204", "url": "https://gl.wikipedia.org/wiki?curid=32431", "title": "Provincia de Almer\u00eda", "text": "A provincia de Almer\u00eda pertence \u00e1 comunidade aut\u00f3noma de Andaluc\u00eda. A s\u00faa capital \u00e9 a cidade de Almer\u00eda.\nTen unha superficie de 8.774\u00a0km2 e unha poboaci\u00f3n de 612.315 habitantes (2005).\nAs principais poboaci\u00f3ns son:"}
{"id": "32432", "revid": "23204", "url": "https://gl.wikipedia.org/wiki?curid=32432", "title": "Provincia de \u00c1vila", "text": "A provincia de \u00c1vila forma parte da comunidade aut\u00f3noma de Castela e Le\u00f3n. A s\u00faa capital \u00e9 \u00c1vila e conta cunha poboaci\u00f3n de 167.032 habitantes e unha superficie de 8.050\u00a0km\u00b2.\nXeograficamente dist\u00ednguense tres rexi\u00f3ns diferenciadas:"}
{"id": "32433", "revid": "55821", "url": "https://gl.wikipedia.org/wiki?curid=32433", "title": "Lista de ra\u00f1aceos en Galicia", "text": "Esta \u00e9 unha lista dos ra\u00f1aceos m\u00e1is altos de Galiza:"}
{"id": "32434", "revid": "1131", "url": "https://gl.wikipedia.org/wiki?curid=32434", "title": "Praia de La Malva-rosa", "text": "A praia de La Malva-rosa (en valenciano: \"Platja de la Malva-rosa\") \u00e9 a praia urbana por excelencia de Valencia. Ten unha lonxitude de 1.800 m, cunha anchura media de 60 m e disp\u00f3n da Bandeira Azul da Fundaci\u00f3n Europea de Educaci\u00f3n Ambiental.\nO seu nome, as\u00ed como o do barrio situado xunto a ela, data de 1848 e d\u00e9bese a un xardineiro, F\u00e9lix Robillard, quen por aquel ent\u00f3n exerc\u00eda o cargo de xardineiro maior do Bot\u00e1nico. A praia, que nos tempos antigos era utilizada para desembarcar a pesca e o intercambio de comercio entre os diferentes poboados pr\u00f3ximos \u00e1 capital, foise convertendo no canto de descanso da burgues\u00eda valenciana. Entre os seus ilustres veraneantes atop\u00e1banse Joaqu\u00edn Sorolla e Vicente Blasco Ib\u00e1\u00f1ez.\nNa actualidade, esta ampla e aberta praia, de area fina e dourada, presenta un aspecto moi animado tanto na propia praia, pola calidade e cantidade de servizos que ofrece como no Paseo Mar\u00edtimo que a delimita, cuxa construci\u00f3n comezou en 1980, e que alberga restaurantes e cafeter\u00edas. Disp\u00f3n de postos de socorrismo e unha zona adaptada para o ba\u00f1o das persoas de mobilidade reducida."}
{"id": "32435", "revid": "23204", "url": "https://gl.wikipedia.org/wiki?curid=32435", "title": "Comodoro Rivadavia", "text": "Comodoro Rivadavia (moitas veces denominada simplemente Comodoro) \u00e9 a cidade m\u00e1is poboada da provincia do Chubut e a cabeceira do departamento Escalante; est\u00e1 situada no centro leste da Patagonia (Arxentina), no centro da zona hidrocarbur\u00edfera do golfo San Jorge, que foi o motor do crecemento desta cidade.\nComodoro Rivadavia \u00e9 un concentrador comercial e de transporte da rexi\u00f3n e \u00e9 un importante punto de exportaci\u00f3n de petr\u00f3leo. Un gasoduto conecta a Comodoro Rivadavia con Bos Aires, desde 1960. Fundada en 1901, prosperou dende 1907, cando as perforacions en procura de auga atoparon petr\u00f3leo. Entre 1946 e 1957 foi capital da Zona Militar de Comodoro Rivadavia, que comprender\u00eda o actual sur de Chubut e norte da provincia de Santa Cruz.\nTen unha poboaci\u00f3n de 135.632 habitantes."}
{"id": "32438", "revid": "23204", "url": "https://gl.wikipedia.org/wiki?curid=32438", "title": "Palencia", "text": "Palencia \u00e9 unha cidade e concello espa\u00f1ol situada na comunidade de Castela e Le\u00f3n, capital da provincia do mesmo nome situada na chaira de Terra de Campos, na beira do r\u00edo Carri\u00f3n. Situada a 749 m de altitude, dista 235\u00a0km de Madrid e conta cunha poboaci\u00f3n de 80.649 habitantes (INE 2013) sobre unha extensi\u00f3n de 94,71\u00a0km\u00b2. \u00c9 a terceira cidade m\u00e1is industrializada de Castela e Le\u00f3n tras os focos de Valladolid, Burgos e diante de Miranda de Ebro.\nToponimia.\nO nome de Palencia procede de Pallantia, zona que estaba ocupada polos vacceos.\nPallantia procede da ra\u00edz prerromana pala que significa \"meseta\" ou \"chaira amesetada\", mentres que o sufijo \"nt\" \u00e9 moi produtivo nas linguas celtas onde serve para formar derivados, a\u00ednda que a s\u00faa orixe non \u00e9 celta, e si probablemente ilirio onde se acha formando derivados adxectivais, e nalgunhas ocasi\u00f3ns pos\u00fae valor intensivo co sentido de \"grande\".\nPor iso \u00e9 polo que Pallantia poida equivaler a \"a gran chaira\" ou simplemente \"a chaira\".\nS\u00edmbolos.\nBandeira.\nA bandeira de Palencia \u00e9 de cor morada (usado para distinguir as posesi\u00f3ns de altas dignidades), do mesmo xeito que a da provincia. No centro da bandeira at\u00f3pase o escudo.\nNon hai moitos datos sobre a orixe desta,\nCrese que foi empregada polas tropas palentinas dirixidas e custeadas por bispos de Palencia, na guerra das comunidades e polos palentinos e castel\u00e1ns que participaron na guerra de sucesi\u00f3n.\nEscudo.\nO escudo de Palencia \u00e9 un cuarteado que no primeiro e cuarto cuartel de azul re\u00fane a cruz outorgada \u00e1 cidade polo rei Afonso VIII de Castela polo comportamento dos palentinos que participaron na batalla das Navas de Tolosa; no segundo e terceiro de goles (vermello), un castelo de ouro almenado de tres ameas con (o bras\u00f3n do antigo Reino de Castela), mamposteado de sabre (negro) e aclarado de azur (azul). O escudo figura sobre pergami\u00f1o her\u00e1ldico de ouro.\nAo timbre coroa real antiga, aberta, composta por un c\u00edrculo de ouro engastado de pedras preciosas que sost\u00e9n oito florones, de follas de acanto, visibles cinco, interpolado de perlas.\nA cruz que aparece representada no escudo simboliza a \"Cruz da Vitoria\" que foi entregada polo rei Afonso VIII de Castela ao bispo Tello T\u00e9llez de Meneses pola actuaci\u00f3n dos palentinos na batalla das Navas de Tolosa que tivo lugar no ano 1212.\nO castelo de ouro sobre o campo de goles \u00e9 o s\u00edmbolo que representa ao antigo Reino de Castela, do que formou parte Palencia.\nHistoria.\nIdade Antiga.\nAs orixes hist\u00f3ricas da cidade quedan incertos, pero do que si hai constataci\u00f3n arqueol\u00f3xica \u00e9 de asentamentos prerromanos no terreo da cidade actual, \u00e1 que os celt\u00edberos denominaron \"Pallantia\". O pobo que a ocupou foi o dos vacceos, o m\u00e1is culto das tribos celtiberas, agrario e cunha poderosa organizaci\u00f3n militar.\nO \u00fanico rastro de romanizaci\u00f3n que queda na cidade \u00e9 a ponte Puentecillas, cuxo primitiva orixe romana foi remodelada varias veces. Esta ponte permit\u00eda o acceso \u00e1 illa do Sotillo de los Can\u00f3nigos cuxo Bolo da Paciencia foi o mentidero da cidade. Foi restaurado e remodelado na Idade Media.\nCos visigodos chegou unha das etapas de maior esplendor para a cidade, pois a constitu\u00edron en sede da corte, ademais que desde o s\u00e9culo IV tam\u00e9n era sede episcopal de relevo (dise que a s\u00faa diocese era a m\u00e1is importante de Espa\u00f1a tras a Toledana). Quedan restos do vestixio visigodo na Cripta de San Antol\u00edn (que \u00e9 a actual cripta da Catedral) e na pr\u00f3xima localidade de Ba\u00f1os de Cerrato coa s\u00faa igrexa de San Juan de Ba\u00f1os (s\u00e9culo VII), situada a tan s\u00f3 7\u00a0km da capital que est\u00e1 considerada a \u00f3bra cume da arquitectura visigoda.\nIdade Media.\nDesenvolveuse como cidade durante a reconquista polos reis asturleonenses. A Idade Media \u00e9 o per\u00edodo m\u00e1is turbulento da historia da cidade, pero tam\u00e9n o de maior proxecci\u00f3n nos acontecementos na historia do Reino de Le\u00f3n e do Reino de Castela.\nAfonso VIII de Castela foi o m\u00e1is decidido impulsor da cidade, ao concederlle foros e o primeiro concello libre, e establecer nela en 1208 e a instancias do bispo Tello T\u00e9llez de Meneses, o primeiro Estudo Xeral de Espa\u00f1a, que acabou desaparecendo unhas d\u00e9cadas m\u00e1is tarde.\nLoitou nobremente na Batalla de As Navas de Tolosa, o que lle outorgou numerosos bens.\n\u00c9 tam\u00e9n de destacar que, en 1388, mentres os palentinos estaban f\u00f3ra da cidade, tropas do duque de Lancaster chegaron con intenci\u00f3n de saquear a cidade, a cal foi defendida valorosamente polas mulleres palentinas evitando que Lancaster sometese a Palencia. Por iso premiouse \u00e1 muller palentina coa banda amarela de honra, que s\u00f3 pod\u00edan levar os homes, e que hoxe d\u00eda queda patente no traxe rexional.\n\u00c9 no s\u00e9culo XIV cando a importancia e o volume que fora adquirindo a cidade obrigan \u00e1 edificaci\u00f3n dunha nova catedral capaz de satisfacer as necesidades dunha poboaci\u00f3n puxante. O edificio constru\u00eduse sobre as ru\u00ednas do anterior de estilo rom\u00e1nico, e \u00e1 s\u00faa vez sobre as anteriores da catedral visigoda, quedando de todas elas vestixios na edificaci\u00f3n actual. A\u00ednda que a primeira pedra da nova catedral colocouse en 1321, as obras non \"conclu\u00edron\" ata finais do s\u00e9culo XVI. Dise \"conclu\u00edron\" porque este gran templo non est\u00e1 finalizado xa que se cre que quedar\u00eda por facer algunha capela m\u00e1is, a renovaci\u00f3n da torre e quizais a construci\u00f3n de d\u00faas torres na fachada principal como era costume na \u00e9poca.\nIdade Moderna.\nA prosperidade econ\u00f3mica do s\u00e9culo XVI converteu a Palencia, xunto coas outras provincias castel\u00e1s, no coraz\u00f3n econ\u00f3mico e demogr\u00e1fico do Imperio Espa\u00f1ol. O acontecemento m\u00e1is beneficioso para a vida da cidade durante o s\u00e9culo XVIII foi a construci\u00f3n do Canle de Castela por Carlos III de Espa\u00f1a, unha das m\u00e1is xeniais obras de enxe\u00f1er\u00eda da \u00e9poca en Europa.\nDurante a Idade Moderna constru\u00edronse as grandes igrexas que ten hoxe Palencia como a Compa\u00f1\u00eda, San Pablo, as Claras, San Francisco en estilos g\u00f3tico e renacentista.\nIdade Contempor\u00e1nea.\nS\u00e9culo XX.\nO XX foi un s\u00e9culo de gran prosperidade para a cidade:\nGuerra civil.\nEn Palencia capital o partido maioritario e con maior forza era o Partido Socialista mentres que na provincia o partido m\u00e1is importante era Acci\u00f3n Popular Agraria. A Falanxe Espa\u00f1ola ti\u00f1a moi poucos afiliados, a maior\u00eda deles no c\u00e1rcere.\nO 19 de xullo de 1936 sa\u00edu unha columna militar cara a Venta de Ba\u00f1os que tomou a estaci\u00f3n de tren e, acto seguido, toda a cidade sen que apenas algu\u00e9n se decatase diso. \u00c1s sete da ma\u00f1\u00e1, outra forza sa\u00edu cara ao centro da capital provincial para declarar o estado de guerra e ocupar os edificios m\u00e1is importantes. Ao contrario que en Venta de Ba\u00f1os houbo unha forte resistencia, produc\u00edronse tiroteos polas r\u00faas e unha gran resistencia no Goberno Civil republicano durante d\u00faas horas a cargo de gardas de Asalto e Carabi\u00f1eiros concentrados polo gobernador, L\u00f3pez Mu\u00f1iz quen despois de ser detido morreu fusilado. A Deputaci\u00f3n, o Concello e a estaci\u00f3n de trens foron ocupados con m\u00e1is facilidade. O xeneral Ferrer de Miguel f\u00edxose cargo da Deputaci\u00f3n Provincial e do Goberno Civil, a\u00ednda que durante uns d\u00edas desde o 19 de xullo ocupounos outro militar. Como alcalde quedou un capit\u00e1n de artiller\u00eda.\nMoitos homes foron detidos o 19 en Palencia capital cando chegaron armados desde os seus pobos, respondendo \u00e1 convocatoria que a noite anterior fixera o Gobernador Civil. Pola s\u00faa banda, o xefe da Falanxe palentina, foi liberado e organizou rapidamente unha escuadra mixta de falanxistas e gardas civ\u00eds que percorreu os pobos da provincia eliminando todo tipo de resistencia.\nS\u00e9culo XXI.\nOs anos seguintes contemplaron cambios urban\u00edsticos profundos na cidade, o que a converteu nunha cidade agradable para vivir e con boas comunicaci\u00f3ns.\nConta coa maior cantidade de espazos verdes por habitante de Espa\u00f1a e o centro ten poucas r\u00faas que non sexan peon\u00eds. Estas zonas, do mesmo xeito que os parques, seguen crecendo. Crece tam\u00e9n o n\u00famero de mu\u00ed\u00f1os e\u00f3licos que fornecer\u00e1n enerx\u00eda limpa para a cidade. O Concello de Palencia est\u00e1 decorando todas as rotondas da cidade.\nPatrimonio e turismo.\nPalencia, como a maior\u00eda de cidades castel\u00e1s, conta cun gran patrimonio hist\u00f3rico-art\u00edstico, lembranza da importancia que tivo no pasado. A pesar de contar con importantes monumentos como a Catedral, unha das m\u00e1is grandes de Espa\u00f1a, o Cristo do Otero que \u00e9 unha das imaxes de Jes\u00fas m\u00e1is grandes do mundo ou seis Monumentos Nacionais e singulares festas de grande interese como a Semana Santa ou a Romar\u00eda de Santo Toribio, Palencia non \u00e9 unha cidade favorita para o turismo e a\u00ednda que crece ano a ano o n\u00famero de turistas faio moi lentamente.\nXeograf\u00eda.\nA cidade de Palencia est\u00e1 situada na Espa\u00f1a semih\u00fameda interior, concretamente na zona norte da submeseta norte. Sit\u00faase no val do r\u00edo Carri\u00f3n preto da s\u00faa desembocadura no r\u00edo Pisuerga, o primeiro que atravesa a cidade de norte a sur forma catro illas, d\u00faas de gran tama\u00f1o: A illa D\u00faas Augas e a illa do Sotillo e outras d\u00faas dun tama\u00f1o reducido, o r\u00edo (dun caudal medio e constante xeralmente durante todo o ano) \u00e1brese en tres brazos ao entrar na cidade formando a illa do Sotillo e outra pequena illa ambas as ocupadas por un parque chamado \"El Sotillo dos C\u00f3engos\".\nO r\u00edo v\u00f3lvese a unir (\u00e9 o lugar no que se atopa a Ponte Maior (do s\u00e9culo XVI) e despois \u00e1brese en dous brazos formando a maior illa (Illa D\u00faas Augas) que na s\u00faa zona norte ten un gran parque e a zona sur, deportiva e cun campo de golf. Na zona final desta illa f\u00f3rmase o outro pequeno illote. Tam\u00e9n o r\u00edo Carri\u00f3n \u00e9 fonte das pequenas fervenzas que ten e do g\u00e9yser artificial de recente creaci\u00f3n. Nos arredores de Palencia o r\u00edo v\u00f3lvese a unir. A chaira cidade ten dous cerros na parte nororiental, no m\u00e1is pr\u00f3ximo ao centro da cidade sit\u00faase a colosal imaxe do Coraz\u00f3n de Jes\u00fas de Palencia, o Cristo do Otero que domina a cidade.\nPalencia disp\u00f3n dun monte con 1438 ha de carballos e aci\u00f1eiras a 6\u00a0km de distancia e a 865 msnm.\nOs palentinos ch\u00e1mano \"O Monte o Vello\". O monte, que \u00e9 un dos lugares de esparexemento e lecer para a poboaci\u00f3n, \u00e9 accesible por unha estrada e un carril-bici.\nA vexetaci\u00f3n est\u00e1 formada na parte m\u00e1is alta e seca por aci\u00f1eiras e alg\u00fan carballo e a medida que se descende en altitude a vexetaci\u00f3n vai tornando m\u00e1is verde, a carballos e chopos. No monte \u00e1chase unha preto de gran tama\u00f1o en hab\u00edtana cervos aut\u00f3ctonos os cales poden ser alimentados con sorte polos propios visitantes transe\u00fantes. Ademais da reserva cinex\u00e9tica o Monte o Vello disp\u00f3n de varias instalaci\u00f3ns: para exercitarse (sinxelas) e para deportistas (m\u00e1is complexas), as piscinas municipais do Monte, un bar e un restaurante, un refuxio e as chamadas Casa Pequena e Casa Grande, a \u00faltima \u00e9 unha pousada do s\u00e9culo XVI.\nNos arredores da cidade os cultivos salpicados de bosquetes de chopos, carballos e aci\u00f1eiras son a vexetaci\u00f3n m\u00e1is abundante.\nPalencia non \u00e9 atravesada pola Canle de Castela mais un contraforte chamado a D\u00e1rsena da Canle si penetra nos arredores da cidade. Esta d\u00e1rsena us\u00e1base para cargar as mercanc\u00edas pero a chegada do ferrocarril deixouna en desuso. Actualmente p\u00e9nsase acondicionala como atractivo tur\u00edstico.\nO termo municipal de Palencia comprende tam\u00e9n a localidade de Paredes de Monte. \nLocalizaci\u00f3n.\nA cidade de Palencia at\u00f3pase no nord\u00e9s da Pen\u00ednsula Ib\u00e9rica, na Meseta Norte.\nO parque do Sal\u00f3n de Isabel II, centro xeogr\u00e1fico da cidade, est\u00e1 situado nas coordenadas: 42\u00ba00'23\" de latitude Norte e 4\u00ba31'45\" de lonxitude Oeste. At\u00f3pase a 749 metros sobre o nivel do mar.\nHidrograf\u00eda.\nA localidade \u00e9 atravesada polo r\u00edo Carri\u00f3n, ao Leste at\u00f3pase a maior parte da cidade mentres que ao Oeste est\u00e1 o barrio de Allende del Rio. Ademais, no termo municipal \u00e9 atravesado pola Canle de Castela, polo arroio de Villalob\u00f3n e outras cales.\nOrograf\u00eda.\nPalencia at\u00f3pase nunha chaira, rodeada por varios montes: monte \"El Chivo\" e monte \"El Viejo\".\nClima.\nO seu car\u00e1cter interior, apartada de case toda influencia mar\u00edtima, determina que o clima sexa mediterr\u00e1neo continentalizado, lixeiramente oceanizado debido \u00e1 s\u00faa relativa proximidade ao Mar Cant\u00e1brico e a que na parte occidental de Castela e Le\u00f3n (lugar do cal proceden as nubes do atl\u00e1ntico) non existen monta\u00f1as que freen as frontes nubradas.\nTen unha ampla oscilaci\u00f3n t\u00e9rmica. As temperaturas son particularmente frescas debidas ao seu relevo circundante, sendo unha das capitais m\u00e1is fr\u00edas de Espa\u00f1a. A temperatura media de xaneiro \u00e9 de algo m\u00e1is de 3,3\u00ba \u00b0C e a de xullo de 21\u00b0C, pero chegase a m\u00ednimas absolutas hist\u00f3ricas de ata 14\u00a0\u00b0C baixo cero e ata dous ou tres meses de xeadas. No ver\u00e1n de cando en cando alc\u00e1nzanse os 40\u00a0\u00b0C de temperatura.\nAs precipitaci\u00f3ns anuais son escasas cunha media de 414,2\u00a0mm, cun m\u00e1ximo primaveral e un m\u00ednimo estival. Os d\u00edas despexados son 85 como media anual.\nO ano 2007 tivo a temperatura media m\u00e1is baixa e as precipitaci\u00f3ns m\u00e1is abundantes de ult\u00edmaa d\u00e9cada, e o mes de xaneiro do 2009 foi o m\u00e1is fr\u00edo dos \u00faltimos 10 anos.\nPoboaci\u00f3n.\nA cidade est\u00e1 habitada por 82.626 (segun datos do 2006) persoas, dos cales 38.863 son homes e 43.400 son mulleres. O crecemento anual relativo \u00e9 do 1,01% (per\u00edodo 2005 - 2006), sendo unha das poucas excepci\u00f3ns de toda a provincia, que polo xeral perde poboaci\u00f3n. Historicamente foi un centro receptor de migraci\u00f3n interior, especialmente durante as d\u00e9cadas 1950-1970 no chamado \u00e9xodo rural, ao ter unha industria m\u00e1is activa e din\u00e1mica que as comarcas circundantes como Terra de Campos ou O Cerrato.\nMedio Ambiente.\nVexetaci\u00f3n.\nO campo palentino loce verde desde outubro ata xu\u00f1o v\u00e9ndose alterado pola neve e o carouxo invernal; a partir de xu\u00f1o ou xullo a paisaxe conv\u00e9rtese nunha estepa que recorda m\u00e1is \u00e1 t\u00edpica imaxe seca da Castela do sur.\nA vexetaci\u00f3n, dada a s\u00faa situaci\u00f3n dacabalo entre a Espa\u00f1a h\u00famida do norte e a Espa\u00f1a seca do sur est\u00e1 composta principalmente por chopos (especie de repoboaci\u00f3n) carballos e aci\u00f1eiras.\nA cidade pos\u00fae a maior superficie axardinada de Espa\u00f1a en relaci\u00f3n \u00e1 superficie que ocupa e \u00e9 unha das maiores de Europa. (15.000.000 m\u00b2 de xard\u00edns no centro urbano: Parque de Isabel II, Jardinillos da Estaci\u00f3n, Horta de Guadi\u00e1n, A Carcavilla, entre outros e m\u00e1is 14.000.000 de \"O Monte o Vello\")\nOs grandes parques palentinos.\nSegundo o Concello da capital, Palencia \u00e9 a cidade con m\u00e1is zonas verdes por habitante de Espa\u00f1a e ocupa un dos primeiros lugares da Uni\u00f3n Europea. Isto, unido \u00e1 escasa densidade do tr\u00e1fico rodado propicia que o aire da cidade sexa bastante limpo. Os principais parques da cidade son:"}
{"id": "32439", "revid": "23204", "url": "https://gl.wikipedia.org/wiki?curid=32439", "title": "R\u00edo Turia", "text": "O Turia (en valenciano: \"T\u00faria\"), chamado Guadalaviar no seu tramo inicial, \u00e9 un r\u00edo situado no leste da Pen\u00ednsula Ib\u00e9rica. Nace na \"Muela de San Juan\", no contorno dos Montes Universais, Serra de Albarrac\u00edn (Teruel), baixo o nome de Guadalaviar por ser esta a primeira localidade por onde pasa. Desemboca na cidade de Valencia tras 280\u00a0km de percorrido.\nTopograf\u00eda do r\u00edo.\nEste \u00e9 un caracter\u00edstico r\u00edo mediterr\u00e1neo, con grandes diferenzas de caudal nas distintas \u00e9pocas do ano. As contribuci\u00f3ns h\u00eddricas prod\u00facense principalmente por torrentes e barrancos orixinados polos desxeos na zona do seu nacemento e polas fortes tormentas que se producen na s\u00faa cunca hidrogr\u00e1fica.\nDebido \u00e1s s\u00faas peculiaridades, tanto pola variada orograf\u00eda que atravesa coma as diferenzas de caudais hidr\u00e1ulicos, p\u00f3dense distinguir varias zonas ou tramos.\nDesde o seu nacemento at\u00e9 a provincia de Valencia.\nA s\u00faa fonte enc\u00f3ntrase na contorna dos Montes Universais, recollendo achegas de torrenteiras e barrancos coma o da serra do Tremedal e da serra de Jabal\u00f3n. En Tramacastilla recolle as augas do r\u00edo Garganta.\nAt\u00e9 a localidade de Gea de Albarrac\u00edn, o r\u00edo conserva unha temperatura e pureza de augas ideais para a cr\u00eda da troita.\nNa mesma capital de Teruel, recibe as augas do r\u00edo Alfambra, sendo este uns dos seus principais afluentes, a pesar de que en \u00e9pocas de est\u00edo dimin\u00fae considerablemente o seu caudal. At\u00e9 este punto recibe o nome de Guadalaviar, e a partir de aqu\u00ed, recibe tam\u00e9n o nome de Turia.\nEn Villel recolle as augas do r\u00edo Camarena e xa no Rinc\u00f3n de Ademuz, provincia de Valencia, ten como afluentes os r\u00edos Riodeva, Ebr\u00f3n e Boh\u00edlgues.\nAbandona o Rinc\u00f3n de Ademuz para entrar en Santa Cruz de Moya, provincia de Cuenca, onde se atopa coas augas salinas do r\u00edo Arcos.\nPouco despois do seu paso por Las Rinconadas, transcorre baixo unha grande ponte constru\u00edde a mediados do s\u00e9culo XX, entrando outra vez na provincia de Valencia.\nTranscurso polas comarcas do alto Turia.\nPor esta zona o terreo agreste impide o aproveitamento da s\u00faa auga. O r\u00edo transcorre encaixado en diversas atalaias, chegando a ser de dif\u00edcil acceso.\nComeza o seu maior aproveitamento para o rego no Canal Campo de Turia, que rega as zonas de Liria, Casinos e B\u00e9tera.\nM\u00e1is abaixo at\u00f3pase cos afluentes Sot e Chera, que debido ao seu caudal son m\u00e1is similares a uns torrentes.\nParque Natural do Turia.\nA partir de aqu\u00ed rega m\u00e1is de 12.000 ha nas comarcas do Campo de Turia e Horta de Valencia. Existen varios proxectos sobre esta zona, tanto de urbanizaci\u00f3n coma de protecci\u00f3n do contorno, cre\u00e1ndose o parque natural. O parque natural abrangue 15 termos municipais, desde a cidade de Valencia at\u00e9 Pedralba.\nDesembocadura.\nSon famosas as s\u00faas enchentes, en especial a do 14 de outubro de 1957, a chamada \"Gran riada de Valencia\", que cun caudal de 3.700 m\u00b3/s inundou gran parte da cidade de Valencia.\nEste feito provocou o desenvolvemento dun proxecto para desviar o r\u00edo e evitar posteriores inundaci\u00f3ns, as\u00ed mesmo tam\u00e9n de xerar novas infraestruturas para o crecemento da cidade. Este proxecto materializouse coa construci\u00f3n dun novo percorrido para o r\u00edo, desvi\u00e1ndoo polo sur da cidade, no co\u00f1ecido como \"Plan Sur\". O novo curso aparentemente est\u00e1 seco, debido a que s\u00f3 discorre caudal por el durante as enchentes, pois os caudais ordinarios empr\u00e9ganse no regad\u00edo da Veiga de Valencia coas cales do \"azud del repartiment\".\nO antigo leito que pasa pola zona centro da cidade converteuse nun espazo l\u00fadico-cultural, o Xard\u00edn do Turia, onde se encontra a Cidade das Artes e as Ciencias."}
{"id": "32440", "revid": "634", "url": "https://gl.wikipedia.org/wiki?curid=32440", "title": "Rookit", "text": ""}
{"id": "32442", "revid": "1131", "url": "https://gl.wikipedia.org/wiki?curid=32442", "title": "Estadio Ol\u00edmpico de Berl\u00edn", "text": "O Estadio Ol\u00edmpico de Berl\u00edn \u00e9 un estadio deportivo de Berl\u00edn. Antes da construci\u00f3n do actual estadio levou ese nome o estadio constru\u00eddo por Otto March para os finalmente non celebrados Xogos Ol\u00edmpicos de 1916. O estadio actual realizouno Werner March para os Xogos Ol\u00edmpicos de 1936."}
{"id": "32443", "revid": "98629", "url": "https://gl.wikipedia.org/wiki?curid=32443", "title": "Mallorca", "text": "Mallorca (do lat\u00edn medieval \"Maiorica\", 'a maior'; en lat\u00edn cl\u00e1sico \"insula maior\", 'illa maior') \u00e9 unha illa espa\u00f1ola, a maior das Illas Baleares, situada no mar Mediterr\u00e1neo. Do mesmo xeito que Menorca e Eivissa, Mallorca \u00e9 un destino tur\u00edstico importante. Ten 3.625'75\u00a0km\u00b2 e 790.763 habitantes (2006) (densidade: 218,09 hab./km\u00b2).\nA capital da illa, e tam\u00e9n da comunidade aut\u00f3noma das Illas Baleares, \u00e9 Palma, tam\u00e9n co\u00f1ecida como \"Ciutat\" ('Cidade') polos habitantes da \"part forana\", a parte da illa que non \u00e9 a capital. O arquip\u00e9lago de Cabrera pertence administrativamente ao municipio de Palma.\nXeograf\u00eda.\nA xeograf\u00eda f\u00edsica de Mallorca v\u00e9n configurada pola Serra de Tramuntana que, ao noroeste da illa, d\u00e1 lugar a impresionantes cant\u00eds que contrastan coas praias do resto do seu litoral. Destacan Puig Major (1445 m), Massanella (1364 m), Puig Tomir (1102 m), Puig de l'Ofre (1090 m) e Puig de Galatz\u00f3 (1027 m). Ao leste at\u00f3pase a Serra de Llevant, con alturas m\u00e1is modestas, como Puig de Morell (562 m), Bec de Ferrutx (519 m) e Puig de Sant Salvador (510 m). F\u00f3ra das d\u00faas serras indicadas cabe destacar Puig de Randa (543 m) e Puig de Galdent (420 m).\nO \"Pla\" \u00e9 a f\u00e9rtil chaira central. Ao oeste da chaira central e no centro da ba\u00eda de Palma, entre Calvi\u00e0 e Llucmajor est\u00e1 situada a capital, Palma. Na zona de Llucmajor, est\u00e1 o Macizo de Randa.\nClima.\nO clima mallorquino \u00e9 tipicamente mediterr\u00e1neo, con temperaturas moi altas no ver\u00e1n (superiores aos 30\u00a0\u00b0C) e moderadamente baixas no inverno (raramente inferiores aos 5\u00a0\u00b0C). As nevadas son habituais no inverno nas cimas m\u00e1is altas da Serra de Tramuntana pero excepcionais no chairo e a capital. Ao tratarse dunha illa, o nivel de humidade \u00e9 moi alto.\nHistoria.\nCara ao 1300 a.C. Mallorca vive cambios cruciais que dan como resultado o xurdimento da cultura talai\u00f3tica, unha cultura guerreira que perdurar\u00eda m\u00e1is al\u00f3 de que Quinto Cecilio Metelo (que recibir\u00eda m\u00e1is tarde o sobrenome de \"Balearicus\"), conquistase a illa para a rep\u00fablica romana no ano 123 a.C..\nNo ano 425 de nosa era a illa viviu a invasi\u00f3n e o saqueo dos v\u00e1ndalos, pobo xerm\u00e1nico que se asentou na illa ata o ano 534, cando o xeneral bizantino Belisario ordenou conquistar o arquip\u00e9lago balear.\nNo 707 tivo lugar o primeiro desembarco musulm\u00e1n do que se ten constancia. Seguiron dous s\u00e9culos de decadencia permanente ata que a partir do ano 903 Mallorca quedou en poder da dinast\u00eda musulm\u00e1 dos Omeias. O castelo de Alar\u00f3 foi, segundo contan as cr\u00f3nicas, o \u00faltimo refuxio da resistencia cristi\u00e1. O que veu a continuaci\u00f3n foi unha etapa florecente, que tivo a Madina Mayurqa, a Palma actual, como lugar de grande irradiaci\u00f3n cultural.\nEn 1115 unha escuadra pisano-catal\u00e1 ataca a illa nunha expedici\u00f3n de castigo en represalia polas actividades piratas que se realizaban desde a illa. Saqueada e destru\u00edda por primeira vez Medina Mayurqa, e en ausencia de Ram\u00f3n Berenguer III, a escuadra pisana fuxiu \u00e1 vista da escuadra almor\u00e1bide enviada desde \u00c1frica. A illa queda en mans dunha familia almor\u00e1bide, os Banu Ganiya, que fomentaron a piratar\u00eda contra as naves cristi\u00e1s. Posteriormente, en 1203, os almohades apoder\u00e1ronse de Mallorca. En 1208, os almohades designan gobernador a Ab\u00fa Yahya, o cal forma un principado semiindependente, con apenas unha submisi\u00f3n formal ao emir almohade.\nA illa foi conquistada definitivamente para os cristi\u00e1ns por Xaime I o Conquistador o cal conquista Mallorca en 1229. Tras derrotar definitivamente a Ab\u00fa Yahya na batalla de Portopi (1229) e tomar e pasar a coitelo Medina Mayurka (1230), a resistencia cesa en 1231. Os poboadores musulm\u00e1ns foxen a \u00c1frica ou son escravizados, en tanto que a illa \u00e9 repoboada con catal\u00e1ns do Rosell\u00f3n.\nNo seu testamento, Xaime crea o reino de Mallorca, vasalo do rei de Arag\u00f3n comprendendo non s\u00f3 Mallorca, sen\u00f3n o resto de Illas Baleares Menorca (a\u00ednda baixo o poder dun soberano musulm\u00e1n a\u00ednda que tributaria desde 1231), Eivissa e Formentera, os condados do Rosell\u00f3n e a Cerda\u00f1a e os territorios que o Conquistador conservaba en Occitania (o se\u00f1or\u00edo de Montpellier, o vizcondado de Carlades e a baron\u00eda de Omelas). \u00c1 s\u00faa morte (1276), o seu fillo Xaime toma o nome de Xaime II de Mallorca e asume o trono tras a xura da denominada \"Carta das Franqu\u00edas\". A independencia do reino non foi moi longa. En 1349 foi reincorporado \u00e1 Coroa de Arag\u00f3n. A morte do rei Xaime III de Mallorca na batalla de Llucmajor foi o final do Reino de Mallorca. A\u00ednda que ata a s\u00faa morte en 1404 a s\u00faa filla Isabel, establecida no castelo de Gallargues pr\u00f3ximo de Montpellier, que lle foi concedido polo rei de Francia Carlos VI, proclam\u00e1base Ra\u00ed\u00f1a de Mallorca.\nEn tempos de Carlos I, en 1521, produciuse unha sublevaci\u00f3n similar \u00e1 das xerman\u00edas do reino de Valencia (insurrecci\u00f3n dos \"forans\"), chegando os sublevados a cercar a localidade de Alc\u00fadia, onde se refuxiou a nobreza da illa. Ao longo do s\u00e9culo XV, a illa, como o resto das Baleares e do Levante espa\u00f1ol, sufriu os ataques e devastaci\u00f3ns dos piratas turcos e berberiscos. Durante a Guerra de Sucesi\u00f3n espa\u00f1ola, a illa decantouse polo Arquiduque Carlos de Austria, en contra de Filipe de Anjou.\nDemograf\u00eda.\nA illa ten unha poboaci\u00f3n censada de 790.763 habitantes (2006), da cal algo menos da metade vive na s\u00faa capital, Palma (375.048). Os municipios que a seguen en poboaci\u00f3n son Calvi\u00e0 (45.824), Manacor (37.165), Inca (27.301), Llucmajor (31.381), Marratx\u00ed (29.742), Felanitx (16.948), Pollen\u00e7a (16.398) e Alc\u00fadia (16.176). A \u00e1rea metropolitana, que se estende polos 4 municipios (Palma, Calvi\u00e0, Marratx\u00ed e Llucmajor) situados na ba\u00eda de Palma, ten m\u00e1is de 500.000 habitantes. Pola contra, o municipio menos poboado \u00e9 o de Escorca (307) situado na Serra de Tramuntana.\nA illa recibe anualmente, grazas ao turismo como principal actividade da illa, uns 12 mill\u00f3ns de visitantes, polo que no ver\u00e1n, a poboaci\u00f3n destas cidades multipl\u00edcase. Salienta igualmente un elevad\u00edsimo n\u00famero de estranxeiros residentes.\nAdministraci\u00f3n e pol\u00edtica.\nMallorca ten como m\u00e1xima instituci\u00f3n pol\u00edtica o \"Consell Insular de Mallorca\". Este \"consell\" enc\u00e1rgase das pol\u00edticas que afectan ao conxunto da illa. A sede do \"Govern de les Illes Balears\", m\u00e1xima instituci\u00f3n das Illas Baleares, at\u00f3pase en Palma.\nComarcas.\nAs comarcas de Mallorca non te\u00f1en reco\u00f1ecemento administrativo, pero existe un consenso entre os xe\u00f3grafos sobre elas. Son seis:\nEconom\u00eda.\nOs dous principais motores da econom\u00eda son o turismo e a construci\u00f3n, tendo relegado a un segundo plano \u00e1 industria (pel, calzado, mobles, cer\u00e1mica, perlas, xoiar\u00eda, bixuter\u00eda) e ao sector primario (agricultura, gandar\u00eda, pesca, minar\u00eda), a\u00ednda que as administraci\u00f3ns locais esf\u00f3rzanse ultimamente por diversificar a econom\u00eda mallorquina potenciando outros sectores. Neste sentido as industrias mallorquinas de hostalar\u00eda at\u00f3panse entre as primeiras de Espa\u00f1a e, mesmo, do mundo enteiro.\nOs vi\u00f1os mallorquinos est\u00e1n tendo boa acollida noutras partes de Espa\u00f1a e Europa nos \u00faltimos anos.\nComunicaci\u00f3ns.\nO principal medio para chegar a Mallorca \u00e9 o avi\u00f3n. Desde o Aeroporto de Son Sant Joan hai voos regulares coas capitais das outras illas (Ma\u00f3 e Eivissa), algunhas cidades peninsulares (Barcelona, Valencia, Madrid, Alacant, Bilbao etc) e con moitas cidades europeas, principalmente do Reino Unido e Alema\u00f1a. De feito, este aeroporto \u00e9 o que ten un maior n\u00famero de pasaxeiros ao ano de toda Espa\u00f1a despois do de Madrid-Barajas. Debido ao turismo, \u00e9 f\u00e1cil atopar voos directos m\u00e1is econ\u00f3micos coas principais cidades alem\u00e1s ou brit\u00e1nicas que coas peninsulares.\nAdemais do aeroporto internacional, tam\u00e9n est\u00e1 o pequeno Aeroporto de Son Bonet utilizado para avionetas, pequenos avi\u00f3ns particulares e helic\u00f3pteros. Este aeroporto \u00e9 a base dos medios a\u00e9reos contra-incendios (avi\u00f3ns e helic\u00f3pteros) da illa.\nAdemais do avi\u00f3n, tam\u00e9n \u00e9 posible viaxar en barco a Valencia ou D\u00e9nia desde o Porto mar\u00edtimo de Palma e a Barcelona, desde o porto de Palma e o de Alc\u00fadia, as\u00ed como \u00e1 cidade francesa de S\u00eate, unha vez por semana desde o porto de S\u00f3ller. O barco \u00e9 unha forma econ\u00f3mica de viaxar a Mallorca que ademais permite a viaxe con autom\u00f3bil. Barco e avi\u00f3n son os medios de interconexi\u00f3n entre as illas.\nCultura.\nLinguas.\nSegundo o Estatuto de Autonom\u00eda das Illas Baleares, as d\u00faas linguas oficiais da comunidade aut\u00f3noma e, por tanto, da illa de Mallorca son o castel\u00e1n e o catal\u00e1n. En Mallorca f\u00e1lase a modalidade dial\u00e9ctica do catal\u00e1n denominada mallorquino, cuxos aspectos m\u00e1is destacados son o uso da vogal neutra \"e\" e o artigo salgado.\nGastronom\u00eda.\nEntre os pratos t\u00edpicos de Mallorca at\u00f3panse a ensaimada e diferentes tipos de embutido. O m\u00e1is co\u00f1ecido \u00e9 a sobrasada e outros como os botifarrones, o camaiot, a botifarra, os blanquets etc. Tam\u00e9n son importantes o Frit mallorqui, as sopas mallorquinas, e diversas formas de preparar o arroz. Son caracter\u00edsticas de Valldemosa as cocas de pataca, de Manacor os sospiros e as espinagadas en Sa Pobla e o pa amb oli.\nA ensalada t\u00edpica, consumida preferentemente no ver\u00e1n \u00e9 o tramp\u00f3, que consta de tomate, cebola e pemento verde. As versi\u00f3ns m\u00e1is modernas incl\u00faen o at\u00fan.\nNa \u00e9poca de Semana Santa \u00e9 esencial as empanadas, recheas de carne de cordeiro e de cordeiro e ervellas, a\u00ednda que tam\u00e9n se poden facer de peixe. As empanadas poden ser de pasta doce ou salgada, a\u00ednda que son m\u00e1is habituais as de pasta salgada.\ntam\u00e9n son t\u00edpicos de devandita \u00e9poca os doces denominados crespells e os robiols, recheos tradicionalmente de requeixo ou de cabelo de anxo, a\u00ednda que tam\u00e9n de marmelada.\nTam\u00e9n \u00e9 moi habitual a denominada coca de verdura, de tramp\u00f3 ou de pementos vermellos asados. Son t\u00edpicos os cocarolls. que son unha especie de empanada, de forma triangular rechea de verduras e pasas.\nFestividades.\nO 20 de xaneiro fest\u00e9xase en Palma ao seu patr\u00f3n San Sebasti\u00e1n, a\u00ednda que sobre todo o seu \"revetlla\" ou velada, o d\u00eda antes, pero na maior\u00eda de vilas da illa, a festa m\u00e1is celebrada \u00e9 Sant Antoni Abat (17 de xaneiro) e a v\u00e9spera Sant Antoni (16 de xaneiro) festexada en multitude de vilas (Art\u00e0, Manacor...) pero por excelencia en Sa Pobla, onde levan celebr\u00e1ndoa desde o s\u00e9culo XIII, ano tras ano, sendo unha das festas m\u00e1is importantes en toda a illa. Outra das festas multitudinarias na illa \u00e9 o \"Dijous Bo\" en Inca, onde se celebra unha feira con todo tipo de produtos mallorquinos, e que \u00e9 festivo nalgunhas vilas do centro da illa (el Raiguer). E memorando a loita contra os musulm\u00e1ns existen varios lugares onde hai tradici\u00f3n en escenificaci\u00f3n das batallas entre cristi\u00e1ns e os musulm\u00e1ns, os lugares onde se vive con m\u00e1is paix\u00f3n -chamada \"Mouros e Cristi\u00e1ns\"- son Pollen\u00e7a, celebrada o d\u00eda de \"a Patroa\" (2 de agosto), e S\u00f3ller, o luns seguinte ao segundo domingo de maio.\nA festa m\u00e1is antiga que se celebra en Mallorca (e unha das m\u00e1is antigas de Europa, posto que v\u00e9n desenvolv\u00e9ndose ininterrompidamente desde o ano 1229) \u00e9 a que cada 31 de decembro conmemora a conquista da Coroa de Arag\u00f3n da Capital polas tropas do rei Jaume I.\nO primeiro s\u00e1bado de agosto de cada ano cel\u00e9brase a Marcha des G\u00fcell a Lluc a peu que sobe desde Palma ata o Santuario de Lluc (Escorca) cami\u00f1ando.\nTam\u00e9n se celebra a, \"Diada de Mallorca\", o 12 de setembro festa recentemente instaurada polo Consell de Mallorca, na que se conmemora o xuramento feito polo Rei de Mallorca Jaume II o ano 1276 da \"Carta de franqueses i privilegis do Regne de Mallorca\". Tam\u00e9n este d\u00eda, pero de 1229, segundo a tradici\u00f3n, as tropas catal\u00e1s mandadas por Jaume I, desembarcaban en Santa Pon\u00e7a e iniciaban a Conquista de Mallorca. De todos os xeitos, \u00e9 unha festa institucional con escasa repercusi\u00f3n popular\nEn canto \u00e1s festividades locais, destaca o patr\u00f3n da capital Palma (San Sebasti\u00e1n, 20 de xaneiro) en cuxa v\u00e9spera acender fogueiras polas r\u00faas da cidade e pract\u00edcanse as \"torradas\" dos embutidos locais: sobrasada, butifarr\u00f3n etc."}
{"id": "32444", "revid": "98629", "url": "https://gl.wikipedia.org/wiki?curid=32444", "title": "Censo", "text": "O censo \u00e9 un conxunto de operaci\u00f3ns pola que se re\u00fanen, elaboran e publican datos sobre cada membro dunha poboaci\u00f3n, non necesariamente humana.\nOs censos de poboaci\u00f3ns dun pa\u00eds ou territorio \u00e9 a principal fonte de datos demogr\u00e1ficos pola gran cantidade de informaci\u00f3n que procesa: d\u00e1 unha fotograf\u00eda da poboaci\u00f3n, describe estatisticamente as poboaci\u00f3ns consideradas desde un punto de vista cuantitativo . \u00c9 a fonte primaria das estat\u00edsticas b\u00e1sicas de poboaci\u00f3n que son necesarias para fins gobernamentais e aspectos de planificaci\u00f3n econ\u00f3mica e social.\n\u00dasase: "}
{"id": "32445", "revid": "27155", "url": "https://gl.wikipedia.org/wiki?curid=32445", "title": "Mica", "text": "As micas son un grupo de minerais constitu\u00eddos por silicatos de potasio, aluminio, magnesio e ferro. Son uns minerais exfoliables en l\u00e1minas moi delgadas e flexibles, dunha dureza moi baixa e moi brillantes. As variedades principais da mica pola s\u00faa abundancia son a biotita e a moscovita.\nAs micas figuran entre os minerais m\u00e1is abundantes da natureza. En total constit\u00faen aproximadamente o 3.8% do peso da codia terrestre, encontr\u00e1ndose, fundamentalmente, en rochas intrusivas \u00e1cidas e xistos mic\u00e1ceos cristalinos.\nEnc\u00f3ntranse na natureza canda outros minerais (cuarzo, feldespato) formando vetas dentro de rochas, xeralmente, duras. \u00c9 necesario realizar voaduras das rocas para despois eliminar os minerais estra\u00f1os e obter as\u00ed a mica en bruto. O rendemento desta explotaci\u00f3n \u00e9 moi baixo. A mica en bruto \u00e9 posteriormente exfoliada, recortada e exfoliada de novo para pasar a ser clasificada de acordo co tama\u00f1o dos cadrados obtidos. Posteriormente, \u00e9 clasificada de novo atendendo \u00e1 transparencia, contido de minerais estra\u00f1os, lisura da superficie etc.\nNo 2005, India ti\u00f1a os maiores dep\u00f3sitos de mica no mundo. China era o maior produtor de mica con case un terzo de participaci\u00f3n global seguida polos Estados Unidos, Corea do Sur e o Canad\u00e1, segundo a British Geological Survey.\nAspecto.\nAs micas acostuman aparecer en forma de cristais tabulares hexagonais.\nVariedades da mica.\nSegundo sexa a s\u00faa composici\u00f3n qu\u00edmica as micas presentan diferentes variedades distinguibles de forma simple pola s\u00faa cor:\nOcorrencia.\n\u00c9 frecuente a presenza de mica en granitos, pegmatitas, lousas, gneis, xistos mic\u00e1ceos e en todo tipo de rochas ricas en silicio.\nUsos.\nAs particulares caracter\u00edsticas de elasticidade, flexibilidade e resistencia \u00e1 calor das l\u00e1minas de mica fan que constit\u00faan un bo material para a industria debido as s\u00faas propiedades como illante el\u00e9ctrico e t\u00e9rmico. A mica util\u00edzase en aplicaci\u00f3ns de alta responsabilidade como illamento de m\u00e1quinas de alta tensi\u00f3n e gran potencia, turboxeneradores, motores el\u00e9ctricos, e alg\u00fans tipos de condensadores. Debido a que a mica mant\u00e9n as s\u00faas propiedades el\u00e9ctricas cando se quenta at\u00e9 varios centenares de grados, consid\u00e9rase un material da clase t\u00e9rmica alta. A temperaturas moi altas, a mica perde a auga que cont\u00e9n e perde transparencia, o seu espesor aumenta e as s\u00faas propiedades mec\u00e1nicas e el\u00e9ctricas empeoran. A temperatura \u00e1 que a mica comeza a perder a auga oscila entre 500 - 600\u00a0\u00b0C para a mica flogopita e 800 - 900\u00a0\u00b0C na mica moscovita. A mica funde a 1.145 - 1.400\u00a0\u00b0C."}
{"id": "32448", "revid": "123558", "url": "https://gl.wikipedia.org/wiki?curid=32448", "title": "Ubuntu (GNU/Linux)", "text": "Ubuntu (AFI: en ingl\u00e9s, en zul\u00fa) \u00e9 unha distribuci\u00f3n ou \"distro\" de GNU/Linux para computadoras de escritorio, port\u00e1tiles e servidores. Bas\u00e9ase (\"fork\") en Debian GNU/Linux e patroc\u00ednaa Canonical Ltd., empresa privada fundada e financiada polo seu actual dono, o empresario surafricano Mark Shuttleworth. \u00c9 unha das distribuci\u00f3ns de GNU/Linux m\u00e1is populares, con m\u00e1is de 8 mill\u00f3ns de usuarios, Ubuntu pretende ser un sistema operativo actualizado, e concentra os seus esforzos na facilidade e liberdade de uso, os lanzamentos regulares (cada 6 meses) e a facilidade de instalaci\u00f3n.\nHistoria abreviada.\nO nome desta distribuci\u00f3n prov\u00e9n dunha palabra que en zul\u00fa e xosa pode ser traducida como \"unha persoa \u00e9 unha persoa grazas a outras persoas\", \"son o que son polo que todos n\u00f3s somos\" ou \"a crenza nun lazo universal de compartir que conecta a toda a humanidade\", a\u00ednda que existen m\u00e1is traduci\u00f3ns do termo. O eslogan da distribuci\u00f3n \u00e9 \"Linux para seres humanos\" (\"Linux for Human Beings\" en ingl\u00e9s).\nUbuntu debe o seu nome ao movemento surafricano hom\u00f3nimo encabezado polo bispo Desmond Tutu e Edgar Granados, quen ga\u00f1aron o Premio Nobel da Paz en 1984 polas s\u00faas loitas en contra do Apartheid en Sur\u00e1frica. O surafricano Mark Shuttleworth, o mecenas do proxecto, encontr\u00e1base moi familiarizado coa corrente. Tras ver similitudes entre os ideais dos proxectos GNU, Debian e, en xeral, co movemento polo software libre, decidiu aproveitar a ocasi\u00f3n para difundir os ideais de Ubuntu.\nUbuntu publica novas versi\u00f3ns do seu sistema operativo cada seis meses aproximadamente, e sop\u00f3rtaas con actualizaci\u00f3ns de seguridade e correcci\u00f3ns de erros diarias durante dezaoito meses. Tam\u00e9n hai versi\u00f3ns \"LTS\" (siglas de \"Long Term Support\", ingl\u00e9s para \"soporte de longa duraci\u00f3n\"), que contan con soporte de tres anos para a s\u00faa versi\u00f3n de escritorio, e cinco no caso da versi\u00f3n para servidores. Estas versi\u00f3ns son publicadas cada dous anos. A \u00faltima versi\u00f3n LTS \u00e9 a 16.04 e ter\u00e1 soporte ata abril de 2021. A versi\u00f3n actual de Ubuntu, a \"17.04\" (\"Zesty Zapus\"), liberouse o 13 de abril de 2017 e ter\u00e1 soporte ata xaneiro de 2018. A partir da seguinte versi\u00f3n, Ubuntu 17.10, o contorno de escritorio pasar\u00e1 de ser Unity a ser GNOME 3.\nNa actualidade Ubuntu \u00e9 unha das distribuci\u00f3ns de GNU/Linux das m\u00e1is empregadas.\nHistoria.\nA creaci\u00f3n da primeira versi\u00f3n de Ubuntu foi anunciada por Canonical Ltd. o 8 de xullo de 2004, e contou cun financiamento inicial de 10 mill\u00f3ns de d\u00f3lares. O proxecto naceu por iniciativa dalg\u00fans programadores dos proxectos Debian e GNOME, decepcionados co xeito de operar do proxecto Debian, cuxa distribuci\u00f3n de Linux sen \u00e1nimo de lucro era daquela a m\u00e1is popular do mundo.\nDe acordo cos fundadores, Debian era un proxecto demasiado burocr\u00e1tico onde non exist\u00edan responsabilidades definidas e onde calquera proposta interesante se afogaba nun mar de discusi\u00f3ns. Ademais, Debian non pu\u00f1a \u00e9nfase en estabilizar o desenvolvemento das s\u00faas versi\u00f3ns de proba e s\u00f3 proporcionaba auditor\u00edas de seguridade \u00e1 s\u00faa versi\u00f3n est\u00e1bel, a cal usaba s\u00f3 unha minor\u00eda debido \u00e1 pouca ou mesmo nula vixencia que posu\u00eda en termos da tecnolox\u00eda Linux actual.\nTras formar un grupo multidisciplinario, os programadores decidiron buscar o apoio econ\u00f3mico de Mark Shuttleworth, un emprendedor surafricano que vendeu a empresa Thawte a VeriSign, catro anos despois de fundala no garaxe do seu domicilio, por 575 mill\u00f3ns de d\u00f3lares estadounidenses.\nShuttleworth viu con bos ollos o proxecto e decidiu convertelo nunha iniciativa autosostible, combinando a s\u00faa experiencia na creaci\u00f3n de novas empresas co talento e a experiencia dos programadores da plataforma Linux. Deste xeito naceu a empresa \"Canonical\", encargada de soster economicamente o proxecto mediante a comercializaci\u00f3n de servizos e soporte t\u00e9cnico a outras empresas. Mentres que os programadores armaban o sistema, Shuttleworth aproveitou a ocasi\u00f3n para aplicar unha pequena campa\u00f1a de mercadotecnia para espertar interese na \"distribuci\u00f3n sen nome\" (\"the no-name-distro\" en ingl\u00e9s).\nTras varios meses de traballo e un per\u00edodo de probas lanzouse o 20 de outubro de 2004 a primeira versi\u00f3n de Ubuntu (\"Warty Warthog\"). Comezou como unha \"desviaci\u00f3n\" (\"fork\") temporal do proxecto Debian, co obxectivo de ofertar unha versi\u00f3n cada seis meses (Debian s\u00f3 lanza unha versi\u00f3n nova \"cando o c\u00f3digo est\u00e1 listo\"). Os lanzamentos de novas versi\u00f3ns de Ubuntu sempre incl\u00faen a \u00faltima versi\u00f3n de GNOME, e plan\u00e9anse de xeito que son liberadas arredor dun mes despois das de GNOME. En contraste con outras desviaci\u00f3ns xeneralistas de Debian como MEPIS, Xandros, Linspire, Progeny e Libranet, Canonical permanece fiel \u00e1 filosof\u00eda de Debian e adoita a ofrecer software libre en vez doutras opci\u00f3ns propietarias.\nO logo e maila tipograf\u00eda de Ubuntu levan co mesmo aspecto desde a primeira versi\u00f3n deste. A fonte usada \u00e9 a Ubuntu-Title e f\u00edxoa Andy Fitzsimon. A fonte distrib\u00faese baixo licenza LGPL e recom\u00e9ndase encarecidamente o seu uso nos logos derivados do de Ubuntu.\nOs paquetes de Ubuntu adoitan basearse nos da pola inest\u00e1bel de Debian. Ubuntu fai uso, ao igual que Debian, dos ficheiros deb para a instalaci\u00f3n, se ben non sempre son compat\u00edbeis as s\u00faas versi\u00f3ns coas deste \u00faltimo. Alg\u00fans programadores de Ubuntu son tam\u00e9n voluntarios de Debian e as modificaci\u00f3ns que fan en Ubuntu env\u00edanllas a Debian, a\u00ednda que entre os que se dedican s\u00f3 a Debian existe a sensaci\u00f3n de que Ubuntu \"toma m\u00e1is do que d\u00e1\".\nFinanciamento.\nUbuntu recibe fondos de Mark Shuttleworth a trav\u00e9s de Canonical Ltd. O 8 de xullo de 2005, Canonical anunciou a creaci\u00f3n da Fundaci\u00f3n Ubuntu co prop\u00f3sito de asegurar o apoio e desenvolvemento das futuras versi\u00f3ns de Ubuntu, se ben esta fundaci\u00f3n non ten actividade real. Mark Shuttleworth descr\u00edbea como un fondo de emerxencia para o caso de que remate a implicaci\u00f3n de Canonical.\nDesenvolvemento.\nColaboraci\u00f3n con Debian.\nUbuntu non s\u00f3 se relaciona con Debian polo uso do mesmo formato de paquetes (a\u00ednda que non sempre son compatibles os dun e doutro sistema), sen\u00f3n que ten tam\u00e9n fortes uni\u00f3ns con esa comunidade, contribu\u00edndo con calquera cambio directa e inmediatamente, e non s\u00f3 anunci\u00e1ndoos. Isto ocorre nos tempos de lanzamento. Moitos dos desenvolvedores de Ubuntu son tam\u00e9n responsables dos paquetes \"importantes\" dentro da distribuci\u00f3n Debian.\nIdeas da comunidade.\nCalquera persoa que te\u00f1a co\u00f1ecementos de ingl\u00e9s e conexi\u00f3n a Internet pode presentar as s\u00faas ideas para futuras versi\u00f3ns de Ubuntu. O primeiro lugar habilitado para isto foi a wiki do proxecto, mais agora util\u00edzase unicamente para arquivar propostas e non se permite a s\u00faa edici\u00f3n ao p\u00fablico. En febreiro de 2008 foi substitu\u00edda pola p\u00e1xina Ubuntu Brainstorm, que permite aos usuarios propo\u00f1er as s\u00faas ideas e votar as do resto. Inf\u00f3rmase ademais de cales das ideas propostas est\u00e1n en desenvolvemento ou est\u00e1n previstas.\nCaracter\u00edsticas.\nUbuntu bas\u00e9ase na distribuci\u00f3n Debian GNU/Linux, e pos\u00fae unha morea de aplicaci\u00f3ns pr\u00e1cticas e sinxelas para a configuraci\u00f3n de todo o sistema, a trav\u00e9s dunha interface gr\u00e1fica \u00fatil para os usuarios que se inician en sistemas Linux. O contorno de escritorio oficial da versi\u00f3n principal de Ubuntu \u00e9 GNOME, e os lanzamentos de SO e escritorio est\u00e1n sincronizados. Por\u00e9n, existen variantes de Ubuntu que levan instalados e configurados por defecto outros escritorios, tales coma KDE (Kubuntu) ou Xfce (Xubuntu), e estes e outros escritorios poden instalarse dende calquera das versi\u00f3ns do sistema operativo unha vez instalado este na computadora.\nSoftware.\nComo case calquera distribuci\u00f3n baseada en Linux, Ubuntu conta con repositorios de software. Isto \u00e9, cun programa (Synaptic, Adept...) p\u00f3dese acceder a unha lista de software que se pode instalar e actualizar dun xeito moi doado. Cabe salientar que Ubuntu \u00e9 unha das \"distros\" con maiores repositorios, e que como case todas as distribuci\u00f3ns, \u00e9 capaz de actualizar ao mesmo tempo todas as aplicaci\u00f3ns instaladas na computadora, algo do que non poden presumir outros sistemas operativos comerciais. Esta \u00faltima caracter\u00edstica permite que se poida actualizar a unha nova versi\u00f3n do sistema operativo -por exemplo, de Ubuntu 16.10 a Ubuntu 17.04- cunha \"simple\" actualizaci\u00f3n e sen necesidade dunha instalaci\u00f3n completa e perda de datos ou configuraci\u00f3ns.\nA \u00faltima versi\u00f3n de Ubuntu trae instalada por defecto unha gran variedade de software, inclu\u00edndo a suite de oficina LibreoOffice, o navegador Firefox, o programa de mensaxer\u00eda instant\u00e1nea multiprotocolo Pidgin, o cliente de redes Bittorrent Transmission, o editor de imaxes Gimp e mailo gravador de CDs e DVDs Brasero. Tam\u00e9n incl\u00fae un gran n\u00famero de xogos de cartas, de taboleiro e crebacabezas, xunto con sudoku e xadrez. Ubuntu v\u00e9n con todos os portos de redes pechados por defecto para maior seguridade, a\u00ednda que o seu \"firewall\", que ofrece un maior control das conexi\u00f3ns entrantes e sa\u00edntes, v\u00e9n instalado pero non activado. Ubuntu \u00e9 capaz de realizar tarefas tales coma escanear, e mesmo incl\u00fae software de reco\u00f1ecemento \u00f3ptico de caracteres para converter o escaneado en texto.\nSeguridade.\nO sistema incl\u00fae funci\u00f3ns avanzadas de seguridade e entre as s\u00faas pol\u00edticas at\u00f3pase a de non activar por defecto procesos latentes ao momento de instalarse. Por iso mesmo, non hai un \"firewall\" predeterminado, xa que non existen servizos que poidan atentar contra a seguridade do sistema.\nPara tarefas administrativas coa terminal, Ubuntu incl\u00fae o uso estendido da ferramenta sudo, semellante ao Mac OS X, coa que se evita o uso do usuario root (administrador).\nAccesibilidade e internacionalizaci\u00f3n.\nUbuntu tam\u00e9n fai \u00e9nfase na accesibilidade e maila internacionalizaci\u00f3n, para as\u00ed chegar a tanta xente coma lle sexa pos\u00edbel. Comezando na versi\u00f3n 5.04, UTF-8 converteuse na codificaci\u00f3n de caracteres predeterminada. A aparencia da interface de usuario na versi\u00f3n actual ch\u00e1mase \"Human\" (\u00abHumano\u00bb) e caracter\u00edzase por sombras de marr\u00f3n e laranxa.\nUbuntu est\u00e1 dispo\u00f1ible nunha grande diversidade de linguas, entre as cales est\u00e1 o galego. A traduci\u00f3n ao galego corre a cargo do grupo \"Ubuntu Galician Translators\" (\u00abTradutores ao galego de Ubuntu\u00bb), persoas de todas partes que traducen constantemente os novos programas que se engaden \u00e1 distribuci\u00f3n e actualizan revisan as traduci\u00f3ns dos programas xa existentes a trav\u00e9s da rede coa ferramenta Launchpad.\nA localizaci\u00f3n ao galego de Ubuntu est\u00e1 actualmente nos seus m\u00e1ximos niveis en toda a historia da distribuci\u00f3n, sendo a n\u00famero 17 das linguas cunha localizaci\u00f3n m\u00e1is completa, por riba do catal\u00e1n e preto do portugu\u00e9s. Ademais da porcentaxe traducida, nos \u00faltimos tempos tam\u00e9n aumentou a calidade das traduci\u00f3ns, dado que o equipo puxo especial \u00e9nfase en tarefas de supervisi\u00f3n, correcci\u00f3n e control de coherencia terminol\u00f3xica e de estilo, ademais de coordinarse cos equipos de traduci\u00f3n dos contornos de escritorio e aplicaci\u00f3ns que forman parte da distribuci\u00f3n.\nRequisitos do sistema.\nA versi\u00f3n de escritorio de Ubuntu soporta a d\u00eda de hoxe as arquitecturas Intel x86 e AMD64. Algunhas versi\u00f3ns para servidores soportan ademais a arquitectura SPARC. Tam\u00e9n hai dispo\u00f1ible soporte non oficial para as arquitecturas PowerPC, IA-64 (Itanium), Playstation 3 e HP PA-RISC.\nOs requisitos m\u00ednimos do sistema para a instalaci\u00f3n de escritorio son un procesador x86 de 300 MHz, RAM de 64 MB, 4 GB de espazo no disco duro e tarxeta de v\u00eddeo con soporte para VGA nunha resoluci\u00f3n de 640x480. Os requisitos recomendados do sistema para unha instalaci\u00f3n de escritorio son un procesador x86 de 700\u00a0MHz, RAM de 384 MB, 8 GB de espazo no disco duro, e tarxeta de v\u00eddeo con soporte para VGA nunha resoluci\u00f3n de 1024x768. A instalaci\u00f3n de servidor precisa dun procesador x86 de 300\u00a0MHz, RAM de 64 MB e tarxeta de v\u00eddeo con soporte para VGA nunha resoluci\u00f3n de 640x480. Os sistemas que non cumpran cos requisitos m\u00ednimos recomendados poder\u00e1n probar con Xubuntu, baseado en Xfce, que require da metade da memoria RAM e espazo no disco duro.\nDescarga.\nTodos os lanzamentos de Ubuntu proporci\u00f3nanse sen custo ning\u00fan. Existe ademais unha versi\u00f3n DVD para evitaren a dependencia de Internet.\nPara conseguir unha copia de Ubuntu, p\u00f3dese descargar unha imaxe ISO dos discos por descarga directa, ou por redes P2P tales coma eDonkey2000 e BitTorrent. Acons\u00e9llase descargar Ubuntu a trav\u00e9s da rede BitTorrent, debido \u00e1 s\u00faa velocidade de descarga, e a que deste xeito os clientes descargan a distribuci\u00f3n os uns dos outros evitando a sobrecarga dos servidores.\nShipIt.\nCanonical ofrece CDs de instalaci\u00f3n de Ubuntu completamente de balde, sen sequera gastos de env\u00edo, na maior\u00eda dos estados de todo o globo, inclu\u00eddo Espa\u00f1a, a trav\u00e9s do servizo ShipIt. Unha vez completada a solicitude e tras a s\u00faa aprobaci\u00f3n, os CDs env\u00edanse gratuitamente por correo ao enderezo dos usuarios. Dende a aprobaci\u00f3n da solicitude ata a entrega est\u00edmase que tarda entre seis e dez semanas, a\u00ednda que non ten por que tardar tanto. Nestes momentos, s\u00f3 est\u00e1n dispo\u00f1ibles v\u00eda ShipIt Ubuntu e mais as s\u00faas variantes Kubuntu e Edubuntu. ShipIt s\u00f3 fornece a versi\u00f3n m\u00e1is recente de Ubuntu.\nComo curiosidade, apuntar que a versi\u00f3n 6.10 non se chegou distribu\u00edr de balde, a\u00ednda que si se distribu\u00edu as\u00ed a 7.04.\nSoporte comercial.\nUbuntu est\u00e1 dispo\u00f1ible preinstalado en computadoras de diferentes marcas, entre as que destacan Dell, Tesco e System 76. As d\u00faas primeiras, Dell e Tesco, levan ofertando esta opci\u00f3n desde 2007, mentres que System 76 o fai desde novembro de 2005. Os clientes de Dell e mais System 76 poden pedir soporte para Ubuntu de 30 d\u00edas, 3 meses ou 1 ano a trav\u00e9s da compa\u00f1\u00eda Canonical. Dell aumentou m\u00e1is adiante a dispo\u00f1ibilidade das computadoras baseadas en Ubuntu po\u00f1\u00e9ndoas \u00e1 venda no Reino Unido, Francia, Alema\u00f1a, Canad\u00e1, Espa\u00f1a e Latinoam\u00e9rica. As m\u00e1quinas Dell seleccionadas con Ubuntu 7.10 te\u00f1en a capacidade, grazas a LinDVD, de reproducir DVDs legalmente e de balde.\nInstalaci\u00f3n.\nHai numerosos xeitos de instalar Ubuntu:\nCD de escritorio.\nO CD de escritorio, m\u00e1is comunmente co\u00f1ecido como \"LiveCD\", cont\u00e9n o instalador Ubiquity, que permite ao usuario probar Ubuntu sen necesidade de instalalo na computadora, e a continuaci\u00f3n instalalo no disco duro dende o ambiente do LiveCD unha vez probado sen necesidade de reiniciar a computadora antes da instalaci\u00f3n. Recom\u00e9ndase o uso deste CD, xa que permite comprobar a compatibilidade co hardware antes de realizar a instalaci\u00f3n. Prec\u00edsanse polo menos 384 MB de RAM para instalar con este CD.\nUbuntu ofrece unha serie de aplicaci\u00f3ns que lle fornecen un funcionamento completo desde a instalaci\u00f3n est\u00e1ndar, pero non se queda nin moito menos nun sinxelo CD. O Live CD permite aos usuarios comprobar se o seu hardware \u00e9 compatible antes de instalalo no disco duro. Unha vez comprobado, o Live CD \u00fasase para instalar Ubuntu a trav\u00e9s do instalador Ubiquity. Os CDs de Ubuntu poden pedirse gratuitamente, e tam\u00e9n descargarse en imaxe de CD. Unha vez instalado no disco duro, Ubuntu precisa de 4 GB de espazo. Tam\u00e9n hai a disposici\u00f3n do usuario un disco de instalaci\u00f3n alternativo que se vale do instalador est\u00e1ndar de Debian en modo texto, a\u00ednda que este CD s\u00f3 pode obterse por descarga. Est\u00e1 pensado para a xente con computadoras de baixo rendemento, comerciantes de sistemas con Ubuntu preinstalado e para particionados complexos.\nCo lanzamento de Ubuntu 7.04 en abril de 2007, o proceso de instalaci\u00f3n de Ubuntu cambiou lixeiramente. Desde ent\u00f3n soporta a migraci\u00f3n desde Microsoft Windows. A nova ferramenta de migraci\u00f3n, co\u00f1ecida como Migration Assistant, importa os datos persoais dos usuarios de Windows, o fondo de escritorio, e mailas configuraci\u00f3ns para usalas inmediatamente na instalaci\u00f3n de Ubuntu.\nCoa ferramenta Wubi, \u00e9 posible instalar Ubuntu nunha partici\u00f3n de Windows, sen ter que usar un ficheiro ISO. Fai uso tam\u00e9n da ferramenta de migraci\u00f3n que importa as configuraci\u00f3ns dos usuarios de Windows. Wubi naceu coma un proxecto independente, mais desde a versi\u00f3n 8.04 o c\u00f3digo introduciuse en Ubuntu pode atoparse esta ferramenta no seu Live CD.\nTam\u00e9n cabe destacar que no caso de que intentemos instalar unha versi\u00f3n de Ubuntu de 64 bits nunha computadora de 32 que te\u00f1a conexi\u00f3n a Internet, o instalador descargar\u00e1 automaticamente a versi\u00f3n axeitada e a instalar\u00e1 no lugar da versi\u00f3n que v\u00e9n co CD.\nCD de instalaci\u00f3n alternativo.\nO CD de instalaci\u00f3n alternativo est\u00e1 dese\u00f1ado para instalaci\u00f3ns especializadas de Ubuntu. O CD fornece un instalador en modo texto en lugar dun gr\u00e1fico, e non \u00e9 LiveCD. O CD foi dese\u00f1ado para se usar nas seguintes situaci\u00f3ns:\nCD de instalaci\u00f3n en li\u00f1a.\nO CD de instalaci\u00f3n en li\u00f1a instala Ubuntu a trav\u00e9s dunha rede local ou mesmo directamente desde un servidor de Ubuntu. A instalaci\u00f3n desde un servidor asegura que os paquetes instalados estar\u00e1n ao d\u00eda. O CD de instalaci\u00f3n en li\u00f1a cont\u00e9n unicamente o kernel, para dar comezo \u00e1 instalaci\u00f3n. A instalaci\u00f3n real\u00edzase en modo texto e non se lles recomenda aos principiantes.\nCD de instalaci\u00f3n de servidor.\nO CD de instalaci\u00f3n de servidor est\u00e1 dese\u00f1ado para a instalaci\u00f3n de servidores Ubuntu e cont\u00e9n os paquetes precisos para a s\u00faa instalaci\u00f3n sen conexi\u00f3n de rede. A instalaci\u00f3n de servidor Ubuntu non instala ningunha interface gr\u00e1fica.\nCD/DVD personalizado.\nExisten diversos programas que permiten crear un LiveCD ou LiveDVD personalizado. Entre outros est\u00e1n remastersys, que crea o novo disco a partiren dunha instalaci\u00f3n xa existente de Ubuntu, Ubuntu Customization Kit, m\u00e1is enfocado a Ubuntu e especializado no tema de soporte de linguas, ou Reconstructor.\nClasificaci\u00f3n e soporte do software.\nUbuntu divide todo o software en catro campos, chamados compo\u00f1entes, para reflectir as diferenzas na s\u00faa licenza e maila prioridade coa que se atenden os problemas reportados polos usuarios. Son os seguintes:\nAqu\u00ed o software libre incl\u00fae s\u00f3 aquel que cumpre os requisitos de licenza de Ubuntu, que se corresponden cos de Debian. A\u00ednda as\u00ed, hai unha excepci\u00f3n para a categor\u00eda \"main\", que cont\u00e9n firmware e fontes que non poden ser modificadas sen o consentimento dos seus autores. En calquera caso, a s\u00faa redistribuci\u00f3n est\u00e1 permitida.\nO software privativo adoita non ter soporte (\"multiverse\"), mais fanse algunhas excepci\u00f3ns (\"restricted\") para software propietario moi importante. Entre o software propietario con soporte est\u00e1n os controladores de dispositivos precisos para arrincar Ubuntu no hardware actual, como poden ser os controladores das tarxetas gr\u00e1ficas. O nivel de soporte na categor\u00eda \"restricted\" \u00e9 m\u00e1is limitado que na \"main\", xa que os desenvolvedores poder\u00edan non ter acceso ao c\u00f3digo fonte. Suponse que o software de \"main\" e mailo de \"restricted\" \u00e9 o necesario para un sistema GNU/Linux de uso xeral. Nas categor\u00edas \"universe\" e \"multiverse\" at\u00f3panse os programas alternativos para as mesmas tarefas e programas para aplicaci\u00f3ns especializadas.\nAdemais dos repositorios oficiais est\u00e1 o \"Ubuntu Backports\", que \u00e9 un proxecto reco\u00f1ecido oficialmente para actualizar o software desfasado de Ubuntu a versi\u00f3ns que estean ao d\u00eda. O repositorio non est\u00e1 completo. Est\u00e1 conformado por paquetes solicitados polos usuarios, que son aprobados se cumpren as normas de calidade.\nDispo\u00f1ibilidade de software propietario.\nUbuntu conta cun sistema de certificaci\u00f3n de software de terceiros. O software propietario certificado por Ubuntu deber\u00eda funcionar correctamente sobre o sistema operativo. As\u00ed e todo, alg\u00fans programas aos que est\u00e1n afeitos os usuarios de sistemas operativos de c\u00f3digo pechado, coma Microsoft Windows ou Mac, son incompatibles e non est\u00e1n certificados por Ubuntu. Alg\u00fans programas propietarios que non te\u00f1en limitada a s\u00faa distribuci\u00f3n incl\u00faense na compo\u00f1ente \"multiverse\" de Ubuntu antes mencionada. O paquete codice_1 cont\u00e9n software adicional que pode estar restrinxido legalmente, como pode ser o soporte para reproducir MP3 e DVD, fontes de letra Mycrosoft TrueType, Java runtime environment, o plugin Flash Player de Adobe, moitos codecs com\u00fans de son e v\u00eddeo, e Unrar, un descompresor de ficheiros de tipo RAR.\nLanzamentos.\nAs versi\u00f3ns estables de Ubuntu lib\u00e9ranse cada seis meses (a\u00ednda que pode aprazarse) e mant\u00e9\u00f1ense actualizadas en materia de seguridade durante 18 meses despois do seu lanzamento, salvo no caso das versi\u00f3ns LTS (\"Long term support\") que contan con 3 anos de soporte para a versi\u00f3n de escritorio e 5 para de servidor. Cada lanzamento dunha nova versi\u00f3n de Ubuntu conta cun nome e m\u00e1is un n\u00famero que a identifican. O n\u00famero non obedece principalmente a unha orde de desenvolvemento, sen\u00f3n que se basea no d\u00edxito do ano e mailo mes da s\u00faa emisi\u00f3n. Por exemplo, a primeira versi\u00f3n de Ubuntu, a 4.10, viu a luz en outubro (\"10\") do ano 2004 (\"4\"). Polo tanto, os nomes das futuras versi\u00f3ns son provisionais. Se o lanzamento se atrasase e sa\u00edse nun mes distinto do planeado, o seu n\u00famero cambiar\u00eda en consecuencia.\nO nome das versi\u00f3ns sempre se corresponde cun adxectivo e m\u00e1is un animal. As iniciais dos nomes das versi\u00f3ns (tanto do adxectivo coma do animal) forman unha serie que se corresponde co alfabeto ingl\u00e9s, con excepci\u00f3n das tres primeiras versi\u00f3ns que deber\u00edan comezar respectivamente con A, B e C. Este modo de nomear as distintas versi\u00f3ns d\u00e9bese a que deste xeito \u00e9 m\u00e1is doado, \u00e1 hora de comparar varias versi\u00f3ns, saber a orde en que estas sa\u00edron.\nAs versi\u00f3ns l\u00e1nzanse aproximadamente un mes despois dos lanzamentos de GNOME, que \u00e1 s\u00faa vez te\u00f1en lugar arredor dun mes despois dos lanzamentos de novas versi\u00f3ns da X.org. En consecuencia, cada nova versi\u00f3n de Ubuntu conta cunha nova versi\u00f3n de ambos GNOME e X.\nUbuntu 4.10 (\"Warty Warthog\").\nUbuntu 4.10 (Warty Warthog, ingl\u00e9s para \"Xabaril verrugoso\"), lanzado o 20 de outubro do 2004, foi o primeiro lanzamento do Ubuntu GNU/Linux de Canonical, creado coma un Debian GNU/Linux coa intenci\u00f3n de ter unha nova versi\u00f3n cada seis meses e dezaoito meses de soporte de a\u00ed en adiante. O soporte desta versi\u00f3n rematou o 30 de abril do 2006.\nA versi\u00f3n de escritorio ofrec\u00eda, entre outros programas, o Gaim 1.0, GIMP 2.0, GNOME 2.8, Mozilla Firefox 0.9, e OpenOffice.org 1.1. A versi\u00f3n para servidores contaba con MySQL 4.0, PHP 4.3, e Python 2.3. Esta versi\u00f3n usaba o kernel de Linux 2.6.8 con XFree86 4.3.\nNesta primeira versi\u00f3n de Ubuntu xa se ofreceu o servizo \"ShipIt\", polo cal os usuarios poden solicitar completamente de balde CDs de instalaci\u00f3n.\nUbuntu 5.04 (\"Hoary Hedgehog\").\nUbuntu 5.04 (\"Hoary Hedgehog\", ingl\u00e9s para \"Ourizo anci\u00e1n\"), lanzado o 8 de abril do 2005, foi o segundo lanzamento do Ubuntu GNU/Linux de Canonical. O seu prazo de soporte rematou o 31 de outubro do ano 2006.\nA instalaci\u00f3n de escritorio de Ubuntu 5.04 inclu\u00edu, entre outros programas, o Gaim 1.1, o GIMP 2.2, GNOME 2.10, Mozilla Firefox 1.0, e OpenOffice.org 1.1. A versi\u00f3n para servidores inclu\u00edu MySQL 4.0, PHP 4.3 e Python 2.4. Esta versi\u00f3n usaba o kernel 2.6.10 e X.org 6.8.\nEsta versi\u00f3n incorporou novas caracter\u00edsticas entre as cales destacaron o Xestor de actualizaci\u00f3ns, a notificaci\u00f3n de actualizaci\u00f3n da versi\u00f3n, \"readahead\" e \"grepmap\", modo de suspensi\u00f3n e hibernaci\u00f3n, solicitude de soporte, escala din\u00e1mica de frecuencia para os procesadores, Base de datos de hardware de Ubuntu, instalaci\u00f3n Kickstart e a autenticaci\u00f3n predefinida do APT.\nUbuntu 5.10 (\"Breezy Badger\").\nUbuntu 5.10 (Breezy Badger, ingl\u00e9s para \"Teixugo despreocupado\"), que viu a luz o 13 de outubro do 2005, e foi a terceira versi\u00f3n de Ubuntu lanzada por Canonical. O seu soporte rematou o 13 de abril do 2007.\nA versi\u00f3n para escritorio inclu\u00edu, entre outros programas, Gaim 1.5, GIMP 2.2, GNOME 2.12, Mozilla Firefox 1.0 e OpenOffice.org 1.9 (lanzamento pre-2.0). A versi\u00f3n para servidores inclu\u00eda MySQL 4.1, PHP 5.0 e Python 2.4. Esta versi\u00f3n valeuse do kernel 2.6.12 e mailo X.Org 6.8.\nEsta versi\u00f3n incorporou importantes caracter\u00edsticas entre as cales destacan o cargador gr\u00e1fico do sistema (Usplash), a ferramenta Engadir/Eliminar aplicaci\u00f3ns, un editor do men\u00fa (Alacarte), un selector de lingua de uso sinxelo, soporte para administraci\u00f3n l\u00f3xica de volume, soporte completo para as impresoras HP, soporte para o instalador OEM, e integraci\u00f3n co Launchpad para informe de erros (\"bugs\") e desenvolvemento de software.\nUbuntu 6.06 (\"Dapper Drake\").\nUbuntu 6.06 (Dapper Drake, ingl\u00e9s para \"Pato elegante\"), lanzado o primeiro de xu\u00f1o do 2006, foi a cuarta versi\u00f3n lanzada por Canonical, e a primeira LTS (con soporte de longa duraci\u00f3n). O seu soporte rematou en xu\u00f1o do ano 2009 para a s\u00faa versi\u00f3n de escritorio, e en xu\u00f1o do 2011 para a versi\u00f3n de servidores.\nA s\u00faa versi\u00f3ns de escritorio contou, entre outros programas, co Gaim 1.5, GIMP 2.2, GNOME 2.14, Mozilla Firefox 1.5 e OpenOffice.org 2.0. A edici\u00f3n de servidor inclu\u00edu MySQL 5.0, PHP 5.1 e Python 2.4, as\u00ed coma a opci\u00f3n de instalar LAMP. Ubuntu 6.06 valeuse do kernel 2.6.15 de Linux e m\u00e1is do X.Org 7.0.\nEsta versi\u00f3n contou con moitas caracter\u00edsticas novas, tales coma inclu\u00edr o LiveCD e mailo CD de instalaci\u00f3n nun mesmo CD, un instalador gr\u00e1fico no LiveCD (Ubiquity), aparici\u00f3n do Usplash ao apagar o sistema ademais de ao inicialo, un administrador de rede para cambiar facilmente entre m\u00faltiples conexi\u00f3ns con ou sen f\u00edos, implementaci\u00f3n do tema Humanlooks (baseado en Clearlooks, substitu\u00edndo o marr\u00f3n polo laranxa) con Tango, e o instalador gr\u00e1fico GDebi para ficheiros .deb. Esta versi\u00f3n de Ubuntu non permit\u00eda instalar o sistema desde un dispositivo USB (coma un pendrive), pero permitiu por primeira vez intalar Ubuntu directamente nun destes dispositivos.\nUbuntu 6.10 (\"Edgy Eft\").\nUbuntu 6.10 (Edgy Eft, ingl\u00e9s para \"P\u00edntega nerviosa\"), que sa\u00edu o 26 de outubro do 2006, foi a 5 versi\u00f3n de Ubuntu GNU/Linux. O seu soporte rematou o 25 de abril do ano 2008.\nA edici\u00f3n de escritorio inclu\u00edu, entre outros, o Gaim 2.0, GIMP 2.2, GNOME 2.16, Mozilla Firefoz 2.0 e OpenOffice.org 2.0. A de servidor contou co MySQL 5.0, PHP 5.1, e Python 2.4. Para Ubuntu 6.10 usouse o kernel 2.6.17 e o X.Org 7.1.\nEsta versi\u00f3n engadiu un gran n\u00famero de novas caracter\u00edsticas tales coma un tema Human totalmente modificado, o daemon init de Upstart, reportes autom\u00e1ticos para os colapsos (Apport), aplicaci\u00f3n de notas no escritorio Tomboy e administrador de fotograf\u00edas F-spot. EasyUbunutu, un programa de terceiros dese\u00f1ado para facer Ubuntu m\u00e1is f\u00e1cil de usar, inclu\u00eduse nesta versi\u00f3n coma un paquete meta.\nUbuntu 7.04 (\"Feisty Fawn\").\nUbuntu 7.04 (Feisty Fawn, ingl\u00e9s para \"cervi\u00f1o agresivo\"), lanzado o 19 de abril do ano 2007, foi a sexta versi\u00f3n de Ubuntu que Canonical lanzou. O seu soporte rematou en outubro de 2008.\nA edici\u00f3n de escritorio inclu\u00edu Gaim 2.0, GIMP 2.2, GNOME 2.18, Mozilla Firefox 2.0 e OpenOffice.org 2.2. A edici\u00f3n de servidores inclu\u00edu MySQL 5.0, PHP 5.2 e Python 2.5. Ubuntu 7.04 usou Linux 2.6.20 e X.Org 7.2.\nA versi\u00f3n 7.04 inclu\u00edu un gran n\u00famero de novas caracter\u00edsticas tales coma o asistente para a migraci\u00f3n desde Windows, soporte para m\u00e1quina virtual baseada no kernel, instalaci\u00f3n asistida de c\u00f3decs e controladores restrinxidos, efectos de escritorio do Compiz, soporte para acceso a redes sen f\u00edos restrinxidas, incorporaci\u00f3n de sudoku e xadrez, un analizador do uso de disco duro (Baobab), o Centro de control de GNOME, e soporte Zeroconf para moitos dispositivos. Ademais, incorporou soporte para arquitecturas PowerPC.\nUbuntu 7.10 (\"Gutsy Gibbon\").\nUbuntu 7.10 (Gutsy Gibbon, ingl\u00e9s para \"Xib\u00f3n valente\"), que viu a luz o 18 de outubro do ano 2007, foi a s\u00e9tima versi\u00f3n de Ubuntu. O seu soporte rematou en abril do ano 2009.\nA edici\u00f3n de escritorio inclu\u00edu GIMP 2.4, GNOME 2.20, Mozilla Firefox 2.0, OpenOffice.org 2.3 e Pidgin 2.2 (antigo \"Gaim\"). A edici\u00f3n de servidores inclu\u00edu MySQL 5.0, PHP 5.2 e Python 2.5. Ubuntu 7.04 usou Linux 2.6.22 e X.Org 7.2.\nEntre as novas caracter\u00edsticas desta versi\u00f3n destacan a framework de seguridade AppArmor, busca r\u00e1pida no escritorio, un administrador de plugins do Firefox (Ubufox), unha ferramenta de configuraci\u00f3n gr\u00e1fica de X.org, soporte completo para escritura e lectura de partici\u00f3ns NTFS grazas a NTFS-3G, e un renovado sistema de impresi\u00f3n coa impresi\u00f3n PDF predefinida. Ademais activouse Compiz Fusion de xeito predefinido, e engadiuse un intercambiador r\u00e1pido de usuario.\nUbuntu 8.04 (\"Hardy Heron\").\nUbuntu 8.04 (Hardy Heron, ingl\u00e9s para \"Garza robusta\"), lanzado o 24 de abril do 2008, \u00e9 a oitava versi\u00f3n de Ubuntu. \u00c9 a segunda versi\u00f3n LTS (soporte a longo prazo). O seu soporte remata en abril de 2011 para as computadoras de escritorio e no 2013 para os servidores.\nA edici\u00f3n de escritorio incl\u00fae GIMP 2.4, GNOME 2.2s, Mozilla Firefox 3.0 (beta 5), OpenOffice.org 2.4 e Pidgin 2.4. A edici\u00f3n de servidores incl\u00fae MySQL 5.0, PHP 5.2 e Python 2.5. Ubuntu 7.04 utiliza Linux 2.6.24 e X.Org 7.3.\nA edici\u00f3n de escritorio incl\u00fae unha morea de novas caracter\u00edsticas, entre as que atopamos a integraci\u00f3n da ferramenta de busca Tracker, o gravador de discos Brasero, o cliente bittorrent Transmission, o cliente VNC Vinagre, sistema de son por PulseAudio, e autenticaci\u00f3n do Active Directory e inicio de sesi\u00f3n con Likewise Open. Ademais, inclu\u00edu actualizaci\u00f3ns para Tango, diversas melloras no Compiz, integraci\u00f3n e sa\u00edda do rato autom\u00e1ticos ao utilizar unha m\u00e1quina virtual VMWare, e un xeito m\u00e1is doado de desinstalar Ubuntu. Ubuntu 8.04 \u00e9 a primeira versi\u00f3n de Ubuntu en incorporar no LiveCD o instalador Wubi que permite instalar Ubuntu dentro dunha partici\u00f3n Windows coma un programa m\u00e1is, sen necesidade de facer unha partici\u00f3n espec\u00edfica para el.\nUbuntu 8.10 (\"Intrepid Ibex\").\nUbuntu 8.10 (Intrepid Ibex, ingl\u00e9s para \"Cabra intr\u00e9pida\") viu a luz o 30 de outubro do 2008, sendo a novena versi\u00f3n de Ubuntu GNU/Linux lanzada por Canonical Ltd.. O seu soporte est\u00e9ndese ata abril de 2010.\nEsta versi\u00f3n chegou cunha morea de novas caracter\u00edsticas entre as que destacan:\nUbuntu 9.04 (\"Jaunty Jackalope\").\nUbuntu 9.04 (Jaunty Jackalope, ingl\u00e9s para \"Jackalope alegre\"), que viu a luz en abril do 2009, \u00e9 a d\u00e9cima versi\u00f3n de Ubuntu GNU/Linux. O seu soporte est\u00e9ndese ata outubro do 2010.\nNesta versi\u00f3n pret\u00e9ndese reducir o tempo necesario para iniciar o sistema e regresar do estado de hibernaci\u00f3n e de suspensi\u00f3n, e a integraci\u00f3n de diversos servizos e aplicaci\u00f3ns web coa interface do escritorio.\nAdemais ser\u00e1 a primeira vez que todo o desenvolvemento do n\u00facleo de Ubuntu se traslade ao sistema de control de versi\u00f3n descentralizado Bazaar.\nUbuntu 9.10 (\"Karmic Koala\").\nUbuntu 9.10 (Karmic Koala), que viu a luz en outubro de 2009, \u00e9 a und\u00e9cima versi\u00f3n de Ubuntu GNU/Linux. O seu soporte est\u00e9ndese ata abril do 2011.\nUbuntu 10.04 (\"Lucid Lynx\").\nUbuntu 10.04 (Lucid Lynx) viu a luz en abril de 2010.\nUbuntu 10.10 (\"Maverick Meerkat\").\nUbuntu 10.10 (Maverick Meerkat) lanzouse o 10 de outubro de 2010.\nUbuntu 11.04 (\"Natty Narwhal\").\nUbuntu 11.04 (Natty Narwhal) viu a luz o 28 de abril de 2011.\nUbuntu 11.10 (\"Oneiric Ocelot\").\nUbuntu 11.10 lanzouse o 13 de outubro de 2011.\nFin do soporte.\nAo rematar o soporte dunha versi\u00f3n de Ubuntu, os seus repositorios elim\u00ednanse dos servidores principais de Ubuntu, as\u00ed coma dos seus mirrors. A\u00ednda as\u00ed, p\u00f3dense atopar os repositorios de versi\u00f3ns vellas de Ubuntu en old-releases.ubuntu.com.\nVariantes.\nExisten unha morea de variantes de Ubuntu, tanto oficiais -a filosof\u00eda de Ubuntu \u00e9 a de crear distribuci\u00f3ns dirixidas a p\u00fablicos concretos- coma non oficiais.\nO lanzamento das variantes oficiais est\u00e1 sincronizado cos lanzamento de Ubuntu. Das oficiais, Kubuntu e Edubuntu son as \u00fanicas que xunto coa est\u00e1ndar est\u00e1n dentro do servizo ShipIt que permite solicitar CDs de balde. As variantes oficiais de Ubuntu lim\u00edtanse a instalar diferentes grupos de paquetes dos que leva o Ubuntu orixinal, pero posto que todas elas obte\u00f1en paquetes adicionais e actualizaci\u00f3ns dende o mesmo repositorio que Ubuntu, todas te\u00f1en \u00e1 s\u00faa disposici\u00f3n o mesmo software, e mesmo p\u00f3dese instalar calquera delas dende o propio xestor de paquetes.\nCanonical non controla nin xestiona as variantes non oficiais e derivadas, que adoitan ser \"forks\" con obxectivos diferentes dos da empresa. Estas versi\u00f3ns distintas corresp\u00f3ndenlles a diversos grupos de persoas que se esforzan en fornecer e desenvolver diferentes funcionalidades \u00e1 distribuci\u00f3n. \u00c9 frecuente ver \"distros\" que incrementan a estabilidade e/ou facilidade de uso para as diferentes necesidades do usuario final a trav\u00e9s de diversas configuraci\u00f3ns previas de programas e personalizaci\u00f3n das interfaces de usuario. As variantes oficiais da distribuci\u00f3n son:\nAcollida.\nA popularidade de Ubuntu medrou constantemente dende o seu lanzamento no 2004. Ubuntu foi a \"distro\" de Linux m\u00e1is vista en Distrowatch.com durante tres anos consecutivos (2005, 2006, 2007), e actualmente \u00e9 a m\u00e1is vista de cara ao 2008. As buscas de \"Ubuntu\" no buscador de Google foron en constante aumento dende a s\u00faa aparici\u00f3n en 2004, mentres que as doutras importantes distros de Linux descenderon ou se mantiveron nos mesmos niveis durante o mesmo per\u00edodo, tal \u00e9 o caso de Fedora, Debian ou openSUSE. Nunha enquisa realizada en agosto de 2007 a 38.500 visitantes de DesktopLinux.com, Ubuntu resultou ser a m\u00e1is popular, cun 30,3% de usuarios que afirmaban usala.\nUbuntu recibiu o premio Reader Award \u00e1 mellor distribuci\u00f3n de Linux en 2005 na linuxWorld celebrada en Londres, foi ben vista por diversas publicaci\u00f3ns de medios dixitais e impresos, e recibiu o premio InfoWorld's 2007 Bossie Award ao \"Mellor Sistema Operativo de C\u00f3digo Aberto\". Mark Shuttleworth dixo que polo menos oito mill\u00f3ns de persoas utilizaban Ubuntu ao rematar o ano 2006.\nMais Ubuntu tam\u00e9n recibiu opini\u00f3ns en contra. \"Ars Technica\" botoulle unha ollada ao lanzamento inicial da versi\u00f3n 8.04 de Ubuntu e conclu\u00edu que a\u00ednda que era unha clara mellora con respecto da versi\u00f3n 7.10, alg\u00fans defectos non permit\u00edan a calidade da experiencia do usuario. En concreto, \"Ars Technica\" dixo que Transmission (un cliente BitTorrent) era simple de m\u00e1is para os usuarios de BitTorrent, que o novo sistema de busca de ficheiros, o Tracker, era inferior ao anterior (Beagle), e criticou a configuraci\u00f3n de PulseAudio, visi\u00f3n compartida polo creador do propio PulseAudio, Lennart Poettering, que afirmou que \"Ubuntu non fixo precisamente un traballo estelar [optando por PulseAudio]. Non fixeron os deberes.\". PCWorld criticou a falta dun xestor de efectos de escritorio integrado, o que non evitou que nomeasen a Ubuntu coma a \"mellor distribuci\u00f3n de Linux dispo\u00f1ible a d\u00eda de hoxe\". ChannelWeb criticou o instalador Wubi, alegando que o Windows Vista se colgaba ao rematar a instalaci\u00f3n, e tam\u00e9n dixo que se ben era posible conectarse a un directorio activo de Microsoft, o proceso non era o axeitado. Na s\u00faa revisi\u00f3n de Ubuntu 8.04, InfoWorld declarou que Brasero, a aplicaci\u00f3n para gravar CD/DVDs, deixaba moito que desexar fronte \u00e1s alternativas de pago para Mac OS X e Windows."}
{"id": "32451", "revid": "89787", "url": "https://gl.wikipedia.org/wiki?curid=32451", "title": "Proxecto HAARP", "text": "O proxecto HAARP (do ingl\u00e9s \"High Frequency Active Auroral Research Program\" , Programa de Investigaci\u00f3n de Aurora Activa de Alta Frecuencia) \u00e9 unha investigaci\u00f3n financiada pola Forza A\u00e9rea dos Estados Unidos, a Armada, a \"Defense Advanced Research Projects Agency\" (\"DARPA\") e a Universidade de Alasca, para \"entender, simular e controla-los procesos ionosf\u00e9ricos que poder\u00edan cambiar o funcionamento das comunicaci\u00f3ns e sistemas de vixilancia\" (tales como a detecci\u00f3n de m\u00edsiles). Iniciouse en 1993 para unha serie de experimentos durante vinte anos. \u00c9 similar a numerosos quentadores ionosf\u00e9ricos existentes en todo o mundo, e ten un gran n\u00famero de instrumentos de diagn\u00f3stico que se usan para mellora-lo co\u00f1ecemento cient\u00edfico da din\u00e1mica ionosf\u00e9rica.\n\u00c9 a evoluci\u00f3n do ROTHR, e como o seu predecesor componse de estaci\u00f3ns de fragas de antenas que emiten constantemente nunha frecuencia que pode ser sintonizada por receptores de radio en todo o mundo (6,965 Mhz). Tense constancia de que non s\u00f3 emite nesa frecuencia unha serie aparentemente aleatoria de n\u00fameros sen\u00f3n que a s\u00faa capacidade transmisora pode ser utilizada para comunicaci\u00f3ns en todo o mundo sen necesidade de sat\u00e9lites pero imitando o comportamento destes.\nO funcionamento bas\u00e9ase na emisi\u00f3n de ondas electromagn\u00e9ticas que rebotan na ionosfera e despr\u00e1zanse a calquera lugar do globo.\nAs instalaci\u00f3ns principais \u00e1chanse en Gakona, Alasca, na Estaci\u00f3n de Investigaci\u00f3n de HAARP (en ingl\u00e9s, HAARP Research Station),\nO principal dispositivo da Estaci\u00f3n HAARP \u00e9 o Instrumento de Investigaci\u00f3n Ionosf\u00e9rica (\"IRI\", polas s\u00faas siglas en ingl\u00e9s), un potente radiotransmisor de alta frecuencia que se emprega para modificar as propiedades nunha zona limitada da ionosfera. Os procesos que ocorren en dita zona son analizados mediante outros instrumentos, tales como radares UHF, VHF e de sondaxe dixital, e magnet\u00f3metros de saturaci\u00f3n e de induci\u00f3n.\nA\u00ednda que a Estaci\u00f3n HAARP empezou a funcionar en 1993, o IRI actual opera desde o ano 2007 e o seu contratista principal foi BAE Advanced Technologies.\nAta 2008, HAARP gastara aproximadamente 250 mill\u00f3ns de d\u00f3lares, financiados con impostos para a s\u00faa construci\u00f3n e custos operacionais.\nA estaci\u00f3n.\nA Estaci\u00f3n HAARP at\u00f3pase cerca de Gakona, Alasca (lat. 62\u00b023'36\" N, long 145\u00b008'03\" W), ao oeste do Parque Nacional Wrangell-San El\u00edas. Tras realizar un informe sobre o impacto ambiental, permitiuse establecer al\u00ed unha rede de 180 antenas. A estaci\u00f3n constru\u00eduse no mesmo lugar onde se encontraban unhas instalaci\u00f3ns de radar sobre o horizonte, as cales albergan agora o centro de control da estaci\u00f3n, unha coci\u00f1a e varias oficinas. Outras estruturas m\u00e1is pequenas albergan diversos instrumentos.\nO principal compo\u00f1ente de HAARP \u00e9 o \"Ionospheric Research Instrument\" (\"IRI\"), un quentador ionosf\u00e9rico. Tr\u00e1tase dun sistema transmisor de alta frecuencia (HF) utilizado para modificar temporalmente a ionosfera. O estudo destes datos aporta informaci\u00f3n importante para entender os procesos naturais que se producen nela.\nDurante a investigaci\u00f3n ionosf\u00e9rica, o sinal xerado polo transmisor env\u00edase ao campo de antenas, que o transmiten cara ao ceo. A unha altitude entre 100 e 350\u00a0km, dito sinal abs\u00f3rbese parcialmente, concentr\u00e1ndose nun volume duns centos de metros de altura e varias decenas de quil\u00f3metros de di\u00e1metro. A intensidade do sinal de alta frecuencia na ionosfera \u00e9 de menos de 3\u00a0\u00b5W/cm2, decenas de miles de veces m\u00e1is pequeno que a radiaci\u00f3n electromagn\u00e9tica natural que chega \u00e1 Terra procedente do Sol, e centos de veces menor que as alteraci\u00f3ns aleatorias da enerx\u00eda ultravioleta (UV) que mant\u00e9n a ionosfera. Non obstante, os efectos producidos polo IRI poden observarse cos instrumentos cient\u00edficos das instalaci\u00f3ns antes mencionadas, e a informaci\u00f3n que se obt\u00e9n \u00e9 \u00fatil para entender a din\u00e1mica do plasma e os procesos de interacci\u00f3n entre a Terra e o Sol.\nO primeiro IRI da estaci\u00f3n ti\u00f1a 18 antenas, organizadas en tres filas de seis antenas cada unha. Esta instalaci\u00f3n inicial transmit\u00eda 360\u00a0kW de potencia, enerx\u00eda suficiente para as probas ionosf\u00e9ricas m\u00e1is b\u00e1sicas. En 1993 aumentouse o n\u00famero de antenas a 48, ordenadas en seis filas de oito antenas cada unha, cunha potencia de 960\u00a0kW. O IRI actual rematouse de constru\u00edr en 2007, e consta de 180 antenas, organizadas en 15 columnas de 12 unidades cada unha. Prov\u00e9n unha ganancia m\u00e1xima te\u00f3rica de 31\u00a0dB e te\u00f1en unha potencia de 3600\u00a0kW, cunha irradiaci\u00f3n enerx\u00e9tica m\u00e1xima de 96 dBW nunha frecuencia de 16 khz.\nCada antena consta dun dipolo cruzado que pode ser polarizado para efectuar transmisi\u00f3ns e recepci\u00f3ns en modo linear ordinario (modo O) ou en modo extraordinario (modo X). Cada parte de cada un dos dipolos cruzados est\u00e1 alimentada individualmente por un transmisor integrado, dese\u00f1ado especialmente para reducir o m\u00e1ximo posible a distorsi\u00f3n. A potencia efectiva irradiada est\u00e1 limitada por un factor maior de 10 \u00e1 m\u00ednima frecuencia operativa. Isto d\u00e9bese \u00e1s grandes perdas que producen as antenas e a un comportamento pouco eficiente.\nO IRI actual pode transmitir nun rango de frecuencias entre 2,8 e 10\u00a0MHz. Este rango est\u00e1 por riba das emisi\u00f3ns de radio AM e por debaixo das frecuencias libres. Non obstante, HAARP ten permisos para que o IRI transmita unicamente en certas frecuencias da s\u00faa rango. Cando est\u00e1 transmitindo, o ancho de banda do sinal transmitido \u00e9 de 100\u00a0kHz ou menos. Pode transmitir de forma continua ou en pulsos de 100 microsegundos. A transmisi\u00f3n continua \u00e9 \u00fatil para a modificaci\u00f3n ionosf\u00e9rica, mentres que a de pulsos serve para usar a instalaci\u00f3n como un radar. Os cient\u00edficos poden facer experimentos utilizando ambos m\u00e9todos, modificando a ionosfera durante un tempo predeterminado e logo medindo a atenuaci\u00f3n dos efectos coas transmisi\u00f3ns de pulsos.\nPotencial como arma.\nO programa HAARP foi obxecto de controversia a mediados dos anos 1990, debido \u00e1 hip\u00f3tese de que as antenas da Estaci\u00f3n poder\u00edan usarse como armamento. En agosto de 2002, a tecnolox\u00eda HAARP tivo unha menci\u00f3n como tema cr\u00edtico na Duma (parlamento) de Rusia. A Duma elaborou un comunicado de prensa sobre o programa HAARP, escrito polos comit\u00e9s de defensa e asuntos internacionais, asinado por 90 representantes e presentado ao ent\u00f3n presidente Vladimir Putin. O comunicado de prensa indicaba o seguinte: \nCuriosamente, o equivalente ruso Sura, \u00e9 unha instalaci\u00f3n similar pero unhas 50 veces m\u00e1is potente que HAARP (190 MW fronte a 3,6 MW). O Parlamento Europeo, pola s\u00faa parte, nunha resoluci\u00f3n do 28 de xaneiro de 1999 sobre medio ambiente, seguridade e pol\u00edtica exterior (A4-0005/1999), sinalaba que debido aos potenciais efectos das actividades realizadas polo proxecto HAARP, estas eran de transcendencia e envergadura mundial, polo que solicita que sexa obxecto dunha avaliaci\u00f3n por parte da STOA no que se refer\u00eda \u00e1s s\u00faas repercusi\u00f3ns sobre o medio ambiente local e mundial e sobre a sa\u00fade p\u00fablica en xeral. Nesa mesma resoluci\u00f3n do Parlamento Europeo, ped\u00edase que se celebrara unha convenci\u00f3n internacional para a prohibici\u00f3n mundial de calquera tipo de desenvolvemento e despregue de armas que poidan permitir calquera forma de manipulaci\u00f3n de seres humanos.\nCr\u00edticas.\nA capacidade de quenta-la ionosfera e enviar radiaci\u00f3ns focalizadas a puntos concretos do mundo pode ser empregada como unha arma xeof\u00edsica, \u00e9 dicir, como unha arma coa capacidade de cambia-lo comportamento da meteorolox\u00eda. En febreiro de 1998, o Parlamento Europeo refer\u00edase \u00f3 proxecto HAARP como unha \"inquietude global polo seu impacto sobre o medio ambiente\". As\u00ed mesmo, o Comit\u00e9 do Parlamento Europeo de Pol\u00edtica de Relaci\u00f3ns Exteriores, Seguridade e Defensa tentou crear un Libro Verde coas implicaci\u00f3ns negativas dos programas militares sobre o medio ambiente que foi rexeitado polos EUA por \"carecer o comit\u00e9 de xurisdici\u00f3n\".\nA emisi\u00f3n \u00e1 ionosfera de radiaci\u00f3ns para quentala pode interferir nas ondas Schumann, ondas naturais que cobren o planeta e coinciden en frecuencia coas vibraci\u00f3ns do hipot\u00e1lamo (7,8\u00a0Hz). S\u00e1bese dende o comezo da carreira espacial que a presenza destas ondas \u00e9 fundamental para a vida. Os astronautas, f\u00f3ra da ionosfera sent\u00edan mareos provocados pola falta destas ondas no contorno. Os modernos veh\u00edculos espaciais levan xeradores destas ondas.\nO xornalista Sharon Weinberger denominou o HAARP; \"o Moby Dick das conspiraci\u00f3ns\". O inform\u00e1tico esc\u00e9ptico David Naiditch denominouno como \"un im\u00e1n de teor\u00edas\", xa que foi culpado por accionar cat\u00e1strofes tales como inundaci\u00f3ns, secas, furac\u00e1ns, tormentas, e terremotos devastadores en Afganist\u00e1n e as Filipinas dirixido \u00e1 axitaci\u00f3n de terroristas. Naiditch tam\u00e9n o acusou de diversos acontecementos inclu\u00edndo os fallos el\u00e9ctricos importantes do voo 800 da TWA, da s\u00edndrome do Golfo, entre outros. Os te\u00f3ricos da conspiraci\u00f3n tam\u00e9n suxeriron v\u00ednculos entre o HAARP e o traballo de Nikola Tesla. Segundo Naiditch, HAARP \u00e9 un branco atractivo para os te\u00f3ricos da conspiraci\u00f3n porque \"a s\u00faa finalidade parece enigm\u00e1tica para os cient\u00edficos desinformados\".\nAta o momento, en ning\u00fan lugar se demostrou como ser\u00eda posible que as ondas de radiofrecuencia producidas polo HAARP poden provocar efectos tales como terremotos. Ning\u00fan experimento cient\u00edfico avala esta conxectura.\nEn agosto de 2010, varios f\u00edsicos rusos acusaron a EUA de estar tras a intensa vaga de calor rusa que orixinou numerosos incendios e duplicou a mortalidade. Afirmaban que o proxecto HAARP non \u00e9 s\u00f3 un medio de investigaci\u00f3n, sen\u00f3n unha potente arma que modifica o campo el\u00e9ctrico e provoca cambios clim\u00e1ticos a nivel mundial."}
{"id": "32452", "revid": "89787", "url": "https://gl.wikipedia.org/wiki?curid=32452", "title": "Angela Merkel", "text": "Angela Dorothea Merkel, nada en Hamburgo o 17 de xullo de 1954, \u00e9 unha pol\u00edtica alem\u00e1, que ocupou o cargo de chanceleresa de Alema\u00f1a entre 2005 e 2021. Dirixiu unha coalici\u00f3n formada polo seu partido, a CDU (Uni\u00f3n Democr\u00e1tica Cristi\u00e1), e a CSU (Uni\u00f3n Social Cristi\u00e1), xunto co SPD (Partido Socialdem\u00f3crata de Alema\u00f1a).\nTraxectoria.\nInicios.\nAngela naceu en Hamburgo, Alema\u00f1a, co nome de \"Angela Dorothea Kasner\". Era filla de Horst Kasner, sacerdote luterano, e da s\u00faa muller Herlind, profesora. En 1954, a familia mudou para Templin. Merkel criouse no campo, a apenas oitenta quil\u00f3metros de Berl\u00edn, dentro de Alema\u00f1a Oriental.\nEstudou f\u00edsica na Universidade de Leipzig dende 1973 ata 1978. Traballou dende ent\u00f3n ata 1990 no Instituto Central de F\u00edsica-Qu\u00edmica da Academia das Ciencias, gradu\u00e1ndose cun doutoramento en f\u00edsica e traballando en qu\u00edmica cu\u00e1ntica. Obtivo un sobresa\u00ednte pola s\u00faa tese titulada Nesa \u00e9poca na RDA formou parte da CDU de Alema\u00f1a Oriental.\nEn 1989, trala ca\u00edda do Muro de Berl\u00edn, formou parte do partido Demokratischer Aufbruch, co que se converteu en deputada voceira. Despois da reunificaci\u00f3n alem\u00e1, foi elixida parlamentaria. Co goberno de Helmut Kohl foi ministra de Mulleres e Xuventude. En 1994, f\u00edxose ministra de Medio Ambiente, o que supuxo o inicio da s\u00faa vistosa carreira pol\u00edtica.\nEstivo casada dende 1977 ata 1982 con Ulrich Merkel. Divorciaron e casou outra vez en 1998 con Joachim Sauer.\nL\u00edder da oposici\u00f3n.\nTrala derrota electoral do goberno de Kohl en 1998, Angela Merkel f\u00edxose secretaria xeral da CDU. Xa en 1999, o seu partido comezou a superar o SPD, pero xurdiron alg\u00fans problemas: houbo un esc\u00e1ndalo que afectou o propio Kohl e a Wolfgang Sch\u00e4uble, o l\u00edder da CDU. A ra\u00edz disto, Angela foi elixida para substitu\u00edr a Sch\u00e4uble.\nIsto non agradou a moitos sectores do partido: ela era protestante, muller (a primeira en ser escollida) e proced\u00eda da Alema\u00f1a Oriental. Por iso, nas elecci\u00f3ns de 2002, o verdadeiro candidato do seu partido foi Edmund Stoiber, l\u00edder da CSU, que as perdeu contra Gerhard Schr\u00f6der.\nDende 2002 ata 2005 foi ga\u00f1ando pouco en pouco apoios tanto no seu partido coma na sociedade alem\u00e1. Apoiou os Estados Unidos na Guerra de Iraq e propuxo reformas para face-la industria alem\u00e1 m\u00e1is competitiva.\nXefa do Goberno.\nEn 2005, foi escollida candidata polo seu partido e ga\u00f1ou as elecci\u00f3ns alem\u00e1s por unha estreita marxe de votos. Isto provocou que tivese que facer unha coalici\u00f3n co partido de esquerdas SPD, a ra\u00edz da cal converteuse na chanceleresa ou xefa de goberno de Alema\u00f1a."}
{"id": "32453", "revid": "89787", "url": "https://gl.wikipedia.org/wiki?curid=32453", "title": "Cambises II", "text": "Cambises II (en persa \u06a9\u0645\u0628\u0648\u062c\u06cc\u0647 \"Kamb\u016bdx\u012bye\" /k\u02b2\u00e6mbu\u02d0\u02a4i\u02c8\u025b/, persa antigo Kamb\u016bdxiya), morto en 522 a.C., foi un rei de Persia da dinast\u00eda aquem\u00e9nida (528 \u2013 522 a.C.), fillo e herdeiro de Ciro II o Grande, fundador do Imperio persa aquem\u00e9nida.\nAscenso ao trono.\nCando Ciro II conquistou Babilonia no ano -539, Cambises foi o encargado de dirixir as cerimonias relixiosas (segundo conta a \"Cr\u00f3nica de Nab\u00f3nido\"), e no cilindro que cont\u00e9n a proclamaci\u00f3n de Ciro aos babilonios, o nome de Cambises est\u00e1 ligado ao do seu pai nas oraci\u00f3ns a Marduk. Nunha tabo\u00ed\u00f1a fechada no primeiro ano do reinado de Ciro, Cambises \u00e9 mencionado como \"rei de Babel\"; con todo a s\u00faa autoridade debeu ser ef\u00e9mera, pois ata o ano -530 Cambises non foi asociado ao trono, cando Ciro partiu cara \u00e1 s\u00faa \u00faltima campa\u00f1a contra os masaxetas da Asia Central. Ach\u00e1ronse numerosas tabo\u00ed\u00f1as en Babilonia deste momento da s\u00faa ascensi\u00f3n e do seu primeiro ano de reinado, e onde Ciro \u00e9 denominado \"rei de naci\u00f3ns\" (sin\u00f3nimo de \"rei do mundo\").\nTrala morte do seu pai na primavera de -528, Cambises converteuse no soberano \u00fanico do Imperio persa. As tabo\u00ed\u00f1as atopadas en Babilonia acerca do seu reinado abarcan ata o seu oitavo ano de reinado, concretamente ata marzo do -521. Her\u00f3doto (3. 66) establece o seu reinado desde a morte de Ciro II, e out\u00f3rgalle unha duraci\u00f3n de sete anos e cinco meses, desde o ano -528 ata o ver\u00e1n do -521.\nCampa\u00f1as africanas.\nEra bastante normal que, trala conquista dos pa\u00edses asi\u00e1ticos por parte de Ciro, Cambises decidise emprender a conquista de Exipto, o \u00fanico estado independente que subsist\u00eda en Oriente. Antes de partir coa s\u00faa expedici\u00f3n, mandou asasinar ao seu irm\u00e1n Esmerdis, o cal fora designado por Ciro como gobernador das provincias orientais do Imperio. Esta informaci\u00f3n \u00e9 proporcionada por Dar\u00edo I na inscrici\u00f3n de Behist\u00fan, mentres que os autores gregos cl\u00e1sicos indican que o seu asasinato se produciu trala conquista de Exipto.\nA guerra comezou no -525, cando o fara\u00f3n Amasis II foi sucedido polo seu fillo Psam\u00e9tico III. Cambises preparara a marcha do seu ex\u00e9rcito a trav\u00e9s do deserto do Sina\u00ed coa axuda de tribos \u00e1rabes, que lle prepararon dep\u00f3sitos de auga, esenciais para cruzar o deserto. A esperanza do anterior fara\u00f3n exipcio, Amasis II, para conxurar a ameaza persa base\u00e1base nunha alianza cos gregos. Con todo, a s\u00faa esperanza foi va cando comprobou que as cidades chipriotas e o tirano Pol\u00edcrates de Samos (quen posu\u00eda unha poderosa frota) decidiron pasarse ao bando persa, como tam\u00e9n fixera Fanes de Halicarnaso, comandante das tropas gregas mercenarias en Exipto, e o exipcio Udjahorresne de Sais, xefe da frota exipcia.\nFinalmente, na decisiva batalla de Pelusio, os exipcios foron derrotados polos persas, e pouco despois Menfis ca\u00eda en mans de Cambises. Psam\u00e9tico foi capturado, e posteriormente executado tras intentar unha rebeli\u00f3n. As inscrici\u00f3ns exipcias deste per\u00edodo mostran que Cambises adoptou oficialmente os t\u00edtulos e costumes dos fara\u00f3ns, a\u00ednda que \u00e9 fact\u00edbel crer que non ocultou o seu desprezo polos costumes e a relixi\u00f3n exipcias.\nDesde Exipto, Cambises planificou a conquista dos reinos nubios de Napata e Meroe, situados no actual Sud\u00e1n, pero o seu ex\u00e9rcito foi incapaz de atravesar o deserto nubio, sufrindo elevadas perdas que o obrigaron a retirarse. Nunha inscrici\u00f3n achada en Napata, que actualmente est\u00e1 no Museo de Berl\u00edn, o rei nubio Nastesen describe a s\u00faa vitoria sobre as tropas de \"Kembasuden\" e a captura dos seus barcos, personaxe que se identifica con Cambises.(1) Da mesma forma, outra expedici\u00f3n de Cambises ao oasis de Siwa tam\u00e9n fracasou, ademais de ter que renunciar ao seu proxecto de conquistar Cartago debido \u00e1 negativa dos seus mari\u00f1eiros fenicios a atacaren aos seus compatriotas, sendo a frota dos seus s\u00fabditos fenicios esencial para cruzar o Mar Mediterr\u00e1neo e salvar as\u00ed o deserto libio.\nO final de Cambises.\nMentres Cambises levaba a cabo estas tentativas de expansi\u00f3n por \u00c1frica, en Persia un mago chamado Gaumata f\u00edxose pasar polo irm\u00e1n de Cambises, Esmerdis, que o rei ordenara matar previamente e en segredo, ante o temor de que se rebelase contra el tras partir cara a Exipto. Desta forma Gaumata conseguiu o apoio do pobo, tras ditar varias medidas favor\u00e1beis, polo que Cambises decidiu emprender o retorno a Persia e castigar ao usurpador. Con todo, comprobando finalmente que non poder\u00eda vencer a revolta, acabou suicid\u00e1ndose en marzo do -521, tal como narra Dar\u00edo I na inscrici\u00f3n de Behist\u00fan, mentres que Her\u00f3doto e Ctesias afirman, con menor credibilidade, que a s\u00faa morte se debeu a un accidente. Her\u00f3doto narra que Cambises morreu en Ecbatana de Siria, a actual Hama (3.64); Flavio Xosefo sinala que a s\u00faa morte se produciu en Damasco (\"Antig\u00fcidades\", xi. 2. 2); mentres que Ctesias fala da cidade de Babilonia, algo dificilmente pos\u00edbel.(2)\nTradici\u00f3ns acerca de Cambises.\nHai varias fontes principais que proporcionan a informaci\u00f3n existente acerca do reinado de Cambises, entre as que destacan as dos autores gregos Her\u00f3doto e Ctesias. O primeiro f\u00e1lanos de Cambises no seu relato da historia de Exipto (3. 2-4; 10-37), onde Cambises aparece como o fillo lex\u00edtimo de Ciro e de Nitetis, filla do fara\u00f3n Apries. A morte de Apries a mans do usurpador Amasis II foi o feito que decidiu a Cambises a vingarse do usurpador.\nEsta versi\u00f3n da historia \u00e9 corrixida polas tradici\u00f3ns persas que tam\u00e9n recolle Ctesias (\"Athen\". Xiii. 560) e tam\u00e9n Her\u00f3doto, e que explican que Cambises desexaba contraer matrimonio cunha das fillas de Amasis, pero o fara\u00f3n exipcio, consciente de que s\u00f3 as mulleres persas eran declaradas ra\u00ed\u00f1as consortes, comprendeu que a s\u00faa filla acabar\u00eda formando parte do har\u00e9n real persa. Desta forma decidiu enviar a Cambises a unha filla do seu predecesor Apries, quen, humillado ao descubrir este engano, decidiu vingarse preparando a invasi\u00f3n de Exipto.\nAmasis xa morrera para cando Cambises conquistou o pa\u00eds, polo que a s\u00faa vinganza recaeu no seu fillo Psam\u00e9tico, ao que fixo beber o sangue do deus-touro Apis, polo cal foi castigado coa tolemia, segundo as fontes cl\u00e1sicas. Desta forma, Cambises na s\u00faa tolemia acabou coa vida do seu irm\u00e1n e a s\u00faa irm\u00e1 Roxana, perdendo finalmente o seu imperio a mans dun usurpador e morrendo por mor dunha ferida (quizais autoinducida) na cadeira, o mesmo lugar onde mandara ferir ao animal sagrado. Outra historia relacionada con Cambises \u00e9 a de Fanes de Halicarnaso, o xefe dos mercenarios gregos ao servizo do fara\u00f3n Amasis II, que decidiu buscar a protecci\u00f3n do rei persa, e que pagou a s\u00faa traiz\u00f3n coa cruel morte dos seus dous fillos, que permaneceron en Exipto.\nA tradici\u00f3n persa, pola contra, conta que a causa da s\u00faa tolemia foi o asasinato do seu irm\u00e1n Esmerdis, o cal, unido aos abusos da bebida, foron sinalados como causas da s\u00faa prematura ru\u00edna.\nTodas estas tradici\u00f3ns bas\u00e9anse en diferentes pasaxes tard\u00edas de Her\u00f3doto, complementados con detalles familiares pouco fi\u00e1beis dos fragmentos de Ctesias. Coa excepci\u00f3n da escasa informaci\u00f3n que proporcionan as tabo\u00ed\u00f1as babilonias e algunhas inscrici\u00f3ns exipcias, a \u00fanica fonte de informaci\u00f3n coet\u00e1nea que posu\u00edmos do reinado de Cambises \u00e9 o relato de Dar\u00edo I na inscrici\u00f3n de Behist\u00fan. \u00c9 por iso que \u00e9 dif\u00edcil ter unha imaxe correcta acerca do car\u00e1cter real de Cambises, a\u00ednda que todo apunta certamente a que se tratou dun soberano d\u00e9spota e sanguinario.\nO ex\u00e9rcito perdido de Cambises.\nDe acordo con Her\u00f3doto, Cambises enviou un ex\u00e9rcito de 50.000 homes para someter ao or\u00e1culo de Am\u00f3n, localizado no oasis de Siwa. Cando xa atravesara a metade do deserto que separa o oasis do val do Nilo, unha tormenta de area abateuse sobre o ex\u00e9rcito, sepult\u00e1ndoo para sempre. Moitos exipt\u00f3logos consideran esta historia como unha lenda, a\u00ednda que moita xente tratou de atopar os restos deste ex\u00e9rcito durante moito tempo. Entre eles c\u00f3ntanse o conde L\u00e1szl\u00f3 Alm\u00e1sy (no que se basea a novela \"O paciente ingl\u00e9s\", de Michael Ondaatje) e o moderno xe\u00f3logo Tom Brown. Hai quen pensa que nalgunhas escavaci\u00f3ns petrol\u00edferas recentes se ach\u00e1ron evidencias que demostran a existencia deste ex\u00e9rcito. A novela de Paul Sussman \"O enigma de Cambises\" narra a historia das expedici\u00f3ns arqueol\u00f3xicas que rivalizaron en busca dos seus restos.(3)"}
{"id": "32454", "revid": "85894", "url": "https://gl.wikipedia.org/wiki?curid=32454", "title": "Proxecto ROTHR", "text": "O proxecto ROTHR (do ingl\u00e9s \"Remote Over the Horizon Radar\", Radar Remoto sobre o Horizonte) \u00e9 un proxecto de radar feito pola Armada dos Estados Unidos.\nFoi desenvolto durante a guerra fr\u00eda para detectar un posible ataque nuclear bal\u00edstico da URSS sobre Am\u00e9rica. Debido \u00e1 curvatura da superficie do planeta os radares convencionais non poden detectar obxectos que se esconden tralo horizonte. Os ROTHR para poder facer este tipo de detecci\u00f3n utilizan a ionosfera como espello para reflectir impulsos electromagn\u00e9ticos que doutro xeito non puidesen chegar m\u00e1is al\u00f3 do horizonte.\nO aspecto remoto do sistema consiste en poder determinar cal ser\u00e1 o espazo que vai observar. As ondas parten do transmisor cara \u00e1 ionosfera. Rebota nesta e en obxectos que estean no \u00e1rea de observaci\u00f3n. Estas rebotar\u00edan no obxecto e chegar\u00edan ao receptor.\nA empresa Raytheon constru\u00edu o \u00faltimo sistema ROTHR en Juana D\u00edaz, Porto Rico. A instalaci\u00f3n emisora abrangue 34 antenas de 71 a 125 p\u00e9s de altura e a receptora de 100 acres de terreo cubertos por 372 pares de antenasde 19 p\u00e9s de alto en Fort Allen (Vieques), tam\u00e9n en Porto Rico."}
{"id": "32455", "revid": "1410", "url": "https://gl.wikipedia.org/wiki?curid=32455", "title": "Ciro II", "text": "Ciro II o Grande (antigo persa \"Kurash\", persa moderno \u06a9\u0648\u0631\u0648\u0634 \u0628\u064f\u0632\u064f\u0631\u06af Kurosh-e Bozorg), nado c. 600 a.C. e finado no 530 a.C., foi o rei iniciador da dinast\u00eda aquem\u00e9nida de Persia e fundador do Imperio aquem\u00e9nida que gobernou desde c. 559 a.C. ata a s\u00faa morte no 530 a.C.. \nTraxectoria.\nBaixo o seu mandato, o imperio abrangeu inicialmente todos os anteriores estados civilizados do Oriente Pr\u00f3ximo (Media, Lidia e Babilonia)( e expandiunos ampla e eventualmente, conquistando a maior\u00eda de Asia Sudoccidental e gran parte de Asia Central e o C\u00e1ucaso. Desde o Mar Mediterr\u00e1neo e o Helesponto no oeste ata o r\u00edo Indo no leste, Ciro o Grande creou o maior imperio que nunca houbo no mundo ata ese momento. Os seus sucesores ampliaron eventualmente o imperio con partes dos Balc\u00e1ns (Bulgaria-Panonia) e Tracia-Macedonia no oeste e o val do Indo no leste. A relaci\u00f3n completa dos seus t\u00edtulos rexios era: Rei de Reis, Rei de Persia, Rei de Ashan, Rei dos medos, Rei de Babilonia, Rei de Sumeria e Acad, e \"Rei dos Catro Recunchos do Mundo\". O reinado de Ciro o Grande durou entre 29 e 31 anos, e o imperio por el fundado mantivo a s\u00faa existencia durante m\u00e1is de douscentos anos, ata a s\u00faa conquista final por Alexandre Magno (-332).\nNome.\nCiro \u00e9 a forma latinizada e galeguizada do grego \u039a\u03cd\u03c1\u03bf\u03c2 (\"Kuros\"), que \u00e1 s\u00faa vez deriva do persa antigo \"Kurash\" (\u00e1s veces transcrito como \"Kurush\", \"Koroush\", \"Khorvash\" etc) .O nome e o seu significado aparecen gravados en inscrici\u00f3ns antigas en diferentes linguas. Sobre a s\u00faa etimolox\u00eda, os autores cl\u00e1sicos Ctesias e Plutarco indicaban que Ciro era chamado \"Kuros\", o \"Sol\", un concepto que foi interpretado co significado de \"coma o Sol\" (Khurvash), facendo notar a s\u00faa relaci\u00f3n co nome persa para o sol, \"khor\", usando \"vash\" coma un sufixo que indica semellanza. Os autores modernos, polo xeral, prefiren \"novo\" ou \"o que humilla ao seu inimigo nunha disputa verbal\". O ep\u00edteto \"o Grande\" \u00e9 utilizado polas fontes gregas, que tam\u00e9n o chaman \"o Vello\" (ou \"o Maior\"), en contraposici\u00f3n ao posterior Ciro o Novo. Posibelmente deriva do t\u00edtulo de \"vazraka\" (\"grande\"), utilizado polos soberanos persas a partir de Ciro (\"Xshayathiya vazraka\", \"gran rei\").\nOrixes.\nCiro era fillo de Cambises I de Anshan, da dinast\u00eda aquem\u00e9nida, e, segundo Her\u00f3doto, de Mandane, filla do rei medo Astiaxes e de Aryenis, princesa do reino de Lidia. Isto proporci\u00f3nalle certa lexitimidade sobre os tronos de Media e Lidia, polo que se pode tomar como un invento da propaganda oficial; no entanto, as alianzas din\u00e1sticas eran usuais. Os antecesores de Ciro lideraban os grupos persas establecidos na zona monta\u00f1osa do leste do antigo reino de Elam (suroeste do actual Ir\u00e1n) desde principios do s\u00e9culo -VII, baixo Aquemenes, lendario fundador da dinast\u00eda Aquem\u00e9nida. Ostentaban o t\u00edtulo de \"rei de Anshan\", cidade de forte tradici\u00f3n elamita, e desde o s\u00e9culo -VI eran vasalos do reino de Media. A residencia real de Ciro situ\u00e1base en Pasargadas, preto de Anshan; non obstante \u00e9 prob\u00e1bel que xa se utilizase Susa, outro antigo centro urbano do suroeste de Elam, como capital alternativa.\nO av\u00f3 de Ciro II, Ciro I de Anshan, poder\u00eda ser identificado co Ciro de Parsumas mencionado polo rei asirio Asurbanipal cara ao -647. Isto situar\u00eda a data de nacemento de Ciro preto do -600, o que coincide cos escritos do historiador grego Din\u00f3n (citado por Cicer\u00f3n en \"De Divinatione\"). En caso contrario, preferir\u00edanse datas m\u00e1is tard\u00edas, ao redor do ano -580.\nCertas inscrici\u00f3ns achadas en Ecbatana (Media, ao norte de Ir\u00e1n) indicar\u00edan que Ariaramnes e Arsames, membros dunha casa colateral da dinast\u00eda, reinar\u00edan en correxencia de Ciro I e Cambises I . No entanto, por raz\u00f3ns de estilo e de contexto hist\u00f3rico, polo xeral son consideradas falsificaci\u00f3ns, ou ben obra do posterior do rei Dar\u00edo I (neto de Arsames e bisneto de Ariaramnes), ou ben modernas.\nConquista de Media.\nCara ao -559, Ciro II sucedeu ao seu pai Cambises I. Segundo Her\u00f3doto, Ciro rebelouse contra o soberano medo Astiaxes, a quen logrou depo\u00f1er logo de recibir o apoio de Harpago, comandante do ex\u00e9rcito medo. Fontes contempor\u00e1neas din, corroborando a Her\u00f3doto, que no ano -550 (\"Cr\u00f3nica de Nab\u00f3nido\", ou \"Cr\u00f3nica de Babilonia\" N\u00ba 7), ou -553 (Cilindro de Sippar), Astiaxes atacou a Ciro, pero foi entregado ao rei persa polas s\u00faas propias tropas. Ciro tomou ent\u00f3n Ecbatana, a capital de Media, e trasladou o seu tesouro a Persia.\n\u00c9 not\u00e1bel a frecuencia coa que Her\u00f3doto menciona xenerais de orixe meda nas campa\u00f1as de Ciro, entre eles Harpago. Ecbatana transformar\u00edase en residencia de ver\u00e1n dos soberanos persas. No entanto, p\u00f3dense atopar recensi\u00f3ns anti-persas nas tradici\u00f3ns, probabelmente de orixe meda, recollidas polo historiador grego Ctesias, e na inscrici\u00f3n de Behist\u00fan, que describe rebeli\u00f3ns en Media cara ao -521, uns oito anos logo da morte de Ciro.\nConquista de Lidia.\nA fronteira occidental da \u00e1rea de influencia meda era o r\u00edo Halys (Anatolia, actual Turqu\u00eda), que a separaba do reino de Lidia. Creso, rei de Lidia, era cu\u00f1ado do deposto Astiaxes, existindo xa que logo unha alianza matrimonial entre os dous reinos. Segundo Her\u00f3doto, consultou ao or\u00e1culo de Delfos sobre a conveniencia de atacar aos persas, e este respondeulle que se o fac\u00eda, destruir\u00eda un grande imperio. Ent\u00f3n, Creso cruzou o r\u00edo Halys e enfrontouse con Ciro en Pteria, non logr\u00e1ndose unha vitoria definitiva para ning\u00fan dos dous bandos. Creso retirouse para pasar as estaci\u00f3ns fr\u00edas e esperar reforzos do seu aliado Amasis II de Exipto e da cidade grega de Esparta, pero foi perseguido polos persas ata a s\u00faa capital, Sardes, e sitiado. Sardes caeu e, a piques de ser queimado na fogueira, a vida de Creso foi perdoada por Ciro. O grande imperio destru\u00eddo terminaba sendo, ent\u00f3n, o seu propio.\nIsto \u00e9 o que narra o relato de Her\u00f3doto, que conv\u00e9n tomar con cautela. En cambio a Cr\u00f3nica de Nab\u00f3nido inf\u00f3rmanos que no ver\u00e1n do -547, Ciro \"conquistou o pa\u00eds de Li[...]\" e matou o seu rei. Os s\u00edmbolos cuneiformes que representan o reino conquistado parecen poder interpretarse como \"Lidia\". O problema est\u00e1 en que contrad\u00ed amplamente a Her\u00f3doto: na estaci\u00f3n da conquista de Sardes e na morte de Creso.\nOs primeiros anos da conquista persa de Lidia foron algo tumultosos. Pacties, lidio encargado do tesouro de Sardes, liderou unha rebeli\u00f3n que chegou a asediar Sardes. Esta foi reprimida polo s\u00e1trapa Mazares, quen morreu ao pouco tempo. O seu sucesor Harpago dirixiu a conquista das cidades gregas de Asia Menor.\nConquista de Babilonia.\nO rei de Babilonia era naquel momento Nab\u00f3nido, que pasara boa parte do seu reinado no oasis \u00e1rabe de Tema, pero regresara a Babilonia probabelmente a ra\u00edz da ameaza de Ciro. As campa\u00f1as contra Babilonia parecen comezar a finais da d\u00e9cada de -540. O primeiro feito preciso do que se ten noticia \u00e9 a vitoria de Ciro sobre os babilonios na batalla de Opis, no outono de -539. Sippar rendeuse, e Gobrias, gobernador persa de Gutium, entrou sen batalla en Babilonia o 12 de outubro do -539, chegando Ciro varios d\u00edas m\u00e1is tarde. A idea de conquista non violenta \u00e9 presentada pola \"Cr\u00f3nica de Nab\u00f3nido\" e o \"Cilindro de Ciro\", no entanto, documentos administrativos indican reparaci\u00f3ns nas fortificaci\u00f3ns de Babilonia meses despois da s\u00faa conquista.. Gobrias foi designado como gobernador de Babilonia, e nome\u00e1ronse subgobernadores nas provincias menores.\nPara a conquista de Babilonia, Ciro tivo o substancial apoio do sacerdocio babilonio, que estaba enfrontado con Nab\u00f3nido por mor das s\u00faas reformas relixiosas. \u00c1 s\u00faa vez, a chegada de Ciro \u00e9 celebrada pola comunidade xud\u00eda de Babilonia (Isa\u00edas 40-56).\nAs provincias orientais.\nExiste un problema sobre cando foron conquistadas as provincias orientais do Imperio, que corresponden aos actuais Afganist\u00e1n, Taxiquist\u00e1n, Uzbekist\u00e1n e Turkmenist\u00e1n. Eran habitadas por sogdianos, bactrianos e arios, pobos de orixe irania indoeuropea e emparentados estreitamente con medos e persas. Son mencionadas como satrap\u00edas (provincias) persas no ano -521 (inscrici\u00f3n de Behist\u00fan), polo que necesariamente formaban parte do Imperio de Ciro (o seu sucesor Cambises II non puido conquistalas xa que as s\u00faas campa\u00f1as concentr\u00e1ronse en Exipto). Ciro puido telas herdado do reino medo, ou telas conquistado trala anexi\u00f3n de Lidia, segundo se pode supo\u00f1er dos historiadores gregos Her\u00f3doto e Ctesias.\nSiria e Palestina.\nA \u00e1rea de Siria e Palestina, que formaba parte do Imperio Neobabil\u00f3nico, foi subxugada pacificamente. Ciro permitiu o regreso a Palestina das comunidades xud\u00edas deportadas en Babilonia (Esdras), as\u00ed como, segundo datos arqueol\u00f3xicos, de grupos de deportados arameos \u00e1 s\u00faa terra de orixe en Siria.\nAs cidades fenicias non ofreceron resistencia, e estableceuse unha especie de protectorado persa nelas.\nCampa\u00f1as posteriores e morte.\nCara ao -529, Ciro emprendeu unha campa\u00f1a contra os n\u00f3mades escitas do nordeste do imperio, concretamente a tribo dos masaxetas, deixando ao seu fillo Cambises como herdeiro co t\u00edtulo de rei de Babilonia. Segundo informes posteriores (Arriano, \"An\u00e1base\") fundou unha cidade preto do Sir Darya, Cir\u00f3polis ou Kurushkatha. En todo caso, foi superado e morto polos escitas. Foi sucedido polo seu fillo Cambises II.\nO cilindro de Ciro.\nDespois da conquista, Ciro fixo unha declaraci\u00f3n que se escribiu en acadio cuneiforme nunha xerra de arxila co\u00f1ecida como o cilindro de Ciro, na que se fai menci\u00f3n das s\u00faas vitorias e actos, e docum\u00e9ntase a s\u00faa li\u00f1axe real (a familia dos Aquem\u00e9nidas). Este cilindro, que se vai depositar nas bases de Esagila (o templo de Marduk en Babilonia) como dep\u00f3sito de fundaci\u00f3n despois da conquista persa o 539 aC. foi descuberto en Babilonia o 1879 e est\u00e1 hoxe en d\u00eda no Museo Brit\u00e1nico.\nO cilindro tam\u00e9n inclu\u00eda un cat\u00e1logo de medidas pol\u00edticas: tolerancia relixiosa, abolici\u00f3n da escravitude, liberdade de elecci\u00f3n da profesi\u00f3n, e expansi\u00f3n do imperio. O cilindro menciona tam\u00e9n a submisi\u00f3n dos reis de tendas, que se refire a pobos n\u00f3mades de Arabia; os reis de palacios ref\u00edrese a reis de Fenicia e Siria.\nFamilia real.\nSegundo unha das versi\u00f3ns presentadas por Her\u00f3doto, a esposa principal de Ciro era Casandana, filla de Farnaspes, un membro da familia real Aquem\u00e9nida. O dato \u00e9 con toda probabilidade correcto, xa que se ve en parte corroborado pola \"Cr\u00f3nica de Nabonido\", a pesar de que esta non menciona explicitamente de Casandana. A segunda versi\u00f3n, que afirma que a nai de Cambises era unha filla do rei exipcio Amasis, debe ser considerada como un intento de lexitimaci\u00f3n da conquista de Exipto por parte de Cambises (527\u00a0a.\u00a0C.). Do mesmo xeito, est\u00e1 descartada a versi\u00f3n de Ctesias, segundo a cal a ra\u00ed\u00f1a de Ciro era Amitis, filla do rei medo Astiaxes.\nCasandana deu a luz a polo menos dous fillos, Cambises e Esmerdis, e unha filla, Atosa. Outras d\u00faas fillas, Artistona e unha an\u00f3nima, aparecen tam\u00e9n no relato de Her\u00f3doto, a\u00ednda que non se co\u00f1ece a identidade da s\u00faa nai. Tanto Atosa como Artistona foron sucesivamente consortes do seu irm\u00e1n Cambises II, do usurpador Gaumata e de Dar\u00edo I; deste \u00faltimo tam\u00e9n o foi Parmis, a \u00fanica filla de Esmerdis. Roxana, un consorte de Cambises mencionada por Ctesias, poder\u00eda as\u00ed mesmo tratarse dunha filla de Ciro.\nO Imperio.\nIdeolox\u00eda e propaganda imperial.\nO persa \u00e9 un imperio universalista. Ademais de \"rei de Anshan\" (moi usual) e \"rei de Persia\", Ciro asume os t\u00edtulos de \"rei do Mundo\" e de \"rei dos catro extremos da Terra\", ambos de orixe babilonia, as\u00ed como \"rei de Babilonia\" e o arcaizante \"rei de Sumer e Acad\". Ocasionalmente ch\u00e1mano tam\u00e9n \"rei de Ir\u00e1n\" (documentos de Babilonia e Ur), en referencia aos seus s\u00fabditos iranios (persas, medos, bactrianos etc.) da parte oriental do Imperio.\nOs inimigos de Ciro son vituperados, no marco dunha campa\u00f1a propagand\u00edstica de lexitimaci\u00f3n. Astiaxes de Media \u00e9 descrito en Her\u00f3doto (quen bebe de tradici\u00f3ns persas) como un rei cruel e desp\u00f3tico. Ademais, Creso foi quen cruzou o r\u00edo Halys e atacou a Ciro, este s\u00f3 respondeu \u00e1 s\u00faa agresi\u00f3n. En canto a Babilonia, no \"Cilindro de Ciro\" e outras fontes sacerdotais, a pol\u00edtica relixiosa de Nab\u00f3nido, as\u00ed como a propia figura do rei, son ridiculizadas. A\u00ednda as\u00ed, as tradici\u00f3ns recollidas por Her\u00f3doto e Beroso falan de que Ciro outorgou altos cargos pol\u00edticos tanto a Creso como a Nab\u00f3nido.\nCiro destaca pola s\u00faa pol\u00edtica de concesi\u00f3ns cara aos pobos sometidos, que en moitos casos fano de bo grado, e aos que non se esixe m\u00e1is que tributo, recrutamento e aceptaci\u00f3n dunha gornici\u00f3n permanente. Rexeita, pois, a deportaci\u00f3n masiva practicada polos seus antecesores asirios e babilonios, e ocasionalmente polos seus sucesores persas. Con Ciro o movemento \u00e9 \u00e1 inversa: \u00e1s comunidades deportadas, como os xudeus, perm\u00edteselles regresar \u00e1 s\u00faa terra. O Cilindro de Ciro parece conter elementos como a tolerancia relixiosa ou a abolici\u00f3n da escravitude, polo que foi traducido a todos os idiomas oficiais pola ONU en 1971.\nAdministraci\u00f3n.\nA principal unidade administrativa do Imperio Persa \u00e9 a satrap\u00eda, gobernada por un s\u00e1trapa. Para o cargo de s\u00e1trapa pref\u00edrense persas ou medos, a\u00ednda que durante o reinado de Ciro hai not\u00e1beis excepci\u00f3ns, de modo particular en Babilonia. Os persas eran un pobo de pastores semin\u00f3mades, polo que non \u00e9 de estra\u00f1ar que deixasen o puramente administrativo en mans de funcionarios locais, como no caso de Pacties, tesoureiro de Lidia mencionado por Her\u00f3doto. Para os asuntos locais dos distritos menores e as cidades, d\u00e1se unha ampla autonom\u00eda.\nRelixi\u00f3n.\nAs\u00ed mesmo \u00e9 moi not\u00e1bel a tolerancia relixiosa aplicada por Ciro e os seus sucesores. Ciro \u00e9 m\u00e1is sincretista que mazde\u00edsta (relixi\u00f3n oficial persa desde Dar\u00edo I); de feito, non hai probas do mazde\u00edsmo de Ciro, a\u00ednda que non se excl\u00fae esta posibilidade. En Babilonia (o \"Cilindro de Ciro\" e unha fonte sacerdotal sobre Nab\u00f3nido) \u00e9 considerado polo sacerdocio como un enviado de Marduk para restablecer a orde tralas reformas relixiosas de Nab\u00f3nido. O Segundo Isa\u00edas da Biblia presenta unha situaci\u00f3n similar: Ciro \u00e9 enviado por Iahv\u00e9 para permitir o regreso da comunidade xud\u00eda de Babilonia \u00e1 Terra Prometida para reconstru\u00edr o seu Templo.\nFontes.\nOs autores cl\u00e1sicos.\nOutras breves referencias a Ciro p\u00f3dense atopar en autores como:"}
{"id": "32456", "revid": "98629", "url": "https://gl.wikipedia.org/wiki?curid=32456", "title": "Armada dos Estados Unidos de Am\u00e9rica", "text": "A Armada dos Estados Unidos (en ingl\u00e9s \"United States Navy\") \u00e9 unha rama das Forzas Armadas dos Estados Unidos.\nHistoria.\nComezou cham\u00e1ndose \"Continental Navy\" (Armada Continental, 13 de outubro de 1775). Durante a guerra de independencia americana os barcos baixo mando continental fac\u00edan labores costeiras de ataque a mercantes brit\u00e1nicos debido \u00e1 carencia de medios e capacidades para enfrontarse \u00e1 mari\u00f1a de guerra brit\u00e1nica, a maior do mundo na \u00e9poca. Nesa guerra, os EUA chegaron a mandar sobre 50 barcos. Trala contenda, o Congreso licenciou a oficiais e mari\u00f1eiros e vendeu as s\u00faas naves.\nO 27 de marzo de 1794, o Congreso aprobou a construci\u00f3n de seis fragatas para protexe-la s\u00faa frota mercante dos ataques piratas. En 1797 o \"USS Constellation\", \"USS United States\" e o \"USS Constitution\" entraron en servizo. O 30 de abril de 1798 creouse o Departamento da Armada (\"Navy Department\") que far\u00eda as funci\u00f3ns de Ministerio da Mari\u00f1a. Na guerra de 1812 contra os brit\u00e1nicos, a reducida frota estadounidense non puido evita-lo bloqueo dos portos occidentais. Nos anos vindeiros non participou en conflitos relevantes de xeito activo.\nNa Guerra de Secesi\u00f3n a armada unionista era claramente superior \u00e1 confederada e estableceu un bloqueo sobre as costas confederadas no golfo de M\u00e9xico. Na guerra produciuse o primeiro enfrontamento entre naves acoirazadas de vapor: o \"USS Monitor\" e o \"CSS Virginia\".\nNon ser\u00eda ata a d\u00e9cada de 1880 que a armada americana comezou a definitiva posta en marcha para ser considerada no escenario mundial e te-las capacidades para proxecta-la influencia pol\u00edtica e defende-los intereses nacionais no Caribe e no Pac\u00edfico. En 1883 constr\u00faense tres cruceiros de aceiro: \"USS Boston\", \"USS Atlanta\" e \"USS Chicago\".\nNa guerra hispanoamericana de 1898, os barcos americanos obtiveron unha importante vitoria sobre a Espa\u00f1a. No novo s\u00e9culo Theodore Roosevelt apoiou o investimento en aumenta-lo n\u00famero de barcos de guerra e contar cunha frota moderna.\nCara a primeira guerra mundial, a Armada dos Estados Unidos ti\u00f1a unha potencia importante, pero a\u00ednda por debaixo da brit\u00e1nica ou da alem\u00e1. Tralo afundimento do \"Lusitania\", en 1917 os Estados Unidos entran guerra no bando aliado pero a s\u00faa armada lim\u00edtase a funci\u00f3ns de escolta de transporte de soldados e a despregar un campo de minas submarino no Mar do Norte.\nNa d\u00e9cada de 1920, os Estados Unidos xa contaban con tres portaavi\u00f3ns (o \"USS Langley\", o \"USS Lexington\" e o \"USS Saratoga\"), basicamente acoirazados \u00f3s que se engad\u00eda unha plataforma para uso de avi\u00f3ns.\nEn 1941 prod\u00facense os primeiros encontros entre os submarinos alem\u00e1ns e os barcos americanos. O 16 de abril de 1941 a armada recibe ordes de afundir todo barco alem\u00e1n que se achegue a 25 millas das costas americanas. O 7 de decembro do mesmo ano, Xap\u00f3n ataca Pearl Harbor en Hawai e os Estados Unidos entran en guerra (\"ver ataque a Pearl Harbor).\"\nTanto no teatro atl\u00e1ntico como no pac\u00edfico a armada estadounidense leva a cabo importantes misi\u00f3ns entre as que c\u00f3mpre destacar a Batalla Naval de Guadalcanal (a maior batalla mari\u00f1a do s\u00e9culo XX) e o Desembarco de Normand\u00eda, decisivo para abrir unha fronte occidental en Europa.\nA segunda guerra mundial rematou cos Estados Unidos como primeira potencia naval e nas d\u00e9cadas posteriores a mari\u00f1a estabeleceu bases navais estratexicamente situadas en todo o mundo. A capacidade nuclear da arma submarina americana constit\u00fae a m\u00e1is mort\u00edfera ferramenta da chamada contraforza. A aplicaci\u00f3n de m\u00edsiles bal\u00edsticos (primeiro os Polaris e logo os Trident) nos submarinos, xunto cos silos en terra e os bombardeiros estrat\u00e9xicos constit\u00faen o tridente da forza estrat\u00e9xica dos Estados Unidos.\nTralo fin da guerra fr\u00eda, a frota americana non deixou de diminu\u00edr (en 1988, 588 barcos, en 2005 menos de 300), pero a\u00ednda hoxe supera as sete seguintes maiores frotas xuntas, sendo a americana con moito a indisputable primeira potencia naval.\nOrganizaci\u00f3n.\nO Comandante en Xefe da mari\u00f1a de guerra estadounidense e o Presidente dos Estados Unidos. Por debaixo del, a mari\u00f1a depende do Departamento de Defensa, e a s\u00faa vez administrativamente do Secretario de Mari\u00f1a e operacionalmente dos Mando Unificados de Combate.\nA forza operativa naval dos Estados Unidos div\u00eddese en sete frotas, cada unha mandada por un vicealmirante. Estas son:"}
{"id": "32457", "revid": "85894", "url": "https://gl.wikipedia.org/wiki?curid=32457", "title": "Campo electromagn\u00e9tico", "text": "O campo electromagn\u00e9tico \u00e9 a base do electromagnetismo. Est\u00e1 formado por dous campos vectorais interrelacionados, o campo el\u00e9ctrico e o campo magn\u00e9tico, caracterizados polos vectores E e B, respectivamente. Se o campo magn\u00e9tico \u00e9 nulo e o campo el\u00e9ctrico \u00e9 constante f\u00e1lase de campo electrost\u00e1tico."}
{"id": "32458", "revid": "23204", "url": "https://gl.wikipedia.org/wiki?curid=32458", "title": "Guerra de independencia americana", "text": ""}
{"id": "32459", "revid": "98629", "url": "https://gl.wikipedia.org/wiki?curid=32459", "title": "Chad Michael Murray", "text": "Chad Michael Murray, nado o 24 de agosto de 1981, \u00e9 un actor e modelo estadounidense, famoso polo papel de Lucas en \"One Three Hill\". Actou noutras series de \u00e9xito como \"Gilmore Girls\" e \"Dawson's Creek\"."}
{"id": "32461", "revid": "98629", "url": "https://gl.wikipedia.org/wiki?curid=32461", "title": "Ioi\u00f3", "text": "Un ioi\u00f3 \u00e9 un xoguete formado por dous pequenos discos redondos de igual tama\u00f1o unidos por un eixo, no que se enrola un cordel. O obxectivo do xogo \u00e9 subir e baixar o disco mediante brincadeiras. Aparellos similares existiron en diversas culturas pero o xoguete moderno prov\u00e9n de Filipinas baseado nun artefacto empregado na caza. En 1929 un empresario norteamericano de orixe filipina comezou a produci-lo xoguete en cantidade e comezou a facerse popular entre os nenos norteamericanos."}
{"id": "32462", "revid": "529", "url": "https://gl.wikipedia.org/wiki?curid=32462", "title": "Yo-yo", "text": ""}
{"id": "32463", "revid": "25871", "url": "https://gl.wikipedia.org/wiki?curid=32463", "title": "Waitakere Ranges", "text": "Waitakere Ranges \u00e9 unha cadea de outeiros que se estende 25 km \u00f3 norte e 25 km \u00f3 sur de Auckland, Nova Zelandia. A s\u00faa altitude m\u00e1xima \u00e9 de 474 metros. Os maor\u00eds chaman a Waiakere Ranges e os seus arredores Te Wao nui a Tiriwa. Zona h\u00famida, recibe unha media de 2000 mm \u00f3 ano, unha pequena parte consistente en 28 km\u00b2 forma \"The Waitakere Ranges Regional Parkland\"."}
{"id": "32464", "revid": "89787", "url": "https://gl.wikipedia.org/wiki?curid=32464", "title": "Symphoricarpos", "text": "Symphoricarpos \u00e9 un x\u00e9nero que comprende 15 especies de arbustos da familia das Caprifoliaceae. Unhas das especies \u00e9 nativa da China mentres o restos son nativas do centro e norte de Am\u00e9rica. Polo clima temper\u00e1 e h\u00famida da Europa occidental naturalizouse aqu\u00ed e pode verse nos seus xard\u00edns. Tam\u00e9n aparece na China.\nAs follas son de 1.5\u20135\u00a0cm de lonxitude, redondeadas, enteiras e con un ou dous l\u00f3bulos na base. As flores son mi\u00fadas de cor verdosa branca ou rosa, en pequenas agrupaci\u00f3ns de 5-15 na maior\u00eda das especies, solitarias ou a pares en (\"S. microphyllus\"). Os froitos son de 1\u20132\u00a0cm de di\u00e1metro, brandos variando do branco en (\"S. albus\") ao rosa (\"S. microphyllus\") ou vermello (\"S. orbiculatus\") e nunha especie (\"S. sinensis\"), p\u00farpura escuro.\nA especie (\"Symphoricarpos albus\") \u00e9 unha importante fonte de alimentaci\u00f3n para paspallases, fais\u00e1ns e pitas do monte, por\u00e9n \u00e9 considerado velenoso para os humanos."}
{"id": "32467", "revid": "1131", "url": "https://gl.wikipedia.org/wiki?curid=32467", "title": "A Virxe do Cristal", "text": "A Virxe do Cristal \u00e9 un poema de m\u00e1is de mil versos escrito por Manuel Curros Enr\u00edquez que relata unha historia de base popular. En 1877 ga\u00f1ou un certame po\u00e9tico en Ourense con este poema xunto coas obras \"Unha boda en Einib\u00f3\" e \"O Gaiteiro de Penalta\". Debe o seu nome ao Santuario da Virxe do Cristal, en Vilanova dos Infantes.\nContido.\nA historia d\u00b4\"A Virxe do Cristal\" transcorre en 1630. Os protagonistas son a parella de namorados Rosa e Marti\u00f1o. Ambos traballan para o se\u00f1or do castelo de Vilanova, que vive na Corte e non v\u00e9n m\u00e1is que para cobrar a renda e o foro. Outro personaxe \u00e9 Xan de Ventrances (rival de Marti\u00f1o no amor a Rosa, pero a quen ela rexeitou), que lle comenta a Marti\u00f1o calumnias sobre a virtude da s\u00faa moza. Marti\u00f1o d\u00e1 creto \u00e1s palabras de Xan e rompe a relaci\u00f3n coa rapaza.\nEnt\u00f3n a Virxe aparec\u00e9selle en so\u00f1os a Rosa para a reconfortar e ao d\u00eda seguinte cae do ceo, xunto cun raio, un cristal coa imaxe da Virxe dentro. Marti\u00f1o encontra o cristal pero non cre que sexa unha proba que demostre a pureza da s\u00faa moza. Ao d\u00eda seguinte, Rosa topa co cristal e a Virxe dille a Rosa que a enviou Deus para demostrar a s\u00faa pureza, \u00e1 vez que manifesta o seu desexo de que lle constr\u00faan unha capela naquel val. O pobo celebra o milagre e Rosa entra nun convento. Marti\u00f1o v\u00edngase de Xan arrinc\u00e1ndolle a lingua. A narraci\u00f3n acaba coa morte de Marti\u00f1o en Allariz, conxelado nunha noite nevada, ao p\u00e9 do convento de Rosa."}
{"id": "32468", "revid": "1131", "url": "https://gl.wikipedia.org/wiki?curid=32468", "title": "Hamlet", "text": "Hamlet \u00e9 unha traxedia escrita por William Shakespeare, unha das obras teatrais m\u00e1is co\u00f1ecidas e citadas do mundo. Shakespeare escribiuna entre 1600 e o ver\u00e1n de 1602, e publicouse por vez primeira en 1603. O soliloquio \"To be or not to be\" (ser ou non ser) \u00e9 a pasaxe m\u00e1is popular da obra.\nHistoria e adaptaci\u00f3ns.\nA historia da obra prov\u00e9n da tradici\u00f3n escandinava que fixo co\u00f1ecida Saxo Grammaticus na s\u00faa obra \"Gesta Danorum\" a comezos do s\u00e9culo XIII \u00f3 escribir a historia do pr\u00edncipe Hamlet. \u00c1 s\u00faa vez, o Hamlet converteuse nun mito a explorar dentro do teatro e mais tam\u00e9n do cinema de todos os tempos. Entre as versi\u00f3ns e revisitaci\u00f3ns sobre este tema destacaron \"O incerto se\u00f1or Don Hamlet, Pr\u00edncipe de Dinamarca\", de \u00c1lvaro Cunqueiro (1958) e mais o \"Hamlet Machine\", do alem\u00e1n Heiner M\u00fcller (1979).\nExisten numerosas adaptaci\u00f3ns cinematogr\u00e1ficas e televisivas de Hamlet. Algunhas das m\u00e1is co\u00f1ecidas son a de Laurence Olivier de 1948, a de Franco Zeffirelli, protagonizada por Mel Gibson en 1990 ou a de Kenneth Branagh de 1996.\nFoi traducida \u00f3 galego por Miguel P\u00e9rez Romero (con revisi\u00f3n de Antonio Ra\u00fal de Toro Santos) e publicada polo Servizo Central de Publicaci\u00f3ns da Xunta no ano 1993."}
{"id": "32470", "revid": "1131", "url": "https://gl.wikipedia.org/wiki?curid=32470", "title": "Chanceler de Alema\u00f1a", "text": "O Kanzler (chanceler) foi tradicionalmente a denominaci\u00f3n do xefe de goberno de Alema\u00f1a. Durante o per\u00edodo de 1871 ata 1945, o nome do cargo era \"Reichskanzler\" (chanceler imperial), e actualmente \u00e9 \"Bundeskanzler\" (chanceler federal). Logo da elecci\u00f3n de Angela Merkel, a primeira muller que ocupa a m\u00e1is alta instancia do executivo alem\u00e1n, o cargo adoptou a forma feminina: en alem\u00e1n \"Bundeskanzlerin\" e en galego chanceleresa federal."}
{"id": "32471", "revid": "5298", "url": "https://gl.wikipedia.org/wiki?curid=32471", "title": "Dinast\u00eda aquem\u00e9nida", "text": "A dinast\u00eda aquem\u00e9nida foi unha dinast\u00eda que gobernou o Imperio Persa, fundada por Ciro II o Grande, tras vencer ao \u00faltimo rei medo (550 a.C) e estender o seu dominio pola meseta central de Ir\u00e1n e gran parte de Mesopotamia. Os seus sucesores Cambises II e Dar\u00edo I o Grande continuaron a s\u00faa obra, e este \u00faltimo reorganizou o imperio en satrap\u00edas, alcanzando o c\u00e9nit do seu poder. Por\u00e9n, os sucesivos fracasos ao intentar someter as cidades gregas (Guerras M\u00e9dicas) na primeira metade do s\u00e9culo V a.C., debilitaron o imperio, e a\u00ednda o hab\u00edan facer m\u00e1is as tendencias secesionistas dalgunhas provincias, ata que a conquista de Alexandre Magno (331 a.C.) puxo fin ao imperio aquem\u00e9nida.\nCiro.\nCiro desfrutou de ambas as herdanzas iranias (persas e medas). Cando se alzou co poder utilizou precisamente os ex\u00e9rcitos medos para continuar as s\u00faas conquistas. Levou a cabo unha pol\u00edtica de perd\u00f3n aos reis inimigos, que comezou co seu av\u00f3 Astiaxes, quen o enviou aos seus ex\u00e9rcitos ao percibir as \u00ednfulas independentistas de Ciro. Dise que tampouco executou ao rei de Babilonia cando conquistou esa cidade onde restableceu o culto a Marduk e liberou os xudeus do cativerio. En xeral Ciro seguiu a estratexia de deixar as estruturas administrativas dos lugares conquistados, pero somet\u00e9ndoas ao poder imperial.\nCambises.\nCiro morreu en batalla con tribos n\u00f3mades preto do mar Caspio, o seu fillo Cambises II \u2014chamado igual que o av\u00f3\u2014; quen gobernaba Babilonia por esa data erixiuse en emperador e converteuse nun gobernante tir\u00e1nico... o imperio comezou a desestabilizarse con revoltas e antes de sufocalas Cambises morreu, segundo algunhas fontes, dunha ferida autoinflixida.\nDar\u00edo.\nTras algunhas intrigas o trono foi entregado por fin a Dar\u00edo, tam\u00e9n aquem\u00e9nida. Este sustentou que o suposto herdeiro ao trono- segundo fillo de Ciro- era un impostor medo, pois este fillo de Dar\u00edo fora eliminado polo seu pai cando partiu \u00e1 Babilonia temendo que lle usurpase o poder; Dar\u00edo atreveuse mesmo a publicar isto erixindo unha pedra escrita en tres idiomas -persa antigo, elamita e acadio-.\nDar\u00edo non foi tan clemente como Ciro e expandiu o imperio e f\u00edxoo prosperar. Dividiu os seus dominios en vinte satrap\u00edas encabezadas por membros da familia real e fixo unha estrada desde a capital de Lidia (oeste da actual Turqu\u00eda) ata Susa para levar o correo imperial. Actualmente, o lema do correo dos Estados Unidos son palabras de Dar\u00edo refer\u00edndose a este sistema de comunicaci\u00f3n extremadamente efectivo para a \u00e9poca, onde a todo galope os mensaxeiros se entregaban as mensaxes cada quince millas. Isto aseguraba dalgunha maneira o control absoluto sobre os seus parentes quen ti\u00f1an a s\u00faa propia corte e ex\u00e9rcito pero non pod\u00edan fallar en dar tributo ao emperador. Este tributo era proporcional \u00e1 riqueza de cada rexi\u00f3n.\nFin dos aquem\u00e9nidas.\nO dominio da dinast\u00eda aquem\u00e9nida persa terminou cando o imperio caeu nas mans de Alexandre Magno herdeiro de Filipo II de Macedonia, que se impuxo a todas as polis gregas.\nS\u00e9culos despois outra dinast\u00eda persa, a sas\u00e1nidas hab\u00edase alzar co control da rexi\u00f3n por catro s\u00e9culos configurando en parte o que hoxe co\u00f1ecemos como cultura do medio oriente.\nCoincidindo coa hexemon\u00eda aquem\u00e9nida xurdiu o zoroastrismo -tam\u00e9n co\u00f1ecido por mazde\u00edsmo- no Ir\u00e1n pero ao acadar a conquista da Babilonia, Ciro rendeulle persoalmente culto a Marduk e o seu sucesor proclamouse fara\u00f3n no Exipto practicando a relixi\u00f3n do lugar."}
{"id": "32472", "revid": "55340", "url": "https://gl.wikipedia.org/wiki?curid=32472", "title": "Pe\u00f1\u00f3n de V\u00e9lez da Gomera", "text": "O Pe\u00f1\u00f3n de V\u00e9lez da Gomera (en castel\u00e1n: \"Pe\u00f1\u00f3n de V\u00e9lez de la Gomera\") \u00e9 unha pen\u00ednsula e praza de soberan\u00eda espa\u00f1ola, orixinalmente illa rochosa ata o terremoto de 1930, situada no norte de \u00c1frica, a 126\u00a0km ao oeste de Melilla e a 117\u00a0km ao sueste de Ceuta, unida ao continente por unha estreita franxa de area.\nTen unha extensi\u00f3n de 19.000 m\u00b2 aproximadamente e unha altitude m\u00e1xima de 87 m sobre o nivel do mar. O l\u00edmite que separa Espa\u00f1a de Marrocos por V\u00e9lez da Gomera constit\u00fae a fronteira m\u00e1is pequena do mundo, con apenas 85 metros de lonxitude. Actualmente e de forma permanente est\u00e1 habitado con efectivos de varias unidades do Ex\u00e9rcito de Terra de Espa\u00f1a.\nLocalizaci\u00f3n.\nEsta illa \u00e9 un dos enclaves militares de Espa\u00f1a no norte de \u00c1frica, na costa que se estende entre Ceuta e Melilla, cuxa posesi\u00f3n retivo Espa\u00f1a logo da independencia do Protectorado Espa\u00f1ol de Marrocos, debido ao feito de que a s\u00faa posesi\u00f3n databa de datas anteriores \u00e1 propia existencia do reino marroqu\u00ed e non estaba xa que logo suxeita ao protectorado.\nHistoria.\nO territorio ocup\u00e1rono os espa\u00f1ois por primeira vez o 23 de xullo de 1508, cando unha escuadra espa\u00f1ola mandada por Pedro Navarro aniquilou ao poderoso n\u00facleo de piratas que o defend\u00edan. En 1522 Muley Mohamed, se\u00f1or do territorio no que se atopaba o Pe\u00f1\u00f3n conseguiu apoderarse do mesmo. Finalmente, o 6 de setembro de 1564, Garc\u00eda \u00c1lvarez de Toledo y Osorio, marqu\u00e9s de Villafranca e Vicerrei de Catalu\u00f1a, recupera o Pe\u00f1\u00f3n para Espa\u00f1a por orde de Filipe II. O Pe\u00f1\u00f3n de V\u00e9lez da Gomera mant\u00edvose ininterrompidamente baixo soberan\u00eda espa\u00f1ola desde ese momento. En 1921, no contexto da Guerra de Marrocos, dec\u00eddese reforzar a presenza espa\u00f1ola no mesmo.\nEn 1930 o antigo illote rochoso quedou unido a terra firme polos efectos dun terremoto."}
{"id": "32473", "revid": "85894", "url": "https://gl.wikipedia.org/wiki?curid=32473", "title": "Illa de Albor\u00e1n", "text": "A illa de Albor\u00e1n \u00e9 un illote espa\u00f1ol, do mar de Albor\u00e1n de orixe volc\u00e1nica, situada entre o litoral andaluz e o norte de \u00c1frica, a uns 92,6 quil\u00f3metros do litoral de Almer\u00eda, provincia \u00e1 que pertence. A 100 metros direcci\u00f3n nor-leste sit\u00faase o Illote da Nube e outro pequeno roquedal. No centro da illa hai unha canle subterr\u00e1nea que a traspasa dun lado a outro e \u00e9 navegable con bo tempo denominado \"Cova das Morenas\".\nO nome de Albor\u00e1n procede do corsario tunesino Al-Borany, quen utilizou este illote como lugar de refuxio e fondeadeiro para o asalto de nav\u00edos mercantes en augas do Estreito de Xibraltar, e como plataforma de lanzamento de ataques contra as costas almerienses. Nas s\u00faas proximidades, o 1 de outubro de 1540 produciuse a batalla da Illa de Albor\u00e1n, unha das primeiras acci\u00f3ns da Armada Espa\u00f1ola. Administrativamente, na actualidade a Illa de Albor\u00e1n pertence ao concello de Almer\u00eda e concretamente ao distrito almeriense do barrio de Pescader\u00eda.\nDebido ao seu gran valor estrat\u00e9xico, a mediados dos anos 1960 produc\u00edronse varios intentos de supostos barcos de pesca sovi\u00e9ticos de establecer un asentamento estable en Albor\u00e1n, o que motivou ao ex\u00e9rcito espa\u00f1ol a establecer na illa un destacamento permanente de Infanter\u00eda de Mari\u00f1a para o control e protecci\u00f3n da mesma. Entre as escasas construci\u00f3ns existentes, hai que sinalar o faro (actualmente automatizado). A\u00ednda que resulte sorprendente a illa conta tam\u00e9n cun campo de f\u00fatbol e un cemiterio. Situada nunha importante zona s\u00edsmica na que choca a placa africana coa europea, en Albor\u00e1n sit\u00faanse os epicentros dun bo n\u00famero de sismos de baixa intensidade. En 1899 descubriuse nela un novo mineral que recibe o nome de alboranita.\nA illa e a s\u00faa contorna foi declarada Reserva Mari\u00f1a e Reserva de Pesca en 1997 e no 2003, o Parlamento andaluz aprobou por unanimidade a Lei de Declaraci\u00f3n do Paraxe natural de Albor\u00e1n, o illote da Nube e as augas e fondos mari\u00f1os que a rodean."}
{"id": "32474", "revid": "5863", "url": "https://gl.wikipedia.org/wiki?curid=32474", "title": "Pe\u00f1\u00f3n de Alhucemas", "text": " \nO Pe\u00f1\u00f3n de Alhucemas \u00e9 un illote do Mediterr\u00e1neo occidental, pertencente a Espa\u00f1a e situado na ba\u00eda hom\u00f3nima, a 600 m da costa de Marrocos, fronte \u00e1 Cabila de Beni Urriaguel.\nIntegra, xunto con dous illotes deshabitados, Tierra e o de Mar, o arquip\u00e9lago das illas Alhucemas. Ambos illotes f\u00f3ronlle cedidos por Marrocos en 1957, tras acceder este \u00faltimo pa\u00eds \u00e1 independencia.\nO penedo mide uns 170 metros de longo por 86 de largo, conta cunha extensi\u00f3n superficial aproximada de 0,012\u00a0km\u00b2 e ten unha altitude m\u00e1xima de 27 metros no seu lado norte. Conta ao leste da illa cun penedo rochoso chamado \"La Pulpera\" ou \"La Isleta\", que \u00e9 o cemiterio da illa, \u00e1 que est\u00e1 unida por unha ponte.\nHistoria.\nA illa de Alhucemas, chamada en tempos antigos Pedra de N\u00e9kor (\"Tagz\u00edrt en N\u00e9kor\"), era co\u00f1ecida polos navegantes da antig\u00fcidade. Fronte \u00e1 illa alzouse a capital do antigo Emirato de N\u00e9kor (710-1019), que foi destru\u00eddo polos almor\u00e1vidas no 1080. Durante o dominio almohade o porto da antiga cidade de N\u00e9kor, chamado de Meses-ma, tivo unha certa importancia.\nDurante moito tempo a ba\u00eda e a illa foi refuxio dos piratas que atacaban \u00e1s costas e naves espa\u00f1olas. Semella que en 1560 o rei de Fez, Mulei Mohammed \"o Xerife Negro\", fixo oferta da illa aos espa\u00f1ois. M\u00e1is tarde, Lu\u00eds XIV de Francia pretendeu establecer en 1665 unha factor\u00eda. Tres anos despois un mouro poderoso dos arredores mandou fortificar a illa a un enxe\u00f1eiro franc\u00e9s, coa intenci\u00f3n de defenderse de Mulei Isma\u00edl. Debido \u00e1 existencia desta primitiva fortaleza e a antiga actividade berberisca na zona, o 28 de agosto de 1673 unha escuadra comandada por Andr\u00e9s D\u00e1valos, conde de Monte Sacro, ocupouna e cambioulle o nome polo de Illa de Santo Agosti\u00f1o e San Carlos das Alhucemas, lembrando a festa do d\u00eda (Santo Agosti\u00f1o) e o nome do rei (Carlos II de Espa\u00f1a). O capit\u00e1n Francisco L\u00f3pez Moreno foi o seu primeiro alcaide, e a poboaci\u00f3n chegou a contar con trescentos habitantes que comerciaban cos rife\u00f1os.\nO comercio entre insulares e rife\u00f1os consist\u00eda no intercambio de tecidos, bux\u00edas, arroz, bacallau, aceite, t\u00e9 e azucre por pasas, am\u00e9ndoas, ovos, peles e cera virxe do norte africano, principalmente.\nPosteriormente, parte da illa transformouse nun penal, destino tanto para presos com\u00fans como pol\u00edticos, sendo tam\u00e9n lugar de desterro, mant\u00e9ndose esta situaci\u00f3n particular ata principios do s\u00e9culo XX. En 1838 os confinados pol\u00edticos e parte da guarnici\u00f3n sublev\u00e1ronse, probablemente no eido da primeira guerra carlista.\nA principios da d\u00e9cada de 1890 moitos rapaces rife\u00f1os da tribo dos Beni Urriaguel recib\u00edan as s\u00faas primeiras letras na escola da illa. Un deses rapaces foi o fillo do cadi (xu\u00edz isl\u00e1mico) dos clans dos A\u00eft Khattab e os A\u00eft Boudchar, chamado Muhammad Ibn 'Abd El-Karim El-Khattabi, m\u00e1is co\u00f1ecido como Abd el-Krim, l\u00edder guerrilleiro que proclamou a Rep\u00fablica do Rif. Con seguridade, este primeiro contacto coa illa serviulle anos despois para calibrar a capacidade militar dos espa\u00f1ois nas dispersas prazas de soberan\u00eda.\nDisp\u00f3n dunha igrexa, un faro, varias casas, un porto, un heliporto e un forte con almac\u00e9ns. \u00c9 o punto de amarre de varios cabos submarinos unidos a Melilla, Ceuta e \u00e1 Pen\u00ednsula Ib\u00e9rica.\nCust\u00f3diano de forma permanente forzas militares pertencentes ao Corpo de Regulares de Melilla."}
{"id": "32475", "revid": "6399350", "url": "https://gl.wikipedia.org/wiki?curid=32475", "title": "Bandeira de M\u00e9xico", "text": "A bandeira de M\u00e9xico est\u00e1 composta por Tres franxas verticais co Escudo de M\u00e9xico xusto no centro. \u00d3 longo da historia de M\u00e9xico houbo unha multitude de bandeiras e estandartes para representar o pa\u00eds. Mentres que o significado das cores cambiou co tempo, estas tres cores foron adoptadas por M\u00e9xico dende a independencia de Espa\u00f1a durante a guerra de independencia do pa\u00eds, e o subsecuente Primeiro Imperio Mexicano. A bandeira actual foi adoptada oficialmente en 1968, mais o dese\u00f1o da mesma data de 1821.\nCores e significado.\nA bandeira mexicana consta de tres franxas verticais dunha cor diferente cada unha: verde, branca e vermella respectivamente. Estas cores simbolizan o seguinte:\nNo centro da bandeira, na franxa branca, est\u00e1 o escudo de M\u00e9xico. Tr\u00e1tase dun escudo que ten a s\u00faa orixe nunha lenda azteca. \u00c9 a representaci\u00f3n dunha aguia devorando unha serpe.\nA bandeira mexicana \u00e9 considerada o s\u00edmbolo de identidade m\u00e1is importante de M\u00e9xico, polo que todos os anos o 24 de febreiro se celebra o d\u00eda oficial para renderlle homenaxe."}
{"id": "32476", "revid": "995", "url": "https://gl.wikipedia.org/wiki?curid=32476", "title": "Bandeira Mexicana", "text": ""}
{"id": "32477", "revid": "995", "url": "https://gl.wikipedia.org/wiki?curid=32477", "title": "Bandeira das Tres Garant\u00edas", "text": ""}
{"id": "32478", "revid": "85894", "url": "https://gl.wikipedia.org/wiki?curid=32478", "title": "R\u00edo Ljubljanica", "text": "O Ljubljanica \u00e9 un r\u00edo de Eslovenia, Europa. Ten 41\u00a0km de longo, e uns 20\u00a0km do seu curso discorre baixo covas, as\u00ed que o r\u00edo cambia de nome sete veces. A capital de Eslovenia, Liubliana, est\u00e1 situada na s\u00faa beira. O Ljubljanica, afluente do Sava, desemboca neste r\u00edo un 10\u00a0km ao sur de Liubliana."}
{"id": "32479", "revid": "22570", "url": "https://gl.wikipedia.org/wiki?curid=32479", "title": "Escudo de M\u00e9xico", "text": "O escudo de M\u00e9xico \u00e9 o emblema que aparece na bandeira deste mesmo pa\u00eds. Representa unha aguia devorando unha serpe, que forma parte da lenda azteca da fundaci\u00f3n do seu imperio.\n\u00c9 o escudo nacional de M\u00e9xico debido a que o inicio do Imperio Azteca foi considerado o inicio de M\u00e9xico cando este se independizou de Espa\u00f1a.\nEst\u00e1 constitu\u00eddo por unha aguia mexicana, coa parte superior das \u00e1s en actitude de combate. A s\u00faa pata esquerda est\u00e1 pousada sobre un nopal florecido sobre un lago; e coa s\u00faa pata dereita e co pico sost\u00e9n unha serpe. D\u00faas ramas, unha de aci\u00f1eira \u00e1 fronte da aguia e outra de loureiro \u00f3 lado oposto, forman entrambas un semic\u00edrculo inferior que se une por medio dun list\u00f3n dividido en tres franxas, coas cores da bandeira mexicana.\nA aguia representa a forza c\u00f3smica do Sol, o nopal a paisaxe de M\u00e9xico e a serpe o poder do pa\u00eds."}
{"id": "32480", "revid": "8758", "url": "https://gl.wikipedia.org/wiki?curid=32480", "title": "R\u00edo Save", "text": "O r\u00edo Save ou Sava (en alem\u00e1n: \"Save\", en esloveno: \"Sava\", en h\u00fangaro: \"Sz\u00e1va\") \u00e9 un r\u00edo que pasa por Eslovenia, Croacia, Bosnia e Hercegovina e Serbia. \u00c9 un afluente dereito do r\u00edo Danubio, conflu\u00edndo en Belgrado. Ten 940\u00a0km de longo. No tempo dos romanos era co\u00f1ecido como \"Savus\". Consid\u00e9rase o l\u00edmite norte dos Balc\u00e1ns.\nLocalizaci\u00f3n e caracter\u00edsticas.\nO Sava ten d\u00faas fontes principais, ambas as d\u00faas na rexi\u00f3n alpina do noroeste de Eslovenia. A fonte do Sava Dolinka at\u00f3pase en Zelenci, preto de Kranjska Gora. O Savica (\"pequeno Sava\"), que verte as s\u00faas augas no lago Bohinj sa\u00edndo despois como Sava Bohinjka, \u00e9 a outra fonte. Os dous brazos do Sava x\u00fantanse en Radovljica e o r\u00edo toma o nome de Sava a partir deste punto.\nOs seus afluentes m\u00e1is importantes son desde o nacemento ata a desembocadura son os r\u00edos Ljubljanica, Savinja, Mirna, Krka, Sotla, Kupa, Lonja, Orljava, Bosut, Una, Vrbas, Ukrina, Bosna, Tinja, Lukovac, Drina e mais o r\u00edo Kolubara.\nO Sava pasa polas seguintes cidades: Kranj, Zagorje ob Savi, Trbovlje, Hrastnik, Rade\u010de, Liubliana, Zidani Most, Sevnica, Kr\u0161ko e Bre\u017eice en Eslovenia, Zagreb, Sisak, Slavonski Brod e \u017dupanja en Croacia, Bosanski \u0160amac e Br\u010dko en Bosnia-Hercegovina e Sremska Mitrovica, \u0160abac e Belgrado en Serbia."}
{"id": "32481", "revid": "995", "url": "https://gl.wikipedia.org/wiki?curid=32481", "title": "Bandeira mexicana", "text": ""}
{"id": "32482", "revid": "839", "url": "https://gl.wikipedia.org/wiki?curid=32482", "title": "Lenda da fundaci\u00f3n do Imperio Azteca", "text": "Segundo a lenda, o pobo azteca, que formaba o pobo m\u00e1is poderoso do M\u00e9xico central precolombiano, chegara \u00f3 territorio desde o cal se expandir\u00eda para forxar o seu imperio, debido a unha manifestaci\u00f3n do seu principal deus, Huitzilopochtli.\nEste deus falou \u00f3s sacerdotes do pobo para que abandonasen o pa\u00eds de Aztl\u00e1n, onde viv\u00edan os aztecas, na busca dunha nova terra onde fundar\u00edan un rico e poderoso imperio. Segundo as instruci\u00f3ns de Huitzilopochtli, deb\u00edan establecerse onde visen unha aguia devorar unha serpe sobre un nopal.\n302 anos despois de abandonaren Aztl\u00e1n atoparon esa escena, e al\u00ed fundaron a cidade de Tenochtitl\u00e1n (sobre a cal se fundar\u00eda a actual Cidade de M\u00e9xico), e desde ela se expandiron formando o poderoso Imperio Azteca.\nEste feito foi considerado o verdadeiro nacemento do actual Estado de M\u00e9xico trala s\u00faa independencia de Espa\u00f1a, e foi plasmado no escudo do pa\u00eds, onde se observa este acontecemento."}
{"id": "32483", "revid": "85894", "url": "https://gl.wikipedia.org/wiki?curid=32483", "title": "Belgrado", "text": "Belgrado (en serbio: \"\u0411\u0435\u043e\u0433\u0440\u0430\u0434\" ou \"Beograd\") ten unha poboaci\u00f3n de 1,2 mill\u00f3ns de habitantes (1\u00a0717\u00a0800 na \u00e1rea metropolitana). \u00c9 a capital de Serbia (desde 1817), e foi tam\u00e9n a capital de Iugoslavia (1918-2003) e de Serbia e Montenegro (2003-2006).\nLimita ao norte coa provincia aut\u00f3noma de Voivodina (distritos de Srem, Central Banat e Sur Banat), ao E co distrito de Podunavlje, ao SE co distrito de \u0160umadija, ao SO co distrito de Kolubara, e ao O co distrito de Ma\u010dva. O alcalde \u00e9 Nenad Bogdanovi\u0107. Belgrado est\u00e1 dividida en 17 municipalidades (10 urbanas e 7 suburbanas).\nHistoria de Belgrado.\nA partir do s\u00e9culo III aC houbo un asentamento celta e m\u00e1is tarde romano (\"Singidunum\") na rexi\u00f3n, que pasou a mans do Imperio bizantino despois da divisi\u00f3n do Imperio romano. Sufriu varias invasi\u00f3ns antes da chegada dos serbios arredor do ano 680 aC. M\u00e1is tarde pasou a co\u00f1ecerse como \"Beligrad\" (\"fortaleza branca\" ou \" cidade branca\") no 878, baixo o dominio do reino de Bulgaria. Volveu pasar a mans bizantinas e baixo dominio b\u00falgaro antes de se converter en cidade do reino de Serbia na Idade Media.\nM\u00e1is tarde ocupada por Hungr\u00eda e polos otom\u00e1ns en 1521, Belgrado permaneceu baixo o poder otom\u00e1n durante case tres s\u00e9culos. Ocupada en tres ocasi\u00f3ns por Austria (1688-1690, 1717-1789, 1789-1791), a cidade foi tomada por forzas serbias durante o primeiro levantamento contra o dominio otom\u00e1n (1818-1839).\nCoa retirada dos \u00faltimos turcos (1867), a independencia de Serbia en 1878 e proclamaci\u00f3n do reino de Serbia en 1882, Belgrado converteuse nunha cidade clave na zona dos Balc\u00e1ns, pero as condici\u00f3ns segu\u00edan sendo as dun pa\u00eds agrario. En 1900 a capital contaba tan s\u00f3 con 69.000 habitantes.\nTrala ocupaci\u00f3n das tropas austro-h\u00fangaras e alem\u00e1s en 1915-1918, durante a primeira guerra mundial, Belgrado experimentou un crecemento m\u00e1is r\u00e1pido e unha modernizaci\u00f3n considerable como a capital do novo reino de Iugoslavia durante os anos 1920 e 1930, medrando ata acadar os 239.000 habitantes en 1931.\nO 6 de abril de 1941, Belgrado foi bombardeada polos alem\u00e1ns, morrendo miles de persoas durante os bombardeos, e Iugoslavia foi invadida por forzas alem\u00e1s, italianas, h\u00fangaras e b\u00falgaras.\nA emisora militar alem\u00e1 de Belgrado comezou a emitir todos os d\u00edas \u00e1s 21 horas 57 minutos como peche de emisi\u00f3n a canci\u00f3n Lili Marleen. Axi\u00f1a houbo versi\u00f3ns de texto para os combatentes de todas as nacionalidades, convert\u00e9ndose na canci\u00f3n de guerra m\u00e1is popular ata hoxe co\u00f1ecida.\nA cidade permaneceu baixo ocupaci\u00f3n alem\u00e1 ata o 20 de outubro de 1944, cando foi liberada por forzas guerrilleiras iugoslavas e a Armada Vermella. No per\u00edodo de posguerra, Belgrado creceu rapidamente como a capital da nova Iugoslavia, desenvolv\u00e9ndose como un gran centro industrial. Saraxevo foi considerada durante un curto per\u00edodo de tempo como un candidato para converterse na capital.\nO 9 de marzo de 1991, tiveron lugar manifestaci\u00f3ns en contra de Slobodan Milosevic na cidade. D\u00faas persoaas morreron e foron utilizados tanques nas r\u00faas para restaurar a orde.\nBelgrado foi bombardeada polas forzas a\u00e9reas da OTAN durante a guerra de Kosovo en 1999 causando danos considerables. Entre outros lugares bombardeados, encontr\u00e1base o ministerio de defensa, do interior e das finanzas, a residencia presidencial, algunhas estaci\u00f3ns de radio e televisi\u00f3n inclu\u00edndo a televisi\u00f3n nacional (Radio Televisi\u00f3n Serbia), matando a 17 t\u00e9cnicos, o hospital \"Dragisa Misovic\", casas privadas na comunidade de \"Zvezdara\", a sede central do partido socialista, o hotel \"Jugoslavija\" e a embaixada de China. Os oficiais da OTAN declararon que esta \u00faltima foi bombardeada porque os seus planificadores utilizaran mapas antigos.\nDespois dunhas elecci\u00f3ns manipuladas en 2000, houbo grandes manifestaci\u00f3ns en Belgrado, que causaron a renuncia do presidente Slobodan Milosevic.\nXeograf\u00eda.\nA cidade de Belgrado at\u00f3pase a 116.75 m sobre o nivel do mar, a 44\u00b049'14\" Norte e 20\u00b027'44\" Leste. A zona hist\u00f3rica onde naceu a cidade de Belgrado at\u00f3pase na beira dereita do r\u00edo Sava e do Danubio. A\u00ednda que hoxe en d\u00eda, co crecemento da cidade, esta ocupa \u00e1mbalas d\u00faas beiras. A cidade ten unha \u00e1rea urbana de 359,96\u00a0km\u00b2, 3.222,68\u00a0km\u00b2 coa s\u00faa \u00e1rea metropolitana. Belgrado, como outras cidades Balc\u00e1ns, consid\u00e9rase unha mestura entre a cultura occidental e a oriental.\nClima.\nBelgrado pos\u00fae un clima continental moderado. A temperatura media anual da cidade \u00e9 de 11,7\u00a0\u00b0C mentres que o mes m\u00e1is quente \u00e9 o mes de xullo, cunha temperatura media de 22,1\u00a0\u00b0C. A\u00ednda que hai 31 d\u00edas de media \u00f3 ano con temperaturas por baixo dos 30\u00a0\u00b0C, e 95 d\u00edas por baixo dos 25\u00a0\u00b0C. Belgrado recibe uns 700\u00a0mm de choivas \u00f3 ano. A cidade ten unha media de 2.096 horas de sol. Os meses m\u00e1is soleados son os de xullo e agosto, cunha media de 10 horas de sol \u00f3 d\u00eda,mentres que decembro e xaneiro son os meses m\u00e1is escuros, cunha media de 2-2,3 horas de sol.\nDemograf\u00eda.\nBelgrado ti\u00f1a unha poboaci\u00f3n de 1\u00a0576\u00a0124 no censo do 2002. Os maiores grupos \u00e9tnicos estaban constitu\u00eddos polos serbios (1\u00a0417\u00a0187), iugoslavos (22.161), montenegrinos (21.190), xitanos (19.191), croatas (10.381), macedonianos (8.372), e por musulm\u00e1ns de calquera nacionalidade (4.617). \nA pesar dos hist\u00f3ricos grupos relixiosos existentes na cidade, a faciana relixiosa de Belgrado \u00e9 bastante homox\u00e9nea. A Igrexa ortodoxa serbia constit\u00fae a maior comunidade relixiosa, con 1\u00a0429\u00a0170 fieis seguida do islam con 20.366 fieis, e a Igrexa cat\u00f3lica con 16.305. A importante comunidade xud\u00eda de Belgrado quedou hoxe reducida a menos de 400 fieis tralo xenocidio nazi da segunda guerra mundial e a posterior emigraci\u00f3n a Israel dos sobreviventes. A cidade tam\u00e9n conta cunha pequena comunidade protestante formada por 3.796 fieis.\nAdemais da s\u00faa poboaci\u00f3n nativa, Belgrado \u00e9 fogar dunha gran comunidade serbia procedente da antiga Iugoslavia, formada por emigrantes e refuxiados dos conflitos \u00e9tnicos. Contando \u00f3s refuxiados serbios de Croacia e Bosnia e Hercegovina, os desprazados de Kosovo, os estudantes e a poboaci\u00f3n non censada fan que a poboaci\u00f3n de Belgrado se achegue \u00f3s 2 mill\u00f3ns de habitantes. Ademais dos serbios, a cidade conta cunha poboaci\u00f3n multicultural debido \u00e1 s\u00faa capitalidade nos tempos da antiga Iugoslavia. Na cidade existe unha importante comunidade chinesa chegada a comezos da d\u00e9cada dos 90. O \"Blok 70\" no arrabalde de \"Novi Beograd\" \u00e9 considerado o barrio chin\u00e9s da cidade debido a s\u00faa gran poboaci\u00f3n chinesa. A cidade tam\u00f1en conta cunha importante comunidade \u00e1rabe. A maior\u00eda destes vi\u00f1eron \u00e1 cidade a formarse nas d\u00e9cadas dos 70 e 80 e acabaron quedando na cidade. A maior\u00eda proceden de Siria, Xordania e do Iraq.\nEconom\u00eda.\nBelgrado foi historicamente pola s\u00faa situaci\u00f3n xeogr\u00e1fica central, a s\u00faa condici\u00f3n de capital e o peso da s\u00faa poboaci\u00f3n, o principal motor da econom\u00eda de Serbia. De acordo coa s\u00faa C\u00e1mara de Comercio, a cidade contribu\u00eda no 2004 ao 30% do PIB e da poboaci\u00f3n activa de todo o pa\u00eds, destacando nos sectores da industria, construci\u00f3n, comercio, finanzas, transportes e telecomunicaci\u00f3ns. \nA industria \u00e9 o sector dominante da econom\u00eda de Belgrado cun peso do 26,4% no valor total. Entre os tipos de manufacturas presentes destacan polo seu valor produtivo as empresas do sector enerx\u00e9tico (50,5%), as industrias alimentarias (17,3%), o sector metal\u00farxico (12,2%) e a industria qu\u00edmico-farmac\u00e9utica ( 7.6%).\nO comercio emprega a 63 mil persoas nuns 60 mil establecementos dos cales 14.500 son locais de venda ao mi\u00fado, hipermercados ou grandes almac\u00e9ns. O sector vese favorecido pola actividade do porto fluvial e a actividade promocional da Feira de Belgrado.\nNo sector da construci\u00f3n, Belgrado con m\u00e1is de 4.300 empresas concentra a pr\u00e1ctica totalidade dos recursos da Serbia: O 80% dos proxectos, o 50% das edificaci\u00f3ns e o 100% da enxe\u00f1er\u00eda civil.\nCon todo, tam\u00e9n \u00e9 destacado o peso do sector agrario e de feito, Belgrado \u00e9 considerada polas s\u00faas propias autoridades unha das poucas cidades capaces de autoabastecerse en canto a necesidades alimenticias. O 70% da superficie da rexi\u00f3n metropolitana at\u00f3pase dedicada \u00e1s terras de labor \u00e1s que se engade a gander\u00eda con m\u00e1is de 68 mil cabezas bovinas e 273 mil porcinas. Preto de 20 mil persoas est\u00e1n empregadas directamente neste sector do que forma tam\u00e9n parte unhas 60 mil granxas.\nEntre os principais establecementos financeiros destacan a sede do Banco Nacional de Serbia e o mercado de valores, onde cotizan as acci\u00f3ns do \u00edndice nacional Belex.\nDurante os anos 1990, a cidade sufriu do mesmo xeito que o resto do pa\u00eds os efectos da crise econ\u00f3mica provocada pola situaci\u00f3n de guerra na rexi\u00f3n e acentuada tras as sanci\u00f3ns impostas pola comunidade internacional pero que foi recuper\u00e1ndose de xeito notable a partir do ano 2000 unha vez levantadas as restrici\u00f3ns como resposta ao derrocamento de Slobodan Milo\u0161evi\u0107. As\u00ed, se en decembro de 2000 a hiperinflaci\u00f3n acadaba o 111,9%, o cambio do dinar iugoslavo a Euro fix\u00e1base a 58,67 ou as reservas en moedas estranxeiras eran de 890 mill\u00f3ns de USD, en xaneiro de 2005 eses mesmos indicadores mostraban un 14,4% para a inflaci\u00f3n, o cambio a Euro en 80,29 e as reservas de moedas incrementadas ata os 4.977 mill\u00f3ns de USD\nEn marzo de 2007, o salario bruto mensual medio en Belgrado ascend\u00eda a 46.048 dinares serbios, ao redor de 565 euros ou 770$ d\u00f3lares.\nTurismo.\nA partir de 2000, coa renovaci\u00f3n das relaci\u00f3ns diplom\u00e1ticas con Europa Occidental e Estados Unidos, en Belgrado volve notarse a presenza dos turistas estranxeiros, ausentes dende as Guerras iugoslavas, dos noventa. A Organizaci\u00f3n do Turismo de Belgrado (TOB) \u00e9 a organizaci\u00f3n oficial que promociona Belgrado como destino tur\u00edstico.\nOs barrios e edificios hist\u00f3ricos de Belgrado son as principais atracci\u00f3ns da cidade. Entre outros, estas son: Skadarlija, Museo Nacional de Serbia, Teatro Nacional, Zemun, a Praza Nikola Pa\u0161i\u0107, a Praza Terazije, a Praza de Estudantes, the Kalemegdan, a R\u00faa Knez Mihailova, o Parlamento de Serbia, o Templo de San Sava, e o Palacio Antigo. Ademais, existen moitos parques, monumentos, museos, bares, restaurantes e tendas; \u00e1s d\u00faas beiras do Sava, o Mausoleo do Heroe Desco\u00f1ecido en Avala (obra de Ivan Me\u0161trovi\u0107), Mausoleo de Perico, chamado Ku\u0107a cve\u0107a (\"Casa de Flores\"). Os parques Top\u010dider e Ko\u0161utnjak son moi populares, especialmente entre os turistas das rep\u00fablicas ex-iugoslavas.\nNos \u00faltimos anos, o n\u00famero de turistas en especial os de Croacia, Eslovenia e Bosnia e Hercegovina, ve\u00f1en a Belgrado a pasa-lo fin de semana e gozar da s\u00faa vida nocturna.\nComunicaci\u00f3ns e transporte.\nBelgrado pos\u00fae un sistema de transporte p\u00fablico extenso, baseado nos autobuses|autob\u00fas (118 li\u00f1as urbanas e m\u00e1is de 300 li\u00f1as suburbanas), tranv\u00edas (12 li\u00f1as), e trolebuses (8 li\u00f1as) O sistema de transporte p\u00fablico est\u00e1 administrado pola Compa\u00f1\u00eda de transporte p\u00fablico Belgrado (GSP Beograd) e SP Lasta, en cooperaci\u00f3n con algunhas compa\u00f1\u00edas privadas en varias rutas de autobuses. Belgrado tam\u00e9n ten unha rede ferrocaril rexional, Beovoz, que est\u00e1 administrada por Ferrocarr\u00eds Serbios A Principal estaci\u00f3n de trens conecta Belgrado con outras capitais europeas, as\u00ed como con outras cidades en Serbia. Por\u00e9n, \u00e9 m\u00e1is popular viaxar co autom\u00f3bil, ademais, Belgrado ten conexi\u00f3ns diarias de autocares, os cales se dirixen a un gran n\u00famero de cidades tanto en Serbia, como no estranxeiro. O sistema de autoestradas permite chegar doadamente a Novi Sad polo norte, Ni\u0161 polo sur e Zagreb, a capital de Croacia, polo oeste. A cidade at\u00f3pase situada na confluencia de dous r\u00edos grandes, o Danubio e o Sava, polo que a cidade pos\u00fae moitas pontes. As principais pontes da cidade son: A ponte de Branko, e a ponte Gazela. As d\u00faas pontes conectan o centro da cidade con Novi Beograd. O porto de Belgrado, situado no Danubio, permite o trafico fluvial\nA poucos quil\u00f3metros do centro da cidade, at\u00f3pase o Aeroporto Nikola Tesla, Belgrado (IATA:BEG). No ano 1986, chegou \u00f3s 3 mill\u00f3ns de pasaxeiros. Na d\u00e9cada dos 90, debido \u00e1 situaci\u00f3n pol\u00edtica do pa\u00eds, o n\u00famero de pasaxeiros baixou dun xeito dr\u00e1stico. Seguindo o desenvolvemento que tivo lugar a partir do 2000, o n\u00famero de pasaxeiros medrou de novo chegando \u00f3s 2 mill\u00f3ns entre o 2004/2005.\nGoberno e pol\u00edtica.\nBelgrado ten un status territorial separado dentro da Rep\u00fablica de Serbia e cuxo ordenamento at\u00f3pase regulado pola Constituci\u00f3n.\nO sistema de goberno div\u00eddese en tres corpos: \nO alcalde de Belgrado \u00e9 desde o 2004, Nenad Bogdanovi\u0107, membro do Partido Democr\u00e1tico quen substitu\u00edu a Dr. Zoran \u0110in\u0111i\u0107, alcalde de Belgrado en 1996, sendo o primeiro alcalde elixido de xeito democr\u00e1tico na historia recente do pa\u00eds.\nOs municipios perif\u00e9ricos dispo\u00f1en de maiores competencias principalmente nas \u00e1reas de urbanismo e de xesti\u00f3n de impostos.\nMunicipalidades.\nA cidade de Belgrado at\u00f3pase dividida en 17 municipalidades, dez con status \"urbano\", e sete con status \"suburbano\", cuxos centros son vilas pequenas\nA maior\u00eda dos municipios at\u00f3panse \u00f3 sur dos r\u00edos Danubio e Sava, en \u0160umadija. Tres municipios (Zemun, Novi Beograd, e Sur\u010din) at\u00f3panse \u00f3 norte da beira do r\u00edo Sava, en Syrmia, mentres que o municipio de Palilula at\u00f3pase nas d\u00faas beiras dos r\u00edos, nas rexi\u00f3ns de \u0160umadija e do Banat.\nCidades irm\u00e1s.\nAs cidades irm\u00e1s de Belgrado son :\nOutros programas de cooperaci\u00f3n semellantes \u00f3s das cidades irm\u00e1s son:"}
{"id": "32485", "revid": "624", "url": "https://gl.wikipedia.org/wiki?curid=32485", "title": "Lista dos reis aquem\u00e9nidas", "text": "Casa Real de Persia, fundada por Hakhamana (Aquemenes), desde o -700. Estableceron o Imperio Persa tras derrotaren a asirios e a medos. Atoparon o seu fin pola conquista de Alexandre o Grande. Velaqu\u00ed unha lista dos reis da dinast\u00eda dos Aquem\u00e9nidas:"}
{"id": "32487", "revid": "12452", "url": "https://gl.wikipedia.org/wiki?curid=32487", "title": "Aquem\u00e9nidas", "text": ""}
{"id": "32491", "revid": "169", "url": "https://gl.wikipedia.org/wiki?curid=32491", "title": "Armada do Reino Unido", "text": ""}
{"id": "32492", "revid": "56817", "url": "https://gl.wikipedia.org/wiki?curid=32492", "title": "Turbo Esprit", "text": "Turbo Esprit \u00e9 un videoxogo desenvolvido por Durell Software para ZX Spectrum, Commodore 64 e Amstrad CPC.\nEn Turbo Esprit facemos o papel dun axente antidrogas que conduce Lotus Esprit por Manhattan e que ten a misi\u00f3n de desarticular unha perigosa banda de narcotraficantes, eles te\u00f1en catro coches cos que realizan a distribuci\u00f3n da droga e a nosa misi\u00f3n \u00e9 capturalos."}
{"id": "32493", "revid": "126617", "url": "https://gl.wikipedia.org/wiki?curid=32493", "title": "Michael Owen", "text": "Michael James Owen, nado o 14 de decembro de 1979 en Chester (Cheshire), \u00e9 un xogador de f\u00fatbol ingl\u00e9s, que actualmente xoga no Stoke City FC. Xogou tam\u00e9n no Liverpool F.C., Real Madrid e Newcastle United. Foi 78 veces internacional coa selecci\u00f3n inglesa. Nos anos 1998 e 1999 foi m\u00e1ximo goleador da Premier League. No ano 2001 foille entregado o Bal\u00f3n de Ouro como mellor futbolista do mundo."}
{"id": "32494", "revid": "89787", "url": "https://gl.wikipedia.org/wiki?curid=32494", "title": "Independentismo catal\u00e1n", "text": "O independentismo catal\u00e1n \u00e9 a corrente pol\u00edtica, derivada do catalanismo, que promove a independencia de Catalu\u00f1a, ou dos Pa\u00edses Catal\u00e1ns, de Espa\u00f1a e Francia, co obxectivo de instaurar a Rep\u00fablica Catal\u00e1, a cal foi proclamada en diversas ocasi\u00f3ns. A visi\u00f3n pancatalanista incl\u00fae \u00e1 Comunidade Valenciana, as Illas Baleares, a \u00abCatalu\u00f1a do Norte\u00bb (Rosell\u00f3n e Alta Cerda\u00f1a, antigos territorios catal\u00e1ns cedidos por Espa\u00f1a a Francia no Tratado dos Pireneos do s\u00e9culo XVII) ou a franxa oriental de Arag\u00f3n.\nO independentismo catal\u00e1n basea as s\u00faas teses sobre o principio que Catalu\u00f1a \u00e9 unha naci\u00f3n, aludindo a unha diversidade de argumentos que te\u00f1en unha base com\u00fan no dereito ao autogoberno pleno, a autoxesti\u00f3n financeira, a capacidade de decidir sobre o modelo socioecon\u00f3mico, a defensa da cultura e a lingua catal\u00e1s, a preservaci\u00f3n do dereito civil catal\u00e1n, as\u00ed como sentimentos de pertenza ou motivos hist\u00f3ricos.\nA bandeira independentista catal\u00e1 \u00e9 principalmente a estelada, a\u00ednda que tam\u00e9n se emprega a bandeira de Catalu\u00f1a.\nHistoria.\nComezos (1886-1923).\nJosep Narc\u00eds Roca i Farreras, colaborador do xornal catalanista \"La Renaixen\u00e7a\", consid\u00e9rase o primeiro nacionalista catal\u00e1n independentista. O primeiro artigo onde apareceu claramente a s\u00faa proposta de que Catalu\u00f1a tivese un estado propio foi publicado en 1886 co significativo t\u00edtulo de \"Ni espanyols ni francesos\" (\u2018Nin espa\u00f1ois nin franceses\u2019). Por\u00e9n, o primeiro grupo independentista non apareceu en Catalu\u00f1a sen\u00f3n en Santiago de Cuba, pouco despois de que a illa se emancipase de Espa\u00f1a. No \"Centre Catal\u00e0\" desa cidade foi onde ondeou por vez primeira a estelada, creada precisamente por un residente catal\u00e1n en Cuba, Vicen\u00e7 Albert Ballester.\nEn Catalu\u00f1a haber\u00e1 que agardar at\u00e9 1918 para que xurdan as primeiras organizaci\u00f3ns propiamente independentistas. As\u00ed, en xullo dese ano constit\u00faese con xente da Uni\u00f3 Catalanista o Comit\u00e9 Pro Catalu\u00f1a presidido por Vicen\u00e7 Albert Ballester, o creador da estelada, e en decembro, nacionalistas catal\u00e1ns constitu\u00edron en Par\u00eds o autodenominado \u00abComit\u00e9 Nacional Catal\u00e1n\u00bb para reclamar aos pa\u00edses ga\u00f1adores na primeira guerra mundial que se ocupasen do \u00abpreito catal\u00e1n\u00bb, mais este non se inclu\u00edu na orde do d\u00eda da Conferencia de Par\u00eds.\nEn xu\u00f1o de 1922, celebrouse unha Conferencia Nacional Catal\u00e1, onde xurdiron dous novos partidos nacionalistas catal\u00e1ns m\u00e1is radicais que a Lliga Regionalista: Acci\u00f3 Catalana, integrada por mozos da Lliga e por intelectuais republicanos, e Estat Catal\u00e0, integrado por un grupo liderado polo deputado Francesc Maci\u00e0, este \u00faltimo de ideolox\u00eda claramente independentista.\nDitadura de Primo de Rivera, Segunda Rep\u00fablica e guerra civil (1923-1939).\nA pol\u00edtica anticatalanista da ditadura de Primo de Rivera en Catalu\u00f1a reafirmou a aposta de Estat Catal\u00e0 pola v\u00eda insurreccional e con ese obxectivo form\u00e1ronse os primeiros escamots e fundouse en Par\u00eds un Comit\u00e9 Separatista Catal\u00e0. A mediados de 1926, Maci\u00e0 decidiu levar a cabo unha invasi\u00f3n de Catalu\u00f1a cun pequeno ex\u00e9rcito integrado por \"escamots\" por Prats de Moll\u00f3, na Catalu\u00f1a francesa, mais o plan foi desbaratado pola polic\u00eda e Maci\u00e0 foi detido e xulgado en Par\u00eds en xaneiro de 1927, sendo desterrado a B\u00e9lxica. Maci\u00e0 desenvolveu a partir de ent\u00f3n unha grande actividade propagand\u00edstica da \u00abcausa catal\u00e1\u00bb. \nVolveu a Catalu\u00f1a contra xaneiro de 1931, un ano despois da ca\u00edda de Primo de Rivera. Neses meses, unha onda republicana percorreu Catalu\u00f1a e toda Espa\u00f1a, e Estat Catal\u00e0 acabou conflu\u00edndo con outros grupos nacionalistas catal\u00e1ns para dar nacemento a un novo partido, Esquerra Republicana de Catalunya, do cal \"l'Avi\" Maci\u00e0 foi elixido presidente por unanimidade.\nO 14 de abril de 1931, Maci\u00e0 proclamou a Rep\u00fablica Catal\u00e1 en Barcelona, integrada nunha \u00abConfederaci\u00f3n de Pobos Ib\u00e9ricos\u00bb. Tres d\u00edas despois, tres ministros do Goberno Provisional viaxaron a Barcelona, onde se entrevistaron con Francesc Maci\u00e0 e chegaron a un acordo polo cal Esquerra Republicana de Catalunya renunciaba \u00e1 \"Rep\u00fablica Catal\u00e1\" en troques do compromiso do Goberno Provisional de que presentar\u00eda nas futuras Cortes Constitu\u00edntes o Estatuto de Autonom\u00eda que decidise Catalu\u00f1a e do reco\u00f1ecemento do goberno catal\u00e1n, que deixar\u00eda de chamarse Consello de Goberno da Rep\u00fablica Catal\u00e1 para tomar o nome de Goberno da Generalitat de Catalu\u00f1a, recuperando as\u00ed \u00abo nome de gloriosa tradici\u00f3n\u00bb da centenaria instituci\u00f3n do Principado que foi abolida por Filipe V nos decretos de Nova Planta de 1714.\nCase todos os partidos pol\u00edticos catal\u00e1ns aceptaron o acordo, ag\u00e1s o Bloc Obrer i Camperol, un grup\u00fasculo comunista de recente creaci\u00f3n, que afirmou que o Goberno Provisional de Madrid \u00abesmagara a Rep\u00fablica Catal\u00e1, cuxa proclamaci\u00f3n foi o acto revolucionario m\u00e1is trascendental levado a cabo o d\u00eda 14\u00bb, e tampouco antigos membros de Estat Catal\u00e0 que acusaron a Maci\u00e0 de traidor. Por outra banda, os sectores de Estat Catal\u00e0 que se opuxeron \u00e1 s\u00faa disoluci\u00f3n en Esquerra Republicana formaron os seus propios partidos, como Daniel Cardona, que creou a organizaci\u00f3n paramilitar \u2018\u2019Nosaltres Sols!\u2019\u2019, a imitaci\u00f3n do irland\u00e9s Sinn F\u00e9in, e un sector obreiro que fundou Estat Catal\u00e0-Partit Proletari.\nO 6 de outubro de 1934, Llu\u00eds Companys, sucesor de Maci\u00e0 \u00e1 fronte da Generalitat, proclamou \u00abo Estado catal\u00e1n na Rep\u00fablica Federal Espa\u00f1ola\u00bb. Mais a falta de planificaci\u00f3n (malia que o conselleiro de Gobernaci\u00f3n, Josep Denc\u00e0s, mobilizou os escamots, as milicias da Esquerra, e aos Mossos d'Esquadra) e a pasividade con que respondeu a principal forza obreira de Catalu\u00f1a, a CNT, fixo que a rebeli\u00f3n catal\u00e1 rematase axi\u00f1a o d\u00eda 7 de outubro pola intervenci\u00f3n do ex\u00e9rcito. O presidente e os conselleiros da Generalitat foron encarcerados (ag\u00e1s Denc\u00e0s que conseguiu fuxir) e a continuaci\u00f3n o Estatuto de Autonom\u00eda de Catalu\u00f1a de 1932 foi deixado sen efecto.\nTralo triunfo nas elecci\u00f3ns de febreiro de 1936 da Fronte Popular, Companys e os conselleiros foron amnistiados e repostos nos seus cargos. Pouco despois, Josep Denc\u00e0s, debido a que as s\u00faas relaci\u00f3ns con Companys e con Esquerra Republicana eran cada vez m\u00e1is tensas, entre outras raz\u00f3ns, por ter sido o \u00fanico membro do goberno da Generalitat que non estivo no c\u00e1rcere, decidiu refundar Estat Catal\u00e0. Dous meses despois, en xullo de 1936, estourou a guerra civil espa\u00f1ola, mais Estat Catal\u00e0 non foi admitido no Comit\u00e9 Central de Milicias Antifascistas de Catalu\u00f1a e, de feito, Denc\u00e0s viuse obrigado a abandonar Catalu\u00f1a cara a Italia pola presi\u00f3n dos anarquistas, que dominaban o Comit\u00e9 de Milicias, e do propio Companys. En novembro de 1936, Estat Catal\u00e0, que at\u00e9 daquela experimentara un importante crecemento e que ti\u00f1a como \u00f3rgano de difusi\u00f3n o Diario de Barcelona, protagonizou o episodio do complot contra o presidente Companys que pretendeu derrubalo, e cuxo fracaso acabou convert\u00e9ndoo nun sat\u00e9lite de Esquerra Republicana de Catalunya.\nFranquismo e Transici\u00f3n (1939-1980).\nTralo remate da guerra civil coa derrota dos republicanos, constitu\u00eduse en Londres o Consello Nacional de Catalu\u00f1a (CNC), presidido por Carles Pi i Sunyer, e que ao igual que o Consello Nacional de Euzkadi reivindicou a independencia de Catalu\u00f1a, integrada nunha confederaci\u00f3n ib\u00e9rica formada por cinco ou seis estados soberanos, e rexeitou, polo tanto, o Estatuto de Autonom\u00eda de Catalu\u00f1a de 1932 e a Constituci\u00f3n republicana da que emanaba. O CNC foi reco\u00f1ecido como m\u00e1xima autoridade pol\u00edtica catal\u00e1 no exilio.\nEn abril de 1940, fundou no exilio a Front Nacional de Catalunya, que agrupaba a persoas procedentes de Esquerra Republicana de Catalunya e de forzas independentistas coa finalidade de constitu\u00edr unha plataforma de resistencia \u00e1 ditadura franquista at\u00e9 que se producise a vitoria dos aliados na segunda guerra mundial. As\u00ed, a s\u00faa actividade tam\u00e9n se despregou no interior de Catalu\u00f1a realizando algunhas acci\u00f3ns como o despregue de senyeras no transbordador a\u00e9reo do porto de Barcelona, as\u00ed como na Sagrada Familia, no Palau de la M\u00fasica Catalana e no estadio de Montju\u00efc, e a colocaci\u00f3n dun artefacto explosivo no monumento \u00e1 Vitoria de Barcelona. Por\u00e9n, estas actividades remataron cando a secci\u00f3n militar da Front foi desarticulada pola polic\u00eda franquista coa detenci\u00f3n de catorce dos seus membros.\nNa d\u00e9cada dos anos 1950, a actividade da Front foi moi reducida, como a de toda a oposici\u00f3n ao franquismo, e s\u00f3 comezou a recuperarse a comezos da d\u00e9cada seguinte coa entrada na organizaci\u00f3n de mozos militantes e grazas tam\u00e9n ao rexurdimento das reivindicaci\u00f3ns culturais e pol\u00edticas en Catalu\u00f1a. Neses momentos, a Front definiuse como unha organizaci\u00f3n \u00abinterclasista de esquerdas, a prol dunha acci\u00f3n nacionalizadora en\u00e9rxica, sostida e non violenta\u00bb. Por\u00e9n, pouco despois alg\u00fans militantes influ\u00eddos polo marxismo consideraron que a Front estaba a afastarse da realidade do pa\u00eds, polo que acabaron abandon\u00e1ndoa para fundar en 1969 o Partit Socialista d'Alliberament Nacional dels Pa\u00efsos Catalans (PSAN). En 1973, o PSAN sufriu unha escisi\u00f3n encabezada por un dos seus fundadores, Carles Castellanos, que deu nacemento ao PSAN-Provisional, de li\u00f1a m\u00e1is radical e que tomaba como modelo o IRA Provisional irland\u00e9s. \nDurante a transici\u00f3n democr\u00e1tica que seguiu \u00e1 morte do ditador Francisco Franco en novembro de 1975, o independentismo catal\u00e1n desempe\u00f1ou un papel moi poco importante xa que todas as forzas pol\u00edticas catal\u00e1s estaban concentradas no restabelecemento do Estatuto de Autonom\u00eda de 1932. O PSAN encabezou o Bloc d'Esquerra d'Alliberament Nacional (BEAN) que se presentou \u00e1s elecci\u00f3ns xerais espa\u00f1olas de 1979, as primeiras que se celebraban trala aprobaci\u00f3n da Constituci\u00f3n espa\u00f1ola de 1978, cunha candidatura liderada por Llu\u00eds Maria Xirinacs, mais non resultou elixido, a\u00ednda que obtivo m\u00e1is de 50\u00a0000 votos. Por outra banda, nese mesmo ano de 1979, fundouse unha nova forza independentista chamada Nacionalistes d'Esquerra integrada por antigos militantes do PSAN e por persoas procedentes dos movementos feministas, antimilitaristas, homosexuais e ecoloxistas, xunto con personalidades do mundo da cultura. O seu obxectivo principal era acadar unha candidatura unitaria independentista para as primeiras elecci\u00f3ns ao Parlamento de Catalu\u00f1a mais non chegou a callar, o que supuxo un duro golpe para os Nacionalistes d'Esquerra e moitos dos seus membros abandonaron a organizaci\u00f3n, e os que non o fixeron acabaron fundando anos despois a Entesa dels Nacionalistes d'Esquerra, integrada finalmente en Iniciativa per Catalunya. Pola s\u00faa parte, o BEAN disolveuse en 1982.\nTam\u00e9n foi durante a Transici\u00f3n, concretamente en 1978, cando apareceu Terra Lliure, unha organizaci\u00f3n independentista que a semellanza de ETA no Pa\u00eds Vasco propu\u00f1a a violencia pol\u00edtica para acadar os seus obxectivos e que sucedeu a outra organizaci\u00f3n terrorista chamada Ex\u00e8rcit Popular Catal\u00e0 (EPOCA). Terra Lliure levou a cabo nos anos seguintes m\u00e1is de 200 acci\u00f3ns terroristas, nunha das cales resultou morta unha persoa.\n\u00abPujolismo\u00bb e o \u00abTripartit\u00bb (1980-2010).\nA comezos de 1981 naceu a Crida a la Solidaritat, un movemento xurdido como resposta ao manifesto dos 2300, que tomou o nome do seu manifesto fundacional titulado \"Crida a la Solidaritat en Defensa de la Llengua, la Cultura i la Naci\u00f3 Catalanes\", e que en marzo de 1982 organizou unha gran manifestaci\u00f3n en Barcelona en contra da LOAPA baixo o lema \u00abSom una naci\u00f3\u00bb (\u2018Somos unha naci\u00f3n\u2019). Tres anos despois, en 1984, o PSAN e o PSAN-Provisional impulsaron o Moviment de Defensa de la Terra, que foi a orixe das Candidatures d'Unitat Popular (as CUP).\nEn 1989, produciuse o \u00abxiro independentista\u00bb de Esquerra Republicana de Catalunya, un partido at\u00e9 daquela moi condicionado pola s\u00faa alianza con CiU, a federaci\u00f3n encabezada polo presidente da Generalitat Jordi Pujol. O xiro independentista produciuse como consecuencia da entrada en ERC de militantes procedentes do PSAN e de Nacionalistes d'Esquerra, como Josep Llu\u00eds Carod Rovira, ou da Crida a la Solidaritat, como \u00c0ngel Colom, quen asumiu a secretar\u00eda xeral do partido.\nOs 23 anos de \u00abpujolismo\u00bb remataron en 2003 cando tralas elecci\u00f3ns ao Parlamento de Catalu\u00f1a de 2003 se formou un goberno de coalici\u00f3n \u00abtripartito\u00bb de esquerdas integrado polo Partit dels Socialistes de Catalunya (PSC), Esquerra Republicana de Catalunya (ERC) e Iniciativa per Catalunya-Verds (ICV) e presidido polo socialista Pasqual Maragall, co independentista e l\u00edder de ERC Josep Llu\u00eds Carod Rovira como \"conselleiro primeiro\". O \u00abtripartit\u00bb marcou como principal obxectivo elaborar un novo Estatuto de Autonom\u00eda que ampliase o autogoberno catal\u00e1n, o cal foi aprobado polo Parlamento de Catalu\u00f1a o 30 de setembro de 2005 cos votos de todos os grupos ag\u00e1s dos deputados do Partido Popular. \nDurante a s\u00faa tramitaci\u00f3n no Congreso dos Deputados, o proxecto enviado polo Parlamento de Catalu\u00f1a sufriu importantes trocos que rebaixaron o seu \u00absoberanismo\u00bb aos que Esquerra Republicana se opuxo, polo que cando trala s\u00faa aprobaci\u00f3n polas Cortes en Madrid foi sometido a referendo o 18 de xu\u00f1o de 2006, pediu o \u2018NON\u2019, como o Partido Popular, a\u00ednda que por raz\u00f3ns completamente opostas.\nEn xu\u00f1o de 2010, despois de catro anos de deliberaci\u00f3ns, o Tribunal Constitucional publicou a sentenza sobre o Estatuto de Autonom\u00eda de Catalu\u00f1a de 2006, respondendo a un recurso de inconstitucionalidade interposto polo Partido Popular, o cal supuxo unha labazada \u00e1s aspiraci\u00f3ns do nacionalismo catal\u00e1n en temas como a identidade \u00abnacional\u00bb, a lingua, a administraci\u00f3n de xustiza ou a posibilidade de dispo\u00f1er dunha Facenda propia. As\u00ed, a partir da s\u00faa publicaci\u00f3n produciuse un r\u00e1pido crecemento do independentismo en Catalu\u00f1a, cando doce anos antes, segundo unha enquisa publicada en 1998, s\u00f3 o 17\u00a0% dos entrevistados prefer\u00eda a independencia.\nO proceso soberanista.\nO crecemento do independentismo e a \u00abconsulta\u00bb do 9 de novembro de 2014.\nA mudanza no escenario pol\u00edtico catal\u00e1n que trouxo canda si a sentenza do Tribunal Constitucional p\u00faidose comprobar s\u00f3 poucos d\u00edas despois cando o 10 de xullo de 2010 se celebrou en Barcelona unha gran manifestaci\u00f3n de rexeitamento \u00e1 mesma baixo o lema \"Som una naci\u00f3, nosaltres decidim\", que derivou nun plebiscito a prol da independencia. Catro meses despois, celebr\u00e1ronse as elecci\u00f3ns ao parlamento catal\u00e1n que ga\u00f1ou CiU, a\u00ednda que sen acadar a maior\u00eda absoluta, e o seu l\u00edder Artur Mas foi investido como novo presidente da Generalitat de Catalu\u00f1a. A gran sorpresa das elecci\u00f3ns foi a irrupci\u00f3n de Solidaritat Catalana per la Independ\u00e8ncia, liderada polo expresidente do F.C. Barcelona, Joan Laporta, que conseguiu catro escanos.\nA grande eclosi\u00f3n do independentismo produciuse na multitudinaria manifestaci\u00f3n celebrada en Barcelona o 11 de setembro de 2012, Diada de Catalu\u00f1a, baixo o lema \"Catalunya, nou estat d'Europa\" e que non estivo organizada polos partidos pol\u00edticos sen\u00f3n pola nova entidade independentista Assemblea Nacional Catalana. O enorme \u00e9xito da manifestaci\u00f3n sorprendeu tanto aos pol\u00edticos como aos medios de comunicaci\u00f3n dentro e f\u00f3ra de Catalu\u00f1a. Por\u00e9n, non era a primeira iniciativa que pretend\u00eda po\u00f1er a cuesti\u00f3n da independencia no centro do debate pol\u00edtico en Catalu\u00f1a. A finais de 2009, fix\u00e9ranse as consultas locais sobre a independencia. A primeira celebrouse o 13 de setembro en Arenys de Munt, o 14 de decembro de 2011 fundouse a Associaci\u00f3 de Municipis per la Independ\u00e8ncia (AMI) e o 10 de marzo do ano seguinte a Assemblea Nacional Catalana, estas \u00faltimas d\u00faas organizaci\u00f3ns fundamentais para o proceso independentista catal\u00e1n.\nO impacto da gran manifestaci\u00f3n do 11 de setembro de 2012 p\u00faidose comprobar axi\u00f1a cando d\u00faas semanas despois o Parlamento de Catalu\u00f1a aprobaba unha resoluci\u00f3n na que instaba ao goberno catal\u00e1n a celebraci\u00f3n dunha \u00abconsulta\u00bb na que \u00abo pobo de Catalu\u00f1a poida determinar libre e democraticamente o seu futuro colectivo\u00bb. A continuaci\u00f3n, o presidente da Generalitat de Catalu\u00f1a, Artur Mas, adiantou as elecci\u00f3ns ao Parlamento de Catalu\u00f1a previstas para 2014 e estas celebr\u00e1ronse o 25 de novembro. Nelas, CiU presentouse cun programa electoral no que abandonou o marco auton\u00f3mico ao propo\u00f1er un proceso de \u00abtransici\u00f3n nacional\u00bb no que se por\u00edan en marcha \u00abestruturas de estado\u00bb que constituir\u00edan o primeiro paso para a consecuci\u00f3n da independencia de Catalu\u00f1a.\nNas elecci\u00f3ns do 25 de novembro de 2012, a\u00ednda que CiU sufriu un devalo perdendo 12 escanos, as forzas pol\u00edticas \u00absoberanistas\u00bb conseguiron a maior\u00eda absoluta. ERC obtivo 11 deputados m\u00e1is e ICV 3 m\u00e1is, e entrou no Parlament a CUP, que conseguiu tres deputados. O 23 de xaneiro de 2013, o Parlamento de Catalu\u00f1a aprobou a \u00abDeclaraci\u00f3n de Soberan\u00eda e do dereito a decidir do Pobo de Catalu\u00f1a\u00bb cuxo artigo primeiro, que declaraba ao \u00abpobo de Catalu\u00f1a\u00bb \u00absuxeito pol\u00edtico e xur\u00eddico soberano\u00bb, foi anulado polo Tribunal Constitucional en marzo do ano seguinte. \nO 11 de setembro de 2013, unha gran cadea humana uniu de norte a sur o territorio de Catalu\u00f1a na que se chamou a \u00abV\u00eda Catal\u00e1 cara a Independencia\u00bb, e tres meses despois, o 12 de decembro, os partidos defensores de celebrar unha \u00abconsulta\u00bb ao \u00abpobo de Catalu\u00f1a\u00bb (CiU, ERC, ICV e CUP) acordaron a pregunta (\u00abQuere que Catalu\u00f1a sexa un estado?\u00bb e \u00abEn caso afirmativo, quere que este estado sexa independente?\u00bb) e a data da mesma, fixada para o 9 de novembro de 2014. Precisamente, o apoio \u00e1 \u00abconsulta do 9-N\u00bb foi o lema fundamental da gran manifestaci\u00f3n do 11 de setembro de 2014, consistente en formar un enorme \u201cV\u201d en d\u00faas das principais avenidas de Barcelona.\nO 9-N e as elecci\u00f3ns plebiscitarias de setembro de 2015.\nO 27 de setembro de 2014, o presidente da Generalitat de Catalu\u00f1a, Artur Mas, asinou o decreto de convocatoria da consulta sobre a independencia de Catalu\u00f1a, mais o goberno de Mariano Rajoy presentou un recurso perante o Tribunal Constitucional que o admitiu a tr\u00e1mite, polo que o 29 de setembro quedaron suspendidos cautelarmente o decreto e a Lei de consultas de Catalu\u00f1a que o amparaba. Por\u00e9n, o 9 de novembro celebrouse o proceso participativo sobre o futuro pol\u00edtico de Catalu\u00f1a de 2014, grazas \u00e1 colaboraci\u00f3n de m\u00e1is de 40.000 voluntarios e sen que se producisen incidentes. A participaci\u00f3n situouse arredor do 41\u00a0% do censo, votando 2.344.828 persoas. Ga\u00f1ou o Si-Si, \u00e9 dicir, a opci\u00f3n favorable \u00e1 independencia con 1\u00a0897\u00a0274 votos, o cal supuxo o 80\u00a0% dos sufraxios.\nO auxe do soberanismo catal\u00e1n foi relacionado de maneira habitual co tratamento que a prensa lle deu. Os xornais espa\u00f1ois, tanto os radicados en Madrid como en Barcelona, informaron a diario na s\u00faa portada, como primeira ou segunda nova m\u00e1is importante do d\u00eda, sobre a consulta do 9-N entre o 20 de setembro de 2014, d\u00eda no que o Parlamento catal\u00e1n aprobou a Lei de Consultas, e o 3 de outubro de 2014, cando a Generalitat de Catalu\u00f1a presentou un recurso contra a decisi\u00f3n do Tribunal Constitucional de suspender a Lei de Consultas e a convocatoria da consulta sobre a independencia de Catalu\u00f1a para o 9 de novembro. Mentres os xornais de Madrid presentaron un proceso inzado de tinturas negativas que propo\u00f1\u00eda vulnerar a lei, os xornais de Barcelona relataron o normal funcionamento pol\u00edtico das instituci\u00f3ns dentro dun estado de dereito, dun modo neutral cando non positivo. Comprobouse que \u00e1mbobolos dous grupos tinguiron as s\u00faas informaci\u00f3ns de maneira nacionalista, de tal xeito que os pol\u00edticos e as instituci\u00f3ns que lles resultan m\u00e1is achegados tenden a protagonizar acci\u00f3ns avaliadas dun modo m\u00e1is positivo, mentres que os pol\u00edticos e instituci\u00f3ns m\u00e1is afastados reciben un tratamento informativo m\u00e1is negativo. As investigaci\u00f3ns detectaron o \u00e9xito do termo \u00abdesaf\u00edo\u00bb entre os medios madrile\u00f1os e a s\u00faa ausencia nos medios catal\u00e1ns. \"Dir\u00edase que a prensa espa\u00f1ola percibiu un desaf\u00edo \u00e1 legalidade a \u00e1 orde estabelecida por parte das instituci\u00f3ns catal\u00e1s, que pasou inadvertido na propia prensa catal\u00e1\".\nO 25 de novembro de 2014, catro d\u00edas despois de que a fiscal\u00eda presentara unha querela contra el pola celebraci\u00f3n do \u00abproceso participativo\u00bb, Mas presentou o seu plan para acadar a independencia de Catalu\u00f1a en 18 meses, e o 14 de xaneiro anunciou o adianto das elecci\u00f3ns auton\u00f3micas para o d\u00eda 27 de setembro de 2015 e que estas ter\u00edan un car\u00e1cter \u00abplebiscitario\u00bb sobre a independencia de Catalu\u00f1a. \nA opci\u00f3n claramente independentista pola que optara Converg\u00e8ncia Democr\u00e0tica de Catalunya (CDC) acabou rachando a coalici\u00f3n Converg\u00e8ncia i Uni\u00f3 (CiU) xa que Uni\u00f3 Democr\u00e0tica de Catalunya segu\u00eda sendo partidaria da v\u00eda \u00abpactista\u00bb e do \u00abautonomismo\u00bb. O 22 de xu\u00f1o de 2015, os conselleiros de Uni\u00f3 abandonaron o goberno da Generalitat e a federaci\u00f3n quedou disolta. A partir de ent\u00f3n, CDC aumentou a presi\u00f3n sobre Esquerra Republicana para que integrasen unha candidatura conxunta \u00e1s elecci\u00f3ns \u00abplebiscitarias\u00bb do 27 de setembro, cheg\u00e1ndose a un acordo o 20 de xullo. As\u00ed naceu a \u00ablista de pa\u00eds\u00bb que se chamou \u00abJunts pel S\u00ed\u00bb. A ela sum\u00e1ronse tam\u00e9n destacados membros das entidades soberanistas, como Carme Forcadell, presidenta da Assemblea Nacional Catalana, ou Muriel Casals, presidenta de \u00d2mnium Cultural.\nDas elecci\u00f3ns de 2015 \u00e1 declaraci\u00f3n unilateral do 27 de outubro de 2017.\nNas elecci\u00f3ns \u00abplebiscitarias\u00bb do 27 de setembro de 2015, a forza pol\u00edtica m\u00e1is votada foi Junts pel S\u00ed. Conseguiu o 39,59% dos votos e 62 escanos, que sumados \u00e1 outra forza independentista, a CUP co 8,21\u00a0% dos votos e 10 deputados, supo\u00f1\u00edan a maior\u00eda absoluta no Parlamento, a\u00ednda que entre as d\u00faas candidaturas non chegaban ao 50\u00a0% dos sufraxios (conseguiron o 47,8\u00a0%).\nO 9 de novembro, xusto o d\u00eda en que se \u00eda iniciar o debate de investidura de Artur Mas para a presidencia da Generalitat, o Parlamento de Catalu\u00f1a aprobou cos votos dos 72 deputados independentistas unha resoluci\u00f3n na que se proclamaba o inicio do proceso de independencia de Catalu\u00f1a, o \u00abproceso de desconexi\u00f3n democr\u00e1tica\u00bb con Espa\u00f1a, que durar\u00eda 18 meses. O goberno de Mariano Rajoy interpuxo un recurso ante o Tribunal Constitucional e este admitiuno a tr\u00e1mite o d\u00eda 11, co cal a resoluci\u00f3n quedou suspendida.\nEn canto \u00e1 investidura de Artur Mas, esta resultou infutuousa xa que a CUP non a apoiou, a\u00ednda que abriu a porta ao acordo se Junts pel S\u00ed presentaba outro candidato. As\u00ed, cando a comezos de xaneiro de 2016 estaba a piques de cumprirse o prazo de dous meses para que se tiveran que convocar novas elecci\u00f3ns, Artur Mas renunciou \u00e1 investidura, propo\u00f1endo como o seu substituto a Carles Puigdemont, que si recibiu o voto favorable da CUP, polo que pasou a ser o novo presidente da Generalitat. No seu discurso de investidura, Puigdemont reiterou o compromiso de acadar a independencia de Catalu\u00f1a en ano e medio. Por\u00e9n, meses despois Puigdemont cambiou o plan previsto e propuxo a celebraci\u00f3n dun referendo de autodeterminaci\u00f3n no que o \u00abpobo catal\u00e1n\u00bb decidise se quer\u00eda converterse nun estado independente en forma de rep\u00fablica. A data fixada para a s\u00faa celebraci\u00f3n foi o 1 de outubro de 2017.\nO 6 de setembro de 2017, o Parlamento de Catalu\u00f1a aprobou a Lei do Referendo entre as protestas dos grupos \u00abconstitucionalistas\u00bb (Cidadanos, Partit dels Socialistes de Catalunya e Partido Popular) que consideraban a lei contraria ao Estatuto e \u00e1 Constituci\u00f3n, polo que abandonaron o pleno no intre da votaci\u00f3n. O goberno de Mariano Rajoy presentou un recurso ante o Tribunal Constitucional que ao ser admitido a tr\u00e1mite supuxo a suspensi\u00f3n da lei. Por\u00e9n, o goberno de Puigdemont mantivo a convocatoria do referendo. Ent\u00f3n, o presidente Rajoy asegurou que o referendo non se celebrar\u00eda e que empregar\u00eda todos os instrumentos dos que dispo\u00f1\u00eda o Estado para impedilo.\nMalia todas as medidas tomadas polo goberno, o referendo acabouse celebrando o domingo 1 de outubro, a\u00ednda que sen ning\u00fan tipo de garant\u00edas. Nas primeiras horas produciuse a intervenci\u00f3n de gardas civ\u00eds e de polic\u00edas nacionais en varios colexios electorais para tentar impedir a votaci\u00f3n e as imaxes das cargas policiais deron a volta ao mundo. Cinco d\u00edas m\u00e1is tarde, a Generalitat facilitou os resultados, sen que fosen verificados por ning\u00fan \u00f3rgano independente: votou o 43\u00a0% do censo, \u00e9 dicir, 2.286.217 persoas, das que 2\u00a0044\u00a0038 votaron \u2018SI\u2019, o que supo\u00f1\u00eda o 90\u00a0% dos sufraxios. \nDous d\u00edas despois da celebraci\u00f3n do referendo, o rei Filipe VI cualificou a actuaci\u00f3n da Generalitat como de \u00abdeslealdade inadmisible aos poderes do Estado\u00bb. Ese mesmo 3 de outubro, celebrouse en Catalu\u00f1a un \u00abParo de Pa\u00eds\u00bb como protesta pola actuaci\u00f3n policial durante a xornada do referendo. Por mor da inseguridade xur\u00eddica que abr\u00eda a posible declaraci\u00f3n de independencia, moitas empresas con sede en Catalu\u00f1a comezaron a trasladarse f\u00f3ra dela.\nEn cumprimento da Lei de Referendo, a\u00ednda que con alg\u00fans d\u00edas de atraso, Carles Puigdemont comunicou o 10 de outubro ao pleno do Parlamento de Catalu\u00f1a que asum\u00eda \u00abo mandato do pobo de que Catalu\u00f1a se convirta nun Estado independente en forma de rep\u00fablica\u00bb para engadir a continuaci\u00f3n que propo\u00f1\u00eda suspender \u00abos efectos da declaraci\u00f3n de independencia para que nas vindeiras semanas emprendamos o di\u00e1logo\u00bb. O goberno de Rajoy anunciou ent\u00f3n que po\u00f1\u00eda en marcha os mecanismos previstos para aplicar en Catalu\u00f1a o artigo 155 da Constituci\u00f3n, o que supor\u00eda a suspensi\u00f3n da autonom\u00eda. \nPerante o risco de que a autonom\u00eda de Catalu\u00f1a fose intervida polo goberno central, Carles Puigdemont sopesou o xoves 26 de outubro a posibilidade de convocar elecci\u00f3ns auton\u00f3micas e suspender as\u00ed a posible proclamaci\u00f3n da independencia prevista para o pleno do Parlamento de Catalu\u00f1a que se \u00eda celebrar o d\u00eda seguinte, pero cando xa parec\u00eda convencido de que esa era a mellor opci\u00f3n \u2015chegou a convocar aos medios para comunicarlles a nova\u2015 botouse atr\u00e1s pola \u00abfalta de garant\u00edas\u00bb por parte do Estado de que non aplicar\u00eda o 155 se convocaba elecci\u00f3ns.\nO d\u00eda seguinte, venres 27 de outubro, o Parlamento de Catalu\u00f1a aprobou en votaci\u00f3n secreta unha resoluci\u00f3n que inclu\u00eda a declaraci\u00f3n de independencia de Catalu\u00f1a. Os grupos \"constitucionalistas\" \u2015Ciudadanos, PSC e PP\u2015 ausent\u00e1ronse da c\u00e1mara en sinal de protesta mentres que a maior\u00eda dos deputados de Catalunya S\u00ed que es Pot votaron en contra. Case ao mesmo tempo, o Senado aprobaba en Madrid a aplicaci\u00f3n do artigo 155 en Catalu\u00f1a.\nIntervenci\u00f3n da autonom\u00eda de Catalu\u00f1a e as presidencias de Quim Torra e Pere Aragon\u00e9s.\nO mesmo venres 27 de outubro, a \u00faltima hora do ser\u00e1n, o goberno central acordou a destituci\u00f3n de Puigdemont e de todo o seu goberno e a asunci\u00f3n das s\u00faas funci\u00f3ns, e Mariano Rajoy, asumindo as do presidente da Generalitat, convocou elecci\u00f3ns ao Parlamento de Catalu\u00f1a para o 21 de decembro. Pouco despois, a Fiscal\u00eda Xeral do Estado presentaba unha querela perante a Audiencia Nacional contra Puigdemont e todos os conselleiros pola declaraci\u00f3n unilateral de independencia, e perante o Tribunal Supremo contra a presidenta do Parlamento, Carme Forcadell, e os membros da mesa por ter admitido a tr\u00e1mite a moci\u00f3n na que se declaraba.\nO domingo 29 de outubro, Carles Puigdemont e catro conselleiros do goberno cesado marcharon a Bruxelas para evitar comparecer perante a Audiencia Nacional, mentres que o exvicepresidente Oriol Junqueras e o resto de conselleiros si se presentaron o xoves 2 de novembro perante a xu\u00edza da Audiencia Nacional Carmen Lamela, quen logo de tomarlles declaraci\u00f3n decidiu o seu ingreso en prisi\u00f3n incondicional, ag\u00e1s no caso do exconselleiro Santi Vila, que puido sa\u00edr de prisi\u00f3n ao d\u00eda seguinte tralo pago dunha fianza. \nPola s\u00faa parte, o xu\u00edz do Tribunal Supremo Pablo Llarena, que se ocupou da instruci\u00f3n do caso contra a presidenta do Parlamento e os membros da mesa investigados, acordou a s\u00faa posta en liberdade condicional, a\u00ednda que Carme Forcadell estivo unhas horas no c\u00e1rcere at\u00e9 que pagou ao d\u00eda seguinte a fianza que lle impuxo o xu\u00edz. Cando m\u00e1is tarde asumiu a causa da Audiencia Nacional contra o goberno, puxo en liberdade con fianza a t\u00f3dolos exconselleiros ag\u00e1s ao vicepresidente Oriol Junqueras e ao exconselleiro de Interior Joaquim Forn. Asemade, suspendeu a euroorde que pesaba contra o expresidente Puigdemont e os outros catro conselleiros fuxidos, mais mantendo a orde de detenci\u00f3n espa\u00f1ola, para que puidesen ser xulgados polos mesmos delitos que os encausados en Espa\u00f1a.\nSegundo o previsto, o 21 de decembro de 2017 celebr\u00e1ronse as elecci\u00f3ns convocadas polo presidente Rajoy en virtude da aplicaci\u00f3n do artigo 155, que as forzas pol\u00edticas independentistas calificaron de \u00abilegais e ilex\u00edtimas\u00bb, pero \u00e1s que acabaron present\u00e1ndose. A participaci\u00f3n foi a m\u00e1is alta das rexistradas at\u00e9 daquela, xa que roldou o 80% e, a\u00ednda que a forza pol\u00edtica m\u00e1is votada foi Ciudadanos, que conseguiu m\u00e1is dun mill\u00f3n de votos e 36 escanos (a primeira vez que un partido non nacionalista catal\u00e1n ga\u00f1ou unhas elecci\u00f3ns ao Parlamento de Catalu\u00f1a), os partidos independentistas (Junts per Catalunya, Esquerra Republicana de Catalunya e a Candidatura d'Unitat Popular, CUP) conseguiron a maior\u00eda absoluta ao sumar 70 deputados en total (conseguiron o 47,49% dos votos).\nO novo Parlamento xurdido das elecci\u00f3ns do 21-D constitu\u00eduse o 17 de xaneiro de 2018, resultando elixido novo presidente da c\u00e1mara Roger Torrent, de Esquerra Republicana de Catalunya. A mesa do Parlamento que se constitu\u00edu na mesma sesi\u00f3n contaba con maior\u00eda independentista. \nTres d\u00edas despois, Torrent propuxo como candidato \u00e1 presidencia da Generalitat ao cabeza de lista de Junts per Catalunya, o expresidente Carles Puigdemont, que continuaba en Bruxelas e que segu\u00eda consider\u00e1ndose a si mesmo como o presidente \u00ablex\u00edtimo\u00bb de Catalu\u00f1a. Pero a s\u00faa investidura non foi posible porque o Tribunal Constitucional advertiu ao presidente e \u00e1 mesa do Parlamento que o candidato ti\u00f1a que estar presente na c\u00e1mara e ter o permiso para asistir do xu\u00edz Pablo Llarena que levaba o seu caso no Tribunal Supremo. Torrent acatou a decisi\u00f3n do Tribunal Constitucional e aprazou o pleno de investidura o mesmo d\u00eda 30 de xaneiro en que estaba prevista a s\u00faa celebraci\u00f3n, sendo criticado por Junts per Catalunya e a CUP, que pretend\u00edan que se aceptase a \u00abpresenza\u00bb de Puigdemont no debate de investidura por v\u00eda telem\u00e1tica ou por delegaci\u00f3n da lectura do seu discurso nalg\u00fan outro deputado, e a continuaci\u00f3n proceder \u00e1 votaci\u00f3n.\nTardouse m\u00e1is dun mes para que Esquerra Republicana e Junts per Catalunya atopasen unha sa\u00edda \u00e1 situaci\u00f3n de bloqueo da investidura. As\u00ed, o 1 de marzo de 2018, pouco despois de que o Parlamento aprobase unha moci\u00f3n na que se denunciaba a \u00abdestituci\u00f3n ilegal e ilex\u00edtima\u00bb de Carles Puigdemont como presidente da Generalitat, este anunciaba dende Bruxelas que renunciaba \u00abprovisionalmente\u00bb a ser o candidato \u00e1 investidura e propo\u00f1\u00eda a Jordi S\u00e0nchez, n\u00famero 2 da lista de Junts per Catalunya e daquela en prisi\u00f3n, como o seu substituto. \nPor\u00e9n, o xu\u00edz do Tribunal Supremo Pablo Llarena denegou o permiso para que S\u00e1nchez puidese asistir ao pleno de investidura que estaba convocado para o d\u00eda 12 de marzo \u2015que Torrent tivo que suspender at\u00e9 que se resolvese o recurso que \u00edan presentar os avogados de S\u00e0nchez\u2015, polo que a situaci\u00f3n de bloqueo continuou, agravada ademais polo rexeitamento da CUP \u00e1 candidatura de S\u00e0nchez porque apoiala supor\u00eda a \u00absubmisi\u00f3n \u00e1 legalidade espa\u00f1ola\u00bb e porque non \u00eda encami\u00f1ada \u00e1 \u00abmaterializaci\u00f3n da rep\u00fablica\u00bb. \nO terceiro intento de investir un presidente da Generalitat tam\u00e9n resultou marrado porque o candidato, Jordi Turull, non conseguiu o apoio da CUP na primeira votaci\u00f3n celebrada o 22 de marzo e porque ao d\u00eda seguinte o xu\u00edz do Tribunal Supremo Pablo Llarena enviouno ao c\u00e1rcere xunto con outros tres exconselleiros e a expresidenta do Parlamento Carme Forcadell. Un cuarto intento tampouco tivo \u00e9xito porque o 12 de abril o xu\u00edz do Tribunal Supremo Pablo Llarena, base\u00e1ndose na posibilidade de reiteraci\u00f3n delictiva e na restrici\u00f3n parcial dos seus dereitos pol\u00edticos, volveu denegar o permiso carcelario a Jordi S\u00e0nchez, que por segunda vez fora proposto como candidato \u00e1 presidencia da Generalitat, polo que o presidente do Parlamento, Roger Torrent, tivo que aprazar o pleno de investidura previsto para o d\u00eda seguinte.\nEn marzo de 2018, a Mesa do Parlamento tramitou unha proposici\u00f3n para modificar a lei de Presidencia e do Goberno co obxectivo de permitir a investidura de Puigdemont a distancia. Devandita lei foi suspendida o 9 de maio de 2018 polo Tribunal Constitucional e declarada inconstitucional. Finalmente, o Parlamento investiu o 14 de maio como novo presidente da Generalitat a Quim Torra, o candidato designado por Puigdemont dende Berl\u00edn. Foi investido en segunda votaci\u00f3n por maior\u00eda simple grazas aos votos de Junts per Catalunya e de Esquerra Republicana, a coa abstenci\u00f3n da CUP. As primeiras palabras de Torra trala votaci\u00f3n foron de agradecemento ao \u00abpresidente Puigdemont\u00bb do que asegurou: \u00abInvestir\u00e9molo\u00bb.\nEntre o 12 de febreiro e o 12 de xu\u00f1o de 2019, tivo lugar o xu\u00edzo aos l\u00edderes do proceso independentista catal\u00e1n. A sentenza deuna a co\u00f1ecer o Tribunal Supremo o 14 de outubro de 2019 pola que os acusados foron condenados a penas de prisi\u00f3n de entre 9 e 13 anos por un delito de sedici\u00f3n e non de rebeli\u00f3n, como ped\u00eda a fiscal\u00eda. Logo de pasar tres anos e medio no c\u00e1rcere, foron indultados o 22 de xu\u00f1o de 2021 polo Goberno de coalici\u00f3n do PSOE e Unidas Podemos presidido por Pedro S\u00e1nchez.\nO 14 de febreiro de 2021, celebr\u00e1ronse as elecci\u00f3ns ao Parlamento de Catalu\u00f1a de 2021, nas cales os partidos independentistas reforzaron a s\u00faa maior\u00eda absoluta (Esquerra Republicana de Catalunya, 33 escanos; Junts, 32; e a CUP, 9) e superaron o 50% dos votos, cunha baixa participaci\u00f3n (do 53%) por mor da pandemia de COVID-19. O partido m\u00e1is votado, por\u00e9n, foi o PSC con Salvador Illa \u00e1 fronte (obtivo 33 escanos). O 21 de maio, m\u00e1is de tres meses despois da celebraci\u00f3n das elecci\u00f3ns, o candidato de Esquerra Republicana de Catalunya, Pere Aragon\u00e8s, foi investido polo Parlamento como novo presidente da Generalitat de Catalu\u00f1a grazas aos votos do seu partido e das outras d\u00faas formaci\u00f3ns independentistas, CUP e Junts. Aragon\u00e9s declarou no seu discurso de investidura que o seu prop\u00f3sito era \u00abculminar a independencia\u00bb."}
{"id": "32495", "revid": "23204", "url": "https://gl.wikipedia.org/wiki?curid=32495", "title": "Aztl\u00e1n", "text": "Aztl\u00e1n \u00e9 o fogar ancestral lendario dos Aztecas. Na lenda \u00e9 representado como unha illa nun lago localizado no que agora \u00e9 o norte de M\u00e9xico (ou posiblemente o sueste dos Estados Unidos), desde o cal os primeiros aztecas emerxeron \u00f3 principio do cuarto mundo. A palabra \"Azteca\", raramente usada polos Mexicas (outro nome dado \u00f3s aztecas) para describirse a si mesmos, deriva da palabra \"Aztekatl\", que significa \"de Aztl\u00e1n\". As caracter\u00edsticas deste lugar te\u00f1en un rol que non vai m\u00e1is al\u00f3 da lenda da cal di que o deus Huitzilopochtli lles ordenou que partisen deste pa\u00eds.\nO significado da palabra \u00e9 \"lugar da brancura\" ou \"lugar das garzas\" (do n\u00e1huatl azta=paxaros brancos + tlan (tli)=arraigado (lugar de orixe).\nDurante a conquista espa\u00f1ola de M\u00e9xico, a historia de Aztl\u00e1n ga\u00f1ou importancia e foi divulgada por Frei Diego Dur\u00e1n (1581) e outros como un para\u00edso, libre da enfermidade e da morte, que existiu nalgunha parte no norte afastado. Estas historias axudaron a iniciar expedici\u00f3ns dos espa\u00f1ois no que agora \u00e9 o suroeste dos Estados Unidos.\nAztl\u00e1n tam\u00e9n d\u00e1 o seu nome a varios movementos pol\u00edticos hisp\u00e1nicos nos Estados Unidos, tales como o \"Consejo revolucionario y Gobierno provisional de Aztl\u00e1n y de Mecha\", tam\u00e9n co\u00f1ecido como \"Movemento Estudiantil Chicano de Aztl\u00e1n\". Nesta conexi\u00f3n, ref\u00edrese a mi\u00fado a ambici\u00f3ns irredentistas de independencia ou uni\u00f3n con M\u00e9xico para os estados do suroeste dos Estados Unidos, que M\u00e9xico controlou antes do Tratado de Guadalupe Hidalgo en 1848."}
{"id": "32496", "revid": "23204", "url": "https://gl.wikipedia.org/wiki?curid=32496", "title": "Estelada", "text": "A bandeira estelada ou simplemente estelada consid\u00e9rase a bandeira que simboliza a independencia de Catalu\u00f1a ou dos Pa\u00edses Catal\u00e1ns (a\u00ednda que no Pa\u00eds Valenciano tam\u00e9n hai a estrelada, que evolucionou de xeito paralelo \u00e1 \"Senyera\" coroada valenciana).\nA s\u00faa orixe data dos inicios do s\u00e9culo XX e naceu da fusi\u00f3n dos catro paus tradicionais co tri\u00e1ngulo coa estrela do mesmo tipo que ti\u00f1a a bandeira de Cuba. Pux\u00e9rase ese modelo xa que Cuba era un estado que se independizara hab\u00eda pouco da Espa\u00f1a, e era polo tanto un referente.\nHai dous tipos principais:\nNon quedou fixada a orientaci\u00f3n da estrela e \u00e1s veces ten un costado paralelo co lado curto da bandeira e \u00e1s veces co lado longo.\nAlg\u00fans grupos minoritarios intentaron implantar outros tipos de bandeiras estreladas con diferentes cores, mais sempre sen \u00e9xito.\nDesde a creaci\u00f3n desta bandeira cre\u00e1ronse moitas outras bandeiras independentistas que tam\u00e9n te\u00f1en unha estrela, como a Estreleira galega, a occitada, a aragonesa ou a saharau\u00ed."}
{"id": "32497", "revid": "45576", "url": "https://gl.wikipedia.org/wiki?curid=32497", "title": "Kalidon", "text": "Kalidon (tam\u00e9n co\u00f1ecida como Spinalonga) \u00e9 unha pequena illa no leste de Creta a poucos metros da vila de Plaka. Ocupada polos venecianos en 1579 constru\u00edron unha fortaleza sobre as ru\u00ednas dunha antiga acr\u00f3pole. Pasou ao Imperio Otom\u00e1n en 1715. Entre 1903 e 1957 foi unha leprosar\u00eda. Actualmente a illa est\u00e1 deshabitada.\nOrixe do nome.\nSegundo os documentos de Venecia, o nome da illa orixinouse na expresi\u00f3n grega \"stin elounda\" (que significa \"cara a Elounda\"). Os venecianos non pod\u00edan entender a expresi\u00f3n que se familiarizou utilizando a s\u00faa propia lingua, e cham\u00e1rona Spina longa (Espi\u00f1a longa), unha expresi\u00f3n que tam\u00e9n foi mantida polos alde\u00e1ns. Os venecianos inspir\u00e1ronse para esta expresi\u00f3n polo nome dunha illa preto de Venecia, chamada polo mesmo nome e que hoxe se co\u00f1ece como a illa da Giudecca.\nHistoria.\nSegundo o cart\u00f3grafo veneciano Vincenzo Coronelli, Spinalonga non sempre foi unha illa, que unha vez estivo unida ca adxacente pen\u00ednsula de Kolokitha. Menciona que en 1526, os venecianos cortaron unha parte da pen\u00ednsula e crearon a illa. Debido \u00e1 s\u00faa posici\u00f3n a illa fortificouse desde os seus primeiros anos a fin de protexer a porta de entrada do porto da antiga Olous.\nOlous, e en consecuencia \u00e1 rexi\u00f3n en xeral, se despoboou a mediados do s\u00e9culo VII, debido \u00e1s incursi\u00f3ns dos piratas \u00e1rabes no Mediterr\u00e1neo. Olous permaneceu deserta ata mediados do s\u00e9culo XV cando os venecianos comezaron a constru\u00edr salinas nas augas pouco profundas e salgadas do golfo. En consecuencia, a rexi\u00f3n adquiriu un valor comercial e sistematicamente comeza a habitarse. Este feito, en combinaci\u00f3n coa ameaza de Turqu\u00eda de utilizar a p\u00f3lvora con fins b\u00e9licos, sobre todo logo da ocupaci\u00f3n de Constantinopla en 1453, e os continuos ataques de piratas, obrigou aos venecianos a fortificar a illa.\nEn 1578 os venecianos encargan ao enxe\u00f1eiro G\u00e9nese Bressani planificar as fortificaci\u00f3ns da illa. El creou fortificaci\u00f3ns nos puntos m\u00e1is altos da parte norte e sur da illa, as\u00ed como un anel de fortificaci\u00f3ns ao longo da costa da illa, que pechou calquera desembarco inimigo. En 1579, o Previsor Xeral de Creta Luca Michiel por\u00e1 a primeira pedra das fortificaci\u00f3ns. Hai d\u00faas inscrici\u00f3ns que citan este evento: un no traveseiro da porta principal do castelo e o outro sobre a base da muralla no lado norte do castelo. En 1584, os venecianos, decat\u00e1ndose de que as fortificaci\u00f3ns costeiras eran f\u00e1ciles de conquistar polos inimigos que atacaban desde os outeiros veci\u00f1ais, decidiron reforzar o seu defensa mediante a construci\u00f3n de novas fortificaci\u00f3ns na cima do outeiro. O que fai de Spinalonga unha fortaleza inexpugnable desde o mar, unha das m\u00e1is importantes na conca do Mediterr\u00e1neo.\nAdemais, en 1579 a Rep\u00fablica de Venecia constru\u00edu unha fortaleza en Spinalonga sobre as ru\u00ednas dunha acr\u00f3pole. Mant\u00edvose o control da illa ata que o Imperio Otom\u00e1n tomou posesi\u00f3n dela en 1715.\nPor mor da ocupaci\u00f3n turca de Creta en 1669, s\u00f3 as fortalezas de Gramvous\u00e1, Souda e Spinalonga quedaron en mans de Venecia, que seguir\u00eda s\u00e9ndoo durante case medio s\u00e9culo. Moitos cristi\u00e1ns refuxi\u00e1ronse nestas fortalezas para escapar da persecuci\u00f3n. En 1715, os turcos chegaron a un acordo cos venecianos e ocuparon a illa. Ao final da ocupaci\u00f3n turca da illa foi o refuxio de moitas familias otom\u00e1ns que tem\u00edan as represalias cristi\u00e1ns. Logo da revoluci\u00f3n de 1866, outras familias otom\u00e1ns chegaron \u00e1 illa de toda a rexi\u00f3n de Mirabello. En 1881 os 1112 otom\u00e1ns formaron a s\u00faa propia comunidade e m\u00e1is tarde, en 1903, os \u00faltimos turcos abandonaron a illa.\nA illa utilizouse posteriormente como unha leprosar\u00eda, de 1903 a 1957. \u00c9 notable por ser unha das \u00faltimas leprosar\u00edas activas en Europa. O \u00faltimo habitante, un sacerdote, abandonou a illa en 1962. Trat\u00e1base de manter a tradici\u00f3n relixiosa da igrexa ortodoxa grega, na que unha persoa enterrada debe ser conmemorado aos 40 d\u00edas, 6 meses, 1, 3 e 5 anos logo da s\u00faa morte. Outras leprosar\u00edas, que sobreviviron a Spinalonga incl\u00faen Tichilesti no leste de Roman\u00eda, Fontilles en Espa\u00f1a e Talsi en Letonia. A partir de 2002, poucos lazaretos permanecen en Europa.\nHai d\u00faas entradas a Spinalonga, sendo unha a \"entrada dos leprosos\", un t\u00fanel co\u00f1ecido como a Porta de Dante. Esta ch\u00e1mase as\u00ed porque os pacientes non sab\u00edan que \u00eda pasar con eles unha vez que chegaban. Con todo, unha vez na illa recibian alimentos, auga, atenci\u00f3n m\u00e9dica e os pagos da seguridade social. Anteriormente, tales servizos non estaban dispo\u00f1ibles para os enfermos de lepra de Creta, xa que na s\u00faa maior\u00eda viv\u00edan nas covas da zona, lonxe da civilizaci\u00f3n. \nSpinalonga hoxe.\nHoxe en d\u00eda, a illa deshabitada \u00e9 unha das principais atracci\u00f3ns tur\u00edsticas de Creta. Ademais da leprosar\u00eda abandonada e a fortaleza, Spinalonga \u00e9 co\u00f1ecida polas s\u00faas pequenas praias de croios. A illa p\u00f3dese acceder facilmente desde Elounda e Agios Nikolaos. Saen barcos tur\u00edsticos de ambas cidades diariamente. Non hai aloxamentos en Spinalonga, \u00e9 dicir, todos os tours duran s\u00f3 unhas horas. As sa\u00eddas en barco desde Elounda tardan aproximadamente quince minutos mentres que as viaxes con sa\u00edda en Agios Nikolaos poden tardar case unha hora."}
{"id": "32501", "revid": "5863", "url": "https://gl.wikipedia.org/wiki?curid=32501", "title": "Francisco Cea Berm\u00fadez", "text": "Francisco de Paula de Cea Berm\u00fadez y Buzo, nado en M\u00e1laga o 28 de outubro de 1779 e morto en Par\u00eds o 6 de xullo de 1850, foi un pol\u00edtico andaluz, conde de Colombi.\nTraxectoria.\nTras diversas tarefas como diplom\u00e1tico, colaborou con Fernando VII na s\u00faa pugna co infante Don Carlos tras promulgar a Pragm\u00e1tica Sanci\u00f3n que facilitaba o cami\u00f1o \u00f3 trono \u00e1 s\u00faa filla, a futura Isabel II. Nome\u00f3uselle Presidente do Consello de Ministros o 1 de outubro de 1832 e foi confirmado \u00f3 chegar \u00f3 trono a ra\u00ed\u00f1a Isabel II. Cando a situaci\u00f3n se fixo m\u00e1is complexa, e a ra\u00ed\u00f1a pretend\u00eda incoporar aos sectores mais cr\u00edticos coa pol\u00edtica absolutista da soberana, Cea Bermudez foi deposto en 1834."}
{"id": "32502", "revid": "109216", "url": "https://gl.wikipedia.org/wiki?curid=32502", "title": "Kick Off", "text": "Kick Off \u00e9 un videoxogo desenvolvido por Anco para Atari ST en 1989, deseguida apareceu a versi\u00f3n para Amiga seguida das versi\u00f3ns para Amstrad CPC, Atari 8-bit, Commodore 64, NES, SNES e ZX Spectrum.\nA diferenza dos simuladores de f\u00fatbol anteriores a pelota non se pega \u00f3s xogadores sen\u00f3n que os xogadores te\u00f1en que ir empuxando a b\u00f3la na direcci\u00f3n que desexen que vaia, o que d\u00e1 realismo \u00f3 xogo e contribu\u00edu \u00f3 grande \u00e9xito do xogo, \u00f3 que seguiron varias secuelas. Ademais incorpora numerosas acci\u00f3ns que poden suceder \u00f3 longo do xogo como faltas, penaltis, mostra de cart\u00f3ns amarelos e vermellos, t\u00e1cticas, cornes etc. Poden participar de 1 a 4 xogadores elixindo entre diferentes categor\u00edas desde a internacional \u00e1 liga xuvenil."}
{"id": "32505", "revid": "23204", "url": "https://gl.wikipedia.org/wiki?curid=32505", "title": "Provincia de Xa\u00e9n", "text": "A provincia de Xa\u00e9n (en castel\u00e1n: \"Ja\u00e9n\") \u00e9 unha das oito provincias que conforman a comunidade aut\u00f3noma de Andaluc\u00eda. A s\u00faa capital \u00e9 Xa\u00e9n.\nA s\u00faa superficie \u00e9 de 13.498\u00a0km\u00b2. A s\u00faa poboaci\u00f3n \u00e9 de 660.284 habitantes (2005, INE), dos cales, preto dunha sexta parte viven na capital, e a s\u00faa densidade de poboaci\u00f3n \u00e9 48,01/km\u00b2. Est\u00e1 composta por 97 concellos, entre os cales destacan, xunto coa capital, Linares, \u00dabeda, Baeza, And\u00fajar, Martos, Bail\u00e9n, Cazorla e Alcal\u00e1 la Real.\nXeograf\u00eda.\nNa serra de Cazorla, en Pontones, nace o r\u00edo Segura, mentres que no Canell\u00f3n de las Fuentes, no termo municipal de Quesada, nace o r\u00edo Guadalquivir. A\u00ednda que \u00e9 unha das provincias espa\u00f1olas menos co\u00f1ecidas polos turistas, ten moitos lugares interesantes que visitar.\nXa\u00e9n ten, xunto a outras paraxes naturais protexidas, catro Parques Naturais: \nA provincia conta tam\u00e9n con d\u00faas importantes cidades renacentistas: \u00dabeda e Baeza, que foron recentemente declaradas Patrimonio da Humanidade pola UNESCO. A provincia de Ja\u00e9n \u00e9 a maior produtora mundial de aceite de oliva. Polo que gran parte da econom\u00eda xienense bas\u00e9ase no monocultivo da Oliveira."}
{"id": "32506", "revid": "169", "url": "https://gl.wikipedia.org/wiki?curid=32506", "title": "Prazas de soberan\u00eda", "text": ""}
{"id": "32508", "revid": "23204", "url": "https://gl.wikipedia.org/wiki?curid=32508", "title": "Buddy Holly", "text": "Charles Hardin Holley, co\u00f1ecido como Buddy Holly, nado en Lubbock (Texas) o 7 de setembro de 1936 e finado o 3 de febreiro de 1959, foi un m\u00fasico pioneiro do rock and roll nos Estados Unidos.\nTraxectoria.\nGa\u00f1ou fama \u00f3 abrir unha presentaci\u00f3n de Bill Haley &amp; His Comets en 1955. Na s\u00faa curta carreira, lanzou \u00e9xitos como \"Blue Days, Black Nights\", \"That'll Be The Day\" e \"Peggy Sue\". Faleceu en 3 de febreiro de 1959 nun accidente de avi\u00f3n, xunto co tam\u00e9n cantante Ritchie Valens e co DJ \"The Big Bopper\". A s\u00faa m\u00fasica presenta preocupaci\u00f3n pola melod\u00eda, introducindo elementos da m\u00fasica mexicana, que posteriormente dar\u00eda orixe \u00f3 tex-mex"}
{"id": "32512", "revid": "5312", "url": "https://gl.wikipedia.org/wiki?curid=32512", "title": "Partido Nacionalsocialista Alem\u00e1n dos Traballadores", "text": "O Partido Nacionalsocialista Alem\u00e1n dos Traballadores (tam\u00e9n traducido por Partido Nacionalsocialista Obreiro Alem\u00e1n; en alem\u00e1n \"Nationalsozialistische Deutsche Arbeiterpartei\", NSDAP), mellor co\u00f1ecido como o Partido Nazi, foi o partido pol\u00edtico levado \u00f3 poder por Adolf Hitler en 1933. O termo nazi \u00e9 unha forma abreviada da palabra alem\u00e1 Nationalsozialismus (nacionalsocialismo), que era a ideolox\u00eda do partido.\nO partido foi a principal forza pol\u00edtica na Alema\u00f1a Nazi dende a ca\u00edda da Rep\u00fablica de Weimar (1933) at\u00e9 o fin da segunda guerra mundial en 1945, cando foi declarado ilegal e os seus l\u00edderes foron arrestados e culpados de crimes de guerra, contra a humanidade e contra a paz nos xu\u00edzos de Nuremberg entre novembro de 1945 e outubro de 1946.\nO antecesor do Partido Nazi, o Deutsche Arbeiterpartei (Partido Obreiro Alem\u00e1n), foi fundado en 1919 por un cerralleiro chamado Anton Drexler (xunto a Gottfried Feder, Dietrich Eckart e Karl Harrer) como un dos movementos populares (de: v\u00f6lkisch) que exist\u00edan en Alema\u00f1a como resultado da s\u00faa derrota na primeira guerra mundial.\nPara investigar a este grupo, o servizo de intelixencia do ex\u00e9rcito alem\u00e1n enviou a Hitler, un xove cabo, a monitorear as actividades deste partido. Impresionado polo que viu, ingresou como membro n\u00ba 55, a\u00ednda que Hitler despois declarou ser o \"Membro do Partido n\u00famero 7\", para facer crer que el fora un dos fundadores. El en realidade foi o 7\u00ba membro do comit\u00e9 central e Responsable de Propaganda. Durante a s\u00faa xesti\u00f3n, iniciouse a contabilidade dos membros do partido, inici\u00e1ndose a conta no n\u00famero 500 para dar idea de gran cantidade, polo cal quedou asignado o 555 a Hitler. Logo de ser proscrito polo fracasado Putsch de M\u00fanic en 1923, o partido foi refundado co nome de Partido Nacionalsocialista Alem\u00e1n dos Traballadores (NSDAP, nas s\u00faas siglas alem\u00e1s) o 25 de febreiro de 1924, obtendo Hitler a xefatura do partido.\nDespois de que o seu intento de golpe de estado fracasara en Baviera, os nazis competiron nas elecci\u00f3ns restantes nos anos vinte. Nas elecci\u00f3ns da d\u00e9cada de 1930, impulsados polos problemas econ\u00f3micos de Alema\u00f1a na incipiente Gran Depresi\u00f3n, incrementaron os seus votos dramaticamente, convert\u00e9ndose no segundo partido m\u00e1is grande no Reichstag. Isto mellorou a s\u00faa posici\u00f3n nos anos vindeiros e, a pesar dunha pequena proscripci\u00f3n da SA (Sturmabteilung, Secci\u00f3ns de Asalto, o ex\u00e9rcito privado do partido) en 1932, nas elecci\u00f3ns do mesmo ano o partido alcanzou un total de 13.57 mill\u00f3ns de votos e converteuse no bloque m\u00e1is votado no Reichstag. En vista que os nazis ga\u00f1aran 22 procesos electorais e eran maior\u00eda no Congreso, Hitler foi nomeado Chanceler polo presidente Hindenburg o 30 de xaneiro de 1933, e nunhas elecci\u00f3ns nacionais, os nazis e os seus aliados nacionalistas alcanzaron a maior\u00eda, a cal usaron para aprobar un Acto Permisorio para po\u00f1er o poder absoluto nas mans de Hitler. Despois da proscripci\u00f3n ou cancelaci\u00f3n de t\u00f3dolos outros partidos (5 de xullo de 1933) e a prohibici\u00f3n de formar novos (14 de xullo de 1933), os nacionalsocialistas conv\u00e9rtense no \u00fanico partido pol\u00edtico restante. Isto era parte do Gleichschaltung (literalmente \"sincronizaci\u00f3n\", termo usado nun sentido pol\u00edtico para describir o proceso mediante o cal o r\u00e9xime nazi estableceu sucesivamente un sistema de control totalitario sobre o individuo).\nNomearon \u00e1s SA como brazo pol\u00edtico do R\u00e9xime e \u00e1 SS como un organismo auxiliar da Polic\u00eda, ademais de fundar a Polic\u00eda Secreta do Estado, en alem\u00e1n: Geheime Staats Polizei, cuxas siglas, GESTAPO, foron o terror de Europa.\nO Partido Nazi tivo preto de 14 mill\u00f3ns de militantes at\u00e9 1945, cando foi prohibido. Actualmente en Alema\u00f1a o Partido Nacional Dem\u00f3crata loita polo levantamento desa prohibici\u00f3n e est\u00e1 refundado nos Estados Unidos como o NSDAP/AO (Ausland Organization: Organizaci\u00f3n no estranxeiro), cuxo m\u00e1ximo l\u00edder, Gerhard Lauck, ten inundado Alema\u00f1a e Europa de propaganda Nazi e propiciado a creaci\u00f3n de miles de grupos que apoian \u00f3 Nazismo.\nO himno do Partido Nazi era \"Horst Wessel Lied\" (\"A canci\u00f3n de Horst Wessel\").\nPrograma do partido.\nOs principais puntos do programa nacionalsocialista eran os seguintes:"}
{"id": "32515", "revid": "1131", "url": "https://gl.wikipedia.org/wiki?curid=32515", "title": "Pontevedra Club de F\u00fatbol", "text": "O Pontevedra Club de F\u00fatbol \u00e9 un club de f\u00fatbol da cidade de Pontevedra. Foi fundado en 1941 e milita na Segunda Divisi\u00f3n RFEF, \u00e1 que ascendeu na tempada 2022/23.\nA etapa de maior \u00e9xito do club foron as 6 tempadas que o equipo xogou en Primeira Divisi\u00f3n entre 1963 e 1970. Actualmente ocupa o 45\u00ba posto na clasificaci\u00f3n hist\u00f3rica de Primeira. Durante estas tempadas acadou un 7\u00ba posto na tempada 1965/66 e chegou a xogar 5 tempadas consecutivas na categor\u00eda. Tam\u00e9n xogou 9 tempadas en Segunda, 35 en Segunda B e 29 en Terceira.\nMant\u00e9n historicamente unha gran rivalidade co Celta de Vigo, equipo da cidade veci\u00f1a.\nHistoria.\nOrixes.\nEn 1905 fundouse o Pontevedra Sporting Club. Inicialmente xogaba na Xunqueira e adestraba na praza de touros, e posteriormente trasladouse a Campolongo. Neste equipo comezou Luis Otero. Co tempo fundouse o Club Deportivo Pontevedra, no que xogou Pasar\u00edn. Os dous equipos, que compart\u00edan campo, un\u00edronse en 1918 co nome de Pontevedra Athletic Club, mud\u00e1ndose ao campo de Pasar\u00f3n. Catro anos despois traslad\u00e1ronse a un novo campo a car\u00f3n do Hospital Provincial. En 1922 fundouse o Eiri\u00f1a CF, campi\u00f3n de Galicia de afeccionados en 1933 e 1934, e campi\u00f3n da Copa Galicia de 1936. O seu uniforme era camisola amarela e negra e e pantal\u00f3n negro. Na d\u00e9cada de 1920 fundouse tam\u00e9n o Alfonso XIII FC.\nTrala guerra civil retom\u00e1ronse as actividades deportivas. O Pontevedra Club de F\u00fatbol fundouse o 16 de outubro de 1941 trala uni\u00f3n dos dous clubs m\u00e1is importantes daquela \u00e9poca da cidade, o Eiri\u00f1a e o Alfonso CF. O seu primeiro presidente foi [[Fernando Ponte Conde]]. O primeiro partido foi un amig\u00e1bel contra [[Real Club Celta|Celta de Vigo]] o [[28 de decembro]] de 1941, no campo de Pasar\u00f3n, que rematou con empate a tres goles. Polo Pontevedra xogaron [[Manuel Dom\u00ednguez Barril|Dom\u00ednguez]], [[Manuel Ruibal|Ruibal]], Hermida, Calvi\u00f1o, Quico II, Ernesto, Pinocho, [[Telesforo Lorenzo Gama|Foro]], Corbacho, Besada (que marcou o primeiro gol) e Iglesias.\nCompetici\u00f3ns oficiais.\nO Pontevedra solicitou participar no [[Campionato Galego de Afeccionados]]. Debutou o 22 de febreiro de 1942 contra o Santiago de Compostela, perdendo por 1 a 0. O primeiro partido oficial en Pasar\u00f3n tivo lugar o 1 de marzo contra o [[Celta de Vigo B|Celta B]], con empate a 1. Logo de 6 partidos, o equipo granate procl\u00e1mase campi\u00f3n do grupo sur, disputando a final contra o [[Club Arsenal de Ferrol|Galicia de Ferrol]]. Os pontevedreses ga\u00f1aron o campionato tras vencer 3-0 en Pasar\u00f3n e perder 2-1 no Inferni\u00f1o. Esta vitoria deulle a posibilidade de disputar o [[Campionato de Espa\u00f1a de Afeccionados]], perdendo en cuartos de final contra o Mediod\u00eda de Madrid.\nComezou a tempada 1942-43 na [[Preferente Auton\u00f3mica de Galicia|Serie A Rexional]], e proclamouse de novo campi\u00f3n galego de afeccionados, doutra volta contra o Galicia de Ferrol. No campionato de Espa\u00f1a foi eliminado contra o Sama de Langreo.\nEn 1943 o equipo comezou en terceira divisi\u00f3n, e malia que quedou campi\u00f3n varios anos (1947 e 1948) e xogou a promoci\u00f3n de ascenso en varias ocasi\u00f3ns, mant\u00edvose nesta categor\u00eda at\u00e9 1957, cando descendeu \u00e1 categor\u00eda rexional. Ao ano seguinte ascendeu tras quedar campi\u00f3n, e na tempada 1959-60, con [[Cuqui Bienzobas]] no banco, o equipo acadou o ascenso a [[Segunda Divisi\u00f3n espa\u00f1ola|Segunda Divisi\u00f3n]], tras unha promoci\u00f3n contra o [[Burgos Club de F\u00fatbol|Burgos CF]] e logo dun partido de desempate en Le\u00f3n, con gol de [[Guillermo Vicente Comesa\u00f1a|Guillermo]] na pr\u00f3rroga.\nEn 1961 produciuse o debut na [[Copa do Rei de F\u00fatbol|Copa do Xeneral\u00edsmo]], perdendo na primeira eliminatoria contra o [[Club Deportivo Castell\u00f3n|Castell\u00f3n]]. En 1963 o equipo adestrado por [[Rafael Yunta Navarro|Rafa Yunta]] resultou campi\u00f3n da segunda divisi\u00f3n, acadando o ascenso \u00e1 m\u00e1xima categor\u00eda.\nO debut do equipo na [[Primeira divisi\u00f3n espa\u00f1ola|Primeira divisi\u00f3n]] foi na tempada [[1963]]-[[1964|64]]. A \u00e9poca dourada na primeira divisi\u00f3n \u00e9 co\u00f1ecida como a do [[Hai Que Roelo]], debido \u00e1 dificultade que ti\u00f1an os equipos rivais para ga\u00f1ar \u00f3s granates no [[Estadio Municipal de Pasar\u00f3n|campo de Pasar\u00f3n]].\n[[Ficheiro:Pontevedra CF 2009.jpg|dereita|miniatura|Equipo inicial no Trofeo Cidade de Pontevedra 2009.]]\n[[Ficheiro:Pontevedra CF - Racing de Santander.jpg|dereita|miniatura|Encontro de liga da [[Segunda divisi\u00f3n B espa\u00f1ola de f\u00fatbol|segunda divisi\u00f3n B]] 2016/17 entre o [[Pontevedra CF]] e o [[Racing de Santander]].]]\nDespois do descenso da primeira divisi\u00f3n in\u00edciase unha etapa irregular, na que chega a descender a terceira. Na tempada 1983-84 leva por primeira vez publicidade nas camisolas, estando patrocinado pola [[Caixa de Aforros Provincial de Pontevedra]]. Na tempada 1984-85 quedou subcampi\u00f3n da [[Copa da Liga de Espa\u00f1a]] de Segunda Divisi\u00f3n B, perdendo na final contra o [[Sestao Sport Club|Sestao SC]]. O [[5 de xu\u00f1o]] de 1985 foi elixido presidente [[Lu\u00eds Emilio Batall\u00e1n]].\nTras moitos anos en segunda B, acadou o ascenso a segunda na tempada 2003-04, adestrado por [[Jos\u00e9 Aurelio Gay]], se ben non foi quen de manter a categor\u00eda.\nO [[23 de xaneiro]] de [[2007]] o club conseguiu culminar con \u00e9xito o proceso de transformaci\u00f3n voluntaria en [[Sociedade An\u00f3nima Deportiva]], en boa parte pola mediaci\u00f3n do seu presidente, [[Nino Mir\u00f3n]], que se fixo co 52 % das acci\u00f3ns do club no \u00faltimo momento. Nese mesmo ano ga\u00f1ou a [[Copa Real Federaci\u00f3n Espa\u00f1ola de F\u00fatbol|Copa Federaci\u00f3n]] tras impo\u00f1erse na final ao [[Real Club Deportivo Mallorca|Mallorca B]].\nNa tempada [[Segunda divisi\u00f3n B espa\u00f1ola 2010/11|2010\u201311]] sufriu unha fonda crise econ\u00f3mica. Trala destituci\u00f3n a mediados de outubro de [[\u00c1ngel Viadero]], [[Fernando Castro Santos]] ofreceuse para adestrar o equipo de balde. En decembro, os xogadores ameazaron \u00e1 directiva con ir \u00e1 [[folga]] logo de catro meses sen cobraren. O [[5 de xaneiro]] de [[2011]] mudou a xunta directiva, quedando como presidente do club o empresario [[Mauricio Rodr\u00edguez Boullosa]]. O [[5 de maio]] materializou o descenso matem\u00e1tico a [[Terceira Divisi\u00f3n Espa\u00f1ola|Terceira Divisi\u00f3n]] tras unha tempada moi irregular, a falta dun partido.\nNa tempada [[Terceira divisi\u00f3n espa\u00f1ola 2011/12|2011\u201312]] de [[Terceira Divisi\u00f3n Espa\u00f1ola|Terceira Divisi\u00f3n]] acabou no cuarto posto, clasific\u00e1ndose para xogar a [[Promoci\u00f3n de ascenso a Segunda Divisi\u00f3n B 2011/12|fase de ascenso]] a [[Segunda Divisi\u00f3n B]]. Con todo, foi eliminado polo Espanyol B na primeira rolda e non conseguiu subir de categor\u00eda. Na tempada seguinte non conseguiu clasificarse para a fase de ascenso, ao rematar na 5\u00aa posici\u00f3n. O 26 de xu\u00f1o de 2013 Mauricio Rodr\u00edguez deixou a presidencia, ocup\u00e1ndoa Jos\u00e9 Manuel Fern\u00e1ndez en funci\u00f3ns. O 7 de xullo de 2014 pasou a ser presidenta do equipo a empresaria [[Lupe Murillo]].\n[[Ficheiro:Deporpontevedra.jpg|thumb|Partido disputado entre o [[Deportivo da Coru\u00f1a]] e o Pontevedra.]]\nEn abril de 2018 ga\u00f1aron a s\u00faa segunda Copa Federaci\u00f3n tras vencer na final ao [[Ontinyent Club de Futbol]]\n[[Ficheiro:Siareirospontevedra.jpg|thumb|Seareiros do Pontevedra.]]\nTrofeos de ver\u00e1n.\nDesde [[1959]] o equipo organiza o [[Trofeo Luis Otero]], lembrando ao futbolista pontevedr\u00e9s [[Luis Otero S\u00e1nchez]], que chegou a ser ol\u00edmpico en [[Antuerpen]] en 1920, e disputa dende [[1967]] o [[Trofeo Cidade de Pontevedra]], organizado polo concello.\nEn [[1984]] instaurouse o Trofeo Deputaci\u00f3n, que non tivo continuidade e entre [[1993]] e [[2004]] xogou o [[Trofeo Memorial H\u00e9ctor Rial]], en homenaxe ao hist\u00f3rico adestrador do club, [[H\u00e9ctor Rial]].\nEscudo.\nO escudo oficial do club consiste nunha fusi\u00f3n do escudo da cidade, unha ponte ameada, e un bal\u00f3n. Entre estes dous elementos at\u00f3pase unha banda coa palabra \"Pontevedra\" inscrita nela, mentres que no interior do bal\u00f3n p\u00f3dense ler as letras C e F.\nUniforme.\nO uniforme hist\u00f3rico do Pontevedra CF \u00e9 camiseta granate, pantal\u00f3n azul e medias granates. Inicialmente o pantal\u00f3n era branco, mud\u00e1ndose polo azul en 1956 por problemas de lavander\u00eda. Tam\u00e9n houbo outras variaci\u00f3ns ao longo da historia, como o uso de medias azuis ou ata dunha camiseta a raias azuis e granates.\nOs uniformes para a tempada 2010/11 son:\nActualmente, a s\u00faa marca \u00e9 [[Bemiser]] e o seu patrocinador \u00e9 [[Deputaci\u00f3n de Pontevedra]].\nHimno.\nO himno do Pontevedra CF est\u00e1 na s\u00faa maior parte en lingua castel\u00e1, se ben incl\u00fae como retrouso unha cantiga popular galega:\nMascota.\nA mascota actual \u00e9 Roelio, unha especie de \u00f3so andante vestido co uniforme titular do equipo. Esta mascota \u00e9 unha homenaxe \u00f3 alcume do equipo na \u00e9poca en que estaba en primeira divisi\u00f3n, o [[Hai que Roelo]].\nEstadio.\n[[Ficheiro:Pasar\u00f3n.jpg|miniatura|[[Estadio Municipal de Pasar\u00f3n]] de [[Pontevedra]].]]\nO Pontevedra xoga os seus partidos no [[Estadio Municipal de Pasar\u00f3n]], que foi inaugurado en [[1965]]. As s\u00faas medidas son 105 x 66 metros. Albergaba a 16.500 persoas, e logo dun proceso de reformas que acabaron en maio de [[2010]], caben 12.000. O estadio xa f\u00f3ra reformado en [[1982]] co gallo da [[Mundial de F\u00fatbol de Espa\u00f1a 1982|Copa do Mundo]].\n[[Ficheiro:Furgoneta_do_Pontevedra_Club_de_F\u00fatbol.jpg|dereita|miniatura|200px|Furgoneta propiedade do club.]]\nFilial.\nO [[Pontevedra Club de F\u00fatbol B]] \u00e9 o equipo filial do Pontevedra. Fundouse en [[1965]] e actualmente xoga na [[Terceira Divisi\u00f3n RFEF]].\nV\u00e9xase tam\u00e9n.\nLigaz\u00f3ns externas.\n[[Categor\u00eda:Pontevedra CF| ]]"}
{"id": "32516", "revid": "6173611", "url": "https://gl.wikipedia.org/wiki?curid=32516", "title": "Forzas de Paz da ONU", "text": "As Forzas de Paz da ONU, popularmente co\u00f1ecidas como cascos azuis pola cor dos seus cascos, son corpos militares encargados de crear e manter a paz en \u00e1reas de conflito, controlar e observar os procesos de paz e dar asistencia a ex combatentes na implementaci\u00f3n de tratados con fins pac\u00edficos. Act\u00faan por mandato directo do Consello de Seguridade da ONU e nel forman parte membros das forzas armadas e policiais dos pa\u00edses integrantes das Naci\u00f3ns Unidas, integr\u00e1ndose as\u00ed nunha forza multinacional.\nEn 1956, estas forzas supervisaron o cesamento de hostilidades entre Exipto e Israel. Posteriormente te\u00f1en actuado noutros conflitos en Oriente medio, L\u00edbano, Chipre, Mozambique, Somalia, Bosnia etc\u00e9tera.\nEn 1988, cando o peruano Javier P\u00e9rez de Cu\u00e9llar era Secretario Xeral da ONU, os Cascos Azuis recibiron o Premio Nobel da Paz.\nEn 1993, os Cascos Azuis da ONU destacados na antiga Iugoslavia recibiron o Premio Princesa de Asturias de Cooperaci\u00f3n Internacional."}
{"id": "32517", "revid": "5863", "url": "https://gl.wikipedia.org/wiki?curid=32517", "title": "Cecilia B\u00f6hl de Faber", "text": "Cecilia B\u00f6hl de Faber, nada en Morges (Cant\u00f3n de Vaud, Su\u00edza), o 24 de decembro de 1796 e finada en Sevilla o 7 de abril de 1877, foi unha escritora espa\u00f1ola. Adoitaba usar o pseud\u00f3nimo de Fern\u00e1n Caballero.\nTraxectoria.\nCecilia era filla do c\u00f3nsul Juan Nicol\u00e1s Bohl e de Frasquita Larrea, quen tam\u00e9n escribira empregando o pseud\u00f3nimo de \"Corina\". Durante os seus primeiros anos viviu en Alema\u00f1a, regresando coa s\u00faa familia no ano 1813, \u00e1 idade de 17 anos. Casou o 30 de marzo de 1816, co capit\u00e1n de infanter\u00eda don Antonio Planelles e Bardax\u00ed. A parella mudouse a Porto Rico xa que o seu esposo fora destinado a ese lugar, pero ese matrimonio durar\u00eda pouco por mor do falecemento de don Antonio.\nTrasl\u00e1dase a Hamburgo, ao norte de Alema\u00f1a, onde viviu coa s\u00faa avoa. Alg\u00fans anos m\u00e1is tarde mudouse novamente a El Puerto de Santa Mar\u00eda, Espa\u00f1a, onde co\u00f1ece a Francisco Ruiz de Arco, marqu\u00e9s de Arco Hermoso. O 26 de marzo de 1822, contrae segundas nupcias co marqu\u00e9s, en Sevilla. En maio de 1835 enviuvou novamente.\nPouco tempo despois co\u00f1eceu a Antonio Arrom de Ayala, con quen contraeu matrimonio en 1837. Pero Ayala estaba doente de tise e con graves problemas econ\u00f3micos que fan que se suicide en 1863.\nQuedou as\u00ed a escritora na pobreza; os duques de Montpensier e a ra\u00ed\u00f1a Isabel II, prot\u00e9xena e br\u00edndanlle unha vivenda no Patio de las Banderas do Alc\u00e1zar de Sevilla. Pero a Revoluci\u00f3n de 1868 obr\u00edgaa a mudarse debido a que as casas foron postas en venda."}
{"id": "32519", "revid": "736", "url": "https://gl.wikipedia.org/wiki?curid=32519", "title": "Guerra do Iom Quippur", "text": ""}
{"id": "32520", "revid": "736", "url": "https://gl.wikipedia.org/wiki?curid=32520", "title": "San Tom\u00e9 de Aquino", "text": ""}
{"id": "32525", "revid": "5749", "url": "https://gl.wikipedia.org/wiki?curid=32525", "title": "Teosofismo", "text": ""}
{"id": "32526", "revid": "22570", "url": "https://gl.wikipedia.org/wiki?curid=32526", "title": "Lista de partidos pol\u00edticos de Francia", "text": ""}
{"id": "32528", "revid": "43337", "url": "https://gl.wikipedia.org/wiki?curid=32528", "title": "Agrupaci\u00f3n Nacional", "text": "A Agrupaci\u00f3n Nacional (en franc\u00e9s, \"Rassemblement national, RN\") \u2014denominado ata 2018 Fronte Nacional (FN) (en franc\u00e9s, \"Front national\")\u2014 \u00e9 un partido pol\u00edtico franc\u00e9s de extrema dereita que se define como dereita nacionalista, populista e soberanista.\nPresidencia do RN.\nA presidencia estivo en mans do seu fundador Jean-Marie Le Pen desde 1972 ata 2011, ano en que foi substitu\u00eddo pola s\u00faa filla Marine Le Pen.\nPoder do RN.\n\u00c9 o primeiro partido en voto obreiro de Francia, con dous terzos dos seus votantes procedentes do Partido Comunista de Francia e do Partido Socialista. \u00c9 por iso que se o considera un partido transversal, con ideas de dereita e esquerda e con votantes de ambo-los dous espectros pol\u00edticos.\nDurante os anos 90 e a primeira d\u00e9cada do s\u00e9culo XXI, a Fronte Nacional foi o terceiro partido pol\u00edtico franc\u00e9s, tralo de centro-dereita (UMP) e o de centro-esquerda (Partido Socialista).\nNas presidenciais de 2002, o candidato do partido Jean-Marie Le Pen pasou \u00e1 segunda volta, deixando f\u00f3ra o candidato do Partido Socialista, e competiu contra o candidato da UMP, Jacques Chirac, daquela presidente. Nesa votaci\u00f3n, Le Pen tan s\u00f3 acadou o 17,8% dos votos. Nas seguintes d\u00faas elecci\u00f3ns presidenciais, a FN non atangueu a segunda volta. En 2017, a candidata Marine Le Pen foi a segunda m\u00e1is votada, atr\u00e1s de Emmanuel Macron, perante quen caeu na segunda volta cun 33,9% de apoio, o mellor resultado do partido ata a data.\nEn 2005, a FN fixo campa\u00f1a polo \"non\" no referendo sobre o Tratado que establece unha constituci\u00f3n para Europa, que venceu por un 55%, fronte ao 45% do \"si\". Comunistas e boa parte dos socialistas tam\u00e9n apoiaron o voto en contra.\nNas elecci\u00f3ns ao Parlamento Europeo de 2014 e 2019 foi o partido m\u00e1is votado en Francia. Na Euroc\u00e1mara, o RN est\u00e1 integrado no grupo parlamentario Identidade e Democracia, canda outros partidos euroesc\u00e9pticos e nacionalistas de dereitas."}
{"id": "32531", "revid": "5312", "url": "https://gl.wikipedia.org/wiki?curid=32531", "title": "Partido Comunista Franc\u00e9s", "text": "O Partido Comunista de Francia (\"Parti Communiste Fran\u00e7ais\", PCF) \u00e9 un partido pol\u00edtico franc\u00e9s de esquerdas, membro do Partido da Esquerda Europea.\nHistoria.\nO PCF foi fundado no Congreso de Tours, no ano 1920, como consecuencia da escisi\u00f3n no seo da Secci\u00f3n Francesa da Internacional Obreira (SFIO) entre os partidarios da II Internacional (da cal formaba parte a SFIO) e os partidarios da III Internacional (maioritarios e favor\u00e1beis \u00e1 Revoluci\u00f3n Rusa e \u00f3 bolxevismo). Estes \u00faltimos fundaron a Secci\u00f3n Francesa da Internacional Comunista (SFIC), que se converter\u00eda posteriormente no actual Partido Comunista Franc\u00e9s.\nDespois da liberaci\u00f3n de Francia, ao final da segunda guerra mundial, o partido comunista participou nos primeiros gobernos ata 1947, por ser unha das forzas pol\u00edticas m\u00e1is importante naquelas. Logo volveu ter ministros en diferentes gobernos de esquerda da quinta rep\u00fablica.\nO PCF presentou candidatos as elecci\u00f3ns para presidente da rep\u00fablica francesa:\nSituaci\u00f3n a principios do s\u00e9culo XXI.\nA secretaria xeral do PCF ocupa a deputada Marie-George Buffet dende o ano 2001. Foi elixida para este cargo despois da marcha do antigo secretario xeral Robert Hue e logo reelixida no 33\u00ba congreso nacional do partido o 26 de marzo de 2006.\nO Partido Comunista Franc\u00e9s at\u00f3pase na oposici\u00f3n, a\u00ednda que durante a cuarta e a quinta rep\u00fablicas participou en varios gobernos.\nDespois das elecci\u00f3ns de marzo do 2008 o PCF goberna dous departamentos , o Val do Marne na Illa de Francia e o Allier na rexi\u00f3n de Auvernia, perdendo o goberno \"hist\u00f3rico\" do departamento da Sena-San Denis. Tr\u00e1tase dos departamentos de Sena-San Denis e Val do Marne, os dous na rexi\u00f3n de Illa de Francia. O PCF ocupa a presidencia destes dous departamentos grazas \u00f3 apoio recibido por parte dos outros partidos pol\u00edticos de esquerda presentes nos Consellos Xerais, xa que en ning\u00fan caso disp\u00f3n da maior\u00eda absoluta."}
{"id": "32533", "revid": "98629", "url": "https://gl.wikipedia.org/wiki?curid=32533", "title": "Anthony Burgess", "text": "John Anthony Burgess Wilson, nado en Manchester o 25 de febreiro de 1917 e finado o 25 de novembro de 1993, foi un escritor brit\u00e1nico do s\u00e9culo XX. Al\u00e9n das s\u00faas dotes como novelista, tam\u00e9n destacou por ser compositor, ling\u00fcista, profesor e periodista.\nTraxectoria.\nNaceu no seo dunha familia cat\u00f3lica de clase media. O seu pai era pianista e a s\u00faa nai morreu cando Burgess ti\u00f1a apenas 2 anos de vida. Na d\u00e9cada dos corenta fixo o servizo militar ingl\u00e9s en Xibraltar, en plena segunda guerra mundial. Despois da guerra, Burgess traballou para o Servizo Colonial brit\u00e1nico na illa de Borneo e en Malaisia como respons\u00e1bel educativo. Neses anos foille diagnosticado un tumor cerebral, que o afastou un pouco do que estaba a facer e acercouno \u00e1 literatura.\nDentro da s\u00faa produci\u00f3n literaria podemos destacar a novela \"A Clockwork Orange\" (\"A Laranxa Mec\u00e1nica\") do 1962, que foi levada ao cinema polo director Stanley Kubrick no ano 1971. Esta obra destaca pola s\u00e1tira social que fai o propio autor, e pola introduci\u00f3n dunha xerga xuvenil inventada polo propio Burgess (o nadsat), que toma gran parte dos termos de linguas eslavas, das que Burgess era co\u00f1ecedor.\nNo ano 1993 Anthony Burgess morreu dun cancro de pulm\u00f3n."}
{"id": "32535", "revid": "98629", "url": "https://gl.wikipedia.org/wiki?curid=32535", "title": "Sueste asi\u00e1tico", "text": "O Sueste Asi\u00e1tico \u00e9 unha subrexi\u00f3n de Asia que comprende gran variedade de pa\u00edses cunha certa unidade cultural e hist\u00f3rica. Est\u00e1 situada entre os paralelos 90 e 130 aproximadamente, e entre os meridianos 30 e 17.\nCaracter\u00edsticas.\nO nome non se comezou a empregar ata o s\u00e9culo XX. Comprende d\u00faas rexi\u00f3ns xeogr\u00e1ficas diferenciadas, Indochina e Insulindia, divididas en 11 estados que cobren unha superficie aproximada de 11.000.000\u00a0km\u00b2 no que viven 550.000.000 persoas.\nEn total, a superficie do Sueste Asi\u00e1tico ascende a uns 4.000.000\u00a0km\u00b2. No ano 2004 m\u00e1is de 593 mill\u00f3ns de persoas habitaban na rexi\u00f3n, a sexta parte (114 mill\u00f3ns) na illa de Xava (Indonesia), unha das illas m\u00e1is poboadas do mundo.\nHistoria.\nO principal feito hist\u00f3rico que determinou a vida da rexi\u00f3n foi indubidablemente que se atopa situada entre os dous xigantes asi\u00e1ticos: a China e a India. Deles houbo influencias de tipo cultural, ling\u00fc\u00edstico, relixioso e pol\u00edtico que a\u00ednda subsisten. A rexi\u00f3n \u00e9 tam\u00e9n zona de encontro de dous grupos humanos que se mesturaron pacificamente co pasar do tempo: o tipo malaio que v\u00e9n do sur e das illas, co tipo asi\u00e1tico do leste que v\u00e9n do norte.\nCara ao s\u00e9culo I toda a rexi\u00f3n recibiu unha forte inmigraci\u00f3n dos pobos da India, especialmente do norte e da casta dos brahmanas. Tales pobos trouxeron consigo o hindu\u00edsmo e moldearon as linguas primitivas con grandes achegas do s\u00e1nscrito. O hindu\u00edsmo perdurou na rexi\u00f3n ata o s\u00e9culo XV, cando na pen\u00ednsula Indochinesa se introduciu o budismo de Theravada desde Sri Lanca e nas illas comezou a introduci\u00f3n do islam. Os s\u00e9culos XVII e XVIII viron tam\u00e9n a chegada do colonialismo. O \u00fanico pa\u00eds que o puido evitar, grazas \u00e1s pol\u00edticas de modernizaci\u00f3n do seu monarca, foi Tailandia (antiga Siam).\nDa herdanza hindu\u00edsta \u00e9 testemu\u00f1a a illa de Bal\u00ed, que formando parte do meirande pa\u00eds musulm\u00e1n do mundo (Indonesia), a s\u00faa relixi\u00f3n maioritaria \u00e9 a\u00ednda o hindu\u00edsmo."}
{"id": "32536", "revid": "88215", "url": "https://gl.wikipedia.org/wiki?curid=32536", "title": "Presidente de Timor Leste", "text": "Timor Leste tornouse independente de Portugal o 28 de novembro de 1975. Francisco Xavier do Amaral foi o seu primeiro presidente, pero gobernou soamente ata o 7 de decembro de 1975, d\u00eda en que Indonesia invadiu o pa\u00eds.\nTimor Leste permaneceu baixo a ocupaci\u00f3n indonesia ata que o 30 de agosto de 1999 a s\u00faa poboaci\u00f3n votou masivamente pola independencia nun referendo supervisado pola ONU. Debido \u00f3s ataques de milicias rebeldes que non aceptaron o resultado do referendo, a ONU mantivo o territorio baixo a s\u00faa administraci\u00f3n ata o 20 de maio de 2002, cando o pa\u00eds novamente recuperou a independencia. Xanana Gusm\u00e3o foi o seu primeiro presidente electo.\nPresidentes de Timor Leste (2002 - presente).\nSegundo a constituci\u00f3n, o presidente \u00e9 o xefe de estado de Timor Leste. \u00c9 electo pola poboaci\u00f3n para un per\u00edodo de 5 anos. Esta \u00e9 unha lista dos presidentes do pa\u00eds desde 2002."}
{"id": "32537", "revid": "56817", "url": "https://gl.wikipedia.org/wiki?curid=32537", "title": "Lista de presidentes do Afganist\u00e1n", "text": "Rep\u00fablica Isl\u00e1mica de Afganist\u00e1n.\nVer: Historia de Afganist\u00e1n"}
{"id": "32538", "revid": "85894", "url": "https://gl.wikipedia.org/wiki?curid=32538", "title": "Gheada", "text": "A gheada \u00e9 un fen\u00f3meno fon\u00e9tico propio da lingua galega que consiste na realizaci\u00f3n aspirada do fonema /g/ (oclusivo ou fricativo velar sonoro no modelo fon\u00e9tico est\u00e1ndar do galego). A gheada, faringal ou glotal, pron\u00fanciase normalmente como un son aspirado semellante ao [h] do ingl\u00e9s en \"house\". En certas zonas costeiras e nalgunhas \u00e1reas urbanas e periurbanas pode chegar a realizarse como (fricativo velar xordo, semellante ao iota castel\u00e1n).\nTeor\u00edas da s\u00faa orixe.\nT\u00e9\u00f1ense proposto tres teor\u00edas para explicar a orixe da gheada:\nTese substrat\u00edstica.\nFoi defendida por Zamora Vicente nos anos 50 e retomada m\u00e1is recentemente por Fern\u00e1ndez Gonz\u00e1lez ao estudar este fen\u00f3meno nos Ancares. Atrib\u00faea ao substrato ling\u00fc\u00edstico do galego, a\u00ednda que segundo os contrarios a esta tese, os primeiros textos onde se pode inferir a s\u00faa existencia, ao redor do s\u00e9culo XVII, ser\u00edan demasiado serodios para que se manifestase unha tendencia herdada das linguas prelatinas. Na actualidade est\u00e1 case completamente desbotada.\nTese adstrat\u00edstica ou castelanista.\nFoi defendida por Jos\u00e9 Lu\u00eds Pensado Tom\u00e9 en 1970 e conta hoxe con defensores como Xos\u00e9 Ram\u00f3n Freixeiro Mato. Defende que se trataba dunha contaminaci\u00f3n da lingua castel\u00e1, resultado do intento de falar castel\u00e1n ou tomar pr\u00e9stamos desa lingua, algo moi dubidoso se temos en conta que a gheada aparece moi lonxe das zonas onde se impuxo a castelanizaci\u00f3n m\u00e1is temper\u00e1, ou que se d\u00e1 en comarcas tan arcaizantes na evoluci\u00f3n fon\u00e9tica coma Os Ancares.\nXos\u00e9 Ram\u00f3n Freixeiro Mato sinala os seguintes argumentos: \nTese estruturalista ou autonomista.\nUnha terceira teor\u00eda relaciona a gheada cunha deriva estrutural da fon\u00e9tica do galego, fen\u00f3meno non moi diferente do que se deu noutras linguas coma o neerland\u00e9s. \u00c9 defendida por Schneider, Ant\u00f3n Santamarina ou Schroten.\nExtensi\u00f3n.\nA gheada \u00e9 un fen\u00f3meno maioritario. Est\u00e9ndese pola metade occidental do territorio ling\u00fc\u00edstico galego, nas provincias da Coru\u00f1a, Pontevedra, o oeste da provincia de Lugo e a metade occidental ourens\u00e1. Tam\u00e9n se d\u00e1 o fen\u00f3meno no concello de Cand\u00edn, dentro da bisbarra do Bierzo. Co paso do tempo, posibelmente debido \u00e1 presi\u00f3n do castel\u00e1n, foi retrocedendo na faixa central do pa\u00eds. O est\u00e1ndar galego culto non prioriza o uso da gheada, mais tampouco a estigmatiza como trazo a evitar. No galego com\u00fan dos medios de comunicaci\u00f3n e do ensino apenas se filtra.\nDesta maneira, a gheada \u00e9 aceptada pola Real Academia Galega, que afirma que non se trata dun erro ling\u00fc\u00edstico.\nRepresentaci\u00f3n.\nA gheada repres\u00e9ntase na escrita mediante o d\u00edgrafo \"gh\", por exemplo:\nValoraci\u00f3n da gheada e tradici\u00f3n literaria.\nA gheada foi sempre un fen\u00f3meno ausente na tradici\u00f3n literaria galega. Este rexeitamento vai en paralelo ao desprezo polo fen\u00f3meno que aparece nas primeiras gram\u00e1ticas e estudos sobre a lingua.\nAs\u00ed, no s\u00e9culo XIX, a gheada aparece de forma espor\u00e1dica nos primeiros textos, especialmente no x\u00e9nero dos Di\u00e1logos e completamente ausente en autores procedentes de \u00e1reas ghead\u00f3fonas como Eduardo Pondal ou Rosal\u00eda de Castro. Especialmente significativo \u00e9 o caso de Rosal\u00eda de Castro que si fai falar con seseo \u00e1 \"meni\u00f1a gaiteira\" de \"Cantares Gallegos\".\nNa tradici\u00f3n gramatical galega a gheada foi rexeitada. S\u00f3 Francisco Mir\u00e1s, que reproduce a fala da s\u00faa \u00e1rea natal de Santiago, d\u00e1 cabida \u00e1 gheada na s\u00faa Gram\u00e1tica. Pola contra, Xo\u00e1n Cuveiro Pi\u00f1ol def\u00ednea como un trazo propio dos \"individuos de \u00ednfima escala da zona costeira\" e Marcial Valladares como \"defecto de la gente idiota\". Por\u00e9n, moitos autores sinalan que nas ideas de Valladares subxace o modelo castel\u00e1n, xa que tam\u00e9n rexeita o seseo ou o infinitivo conxugado.\nNo s\u00e9culo XX, Aurelio Ribalta Copete arr\u00e9dase desas posici\u00f3ns e def\u00e9ndea como trazo do pobo. Tr\u00e1tase de novo dunha excepci\u00f3n, xa que tanto na etapa de preguerra como de posguerra non se rexistra ningunha defensa m\u00e1is.\nCoa oficializaci\u00f3n do galego e a conseguinte estandarizaci\u00f3n, a gheada e o seseo son admitidas como realizaci\u00f3ns v\u00e1lidas no idioma galego nas Normas Ortogr\u00e1ficas e Morfol\u00f3xicas do Idioma Galego do ano 1982."}
{"id": "32543", "revid": "1131", "url": "https://gl.wikipedia.org/wiki?curid=32543", "title": "Ghouls 'N Ghosts", "text": "Ghouls 'N Ghosts \u00e9 un videoxogo desenvolvido por Capcom para Sega en 1989. Orixinalmente creado para m\u00e1quinas recreativas sa\u00edron versi\u00f3ns para Amiga, Amstrad CPC, Atari ST, Commodore 64, Genesis, Sega Master System e ZX Spectrum.\nSegunda parte de Ghosts 'N Goblins. Estamos na Idade Media e o cabaleiro Arthur ten que se enfrontar \u00e1s forzas do mal para rescatar a unha princesa secuestrada. Disp\u00f3n dunha armadura que o protexe contra as os seus inimigos e de diversas armas, machada, disco, espada, b\u00f3las de lume."}
{"id": "32545", "revid": "1131", "url": "https://gl.wikipedia.org/wiki?curid=32545", "title": "Dynamite Dux", "text": "Dynamite Dux \u00e9 un videoxogo desenvolvido por Sega para m\u00e1quinas recreativas e convertido por Activision en xogo de ordenador en 1989, sa\u00edron versi\u00f3ns para Amiga, Amstrad CPC, Atari ST, Commodore 64 e ZX Spectrum.\nAchacha secuestrou \u00f3 pato Lucy pero Pin est\u00e1 decidida a destru\u00edr a Achacha para liberar \u00e1 s\u00faa amiga, deber\u00e1 loitar contra crocodilos, cans rabiosos ou cabezas de alce. Por sorte hai tam\u00e9n salchichas, pasteis e hamburguesas para repo\u00f1er enerx\u00eda ou cofres para aumenta-la puntuaci\u00f3n, ademais de armas como lanzachamas, lanzafoguetes, pedras, bombas ou bazookas sen esquecer os efectivos pu\u00f1os de Pin."}
{"id": "32547", "revid": "65337", "url": "https://gl.wikipedia.org/wiki?curid=32547", "title": "Galer\u00eda de imaxes do euro", "text": ""}
{"id": "32551", "revid": "23204", "url": "https://gl.wikipedia.org/wiki?curid=32551", "title": "John Carradine", "text": "Richmond Reed Carradine, co\u00f1ecido como John Carradine, nado en Nova York o 5 de febreiro de 1906 e finado en Mil\u00e1n o 27 de novembro de 1988, foi un actor de cinema dos Estados Unidos do x\u00e9nero \"western\". Comezou a s\u00faa carreira como int\u00e9rprete de Shakespeare no teatro, e fixo a s\u00faa estrea no cinema en 1930 co nome de Peter Richmond. Adoptou o nome John Carradine dous anos despois.\nOs seus 4 fillos torn\u00e1ronse actores: David Carradine, Robert Carradine, Keith Carradine e Bruce Carradine.\nFaleceu en 1988 durante unha visita \u00e1 cidade italiana de Mil\u00e1n \u00f3s 82 anos."}
{"id": "32555", "revid": "56817", "url": "https://gl.wikipedia.org/wiki?curid=32555", "title": "Eurycoma longifolia", "text": "Eurycoma longifolia \u00e9 unha planta da familia das Simaroubaceae nativa de Indonesia e Malaisia, usada na medicina tradicional deses pa\u00edses para tratar disfunci\u00f3ns sexuais."}
{"id": "32556", "revid": "96271", "url": "https://gl.wikipedia.org/wiki?curid=32556", "title": "\u00c1spide", "text": "A \u00e1spide (\"Vipera aspis\") \u00e9 unha v\u00edbora velenosa nativa de Europa. De adulta alcanza entre 70 e 90\u00a0cm, cos machos un pouco m\u00e1is grandes c\u00e1s femias. Caracter\u00edzase pola cabeza en punta de frecha e a pupila vertical. \u00c9 unha especie com\u00fan nos Alpes e nos Pireneos. Non se debe confundir coa naia exipcia (\"Naja haje\"), tam\u00e9n co\u00f1ecida popularmente como \"\u00e1spide de Cleopatra\"."}
{"id": "32557", "revid": "5863", "url": "https://gl.wikipedia.org/wiki?curid=32557", "title": "Abano", "text": "Un abano, tam\u00e9n denominado abanador ou abanico \u00e9 un instrumento para darse aire \u00f3 movelo dun lado a outro.\nCo\u00f1\u00e9cense relevos exipcios antigos mostrando o uso do abano en cerimonias do palacio. Os gregos convert\u00e9rono nun instrumento de uso dom\u00e9stico desde o s\u00e9culo V a.C., e deles pasou o seu uso a etruscos e romanos. Os xaponeses inventaron o abano pregable no s\u00e9culo VII, os portugueses lev\u00e1rono a Europa no s\u00e9culo XV e no s\u00e9culo XVII adoptou a forma actual."}
{"id": "32558", "revid": "529", "url": "https://gl.wikipedia.org/wiki?curid=32558", "title": "Abanico", "text": ""}
{"id": "32559", "revid": "529", "url": "https://gl.wikipedia.org/wiki?curid=32559", "title": "Abanador", "text": ""}
{"id": "32563", "revid": "85894", "url": "https://gl.wikipedia.org/wiki?curid=32563", "title": "Abanqueiro", "text": "Un abanqueiro \u00e9 unha fervenza. Como top\u00f3nimo pode referirse a:"}
{"id": "32565", "revid": "55340", "url": "https://gl.wikipedia.org/wiki?curid=32565", "title": "Cadoiro", "text": ""}
{"id": "32566", "revid": "529", "url": "https://gl.wikipedia.org/wiki?curid=32566", "title": "Salto de auga", "text": ""}
{"id": "32567", "revid": "85894", "url": "https://gl.wikipedia.org/wiki?curid=32567", "title": "Abarca", "text": "Unha abarca \u00e9 un calzado r\u00fastico feito de coiro sen curtir ou de caucho que se axusta \u00f3 p\u00e9 cubrindo s\u00f3 a s\u00faa planta e os dedos, e que se ata con cordas ou correas ao nocello. As de coiro seguen empreg\u00e1ndose en actividades folcl\u00f3ricas, mentres que para as funci\u00f3ns orixinais no campo, estas foron substitu\u00eddas polas de caucho. Entre as m\u00e1is co\u00f1ecidas est\u00e1n as abarcas menorquinas (avarca) e as vascas (abarka).\nExiste outro tipo de abarca de madeira dunha peza, que foi utilizado especialmente polo campesi\u00f1ado de Cantabria. Este tipo de calzado garda certa similitude coa zoca neerland\u00e9sa."}
{"id": "32569", "revid": "23204", "url": "https://gl.wikipedia.org/wiki?curid=32569", "title": "Lingua aragonesa", "text": "O aragon\u00e9s \u00e9 unha lingua rom\u00e1nica falada nas zonas m\u00e1is setentrionais da Comunidade aut\u00f3noma de Arag\u00f3n, ao nordeste de Espa\u00f1a, onde ten o rango de lingua propia.\nActualmente f\u00e1lase nas comarcas da Jacetania, Alto G\u00e1llego, Sobrarbe e na parte occidental da Ribagorza, a\u00ednda que se fala tam\u00e9n, algo castelanizado, noutras comarcas do norte de Arag\u00f3n.\nDescrici\u00f3n ling\u00fc\u00edstica.\nFonolox\u00eda e escritura.\nAlg\u00fans trazos hist\u00f3ricos do aragon\u00e9s son:\nAspectos hist\u00f3ricos, sociais e culturais.\nHistoria da lingua.\nTen a s\u00faa orixe no dialecto latino que se formou nos vales pirenaicos aragoneses durante os s\u00e9culos VII e VIII sobre un acusado substrato vasc\u00f3n. A lingua tam\u00e9n recibe, no seu per\u00edodo medieval, a denominaci\u00f3n entre ling\u00fcistas de navarroaragon\u00e9s, pola inicial dependencia aragonesa do Reino de Navarra.\nA chamada \"Reconquista\", ou expansi\u00f3n do primitivo Reino de Arag\u00f3n cara o sur sobre terras musulm\u00e1s, levar\u00eda consigo o idioma por todo o territorio conquistado, sendo os s\u00e9culos XIII e XIV aqueles nos que abarcar\u00eda a s\u00faa maior extensi\u00f3n. A uni\u00f3n do Reino de Arag\u00f3n co Condado de Barcelona no que ser\u00eda a Coroa de Arag\u00f3n supuxo unha importante influencia da lingua catal\u00e1 sobre a aragonesa. A Chanceler\u00eda Real ter\u00eda o lat\u00edn, o catal\u00e1n e o aragon\u00e9s por linguas de uso, e ocasionalmente o occitano.\nCoa instauraci\u00f3n, en 1412, da dinast\u00eda castel\u00e1 dos Trast\u00e1mara na Coroa de Arag\u00f3n, o castel\u00e1n vaise convertendo progresivamente na lingua da corte e da nobreza aragonesa. As clases altas e os n\u00facleos urbanos ser\u00e1n os primeiros focos de castelanizaci\u00f3n, quedando o aragon\u00e9s cada vez mais relegado a lingua de \u00e1mbito rural ou dom\u00e9stico, e a sufrir un desprestixio social progresivo. Os s\u00e9culos posteriores ao Decreto de Nova Planta de Filipe V, mediante o cal se suprim\u00eda a independencia pol\u00edtica de Arag\u00f3n, e a presi\u00f3n ling\u00fc\u00edstica a favor do castel\u00e1n da ditadura franquista no s\u00e9culo XX, supor\u00edan a implantaci\u00f3n case total da lingua castel\u00e1 en Arag\u00f3n, onde actualmente \u00e9 o \u00fanico idioma oficial.\nNos anos posteriores \u00e1 ditadura de Franco, o aragon\u00e9s contou cunha notable revitalizaci\u00f3n, que levou \u00e1 creaci\u00f3n de asociaci\u00f3ns defensoras e promotoras do idioma, a progresivos intentos de estandarizaci\u00f3n dos dialectos -as\u00ed como dunhas normas ortogr\u00e1ficas consensuadas-, a unha crecente creatividade art\u00edstica, principalmente literaria, e a unha busca da s\u00faa cooficialidade en varios municipios altoaragoneses. Por\u00e9n, e a pesar do aumento de estudantes de aragon\u00e9s e da xente concienciada coa salvagarda do idioma, este segue a contar con moi pouca axuda por parte das instituci\u00f3ns, e o seu estado de conservaci\u00f3n \u00e9 cada vez mais precario entre os seus falantes nativos, a maior\u00eda dos cales fala un h\u00edbrido entre ambos idiomas, aragon\u00e9s e castel\u00e1n. Hoxe as falas aragonesas mellor conservadas danse nos vales xacetanos de Hecho-Echo chamado Cheso, e Ans\u00f3 no val de Gistau-Chistau, e as falas da Ribagorza occidental, que son de transici\u00f3n ao catal\u00e1n, principalmente en Ben\u00e1s-Benasque.\nDezanove persoas integran a primeira \"Academia de l'Aragon\u00e9s\" unha entidade que naceu o pasado 15 de xullo, dentro do Segundo Congreso de l'Aragon\u00e9s, que se celebrou en Zaragoza e Huesca. Por primeira vez, falantes de variedades coma o cheso, o chistab\u00edn, o belset\u00e1n, o ribagorzano (alto e baixo) ou o semontan\u00e9s traballar\u00e1n conxuntamente con estudosos que aprenderon esta pequena lingua de adultos e que escriben e falan na modalidade \"com\u00fan\".\nUso e distribuci\u00f3n.\nDistribuci\u00f3n xeogr\u00e1fica.\nA lingua falase principalmente nos vales do Pireneo aragon\u00e9s e estendese para o sur at\u00e9 Huesca. \u00c1reas nas que se pode afirmar que se \"conserva\" o aragon\u00e9s (clasificadas de maior a menor vitalidade) son: val de Bielsa, zona de Ayerbe, val de Arag\u00fc\u00e9s, Alto Cinca, Somontano de Barbastro, Alto G\u00e1llego e val de Tena, Sobrarbe central, ribeira do Basa, ribeira do G\u00e1llego e val de Rasal, Xacetania, ribeira de Fiscal, Somontano de Huesca, val de Broto e val de Canfranc.\nO Anteproxecto da Lei de Linguas de Arag\u00f3n reco\u00f1ece como \"municipios que poden ser declarados zonas de utilizaci\u00f3n predominante da s\u00faa respectiva lingua ou modalidade ling\u00fc\u00edstica propia ou zonas de utilizaci\u00f3n predominante do aragon\u00e9s normalizado\" os seguintes municipios: Abiego, Abizanda, Adahuesca, Ag\u00fcero, A\u00ednsa-Sobrarbe, A\u00edsa, Albero Alto, Albero Bajo, Alberuela de Tubo, Alcal\u00e1 del Obispo, Alerre, Almud\u00e9var de Cinca, Almunia de San Juan, Alqu\u00e9zar, Ang\u00fc\u00e9s, Ans\u00f3, Antill\u00f3n, Arag\u00fc\u00e9s del Puerto, Ardisa, Argavieso, Arguis, Ayerbe, Azara, Azlor, Bag\u00fc\u00e9s, Bailo, Banast\u00e1s, Balbastro-Barbastro, Barbu\u00e9s, Barbu\u00f1ales, B\u00e1rcabo, Ben\u00e1s-Benasque, Berbegal, Biel-Fuencalderas, Bierge, Biescas, Bisaurri, Biscarru\u00e9s, Blecua-Torres, Bolta\u00f1a, Borau, Broto, Caldearenas, Campo, Canal de Berd\u00fan, Canfranc, Capella, Casbas de Huesca, Castej\u00f3n de Sos, Castej\u00f3n del Puente, Castiello de Jaca, Castillazuelo, Colungo, Ch\u00eda, Chimillas, Estada, Estadilla, Fago, Fanlo, Fiscal, Fonz, Foradada de Toscar, El Frago, La Fueva, Gista\u00edn, El Grado, Graus, Hoz de Jaca, Hoz y Coste\u00e1n, Huerto, Huesca-Uesca, Ibieca, Igri\u00e9s, Ilche, Jaca, Jasa, La Sotonera, Labuerda, Long\u00e1s, Laluenga, La Perdiguera, Lascellas-Ponzano, Laspu\u00f1a, Loarre, Loporzano, Loscorrales, Lupi\u00f1\u00e9n-Ortilla, Mianos, Monflorite-Lascasas, Monz\u00f3n, Murillo de G\u00e1llego, Naval, Novales, Nueno, Olvena, Palo, Panticosa, Pe\u00f1as de Riglos, Peraltilla, Perarr\u00faa, Pertusa, Pirac\u00e9s, Plan, Poz\u00e1n de Vero, La Puebla de Castro, Puente la Reina, Pu\u00e9rtolas, El Pueyo de Aragu\u00e1s, Quicena, Robres, Sabi\u00f1\u00e1nigo, Sah\u00fan, Salas Altas, Salas Bajas, Salillas, Sallent de G\u00e1llego, San Juan de Plan, Sangarr\u00e9n, Santa Cilia, Santa Cruz de la Ser\u00f3s, Santa Eulalia de G\u00e1llego, Santa Liestra, San Qu\u00edlez, Santa Mar\u00eda de Dulcis, Secastilla, Seira, Sen\u00e9s de Alcubierre, Sesa, Sesu\u00e9, Si\u00e9tamo, Tardienta, Tella-Sin, Tierz, Torla, Torralba de Arag\u00f3n, Torres de Alcanadre, Torres de Barbu\u00e9s, Valle de Bardaj\u00ed, Valle de Hecho, Valle de Lierp, Vici\u00e9n, Villanova, Villan\u00faa, Yebra de Basa e Y\u00e9sero."}
{"id": "32570", "revid": "89787", "url": "https://gl.wikipedia.org/wiki?curid=32570", "title": "Huesca", "text": "Huesca (en aragon\u00e9s: \"Uesca\", en galego antigo: \"Osca\", oficialmente \"Huesca/Uesca\") \u00e9 unha cidade espa\u00f1ola, capital da provincia de Huesca e da Plana de Uesca, situada ao norte da comunidade aut\u00f3noma de Arag\u00f3n. O xentilicio correspondente a esta cidade \u00e9 o de oscense.\nXeograf\u00eda.\nHuesca est\u00e1 situada a suroeste da s\u00faa provincia, en territorio do Somontano pirenaico, caracterizado por pequenas elevaci\u00f3ns, a\u00ednda que \u00e1s veces abruptas (os \"mallos\"), que alternan con chairas e depresi\u00f3ns. Nunha destas, ch\u00e1 e feraz,regada polo r\u00edo Isuela, \u00e9rguese a cidade (\"Hoya de Huesca\").\nO clima \u00e9 mediterr\u00e1neo continentalizado.\nHistoria.\nEn \u00e9poca prerromana, os ilerxetes ocupaban a rexi\u00f3n oscense. A cidade denomin\u00e1base \"Bolskan\", e cu\u00f1aba moeda no s\u00e9culo II a.C.\nDurante o s\u00e9culo I a.C., co nome de Osca, era xa unha cidade plenamente romanizada. Foi capital da Hispania de Sertorio, revirada contra a Rep\u00fablica Romana. Suponse que Sertorio morreu nesta cidade.\nFoi elevada \u00e1 categor\u00eda de municipio por Augusto no ano 30 a.C., m\u00e1is dependente con todo de Cesaragusta. Plinio o Vello sit\u00faa Osca na rexi\u00f3n que chama Vescitania. Probabelmente \u00e9 a mesma cidade que Estrab\u00f3n cita como \"Ileoscan\". Creuse que ti\u00f1a minas de prata, cousa que o Pde. Fl\u00f3rez pu\u00f1a en d\u00fabida.\nLogo da etapa visigoda e da invasi\u00f3n \u00e1rabe, \"Osca\" pasou a ser controlada polos musulm\u00e1ns, que a chamaron \"Wasqa\". Fronteira enfronte dos reinos cristi\u00e1ns do norte, foron insistentes os intentos de asedio que sufriu, o que tornou a cidade nunha base militar de primeiro rango.\nNo ano 1094 o rei cristi\u00e1n, Sancho III de Arag\u00f3n, tentou, unha vez m\u00e1is, tomar Huesca, constru\u00edndo preto o castelo de Montearag\u00f3n, pero morreu dunha setada, cando realizaba un reco\u00f1ecemento da muralla. Dous anos logo, na primavera de 1096, un ex\u00e9rcito cristi\u00e1n, liderado polo rei Pedro I, asediou a cidade durante seis meses. Huesca foi entregada ao rei Pedro, o 26 de novembro de 1096, que trasladou a capital do reino de Arag\u00f3n para a cidade. Por\u00e9n, cando en 1118, o rei Afonso o Batallador, tomou Zaragoza, Huesca deixou de ser a capital, pois a cidade recentemente tomada ser\u00edao desde ent\u00f3n.\nEn 1837, o pretendente carlista, Carlos Mar\u00eda Isidro, tomou a cidade.\nDurante a guerra civil, Huesca caeu en mans dos militares sublevados. Os intentos das tropas republicanas por retomala varias veces, foron in\u00fatiles, a pesar de dominar a pr\u00f3xima Montearag\u00f3n."}
{"id": "32571", "revid": "10599", "url": "https://gl.wikipedia.org/wiki?curid=32571", "title": "Uesca", "text": ""}
{"id": "32572", "revid": "96271", "url": "https://gl.wikipedia.org/wiki?curid=32572", "title": "Voivodina", "text": "A Provincia aut\u00f3noma de Voivodina (en serbio: \"\u0410\u0443\u0442\u043e\u043d\u043e\u043c\u043d\u0430 \u041f\u043e\u043a\u0440\u0430\u0458\u0438\u043d\u0430 \u0412\u043e\u0458\u0432\u043e\u0434\u0438\u043d\u0430\" ou \"Autonomna Pokrajina Vojvodina\", en h\u00fangaro: \"Vajdas\u00e1g Auton\u00f3m Tartom\u00e1ny\", en eslovaco: \"Auton\u00f3mna Pokrajina Vojvodina\", en roman\u00e9s: \"Provincia Autonom\u0103 Voivodina\", en croata: \"Autonomna Pokrajina Vojvodina\") \u00e9 unha das provincias coas que conta Serbia, ao norte do pa\u00eds. A capital e principal cidade \u00e9 Novi Sad, e Subotica \u00e9 a segunda cidade en importancia.\nVoivodina \u00e9 diversa canto a etnias. Habitan a rexi\u00f3n m\u00e1is de 26 grupos distintos e ten 6 idiomas oficiais.\nEtimolox\u00eda.\nO nome Voivodina en serbio significa \"voivodato\" (territorio gobernado por un voivoda, equivalente a un duque). O nome hist\u00f3rico era \"Provincia Serbia do Voivoda\", pero cando pasou a depender de Serbia o ep\u00edteto \"serbio\" foi eliminado. En serbio a voz \"Vojvodina\" presenta unha variante, \"Vojvodstvo\", que \u00e9 o equivalente \u00e1 palabra polaca \"wojew\u00f3dztwo\" que significa \"provincia\".\nHistoria.\nO territorio que ocupa a provincia de Voivodina foi un territorio moi disputado ao longo do tempo. Formou parte de diferentes pa\u00edses, o que explica a enorme diversidade \u00e9tnica do pa\u00eds.\nDurante a dominaci\u00f3n romana, Sirmium (actual Sremska Mitrovica) foi unha das catro capitais do Imperio romano e seis emperadores romanos naceron na cidade ou nos seus arredores. A cidade era capital de varias unidades administrativas romanas, como por exemplo, a Baixa Pannonia, a Pannonia secunda e a prefectura pretoriana de Iliria. O dominio romano mant\u00edvose ata o s\u00e9culo IV, cando a rexi\u00f3n comezou a ser ocupada polos pobos veci\u00f1os.\nOs eslavos, inclu\u00eddos os serbios, asent\u00e1ronse na rexi\u00f3n nos s\u00e9culos VI e VII. No s. IX os duques b\u00falgaros Salan e Glad mantiveron o control sobre a rexi\u00f3n. A sede de Salan estaba en Titel. Tras a derrota dos nobres b\u00falgaros algunhas partes da rexi\u00f3n (Ba\u010dka e o Banato) foron inclu\u00eddos no reino de Hungr\u00eda. Pola s\u00faa parte, Syrmia pasou \u00e1 administraci\u00f3n do Imperio bizantino ata o s. XII, cando tam\u00e9n foi inclu\u00edda no reino de Hungr\u00eda.\nEntre 1282 e 1316 o rei serbio Stefan Dragutin gobernou o reino de Syrmia, que consist\u00eda nas partes setentrionais de Serbia, Ma\u010dva, Usora e Soli, e a sede foi fixada na cidade de Debrc. O seu reino atop\u00e1base na Baixa Syrmia (actual Ma\u010dva), mentres que outro l\u00edder local, Ugrin \u010cak, rexeu a Alta Syrmia (actual Syrmia), Eslavonia e Ba\u010dka, con capital en Ilok. En principio Stefan Dragutin era vasalo do rei h\u00fangaro, pero desde a ca\u00edda do poder central dese reino, produciuse a independencia \"de facto\" dos dous reinos de Syrmia. Stefan Dragutin morreu en 1316 e sucedeuno o seu fillo Vladislav II entre os anos 1316 e 1325, mentres que Ugrin \u010cak morreu en 1311. Vladislav II foi vencido polo rei de Serbia Stefan De\u010danski en 1324. Tras isto a Baixa Syrmia pasou a ser disputada entre o reino serbio e o h\u00fangaro.\nDespois da conquista de Serbia polos otom\u00e1ns en 1459, d\u00e9spotas serbios rexeron zonas da Voivodina como vasalos dos reis h\u00fangaros. A sede estaba fixada en Kupinik (hoxe en d\u00eda Kupinovo) en Syrmia.\nTras a batalla de Moh\u00e1cs e a ca\u00edda do reino de Hungr\u00eda en mans otom\u00e1s, a rexi\u00f3n caeu nun per\u00edodo de anarqu\u00eda e guerras civ\u00eds. En 1526 o emperador Jovan Nenad, l\u00edder dos mercenarios serbios, estableceu o seu poder en Ba\u010dka, o norte do Banato e unha pequena parte de Syrmia. Creou un estado independente ef\u00e9mero, con capital en Subotica. Jovan Nenad aproveitou a situaci\u00f3n para proclamarse emperador serbio, coa vantaxe da confusi\u00f3n pol\u00edtica e militar que hab\u00eda daquela. A nobeza h\u00fangara uniuse \u00e1s forzas contrarias ao emperador e venceron \u00e1s tropas serbias no ver\u00e1n de 1527. O emperador foi asasinado e o estado desapareceu. Unhas d\u00e9cadas m\u00e1is tarde a rexi\u00f3n pasou a formar parte do Imperio Otom\u00e1n. Gobernou a zona ata fins do s. XVII e primeiros do s. XVIII, cando pasou a depender da dinast\u00eda Habsburgo.\nNa asemblea celebrada en Sremski Karlovci en maio de 1848 os serbios declararon a creaci\u00f3n da provincia-ducado serbia de Voivoda, unha rexi\u00f3n aut\u00f3noma dentro do Imperio austr\u00edaco. Estaba composta por Syrmia, Ba\u010dka, o Banato e Baranja. O metropolitano de Sramski Karlovici, Josif Raja\u010di\u0107, foi elixido patriarca mentres que Stevan \u0160upljikac foi o primeiro duque.\nEn novembro de 1849, por decisi\u00f3n do emperador autr\u00edaco, esta rexi\u00f3n converteuse nun novo territorio real austr\u00edaco co\u00f1ecido como Voivodato de Serbia e Banato Tami\u0161. Estaba composto polo Banato, Ba\u010dka e Syrmia. Un gobernador austr\u00edaco con sede en Temesv\u00e1r encargar\u00edase de dirixir a \u00e1rea e o t\u00edtulo sobre o voivodato era propiedade do emperador. O t\u00edtulo completo era \"Gran Voivoda do Voivodato de Serbia\" (alem\u00e1n: \"Gro\u00dfwoiwode der Woiwodschaft Serbien\"). A provincia quedou abolida en 1860 e sete anos m\u00e1is tarde pasou a ser parte do reino de Hungr\u00eda.\nTras a primeira guerra mundial e a ca\u00edda do Imperio austro-h\u00fangaro a rexi\u00f3n pasou a formar parte do estado dos eslovenos, croatas e serbios. En 1918 creouse a rep\u00fablica do Banato, reco\u00f1ecida por Hungr\u00eda.\nO 25 de novembro de 1918 proclamouse a uni\u00f3n da rexi\u00f3n ao reino de Serbia. A decisi\u00f3n tomouna unha asemblea de representantes das distintas nacionalidades. Un d\u00eda m\u00e1is tarde a asemblea de Syrmia tam\u00e9n proclamou a s\u00faa uni\u00f3n con Serbia.\nEntre 1929 e 1941 a rexi\u00f3n foi co\u00f1ecida como a Banovina do Danubio, unha provinca do reino de Iugoslavia. A capital era Novi Sad. Estaba composta de Syrmia, Ba\u010dka, o Banato, Baranja e \u0160umadija.\nNa segunda guerra mundial o Eixe ocupou a rexi\u00f3n entre 1941 e 1944. Ba\u010dka e Baranja foron unidas a Hungr\u00eda mentres que Syrmia pasou a formar parte de Croacia. As outras d\u00faas zonas seguiron formando parte de Serbia. Por\u00e9n, o Banato ti\u00f1a un r\u00e9xime de autonom\u00eda controlado pola minor\u00eda alem\u00e1.\nTras a fin da ocupaci\u00f3n do Eixe a rexi\u00f3n volveuse converter nunha provincia aut\u00f3noma de Serbia e pasou a ter a denominaci\u00f3n actual coa mesma capital.\nEn principio, a provincia ti\u00f1a un baixo nivel de autonomia dentro de Serbia, pero foi ga\u00f1ando dereitos sobre todo baixo a constituci\u00f3n de 1974. Esta definin\u00eda Voivodina como integrante da Federaci\u00f3n Iugoslava, co mesmo dereito de voto c\u00e1 propia Serbia dentro da Federaci\u00f3n.\nBaixo o goberno de Slobodan Milo\u0161evi\u0107, a Voivodina e Kosovo perderon a maior parte da s\u00faa autonom\u00eda en setembro de 1990. Despois disto, a Voivodina deixou de ser unha parte da federaci\u00f3n iugoslava e mantivo unha pequena autonom\u00eda.\nA ca\u00edda de Milo\u0161evi\u0107 en 2000 creou un novo clima reformista na rexi\u00f3n e o nivel de autonom\u00eda da provincia medrou en 2002.\nXeograf\u00eda.\nA rexi\u00f3n est\u00e1 dividida polo r\u00edo Danubio e o r\u00edo Tisa en Ba\u010dka ao noroeste, o Banato ao leste e Syrmia ao suroeste. Unha pequena parte de Ma\u010dva est\u00e1 tam\u00e9n na Voivodina. Hoxe en d\u00eda a parte occidental de Syrmia pertence a Croacia, a parte norte de Ba\u010dka a Hungr\u00eda e a parte oriental do Banato a Roman\u00eda. A \u00e1rea total da Voivodina \u00e9 de 21.500 km\u00b2."}
{"id": "32573", "revid": "23204", "url": "https://gl.wikipedia.org/wiki?curid=32573", "title": "Novi Sad", "text": "Novi Sad (en alfabeto cir\u00edlico \"\u041d\u043e\u0432\u0438 \u0421\u0430\u0434\", en h\u00fangaro \"Ujvid\u00e9k\", en alem\u00e1n \"Neusatz\", en eslovaco \"Nov\u00fd Sad\") \u00e9 unha cidade do norte de Serbia, situada sobre o r\u00edo Danubio. \u00c9 a capital da provincia aut\u00f3noma da Voivodina. Sede da antiga instituci\u00f3n cultural e cient\u00edfica Matica Srpska, \u00e9 un gran centro industrial e cultural. Novi Sad significa \"Novo Xard\u00edn\" en serbio.\nA poboaci\u00f3n do n\u00facleo urbano \u00e9 de 293.508 habitantes, e uns 381.388 no termo municipal, segundo o censo do 2011.\nA cidade de Novi Sad comprende os n\u00facleos de Novi Sad, Petrovaradin e Sremska Kamenica. A \u00e1rea metropolitana tam\u00e9n comprende Futog, Veternik, Bukovac e Leidnci. Hai tam\u00e9n outros n\u00facleos no termo municipal de Novi Sad, pero est\u00e1n fisicamente separados da cidade.\nNovi Sad \u00e9 a segunda cidade m\u00e1is grande de Serbia (despois de Belgrado) e \u00e9 tam\u00e9n o centro administrativo do distrito de Backa Sur. Segundo o censo do 2002 a poboaci\u00f3n de Novi Sad est\u00e1 composta por serbios (75,50 %), h\u00fangaros (5,24 %), iugoslavos (3,17 %), eslovacos (2,41 %), croatas (2,09 %), montenegrinos (1,68 %) e outros.\nHistoria.\nXa no paleol\u00edtico (arredor do 4500 a.C.) hab\u00eda asentamentos humanos no territorio da actual Novi Sad. Estes asentamentos estaban situados na beira dereita do Danubio, no territorio da actual Petrovaradin. M\u00e1is tarde, esta rexi\u00f3n foi conquistada polos celtas (no s.IV aC) e posteriormente polos romanos (s. I aC). A fortaleza romana chamada \"Cusum\" foi constru\u00edda neste territorio no s\u00e9culo I. A fortaleza foi incorporada \u00e1 Pannonia romana. Os hunos devastaron \"Cusum\" no s\u00e9culo V.\nPetrovaradin \u00e9 mencionada por primeira vez en documentos hist\u00f3ricos do ano 1237. Desde ent\u00f3n, a cidade estivo baixo o dominio sucesico de h\u00fangaros, otom\u00e1ns e autr\u00edacos.\nO asentamento urbano na beira esquerda do Danubio iniciouse en 1694. O primeiro nome deste asentamento foi \"Cidade Serbia\" (Ratzen Statt), que en 1748 se cambiou por Novi Sad. Ese mesmo ano, Novi Sad obtivo o status de \"cidade real libre\".\nDurante os s\u00e9culos XVIII e XIX, Novi Sad foi a maior cidade serbia, as\u00ed como o centro cultural da naci\u00f3n serbia, a cal daquela non ti\u00f1a estado propio, se non que estaba baixo o dominio do Imperio Otom\u00e1n. Por este motivo Novi Sad \u00e9 co\u00f1ecida como a \"Atenas serbia\".\nDurante a revoluci\u00f3n de 1848-49 o ex\u00e9rcito h\u00fangaro devastou a cidade, que perdeu gran parte da s\u00faa poboaci\u00f3n. Serbia conseguiu a s\u00faa independencia dos otom\u00e1ns, pero a rexi\u00f3n da Voivodina permaneceu integrada en Hungr\u00eda dentro do Imperio Austroh\u00fangaro.\nAs tropas serbias conquistaron a cidade en novembro de 1918. A fin da primeira guerra mundial e o desmembramento do Imperio Austroh\u00fangaro posibilitou a incorporaci\u00f3n da rexi\u00f3n da Voivodina ao reino de Serbia. Desde ent\u00f3n Novi Sad converteuse en parte deste reino, e m\u00e1is tarde do Reino dos Serbios, Croatas e Eslovenos (que posteriormente cambiar\u00eda o seu nome polo de Iugoslavia. En 1929 Novi Sad converteuse na capital do Banato do Danubio, unha das novas provincias do reino de Iugoslavia. Hungr\u00eda e as potencias do Eixe ocuparon a cidade en 1941, pero foi de novo liberada en 1944. Desde 1945 Novi Sad \u00e9 a capital da rexi\u00f3n da Voivodina.\nDevastada polos bombardeos da OTAN durante a Guerra de Kosovo de 1999, Novi Sad perdeu as tres pontes sobre o Danubio, as\u00ed como os sistemas de comunicaci\u00f3ns, auga e electricidades. \u00c1reas residenciais foron bombardeadas con bombas de fragmentaci\u00f3n varias veces, ao mesmo tempo que a s\u00faa refinar\u00eda de petr\u00f3leo foi bombardeada diariamente, causando unha severa poluci\u00f3n e un enorme dano ecol\u00f3xico."}
{"id": "32574", "revid": "89787", "url": "https://gl.wikipedia.org/wiki?curid=32574", "title": "Luta Popular", "text": "Luta Popular \u00e9 o nome do xornal oficial publicado polo Partido Comunista dos Traballadores Portugueses / Movemento Re-organizativo do Partido do Proletariado dende febreiro de 1971. O xornal ten edici\u00f3n impresa e \"on-line\". Segue unha li\u00f1a editorial de ideais de esquerda."}
{"id": "32575", "revid": "23204", "url": "https://gl.wikipedia.org/wiki?curid=32575", "title": "Siareiros Galegos", "text": "Siareir@s Galeg@s \u00e9 un colectivo de apoio \u00e1s selecci\u00f3ns nacionais galegas que naceu no ano 2005, a\u00ednda que a s\u00faa actividade xa comezara a mediados da d\u00e9cada dos 90.\nHistoria.\nA s\u00faa andaina como colectivo deu inicio o 29 de decembro de 2005, sendo nesta data o primeiro partido oficial da Selecci\u00f3n Galega de f\u00fatbol despois de 69 anos sen poder facelo. O partido foi un rotundo \u00e9xito, conseguindo rematar d\u00edas antes coas entradas para o encontro contra Uruguai no estadio compostel\u00e1n de San L\u00e1zaro, onde o fondo sur foi ocupado por Siareiros Galegos. O Galiza - Uruguai foi retransmitido pola TVG, nunha chuviosa noite.\nNo 2006, a Selecci\u00f3n Galega xogou o seu segundo partido da era moderna, contra Ecuador, o cal rematar\u00eda 1-1. O partido foi xogado no estadio herculino de Riazor, ante unhas 25.000 persoas, que arrouparon \u00e1 selecci\u00f3n en todo momento. Tam\u00e9n asistiron alg\u00fans membros da comunidade ecuatoriana en Galiza. Antes do partido, o colectivo Siareiros Galegos organizou unha manifestaci\u00f3n a prol da oficialidade das selecci\u00f3ns deportivas galegas, que foi seguida por unhas 3.000 persoas, recorrendo as r\u00faas m\u00e1is c\u00e9ntricas da Coru\u00f1a. Logo acudir\u00eda ao fondo do estadio de Riazor, enchendo o mesmo e creando un ambiente extraordinario.\nO colectivo conta na actualidade con centos de socios por todo o pa\u00eds e organiza todo tipo de actividades c\u00edvicas relacionadas co deporte, as\u00ed como concertos e coloquios."}
{"id": "32576", "revid": "23204", "url": "https://gl.wikipedia.org/wiki?curid=32576", "title": "Cartel", "text": "Cartel \u00e9 un soporte, normalmente en papel, fixado de forma que sexa visible en locais p\u00fablicos. A s\u00faa funci\u00f3n principal \u00e9 a de divulgar informaci\u00f3n visualmente, pero tam\u00e9n \u00e9 apreciada como unha peza de valor est\u00e9tico. Al\u00e9n da s\u00faa importancia como medio de publicidade e de informaci\u00f3n visual, o cartel pos\u00fae un valor hist\u00f3rico como medio de divulgaci\u00f3n en importantes movementos de car\u00e1cter pol\u00edtico ou art\u00edstico.\nHistoria.\nRa\u00edces.\nO cartel ten as s\u00faas ra\u00edces na antig\u00fcidade. Mais \u00e9 a partir do uso da t\u00e9cnica da litograf\u00eda, na segunda metade do s\u00e9culo XIX, que o cartel pasa a ter unha estrutura reco\u00f1ecible como peza de publicidade. Jules Ch\u00e9ret e Alphonse Mucha foron dous grandes dese\u00f1adores gr\u00e1ficos que se dedicaron especialmente \u00f3s carteis e tiveron un papel importante no seu desenvolvemento. Nesa \u00e9poca artistas pl\u00e1sticos de renome se dedicaron \u00f3 cartel, como Toulouse-Lautrec entre outros.\nS\u00e9culo XX.\nNo s\u00e9culo XX o cartel tivo un papel importante no dese\u00f1o moderno. O dese\u00f1o ruso foi influente na evoluci\u00f3n do cartel europeo moderno e na escola de dese\u00f1o alem\u00e1, a Bauhaus. O cartel ruso caracterizouse pola relaci\u00f3n cas vangardas art\u00edsticas e a propaganda do goberno sovi\u00e9tico. \nOs carteis construtivistas do dese\u00f1ador El Lissitzky son bos exemplos das mudanzas est\u00e9ticas da \u00e9poca, co emprego de formas xeom\u00e9tricas, cores puras (coma o vermello e o negro), tipograf\u00eda sen serifa e de montaxes fotogr\u00e1ficas.\nDas vangardas europeas ata a deconstruci\u00f3n posmodernista o cartel mantivo unha renovaci\u00f3n constante, sobrevivindo \u00f3 auxe de novos medios, como a televisi\u00f3n ou a radio.\nBo exemplo do poder de masas que tivo o cartel durante o s\u00e9culo XX foi a s\u00faa inxente utilizaci\u00f3n durante as guerras, como medio de persuasi\u00f3n ideol\u00f3xica. As\u00ed, a primeira gran guerra propagand\u00edstica pode considerarse que foi a Guerra civil espa\u00f1ola."}
{"id": "32577", "revid": "23204", "url": "https://gl.wikipedia.org/wiki?curid=32577", "title": "Pireneos Orientais", "text": "Pireneos Orientais (66) (en franc\u00e9s e oficialmente: \"Pyr\u00e9n\u00e9es-Orientales\", en catal\u00e1n: \"Pirineus Orientals\") \u00e9 o departamento franc\u00e9s n\u00famero 66 na rexi\u00f3n de Occitania, que fai fronteira coa Comunidade Aut\u00f3noma de Catalu\u00f1a. Limita ao norte cos departamento de Aude e Ari\u00e8ge, ao oeste con Andorra, ao sur coas comarcas catal\u00e1s da Baixa Cerdanya, o Ripoll\u00e8s, a Garrotxa e o Alt Empord\u00e0, e ao leste co Mar Mediterr\u00e1neo. A s\u00faa capital \u00e9 Perpi\u00f1\u00e1n."}
{"id": "32578", "revid": "89787", "url": "https://gl.wikipedia.org/wiki?curid=32578", "title": "Fernando Gonz\u00e1lez Laxe", "text": "Fernando Gonz\u00e1lez Laxe, nado na Coru\u00f1a o 6 de setembro de 1952, \u00e9 un pol\u00edtico galego que foi Presidente da Xunta de Galicia co goberno tripartito, entre o 28 de setembro de 1987 e o 2 de febreiro de 1990.\nTraxectoria.\nFormaci\u00f3n.\n\u00c9 licenciado e doutor en Ciencias Econ\u00f3micas. Principiou a s\u00faa carreira profesional en 1975 como profesor de estrutura econ\u00f3mica no Colexio Universitario da Coru\u00f1a, foi un dos fundadores de ADEGA, chegando a ser o seu secretario xeral e afiliado \u00f3 Partido Socialista Galego.\nPol\u00edtica.\nGonz\u00e1lez Laxe foi candidato \u00f3 Congreso dos Deputados nas elecci\u00f3ns xerais de 1977 polas listas do Partido Socialista Galego e \u00f3 senado nas de 1979 xa polo Partido dos Socialistas de Galicia, sen obter escano en ningunha delas. Co PSdeG-PSOE foi secretario da Xunta preauton\u00f3mica en 1978 e posteriormente subdirector xeral de Pesca (1979-1980). Nas elecci\u00f3ns municipais de 1979 foi elixido concelleiro na Coru\u00f1a e foi tenente de alcalde e voceiro do PSdeG no concello ata 1982.\nTrala vitoria socialista nas elecci\u00f3ns xerais de 1982 foi nomeado director xeral de ordenaci\u00f3n pesqueira do Ministerio de Agricultura, Pesca e Alimentaci\u00f3n asemade que representante espa\u00f1ol na Conferencia Mundial da FAO sobre pesca e no II Congreso Latinoamericano de Pesca. Desde o seu posto no ministerio foi o responsable das negociaci\u00f3ns pesqueiras de Espa\u00f1a coa Comunidade Econ\u00f3mica Europea.\nEn novembro de 1985 foi o candidato do PSdeG \u00e1 presidencia da Xunta de Galicia, elecci\u00f3ns que ga\u00f1ou Coalici\u00f3n Popular e o seu candidato Xerardo Fern\u00e1ndez Albor formou goberno. En 1987 Gonz\u00e1lez Laxe presentou unha moci\u00f3n de censura contra o goberno de Fern\u00e1ndez Albor trala marcha de Xos\u00e9 Lu\u00eds Barreiro, contando ademais, tras o co\u00f1ecido como Pacto dos Tilos, co apoio de Coalici\u00f3n Galega e o Partido Nacionalista Galego cos que formou un goberno de coalici\u00f3n tripartito o 28 de setembro de 1987 con Barreiro de vicepresidente. Presidente do PSdeG desde 1988 e o seu candidato nas elecci\u00f3ns auton\u00f3micas de 1989 e malia obter os mellores resultados ata o momento para o seu partido (28 escanos) non puido impedir a vitoria de Manuel Fraga, o candidato do Partido Popular, por maior\u00eda absoluta.\nEn 1986 foi designado senador en representaci\u00f3n da comunidade aut\u00f3noma, posto no que permaneceu ata 1989.\nRetirada da pol\u00edtica activa.\nNo ano 2000 deixou o posto de senador e en 2001 deixou de ser deputado no Parlamento de Galicia. Non volveu ocupar postos de relevancia pol\u00edtica e na actualidade \u00e9 catedr\u00e1tico de econom\u00eda aplicada na Universidade da Coru\u00f1a. En abril de 2009 foi nomeado presidente do Organismo P\u00fablico Portos do Estado."}
{"id": "32579", "revid": "89787", "url": "https://gl.wikipedia.org/wiki?curid=32579", "title": "Carbohidrato", "text": "Os carbohidratos, tam\u00e9n denominados gl\u00edcidos, sac\u00e1ridos ou, antes, hidratos de carbono, son compostos qu\u00edmicos org\u00e1nicos que conte\u00f1en xeralmente os\u00edxeno, hidr\u00f3xeno e carbono. A s\u00faa funci\u00f3n \u00e9 nutritiva e fundamentalmente enerx\u00e9tica, pero tam\u00e9n estrutural.\nA s\u00faa f\u00f3rmula qu\u00edmica \u00e9 Cn(H2O)n ou derivadas dela, variando o valor de n desde 3 ata miles de \u00e1tomos de carbono. Na natureza enc\u00f3ntranse nos seres vivos formando parte de biomol\u00e9culas illadas ou asociadas a outras, coma as prote\u00ednas (glicoprote\u00ednas) e os l\u00edpidos (glicol\u00edpidos).\nOs carbohidratos non son mol\u00e9culas que conte\u00f1an carbonos hidratados, sen\u00f3n enlazados a grupos alcoh\u00f3licos ou hidroxilos (-OH) e a radicais hidr\u00f3xeno (-H). Ademais sempre hai un grupo funcional que leva un carbonilo (C=O) como un grupo cet\u00f3nico (-CO) ou un grupo aldehido (-CHO), polo que os gl\u00edcidos poder\u00edan chamarse polihidroxicetonas (cetosas) ou polihidroxialdehidos (aldosas).\nOs carbohidratos poden sufrir reacci\u00f3ns de esterificaci\u00f3n, aminaci\u00f3n, reduci\u00f3n, e oxidaci\u00f3n, o cal outorga a cada unha das estruturas unha propiedade espec\u00edfica, como pode ser a solubilidade.\nDenominaci\u00f3n.\nOs diferentes nomes que poden recibir estes compostos son:\nNeste artigo utilizaranse principalmente as denominaci\u00f3ns carbohidrato e gl\u00edcido.\nClasificaci\u00f3n.\nUnha primeira clasificaci\u00f3n bas\u00e9ase na s\u00faa complexidade molecular, \u00e9 dicir, no seu grao de polimerizaci\u00f3n:\nTodos os gl\u00edcidos simples te\u00f1en sabor doce. Entre os primeiros destacan a glicosa e a frutosa, como monosac\u00e1ridos m\u00e1is frecuentes; e a sacarosa ou azucre com\u00fan, un disac\u00e1rido formado pola uni\u00f3n dunha mol\u00e9cula de glicosa e outra de frutosa. Os polisac\u00e1ridos, pola contra, non te\u00f1en sabor doce. Entre eles citaremos, por exemplo, o amid\u00f3n e a celulosa ou fibra, presente nas c\u00e9lulas vexetais. O n\u00famero de unidades moleculares que conforman estes polisac\u00e1ridos pode ser moi variable segundo o caso.\nUnha segunda clasificaci\u00f3n, aplicable s\u00f3 aos polisac\u00e1ridos, bas\u00e9ase na s\u00faa dixestibilidade no organismo:\nA continuaci\u00f3n a clasificaci\u00f3n en monosac\u00e1ridos, disac\u00e1ridos e polisac\u00e1ridos m\u00e1is detallada:\nMonosac\u00e1ridos.\nOs an\u00f3meros \u03b1 e \u03b2 da glicosa. A posici\u00f3n do grupo hidroxilo (vermello ou verde) determina que se trate dun an\u00f3mero ou do outro.\nOs carbohidratos m\u00e1is simples, os monosac\u00e1ridos, est\u00e1n formados por unha soa unidade molecular, xa que non poden ser hidrolizados a carbohidratos m\u00e1is pequenos. A f\u00f3rmula qu\u00edmica xeral dun monosac\u00e1rido non modificado \u00e9 (CH2O)n, onde n \u00e9 calquera n\u00famero igual ou maior a tres, e o seu l\u00edmite \u00e9 xeralmente de 7 carbonos. Os monosac\u00e1ridos pos\u00faen sempre un grupo carbonilo, que pode ser aldehido ou cetona, nun dos seus \u00e1tomos de carbono e grupos hidroxilo no resto, polo que poden considerarse polialcohois. Por tanto, def\u00ednense quimicamente como polihidroxialdehidos ou polihidroxicetonas. Alg\u00fans compostos biol\u00f3xicos normalmente chamados tam\u00e9n \"monosac\u00e1ridos\" non te\u00f1en a f\u00f3rmula xeral indicada antes (por exemplo, derivados coma os \u00e1cidos ur\u00f3nicos e os desoxiazucres como a fucosa), e ademais, hai compostos que si cumprir\u00edan a f\u00f3rmula xeral, pero que non poden ser considerados monosac\u00e1ridos (por exemplo, o inositol (CH2O)6).\nOs monosac\u00e1ridos clasif\u00edcanse de acordo a tres caracter\u00edsticas diferentes: a posici\u00f3n do grupo carbonilo, o n\u00famero de \u00e1tomos de carbono que cont\u00e9n, e a s\u00faa quiralidade. Se o grupo carbonilo \u00e9 un aldehido, o monosac\u00e1rido \u00e9 unha aldosa; se o grupo carbonilo \u00e9 unha cetona, o monosac\u00e1rido \u00e9 unha cetosa. Os monosac\u00e1ridos m\u00e1is pequenos son os que pos\u00faen tres \u00e1tomos de carbono, e denom\u00ednanse triosas; os que te\u00f1en catro ch\u00e1manse tetrosas, os de cinco son as pentosas, os de seis son hexosas e as\u00ed sucesivamente. Os sistemas de clasificaci\u00f3n comb\u00ednanse frecuentemente; por exemplo, a glicosa \u00e9 unha aldohexosa (un aldehido de seis \u00e1tomos de carbono), a ribosa \u00e9 unha aldopentosa (un aldehido de cinco \u00e1tomos de carbono) e a frutosa \u00e9 unha cetohexosa (unha cetona de seis \u00e1tomos de carbono).\nOs \u00e1tomos de carbono que pos\u00faen un grupo hidroxilo (-OH), coa excepci\u00f3n do primeiro e o \u00faltimo carbono, son todos asim\u00e9tricos, e son centros est\u00e9ricos con d\u00faas posibles configuraci\u00f3ns para cada un (o -H e o -OH poden estar en calquera dos lados do \u00e1tomo de carbono). Debido a esta asimetr\u00eda, cada monosac\u00e1rido pos\u00fae un certo n\u00famero de is\u00f3meros. Por exemplo, a aldohexosa D-glicosa, ten a f\u00f3rmula (CH2O)6, na cal, hai catro centros quirais, que orixinan 8 estereois\u00f3meros da serie D. No caso do gliceraldehido, unha aldotriosa, existe un par de posibles esterois\u00f3meros, os cales son enanti\u00f3meros D e L (polo contrario, a dihidroxiacetona, a cetosa correspondente, \u00e9 unha mol\u00e9cula sim\u00e9trica que non pos\u00fae centros quirais). A designaci\u00f3n D ou L faise de acordo coa orientaci\u00f3n do carbono asim\u00e9trico m\u00e1is afastado do grupo carbonilo: se o grupo hidroxilo est\u00e1 \u00e1 dereita da mol\u00e9cula \u00e9 un azucre D, e se est\u00e1 \u00e1 esquerda \u00e9 un azucre L. Como os azucres D son os m\u00e1is com\u00fans, \u00e1s veces om\u00edtese a letra D.\nCiclaci\u00f3n.\nEn disoluci\u00f3n, os monosac\u00e1ridos c\u00edclanse. O grupo aldehido ou cetona nunha cadea linear aberta dun monosac\u00e1rido reaccionar\u00e1 reversiblemente co grupo hidroxilo dun \u00e1tomo de carbono diferente na mesma mol\u00e9cula para formar un hemiacetal ou hemicetal, formando un anel heteroc\u00edclico, cunha ponte de ox\u00edxeno entre os dous \u00e1tomos de carbono. Poden formarse aneis de cinco ou seis \u00e1tomos, que se chaman, respectivamente, formas furanosa e piranosa, e existen en disoluci\u00f3n en equilibrio coa forma en cadea linear aberta (s\u00f3 queda aberta unha pequena proporci\u00f3n das mol\u00e9culas en disoluci\u00f3n).\nDurante a conversi\u00f3n da forma linear aberta \u00e1 forma c\u00edclica, o \u00e1tomo de carbono que cont\u00e9n o ox\u00edxeno carbonilo, chamado carbono anom\u00e9rico, transf\u00f3rmase nun centro quiral con d\u00faas posibles configuraci\u00f3ns: o OH pode tomar unha posici\u00f3n arriba ou abaixo do plano do anel. O par de estereois\u00f3meros orixinados denom\u00ednanse an\u00f3meros. En xeral, no an\u00f3mero \u03b1, o OH do carbono anom\u00e9rico est\u00e1 no lado oposto do anel (posici\u00f3n trans) do grupo CH2OH. A forma alternativa, na cal o substitu\u00ednte CH2OH e o grupo hidroxilo do carbono anom\u00e9rico est\u00e1n no mesmo lado (posici\u00f3n cis) do plano do anel, \u00e9 o an\u00f3mero \u03b2. Os dous an\u00f3meros est\u00e1n en equilibrio na disoluci\u00f3n. (Para unha definici\u00f3n m\u00e1is precisa destes is\u00f3meros ver an\u00f3mero).\nUso nas c\u00e9lulas.\nOs monosac\u00e1ridos son a principal fonte de enerx\u00eda para o metabolismo. A glicosa \u00e9 a fonte de enerx\u00eda principal na natureza para as actividades celulares e bios\u00edntese. Os monosac\u00e1ridos poden almacenarse na c\u00e9lula en forma de polisac\u00e1ridos. Outros monosac\u00e1ridos de grande importancia son a ribosa e a desoxirribosa, compo\u00f1entes dos \u00e1cidos nucleicos.\nDisac\u00e1ridos.\nOs disac\u00e1ridos son gl\u00edcidos formados por d\u00faas mol\u00e9culas de monosac\u00e1rido e, por tanto, ao hidrolizarse producen dous monosac\u00e1ridos libres. Os dous monosac\u00e1ridos \u00fanense por medio dun enlace covalente chamado enlace glicos\u00eddico, tras unha reacci\u00f3n de deshidrataci\u00f3n que implica a perda dun \u00e1tomo de hidr\u00f3xeno dun monosac\u00e1rido e un grupo hidroxilo do outro monosac\u00e1rido, coa conseguinte formaci\u00f3n dunha mol\u00e9cula de H2O. A f\u00f3rmula dos disac\u00e1ridos non modificados \u00e9 C12H22O11.\nA sacarosa \u00e9 o disac\u00e1rido m\u00e1is abondoso e a principal forma na que se transportan os gl\u00edcidos nas plantas. Est\u00e1 composto por unha mol\u00e9cula de glicosa e unha mol\u00e9cula de frutosa. O nome sistem\u00e1tico da sacarosa , O-\u03b1-D-glicopiranosil-(1\u21922)- \u03b2-D-frutofuran\u00f3sido, indica catro cousas:\nA lactosa, un disac\u00e1rido composto por unha mol\u00e9cula de galactosa e outra de glicosa, est\u00e1 presente naturalmente s\u00f3 no leite. O nome sistem\u00e1tico para a lactosa \u00e9 O-\u03b2-D-galactopiranosil-(1\u21924)-D-glicopiranosa.\nOutros disac\u00e1ridos notables son a maltosa (d\u00faas glicosas unidas por enlace \u03b1-1,4) e a celobiosa (d\u00faas giucosas con enlace \u03b2-1,4, resultado da hidr\u00f3lise da celulosa).\nOligosac\u00e1ridos.\nOs oligosac\u00e1ridos est\u00e1n compostos por de tres a nove mol\u00e9culas de monosac\u00e1ridos (\u00e1s veces os disac\u00e1ridos consid\u00e9ranse tam\u00e9n oligosac\u00e1ridos) que se liberan ao hidrolizarse a mol\u00e9cula. Por\u00e9n, a definici\u00f3n do tama\u00f1o que debe ter un gl\u00edcido para considerarse oligosac\u00e1rido ou polisac\u00e1rido var\u00eda segundo os autores, xa que o l\u00edmite \u00e9 bastante arbitrario. Segundo o n\u00famero de monosac\u00e1ridos da cadea clasif\u00edcanse en disac\u00e1ridos (coma a lactosa ), tetrasac\u00e1ridos (estaquiosa), pentasac\u00e1ridos etc.\nOs oligosac\u00e1ridos enc\u00f3ntranse con frecuencia unidos a prote\u00ednas, formando glicoprote\u00ednas, como unha forma com\u00fan de modificaci\u00f3n trala s\u00edntese proteica. Entre estas modificaci\u00f3ns postraducionais est\u00e1n os oligosac\u00e1ridos de Lewis das prote\u00ednas de membrana dos eritrocitos, responsables das incompatibilidades dos grupos sangu\u00edneos, e o epitopo alfa-Gal responsable do rexeitamento hiperagudo en xenotrasplantes.\nPolisac\u00e1ridos.\nOs polisac\u00e1ridos son cadeas, ramificadas ou non, de m\u00e1is de dez monosac\u00e1ridos, formadas pola condensaci\u00f3n de moitas mol\u00e9culas de monosac\u00e1ridos coa perda de varias mol\u00e9culas de auga. A s\u00faa f\u00f3rmula emp\u00edrica \u00e9: (C6 H10 O5)n. Os polisac\u00e1ridos representan unha clase importante de pol\u00edmeros biol\u00f3xicos e a s\u00faa funci\u00f3n nos organismos vivos \u00e9 a estrutural ou de almacenamento enerx\u00e9tico.\nO amid\u00f3n \u00e9 unha forma de almacenamento de glicosa nas plantas con funci\u00f3n de reserva enerx\u00e9tica. Est\u00e1 formado por dous pol\u00edmeros chamados amilosa (non ramificada) e amilopectina (ramificada).\nNos animais util\u00edzase o glic\u00f3xeno como forma de almacenamento enerx\u00e9tico. Formado por glicosa. \u00c9 estruturalmente similar \u00e1 amilopectina do amid\u00f3n, pero est\u00e1 m\u00e1is densamente ramificado. As propiedades do glic\u00f3xeno perm\u00edtenlle ser metabolizado m\u00e1is rapidamente.\nA celulosa e a quitina son exemplos de polisac\u00e1ridos estruturais. A celulosa est\u00e1 formada por glicosas unidas por enlaces beta, e \u00e9 o principal constitu\u00ednte da parede celular das plantas e \u00e9 a mol\u00e9cula org\u00e1nica m\u00e1is abundante na Terra. A quitina ten unha estrutura similar \u00e1 celulosa, pero ten nitr\u00f3xeno, xa que est\u00e1 formada por N-acetilglicosamina, o que incrementa a s\u00faa forza. Enc\u00f3ntrase nos exoesqueletos dos artr\u00f3podos e nas paredes celulares de moitos fungos.\nFunci\u00f3n biol\u00f3xica.\nAs d\u00faas principais son:\nPero tam\u00e9n cumpren outras funci\u00f3ns:\nAplicaci\u00f3ns.\nOs carbohidratos util\u00edzanse para fabricar tecidos na industria t\u00e9xtil, pel\u00edculas fotogr\u00e1ficas, pl\u00e1sticos e outros produtos. A celulosa pode converterse en rai\u00f3n de viscosa e produtos de papel. O nitrato de celulosa (nitrocelulosa) util\u00edzase en pel\u00edculas de cine, cemento, p\u00f3lvora de algod\u00f3n, celuloide e tipos similares de pl\u00e1sticos. A goma ar\u00e1biga \u00fasase en medicamentos demulcentes. O \u00e1gar, un compo\u00f1ente dalg\u00fans laxantes, util\u00edzase como axente espesante nos alimentos e como medio para o cultivo bacteriano en placas de \u00e1gar; tam\u00e9n na preparaci\u00f3n de materiais adhesivos, de encolado e emulsi\u00f3ns. A hemicelulosa empr\u00e9gase para modificar o papel durante a s\u00faa fabricaci\u00f3n. Os dextranos son polisac\u00e1ridos utilizados en medicina como expansores de volume do plasma sangu\u00edneo para contrarrestar as conmoci\u00f3ns agudas. Outro carbohidrato, o sulfato de heparina, \u00e9 un anticoagulante do sangue.\nSon importantes na industria alimentaria xa que: Dan sabor doce aos alimentos, o que aumenta a s\u00faa aceptaci\u00f3n polo consumidor. Igualmente, axudan a fixar o sabor dos alimentos. Nalg\u00fan caso, act\u00faan como axentes conservadores dos alimentos. Os polisac\u00e1ridos act\u00faan como estabilizantes. Contrib\u00faen \u00e1 textura caracter\u00edstica dos alimentos. O amid\u00f3n e a pectina, un axente coagulante, \u00fasase na preparaci\u00f3n de alimentos para o home e o gando.\nFontes de hidratos de carbono.\nOs alimentos m\u00e1is ricos en hidratos de carbono son os de orixe vexetal: as plantas sintetizan gl\u00edcidos como consecuencia da fotos\u00edntese e almac\u00e9nannos en forma de amid\u00f3n. As\u00ed, a pataca pode conter un 87% de hidratos de carbono, os cereais un 60-80% e os legumes un 50-60%. Nas froitas os hidratos de carbono acum\u00falanse en forma de glicosa, frutosa ou sacarosa. Entre os alimentos ricos en carbohidrato est\u00e1n as froitas, doces, bebidas refrescantes, pan, pastas, feix\u00f3ns, patacas, fibra, arroz e cereais en xeral.\nPola contra, os alimentos de orixe animal conte\u00f1en moi baixas cantidades de hidratos de carbono, presentes en forma de glic\u00f3xeno na carne ou nas v\u00edsceras. As\u00ed, o f\u00edgado cont\u00e9n entre o 2 e o 6%, e o leite \u00f3 redor dun 5%.\nActualmente hai unha tendencia a considerar os alimentos doces e ricos en f\u00e9cula (\u00e9 dicir, con altas concentraci\u00f3ns de carbohidratos) como \"alimentos que engordan\", o que provocou unha progresiva diminuci\u00f3n do seu consumo, que vai unida a unha diminuci\u00f3n proporcional do consumo de fibra, co aumento consecuente dos produtos m\u00e1is ricos en graxas e prote\u00ednas. Nesta tendencia interve\u00f1en tam\u00e9n outros factores importantes, coma o do suposto prestixio social, maior nestes \u00faltimos.\nNutrici\u00f3n.\nOs carbohidratos son unha fonte com\u00fan de enerx\u00eda para os organismos vivos, pero ning\u00fan carbohidrato \u00e9 un nutriente esencial nos humanos, e o corpo pode obter toda a s\u00faa enerx\u00eda das graxas. Hai tecidos coma o cerebro e neuronas, que xeralmente non utilizan graxas como fonte de enerx\u00eda, sen\u00f3n a glicosa ou os corpos cet\u00f3nicos. Os humanos poden sintetizar parte da s\u00faa glicosa (nun proceso metab\u00f3lico chamado gliconeox\u00e9nese) a partir de substancias coma amino\u00e1cidos espec\u00edficos (amino\u00e1cidos glicox\u00e9nicos), o glicerol procedente dos triglic\u00e9ridos e nalg\u00fans casos de \u00e1cidos graxos. Da metabolizaci\u00f3n dos carbohidratos obt\u00e9\u00f1ense 4 kcal de enerx\u00eda por gramo, mentres que das graxas obt\u00e9\u00f1ense 9 kcal por gramo.\nOs organismos non poden metabolizar todos os tipos de carbohidratos para producir enerx\u00eda. A glicosa \u00e9 unha fonte de calor\u00edas case universal. Moitos organismos te\u00f1en tam\u00e9n a capacidade de metabolizar outros monosac\u00e1ridos e disac\u00e1ridos, a\u00ednda que a glicosa \u00e9 a preferida. En \"Escherichia coli\", por exemplo, o oper\u00f3n lac expresa encimas para a dixesti\u00f3n da lactosa cando esta est\u00e1 presente en ausencia de glicosa, pero se est\u00e1n presentes ambas as mol\u00e9culas este oper\u00f3n est\u00e1 reprimido, e como resultado util\u00edzase a glicosa primeiramente (este tipo de nutrici\u00f3n ch\u00e1mase diauxia). Os polisac\u00e1ridos son tam\u00e9n fontes com\u00fans de enerx\u00eda. Moitos organismos poden degradar facilmente o amid\u00f3n a glicosa, pero a maior\u00eda dos organismos non poden metabolizar a celulosa ou outros polisac\u00e1ridos como a quitina e os arabinoxilanos. Estes tipos de carbohidratos poden metabolizalos algunhas bacterias e protistas. Os ruminantes e t\u00e9rmites non te\u00f1en encimas para degradar celulosa, pero viven en simbiose cunha flora de microorganismos do seu est\u00f3mago, que si poden procesar a celulosa. A\u00ednda que para os humanos a celulosa e outros carbohidratos complexos non son dixeribles, representan un importante compo\u00f1ente da dieta, chamado fibra dietaria. A fibra potencia a dixesti\u00f3n e facilita o movemento intestinal, entre outros efectos beneficiosos.\nA Organizaci\u00f3n para a Agricultura e Alimentaci\u00f3n e a Organizaci\u00f3n Mundial da Sa\u00fade das Naci\u00f3ns Unidas recomendan que as directrices diet\u00e9ticas nacionais establezan que un 55\u201375% do total da enerx\u00eda proceda dos carbohidratos, pero s\u00f3 o 10% directamente dos azucres (\u00e9 dicir, dos carbohidratos m\u00e1is simples, coma monosac\u00e1ridos e disac\u00e1ridos). Noutros pa\u00edses, base\u00e1ndose nos efectos sobre o risco de enfermidades card\u00edacas e [[obesidade]], recom\u00e9ndase para os adultos que un 45-65% da enerx\u00eda proceda dos carbohidratos (recomendaci\u00f3n do [[Instituto de Medicina]] para os Estados Unidos e o Canad\u00e1).\nClasificaci\u00f3n.\nOs nutricionistas tradicionalmente dividiron os carbohidratos en simples e complexos. Por\u00e9n, a delimitaci\u00f3n exacta destes dous grupos pode ser ambigua. O termo \"carbohidrato complexo\" utilizouse por primeira vez na publicaci\u00f3n \"Obxectivos da dieta para os Estados Unidos\" (1977) dun comit\u00e9 de nutrici\u00f3n do Senado norteamericano, e pretend\u00eda distinguir os azucres doutros carbohidratos considerados nutricionalmente superiores. Por\u00e9n, ese informe situaba as \"froitas, legumes e cereais completos\" na columna dos carbohidratos complexos, a pesar de que eses alimentos poden conter azucres simples ademais de polisac\u00e1ridos. Esta confusi\u00f3n persiste a\u00ednda hoxe, xa que alg\u00fans nutricionistas usan o termo carbohidratos complexos para refer\u00edrense a calquera tipo de sac\u00e1rido dixerible presente nos alimentos, que cont\u00e9n fibra, vitaminas e minerais (opo\u00f1\u00e9ndose as\u00ed aos carbohidratos procesados, que proporcionan fundamentalmente calor\u00edas e pouco doutros nutrientes). Por\u00e9n, foise impo\u00f1endo un uso est\u00e1ndar do termo, no que se clasifica os carbohidratos quimicamente: son simples cando se trata de azucres ([[monosac\u00e1rido]]s e [[disac\u00e1rido]]s), e complexos se son [[polisac\u00e1rido]]s (ou [[oligosac\u00e1rido]]s).\nEn calquera caso, a distinci\u00f3n qu\u00edmica entre simples e complexos ten pouco valor para determinar a calidade nutricional dos carbohidratos. Alg\u00fans carbohidratos simples (coma a [[frutosa]]) elevan os niveis de glicosa sangu\u00ednea lentamente, mentres que alg\u00fans carbohidratos complexos (amid\u00f3ns), especialmente se est\u00e1n procesados, elevan o azucre sangu\u00edneo rapidamente. A rapidez con que se fai a dixesti\u00f3n dun carbohidrato est\u00e1 determinada por varios factores entre os que est\u00e1n os outros nutrientes que se consumiron xunto cos carbohidratos, a forma de preparaci\u00f3n da comida, as diferenzas metab\u00f3licas entre os individuos, e a qu\u00edmica dos carbohidratos.\nPara caracterizar o comportamento dos alimentos durante a dixesti\u00f3n en humanos ide\u00e1ronse os conceptos de [[\u00edndice glic\u00e9mico]] e [[carga glic\u00e9mica]]. Clasifican por orde os alimentos ricos en carbohidratos base\u00e1ndose na rapidez e magnitude do seu efecto sobre os niveis de [[glicosa sangu\u00ednea]]. O \u00edndice glic\u00e9mico mide a rapidez con que se absorbe a glicosa dos alimentos, mentres que a carga glic\u00e9mica mide a glicosa absorbible total nos alimentos. O [[\u00edndice de insulina]] \u00e9 un m\u00e9todo de clasificaci\u00f3n similar m\u00e1is recente, que ordena os alimentos base\u00e1ndose nos seus efectos sobre os niveis de [[insulina]] sangu\u00ednea no corpo, os cales est\u00e1n determinados pola glicosa (ou o amid\u00f3n) e certos amino\u00e1cidos presentes nos alimentos.\nDixesti\u00f3n dos hidratos de carbono.\nDurante a dixesti\u00f3n do alimento, os hidratos de carbono son obxecto da acci\u00f3n de numerosos [[encima]]s que van disgregando as mol\u00e9culas en fracci\u00f3ns m\u00e1is simples (mono e disac\u00e1ridos) que o organismo pode absorber.\nEsta sucesiva descomposici\u00f3n dos hidratos de carbono en mol\u00e9culas cada vez m\u00e1is simples contin\u00faa ata as c\u00e9lulas da parede intestinal, de modo que, finalmente, as mol\u00e9culas dos monosac\u00e1ridos glicosa, frutosa e galactosa son absorbidas polos capilares sangu\u00edneos e son transportadas ata o f\u00edgado, que act\u00faa de reservorio baixo a forma de [[glic\u00f3xeno]], liberando glicosa \u00f3 torrente circulatorio cando se necesite. Esta reserva de glic\u00f3xeno perm\u00edtelle \u00f3 organismo contar cunha fonte de enerx\u00eda dispo\u00f1ible en calquera momento, sen esperar a novas inxestas de glicosa.\nDentro das c\u00e9lulas a degradaci\u00f3n dos polisac\u00e1ridos non \u00e9 igual que a que ten lugar durante a dixesti\u00f3n no tracto dixestivo, xa que o encima que act\u00faa \u00e9 o [[glic\u00f3xeno fosforilase]], que degrada o glic\u00f3xeno orixinando [[glicosa 1-fosfato]] en vez de glicosa libre.\nMetabolismo dos hidratos de carbono.\nA glicosa, baixo a forma de [[glicosa 6-fosfato]], \u00e9 utilizada polas c\u00e9lulas do organismo para producir enerx\u00eda, mediante combusti\u00f3n ou oxidaci\u00f3n. Neste conxunto de reacci\u00f3ns qu\u00edmicas lib\u00e9rase tam\u00e9n auga e [[anh\u00eddrido carb\u00f3nico]].\nTrastornos do metabolismo dos hidratos de carbono.\nPara penetrar no interior das c\u00e9lulas, a glicosa necesita da presenza da [[insulina]] (hormona segregada polo [[p\u00e1ncreas]]). A falta ou inactividade da insulina d\u00e1 lugar \u00e1 [[diabetes]].\nCando a glicosa non pode utilizarse normalmente se produce un aumento da concentraci\u00f3n da glicosa en sangue (\"hiperglicemia\"), un aumento da eliminaci\u00f3n de glicosa na urina (\"glicosuria\") e outras alteraci\u00f3ns do metabolismo celular.\nQu\u00edmica dos carbohidratos.\nA [[qu\u00edmica dos carbohidratos]] \u00e9 unha ampla rama da qu\u00edmica org\u00e1nica, moi importante economicamente. Algunhas das reacci\u00f3ns org\u00e1nicas principais nas que est\u00e1n implicados os carbohidratos son:\nV\u00e9xase tam\u00e9n.\nLigaz\u00f3ns externas.\n[[Categor\u00eda:Bioqu\u00edmica]]\n[[Categor\u00eda:Carbohidratos]]\n[[Categor\u00eda:Artigos que toda Wikipedia deber\u00eda ter (Ciencia)]]"}
{"id": "32580", "revid": "85894", "url": "https://gl.wikipedia.org/wiki?curid=32580", "title": "Jean Rey", "text": "Jean Rei, nado en Le Bugue (Dordo\u00f1a) en 1583 e finado na mesma vila en 1645, foi un m\u00e9dico e qu\u00edmico franc\u00e9s.\nTraxectoria.\nEstudou medicina na Universidade de Montpellier e despois practicou a medicina na s\u00faa cidade nativa, tivo correspondencia con Ren\u00e9 Descartes e Marin Mersenne. Descubriu que o peso do chumbo e do esta\u00f1o aumentaba \u00f3 ser queimado, atribu\u00edu este fen\u00f3meno \u00f3 peso de aire, xa que cr\u00eda que era m\u00e1is denso cando estaba quente (\"Essays\", 1630) e que se introduc\u00eda no esta\u00f1o e no chumbo facendo que aumentase o seu peso. Esta hip\u00f3tese ser\u00eda confirmada m\u00e1is adiante por Antoine Lavoisier, case un s\u00e9culo m\u00e1is adiante. O seu descubrimento do peso de aire tam\u00e9n fixo posible a invenci\u00f3n do bar\u00f3metro de Evangelista Torricelli en 1643."}
{"id": "32582", "revid": "56817", "url": "https://gl.wikipedia.org/wiki?curid=32582", "title": "Superparamagnetismo", "text": "O superparamagnetismo \u00e9 un fen\u00f3meno polo que os materiais magn\u00e9ticos poden exhibir un comportamento similar ao paramagnetismo a\u00ednda por baixo das temperaturas de Curie ou da temperatura de Neel.\nA s\u00faa orixe d\u00e9bese a part\u00edculas mesosc\u00f3picas, con interacci\u00f3ns ferromagn\u00e9ticas ou bastante intensas no seu interior como para lograr un ordenamento magn\u00e9tico por baixo de certa temperatura cr\u00edtica, pero con interacci\u00f3ns moi d\u00e9biles entre elas, co que o ordenamento magn\u00e9tico non pode estenderse a todo o sistema. As\u00ed, comp\u00f3rtanse como paramagnetos de momento magn\u00e9tico moi grande. A semellanza dos ferromagnetos, poden exhibir ciclos de hist\u00e9reses magn\u00e9ticas ou sinal ac na susceptibilidade, pero s\u00f3 por riba de certa frecuencia cr\u00edtica a partir da que o momento magn\u00e9tico inducido non \u00e9 capaz de seguir a direcci\u00f3n do campo aplicado."}
{"id": "32585", "revid": "56817", "url": "https://gl.wikipedia.org/wiki?curid=32585", "title": "Abasia", "text": "A abasia \u00e9 a incapacidade para cami\u00f1ar debido \u00e1 falta de coordinaci\u00f3n muscular. O termo cobre un amplo espectro de desordes m\u00e9dicas:"}
{"id": "32589", "revid": "89787", "url": "https://gl.wikipedia.org/wiki?curid=32589", "title": "Ferrolterra", "text": "Ferrolterra denomina a unidade territorial das terras do norte da provincia da Coru\u00f1a que abrangue os vinte concellos das comarcas de Ferrol, Eume e Ortegal. En certos campos eng\u00e1dense alg\u00fans concellos do norte da comarca de Betanzos.\nO seu uso \u00e9 com\u00fan no \u00e1mbito tur\u00edstico, consider\u00e1ndoa coma unha rexi\u00f3n tur\u00edstica que integra tam\u00e9n ao concello de Vilarmaior. Turismo de Galicia def\u00ednea coma un \"xeodestino\".\nOutros exemplos do seu uso at\u00f3panse nos campos da sanidade, da educaci\u00f3n, do sector empresarial ou deportivo. Un exemplo deste \u00faltimo eido \u00e9 a Delegaci\u00f3n territorial de Ferrol da Federaci\u00f3n Galega de F\u00fatbol que abarca tam\u00e9n aos concellos de Mi\u00f1o e Vilarmaior.\n\u00c1s veces conf\u00fandese Ferrolterra coa Comarca de Ferrol."}
{"id": "32590", "revid": "1131", "url": "https://gl.wikipedia.org/wiki?curid=32590", "title": "Rick Dangerous", "text": "Rick Dangerous \u00e9 un videoxogo desenvolvido por Corel Design en 1989 para Amiga, Amstrad CPC, Atari ST, Commodore 64, ZX Spectrum e DOS.\nBaseado no personaxe de Indiana Jones \u00e9 un arcade de habilidade no que Rick Dangerous ten que superar tres fases diferentes, no templo azteca ter\u00e1 que recoller as estatuas do deus Sol, na pir\u00e1mide exipcia onde ter\u00e1 que rescatar a pedra Ankhal que caeu en poder duns fan\u00e1ticos que pretenden destru\u00edla e a \u00faltima fase \u00e9 unha fortaleza nazi na que ter\u00e1 que salvar a uns prisioneiros brit\u00e1nicos."}
{"id": "32591", "revid": "5863", "url": "https://gl.wikipedia.org/wiki?curid=32591", "title": "Andreu Buenafuente", "text": "Andreu Buenafuente Moreno, nado en Reus o 24 de xaneiro de 1965, \u00e9 un humorista, presentador e produtor catal\u00e1n.\nTraxectoria.\nXornalismo.\nEmpezou no xornalismo aos dezasete anos en Radio Reus (COPE), ocup\u00e1ndose da informaci\u00f3n deportiva. En 1989 presentou un programa propio na Cadena SER Catalu\u00f1a, \"El Terrat\". Co obxectivo de contratar os seus propios colaboradores fundou El Terrat, unha empresa propia dedicada \u00e1 \u00abproduci\u00f3n televisiva, radiof\u00f3nica, publicitaria e cibernauta\u00bb.\nAs s\u00faas primeiras aparici\u00f3ns televisivas foron no programa \"Tot per l'audiencia\" de TV3, conducido por Javier Sard\u00e1. O \u00e9xito chegoulle na mesma cadea con \"Sense T\u00edtol\" (e a s\u00faa secuela), e sobre todo co \"late show\" \"La Cosa Nostra\": 268 programas de luns a xoves cada semana. Tempo logo da s\u00faa finalizaci\u00f3n (rodeada de pol\u00e9mica e lendas urbanas), iniciar\u00eda en outubro de 2002 un novo programa de similar contido pero distinto formato, emit\u00edndose no \"prime time\" do martes en TV3: \"Una altra cosa\". En xu\u00f1o de 2004 terminou este programa e Buenafuente aceptou unha oferta de Antena 3 para traballar a nivel estatal.\nO 11 de xaneiro de 2005 o seu novo programa foi estreado: \"Buenafuente\". Emitido na franxa de \"late night\" do martes, m\u00e9rcores e xoves, obtivo resultados de audiencia moi por encima do esperado nos seus primeiros meses. Tras un ano en pantalla renovou ata polo menos un ano m\u00e1is.\nAndreu Buenafuente tam\u00e9n produciu e creou un bo n\u00famero de distintos formatos televisivos desde El Terrat. Ademais, ten no mercado diversos libros recompilando os seus mon\u00f3logos.\nColaborou nos xornais \"Diari de Tarragona\", \"Sport\", \"El Pa\u00eds\", \"Nou Diari\" ou \"La Vanguardia\", as\u00ed como colaboraci\u00f3ns no \"Pa\u00eds Semanal\", \"Dominical ByN\" e a revista \"Marie Claire\".\nOutras actividades.\nEn teatro dirixiu varias obras como \"Ustedes se preguntar\u00e1n c\u00f3mo he llegado hasta aqu\u00ed\" (xunto con Santi Mill\u00e1n e protagonizado por Paz Padilla), \"20 anys i unha nit\" (con Nina) e a montaxe \"Sotinho\" (con Eduard Soto).\nEn cine, Santiago Segura contou con el para a saga de Torrente: \"Torrente: El brazo tonto de la ley\", \"Torrente 2: Misi\u00f3n en Marbella\" e \"Torrente 3: El protector\". Aparece como domingueiro zoup\u00f3n ou veci\u00f1o catal\u00e1n. Tam\u00e9n participou en \"Lo mejor que le puede pasar a un cruas\u00e1n\".\nEn Internet, Buenafuente e Santi Mill\u00e1n propulsaron o proxecto Captura.org, sobre a fotograf\u00eda espont\u00e1nea dixital."}
{"id": "32593", "revid": "98629", "url": "https://gl.wikipedia.org/wiki?curid=32593", "title": "Sugababes", "text": "Sugababes \u00e9 un grupo musical brit\u00e1nico de R&amp;B, Pop e Dance. As compo\u00f1entes son Keisha Buchanan, Heidi Range e Amelle Berrabah.\nHistoria.\nFormaci\u00f3n do grupo.\nKeisha Buchanan (30 de setembro 1984), Mutya Buena (21 de maio 1985) e Siobhan Donaghy co\u00f1ec\u00e9ronse nunha festa cando ti\u00f1an 13 anos. A familia de Keisha era de Xamaica, a nai de Mutya de Irlanda e o pai de Filipinas. Decidiron formar o grupo en 1998. London Records f\u00edxolles un contrato cando ti\u00f1an 14 anos.\nSiobhan abandonou o grupo cando estaba de xira polo Xap\u00f3n en 2001. No seu lugar entrou Heidi Range. Mutya Buena abandonou o grupo en novembro de 2005 e no seu lugar entrou Amelle Berrabah, de ascendencia marroquina.\n\"One Touch\".\nO primeiro single, \"Overload\", chegou \u00e1 sexta posici\u00f3n da lista inglesa de sinxelos e foi nomeada a un premio Brit, os Grammy ingleses. Outras canci\u00f3ns que entraron no top 40 do Reino Unido foron \"New Year\", \"Run for Cover\" e \"Soul Sound\". Este primeiro \u00e1lbum vendeu 200.000 copias en todo o mundo e o single \"Overload\" 138.000.\n\"Angels With Dirty Faces\".\nCon Heidi Range no grupo, Sugababes edita novo traballo. O primeiro single, \"Freak Like Me\", chega ao n\u00famero 1 da lista brit\u00e1nica e ao top 10 de numerosas listas europeas, destacando o n\u00famero 2 en Irlanda. O segundo single, \"Round Round\" \u00e9 o seu segundo n\u00famero 1 no Reino Unido e \u00e9 n\u00famero 2 en Irlanda, Pa\u00edses Baixos e Nova Zelandia. Grazas a estes dous n\u00fameros 1, o \u00e1lbum debuta no n\u00famero 2 da lista de \u00e1lbums do Reino Unido e \u00e9 un grande \u00e9xito en toda Europa. A canci\u00f3n que d\u00e1 nome ao \u00e1lbum, \"Angels With Dirty Faces\" \u00e9 a banda sonora da pel\u00edcula das \"Supernenas\".\nNa gala dos premios Brit ga\u00f1an o premio \u00e1 Mellor Actuaci\u00f3n Feminina e o disco vende 2 mill\u00f3ns de copias en todo o mundo.\n\"Three\".\nO terceiro \u00e1lbum do grupo segue conseguindo \u00e9xitos e o seu primeiro single, \"Hole In The Head\" entra ao n\u00famero 1 no Reino Unido e en Dinamarca. \u00c9 n\u00famero 2 en Irlanda, Holanda e Noruega. Esta canci\u00f3n ser\u00eda a primeira das Sugababes en entrar na lista Billboard de EUA. Entra ao 96 do Hot 200 e consegue o n\u00famero 1 no Billboard Dance Chart.\nO segundo single, \"Too Lost In You\" (BSO de \"Love Actually\") entra no top 10 do Reino Unido, Alema\u00f1a, Holanda e Noruega e triunfou en Taiw\u00e1n, China e Filipinas. Esta canci\u00f3n \u00e9 unha versi\u00f3n de \"Quand J'ai Peur de Tout\" da francesa Patricia Kaas. \"In the Middle\", terceiro single, entra no top 10 ingl\u00e9s e \u00e9 top 20 en Irlanda. \"Caught In A Moment\" \u00e9 unha balada que entra ao n\u00famero 8 no Reino Unido. O disco vende en total 2,5 millones de copias.\nEn marzo de 2005 Mutya d\u00e1 a luz \u00e1 s\u00faa filla Tahlia.\n\"Taller In More Ways\".\nO cuarto disco \u00e9 o primeiro en entrar no n\u00famero 1 da lista de \u00e1lbums do Reino Unido. O primeiro single, \"Push The Button\" \u00e9 n\u00famero 1 no Reino Unido, Irlanda, Austria e Nova Zelandia. N\u00famero 2 en Alema\u00f1a, n\u00famero 3 en Noruega, Australia e Su\u00edza e top 10 en Italia, Grecia, Bulgaria, Holanda e Suecia. Vendeu preto de 3.700.000 copias en todo o mundo chegando ao 6\u00ba posto na clasificaci\u00f3n mundial de sinxelos. Foi nomeado ao Mellor Single Ingl\u00e9s nos premios Brit, pero o premio levouno Coldplay con Speed Of Sound.\nEn novembro de 2005 Mutya Buena deixa o grupo e no seu lugar entra Amelle Berrabah. Pese a iso elas afirman que seguen sendo amigas.\nO segundo single, \"Ugly\", \u00e9 n\u00famero 3 no Reino Unido. O seguinte single, \"Red Dress\" \u00e9 cantado por Amelle e \u00e9 n\u00famero 4 no Reino Unido. Na re-edici\u00f3n do disco con Amelle, hai canci\u00f3ns como \"Gotta Be You\", \"Follow Me Home\" e \"Red Dress\", que son cantadas por Amelle, Heidi e Keisha pero as restantes son cantadas por Mutya no canto de Amelle, ag\u00e1s a in\u00e9dita \"Now You're Gone\". A finais de 2006 reciben un Premio Guiness dos R\u00e9cords \u00e1 mellor actuaci\u00f3n do s\u00e9culo.\nO novo single, \"Follow me Home\" entrou ao posto 32 no Reino Unido e ao 25 en Irlanda.\n\"Overloaded: the Singles Collection\".\nEste \u00e9 un compilatorio dos seus \u00e9xitos m\u00e1is destacados, a\u00ednda que non incluir\u00e1 os temas \"New Year\", \"Soul Sound\", \"Caught in a Moment\" e \"Follow me Home\". O novo single inclu\u00eddo neste disco \u00e9 a canci\u00f3n \"Easy\", e outro tema in\u00e9dito inclu\u00eddo nesta compilaci\u00f3n \u00e9 \"Good To Be Gone\", que sera o seguinte single. As canci\u00f3ns novas, \"Easy\" e \"Good to be Gone\", incl\u00faen xa a voz da nova compo\u00f1ente, Ammelle Berrabah.\n\"Change\".\n\"Change\" \u00e9 o seu quinto \u00e1lbum de estudio, publicado en outubro do 2007 no Reino Unido, e que conta con single #1 nas listas Brit\u00e1nicas \"About you Now\". O disco acadou o n.\u00ba 1 en Reino Unido, e tivo un \u00e9xito moderado no resto de mundo. O segundo single \u00e9 \"Change\", unha balada que competiu polo #1 de Nadal do Reino Unido, e chegou ao posto #13. O terceiro single \u00e9 \"Denial\" e editouse o 17 de marzo de 2008."}
{"id": "32596", "revid": "1131", "url": "https://gl.wikipedia.org/wiki?curid=32596", "title": "Ishikawa Akimitsu", "text": "Ishikawa Akimitsu (\u77f3\u5ddd \u662d\u5149), nado en 1550 e finado o 16 de agosto de 1622, foi un xeneral xapon\u00e9s do per\u00edodo Sengoku, caracterizada polas guerras civ\u00eds, fillo de Date Harumune e alcumado Jiro.\nTraxectoria.\nEn 1603 sucedeu a Ishikawa Harumitsu e retirouse a favor do seu fillo Ishikawa Yoshimune. Cando o seu sucesor morreu pouco despois, Akimitsu recuperou o seu posto e serviu baixo Date Masamune durante a campa\u00f1a do ver\u00e1n de Osaka de 1615. Durante a batalla de Domyoji c\u00f3ntase que Akimitsu cortou a cabeza a cinco xenerais inimigos."}
{"id": "32597", "revid": "22570", "url": "https://gl.wikipedia.org/wiki?curid=32597", "title": "Balhae", "text": " \nBalhae (698 - 926), tam\u00e9n co\u00f1ecido como Jin, foi un reino coreano-manch\u00fa que ocupaba parte do territorio que hoxe constit\u00faen Manchuria, Primorie e o norte da pen\u00ednsula de Corea. Logo da ca\u00edda da capital e do sur de Gorguryo en poder do reino unido de Silla, Go de Balhae estableceu no territorio que permanecera libre un novo reino, Balhae, que permaneceu independente ata a conquista polos khitan no ano 926."}
{"id": "32598", "revid": "23204", "url": "https://gl.wikipedia.org/wiki?curid=32598", "title": "\u00c1lvaro Cunhal", "text": "\u00c1lvaro Barreirinhas Cunhal, nado en S\u00e9 Nova (Co\u00edmbra) o 10 de novembro de 1913 e finado en Lisboa o 13 de xu\u00f1o de 2005, foi un pol\u00edtico e avogado portugu\u00e9s que dedicou a s\u00faa vida \u00f3 ideal comunista.\nTraxectoria.\nEra fillo do avogado Avelino Henriques da Costa Cunhal. No 1931, con tan s\u00f3 17 anos, afiliouse \u00f3 Partido Comunista Portugu\u00e9s, que integra ent\u00f3n \u00e1 Liga dos Amigos da URSS e \u00f3 Socorro Vermelho Internacional, \u00f3 mesmo tempo que ingresa na Facultade de Dereito de Lisboa, onde inicia a s\u00faa actividade pol\u00edtica. No ano 1934, \u00e9 elixido representante dos estudantes no Senado Universitario. Grad\u00faase en dereito no 1935 e no mesmo ano \u00e9 elixido secretario-xeral da Federa\u00e7\u00e3o das Juventudes Comunistas. No ano 1936, ap\u00f3s unha visita \u00e1 URSS como integrante da delegaci\u00f3n portuguesa \u00f3 VII Congreso da Comintern, \u00e9 cooptado para o comit\u00e9 central do Partido Comunista.\nXa no ano 1940, Cunhal \u00e9 escoltado pola polic\u00eda \u00e1 Facultade de Dereito, onde presenta a s\u00faa tese de doutoramento, sobre a tem\u00e1tica do aborto e a s\u00faa despenalizaci\u00f3n. A pesar do ambiente pouco propicio, a s\u00faa tese foi clasificada con 19 valores.\nDebido \u00e1s s\u00faas ideas, foi preso e torturado no 1937, 1940 e 1949. Dos trece anos que estivo encarcerado, foi mantido incomunicado durante catorce meses e pasou oito nun total illamento. O 3 de xaneiro de 1960, Cunhal, xuntamente con outros camaradas, todos membros destacados do partido, protagonizaron a famosa fuga do C\u00e1rcere de Peniche.\nOcupou o cargo de secretario-xeral do Partido Comunista Portugu\u00e9s de 1961 a 1992, cando foi substitu\u00eddo por Carlos Carvalhas.\nRegresou a Portugal cinco d\u00edas despois do 25 de abril de 1974. Foi ministro sen carteira no I goberno provisorio e tam\u00e9n deputado entre 1975 e 1992. No 1982, tornouse membro do Conselho de Estado, abandonando este posto dez anos despois, cando sa\u00edu do liderado do PCP.\nFaleceu en Lisboa, e o seu funeral realizouse o 15 de xu\u00f1o de 2005, onde participaron m\u00e1is de 250.000 persoas. O seu corpo foi cremado, en cumprimento da s\u00faa \u00faltima vontade.\nObras.\nColaborou en varios xornais e \u00e9 autor de varias obras:\n\u00c9 autor de varios romances e novelas, editados co pseud\u00f3nimo de Manuel Tiago, pintor e ensa\u00edsta.\nObras literarias (publicadas co o pseud\u00f3nimo de Manuel Tiago):\nArtes Pl\u00e1sticas:"}
{"id": "32599", "revid": "43327", "url": "https://gl.wikipedia.org/wiki?curid=32599", "title": "PCP", "text": "PCP p\u00f3dese referir a:"}
{"id": "32600", "revid": "92340", "url": "https://gl.wikipedia.org/wiki?curid=32600", "title": "Napole\u00f3n II de Francia", "text": "Napoleon II, nado o 20 de marzo de 1811 e finado o 22 de xullo de 1832, fillo de Napole\u00f3n Bonaparte foi brevemente o segundo emperador franc\u00e9s.\nTraxectoria.\nNapol\u00e9on Fran\u00e7ois Joseph Charles, foi co\u00f1ecido desde o seu nacemento como rei de Roma, a s\u00faa nai foi a segunda esposa de Napole\u00f3n, a arquiduquesa Mar\u00eda Lu\u00edsa de Austria. Tres anos despois do seu nacemento en Par\u00eds e co derrube do Primeiro Imperio Franc\u00e9s, Napole\u00f3n abdicou no seu fillo o 4 de abril de 1814, o 6 dese mes Napole\u00f3n renuncia el e a s\u00faa descendencia \u00e1 coroa francesa. En 1815 coa volta de Napole\u00f3n \u00f3 poder restaurase o t\u00edtulo de Pr\u00edncipe imperial pero non o de rei de Roma. Trala desfeita de Waterloo, Napole\u00f3n abdica o 22 de xu\u00f1o de 1815 e a C\u00e1mara de Representantes e dos Pares reco\u00f1ecen a Napole\u00f3n II como emperador malia vivir en Vienne en poder dos aliados, o 7 de xullo estes entran en Par\u00eds e po\u00f1en fin \u00f3 r\u00e9xime, Napole\u00f3n II viviu o resto dos seus d\u00edas en Austria co dereito a levar o t\u00edtulo de duque de Reichstadt. Morreu de tuberculose no seu palacio de Viena \u00f3s 21 anos."}
{"id": "32601", "revid": "889", "url": "https://gl.wikipedia.org/wiki?curid=32601", "title": "Napole\u00f3n II", "text": ""}
{"id": "32603", "revid": "1131", "url": "https://gl.wikipedia.org/wiki?curid=32603", "title": "Arcos de Valdevez", "text": "Arcos de Valdevez \u00e9 un concello do distrito de Viana do Castelo, Portugal lim\u00edtrofe con Galicia, e englobado na rexi\u00f3n Norte e na subrexi\u00f3n Minho-Lima. Ten 445.89\u00a0km\u00b2 de \u00e1rea e 24.761 habitantes (2001). Div\u00eddese en 51 fregues\u00edas. A capital \u00e9 a vila de Arcos de Valdevez que ten 2.200 habitantes. Tras as elecci\u00f3ns de 2021, a c\u00e1mara municipal est\u00e1 formada por 5 representantes do Partido Social Dem\u00f3crata e 2 do Partido Socialista.\nFregues\u00edas.\nAs fregues\u00edas son o equivalente \u00e1s parroquias en Galicia. Son as seguintes:\nMonumentos.\nO proxecto da igrexa da Nossa Senhora da Lapa, \u00e9 atribu\u00eddo a Andr\u00e9 Soares e foi concluido en 1767."}
{"id": "32605", "revid": "56817", "url": "https://gl.wikipedia.org/wiki?curid=32605", "title": "Chop Suey!", "text": "Chop Suey! \u00e9 o primeiro sinxelo do \u00e1lbum Toxicity, da banda System of a Down. O single foi lanzado o 21 de agosto de 2001. A s\u00faa letra fala de suicidio e a falta de est\u00edmulo para vivir. A canci\u00f3n \u00edase chamar \"Suicide\", mais o grupo cambioulle o nome."}
{"id": "32607", "revid": "35560", "url": "https://gl.wikipedia.org/wiki?curid=32607", "title": ".es", "text": ".es \u00e9 o dominio de primeiro nivel (ccTLD) para Espa\u00f1a.\nA extensi\u00f3n territorial .es foi concedida pola ICANN en 1988 e xestionada nos primeiros anos por RedIris. Dende o 2000, a xesti\u00f3n corre a cargo da Entidade P\u00fablica Empresarial Red.es, adscrita \u00f3 Ministerio de Industria, Turismo y Comercio a trav\u00e9s da Secretar\u00eda de Estado de Telecomunicaciones y para la Sociedad de la Informaci\u00f3n."}
{"id": "32608", "revid": "624", "url": "https://gl.wikipedia.org/wiki?curid=32608", "title": "Teodosio II", "text": "Flavius Theodosius, co\u00f1ecido como Teodosio II, nado o 10 de abril do 401 e finado o 28 de xullo de 450, foi o fillo m\u00e1is vello de Eudoxia e de Arcadio, \u00e1 idade de 7 anos converteuse en emperador romano de Oriente, gobernando desde o 408 ao 450. Primeiro o goberno estivo en mans de Antemio, prefecto pretorio de oriente, que xa gobernara durante o reinado de seu pai, pero a partir do 414 Teodosio viuse influenciado pola s\u00faa irm\u00e1 m\u00e1is vella, Pulqueria, que o levou a un cristianismo intransixente e \u00e1 persecuci\u00f3n de xudeus e pag\u00e1ns.\nCasou con Atenais no ano 421, filla dun sofista pag\u00e1n, que tivo que bautizarse antes de casar co emperador. Cambiou o seu nome para Eudoxia Aelia. Con ela tivo unha filla, chamada Licinia Eudoxia, que casou con Valentiniano III, emperador Romano de Occidente.\nDurante o reinado de Teodosio apareceu o nestorianismo e os primeiros problemas graves de relixi\u00f3n, que afectar\u00edan fortemente ao imperio no futuro pr\u00f3ximo e a longo prazo. os seus ex\u00e9rcitos rexeitaron invasi\u00f3ns persas, pero foi derrotado por Atila o huno, a quen debeu tributar. Tam\u00e9n creou a Universidade de Constantinopla.\nFaleceu inesperadamente en 450, produto dun accidente ecuestre.\nO C\u00f3digo de Teodosio.\nEn 429 Teodosio creou unha comisi\u00f3n para sintetizar e aclarar t\u00f3dalas leis existentes desde o reinado de Constantino e crear un sistema legal completamente formalizado. Este plan quedou incompleto, pero unha segunda comisi\u00f3n, que recolleu toda a lexislaci\u00f3n existente, si se completou e a s\u00faa colecci\u00f3n publicouse como o Codex Theodosianus no 438."}
{"id": "32609", "revid": "85894", "url": "https://gl.wikipedia.org/wiki?curid=32609", "title": "Filipe III de Espa\u00f1a", "text": "Filipe III de Espa\u00f1a e II de Portugal, tam\u00e9n co\u00f1ecido como Filipe III de Habsburgo, nado en Madrid o 14 de abril de 1578 e finado o 31 de marzo de 1621, foi rei de Castela, Arag\u00f3n e Portugal.\nTraxectoria.\nEra fillo de Filipe II e Ana de Austria, sucedeu ao seu pai en 1598. Ao ano seguinte casou con Margarida de Austria coa que tivo oito fillos.\nDurante o seu reinado, o sistema de goberno foi o mesmo que o dos primeiros Austrias, a\u00ednda que pronto se substitu\u00edu polo poder delegado nun valido, debido \u00e1 insuficiente capacidade do monarca. As\u00ed, desde o comezo do seu reinado, o monarca puxo os asuntos de Estado en mans do seu valido Francisco de G\u00f3mez de Sandoval y Rojas, marqu\u00e9s de Denia e, m\u00e1is tarde, duque de Lerma.\nEntre 1601 e 1606 trasladou a corte a Valladolid. En 1609 asinouse a Tregua dos Doce Anos cos Pa\u00edses Baixos, que representaba o reco\u00f1ecemento oficial da existencia dos Pa\u00edses Baixos como estado independente. Esta paz permitiu ao goberno enfrontarse co problema dos mouriscos, cuxa integraci\u00f3n na sociedade espa\u00f1ola se fixo moi dif\u00edcil tralas sublevaci\u00f3ns das Alpuxarras, sendo ese mesmo ano, 1609, cando decidiu a s\u00faa expulsi\u00f3n por motivos relixiosos e de seguridade interior.\nPero este per\u00edodo de paz finalizou en 1618 ao comezar a guerra dos Trinta Anos, na que Espa\u00f1a apoiou ao emperador Fernando II de Austria en contra do elector do Palatinado, Federico V.\nTam\u00e9n en 1618 e debido \u00e1 deterioraci\u00f3n da situaci\u00f3n pol\u00edtica e a crise econ\u00f3mica, Filipe III viuse obrigado a substitu\u00edr a Lerma polo seu fillo, o duque de Uceda, pero limit\u00e1ndoo nas s\u00faas funci\u00f3ns e, xa que logo, rest\u00e1ndolle poder. O reinado de Filipe III supuxo o mantemento da hexemon\u00eda espa\u00f1ola no mundo, pero as s\u00faas dificultades econ\u00f3micas e a cesi\u00f3n do goberno a privados ou validos predic\u00eda xa o declive do Imperio.\nCon Margarida de Austria, Filipe III tivo oito fillos:"}
{"id": "32610", "revid": "8354", "url": "https://gl.wikipedia.org/wiki?curid=32610", "title": "Bojan Adami\u010d", "text": "Bojan Adami\u010d, nado en Ribnica o 9 de agosto de 1912 e finado en Liubliana o 3 de novembro de 1995, foi un compositor de m\u00fasica para filmes esloveno.\nTraxectoria.\nGradouse no Conservatorio de Liubliana e a\u00ednda que ti\u00f1a en mente dedicarse \u00f3 jazz derivou a s\u00faa carreira cara \u00f3 cine. Realizou as bandas sonoras de m\u00e1is de 200 filmes da antiga Iugoslavia e do estranxeiro, tam\u00e9n participou como actor en 2 filmes. En 1971 publicou un libro de canci\u00f3ns eslovenas, \"Samospevi, 1943-1945\", foi tam\u00e9n o director da Orquestra da Radio Televisi\u00f3n Eslovena."}
{"id": "32612", "revid": "47401", "url": "https://gl.wikipedia.org/wiki?curid=32612", "title": "Maridos e mulleres", "text": "Maridos e mulleres \u00e9 unha serie producida por Zenit para a Televisi\u00f3n de Galicia en 2005. Consta de 26 cap\u00edtulos, a acci\u00f3n local\u00edzase na urbanizaci\u00f3n dos Anxos, no concello de Ames, pr\u00f3xima \u00e1 cidade de Santiago de Compostela e o argumento corre arredor de catro familias novas."}
{"id": "32614", "revid": "5312", "url": "https://gl.wikipedia.org/wiki?curid=32614", "title": "Xos\u00e9 Lu\u00eds Bernal", "text": "Xos\u00e9 Lu\u00eds Bernal L\u00f3pez, co\u00f1ecido polo seu alcume Farruco, nado en Santiago de Compostela o 15 de abril de 1942, \u00e9 un humorista e actor galego.\nTraxectoria.\nDe novo traballou na ferraxar\u00eda dos seus pais en Santiago con escapadas a feiras e festas para facer actuaci\u00f3ns. Durante o servizo militar fix\u00e9ronlle un consello de guerra por indisciplina, do que librou por intervenci\u00f3n eclesi\u00e1stica. Dedicouse a facer actuaci\u00f3ns e mon\u00f3logos humor\u00edsticos en galego. Alg\u00fans deles foron gravados e vendidos en cintas de casete, o que lle deu grande sona.\nRealizou aparici\u00f3ns humor\u00edsticas na Televisi\u00f3n de Galicia case dende o nacemento da canle, en programas como \"Arestora\". Como actor participou en filmes como \"Eu, o tolo\", \"Divinas palabras\", \"Entre bateas\", \"Sei quen es\", \"A vida que che espera\", \"Os fen\u00f3menos\" ou \"Quen a ferro mata\". Apareceu tam\u00e9n en series de televisi\u00f3n como a adaptaci\u00f3n da novela de Camilo Jos\u00e9 Cela \"Del Mi\u00f1o al Bidasoa\", producida en 1990 por Televisi\u00f3n Espa\u00f1ola, ou \"Terra de Miranda\", produci\u00f3n galega na que interpretou un dos papeis principais (Alfonso) durante sete tempadas. Entre 2008 e 2010 presentou xunto a Isabel Dur\u00e1n o programa da TVG \"Vivir aqu\u00ed\", un espazo de reportaxes de denuncias.\nColaborou ademais en diversas emisoras de radio como a Cadena SER, COPE, Onda Cero ou a Radio Galega. En 2020 publicou \"Eles e mais eu. Compostelaneando\", un libro no que recolle historias sobre alg\u00fans cidad\u00e1ns santiagueses como as d\u00faas Mar\u00edas, Zapatones, Quiroga Palacios, Maximino Casti\u00f1eiras ou Lu\u00eds Mari\u00f1o."}
{"id": "32615", "revid": "15490", "url": "https://gl.wikipedia.org/wiki?curid=32615", "title": "Farruco", "text": "Farruco \u00e9 un hipocor\u00edstico do antrop\u00f3nimo masculino Francisco. Pode referirse a:"}
{"id": "32616", "revid": "25871", "url": "https://gl.wikipedia.org/wiki?curid=32616", "title": "Ayn Rand", "text": "Ayn Rand, pseud\u00f3nimo de Alissa Zinovievna Rosenbaum, nada nunha familia xud\u00eda en San Petersburgo o 2 de febreiro de 1905 e morta en Nova York o 6 de marzo de 1982, foi unha escritora estadounidense de orixe rusa.\nTraxectoria.\nFoi a maior de tres irm\u00e1s, comezou a escribir novelas e gui\u00f3ns con 7 anos. Estudou Historia e Filosof\u00eda na Universidade de San Petersburgo (por ent\u00f3n Petrogrado). En 1924 iniciou estudos no Instituto Estatal de Artes Cinematogr\u00e1ficas, xa que a s\u00faa ambici\u00f3n persoal era a escritura de gui\u00f3ns cinematogr\u00e1ficos. Al\u00ed seguiu escribindo historias curtas, gui\u00f3ns e anotaci\u00f3ns espor\u00e1dicas no seu diario, no que expresou ideas intensamente antisovi\u00e9ticas. Foi definida como liberal e minarquista. Any Rand rexeita t\u00f3dalas relixions, pois para ela te\u00f1en elementos incompatibles coa raz\u00f3n.\nAyn Rand desenvolveu unha profunda animadversi\u00f3n cara Rusia polo que decidiu emigrar aos Estados Unidos. A finais de 1925, Ayn Rand conseguiu un visado para abandonar o pa\u00eds e visitar a parentes seus xa establecidos nos Estados Unidos, onde chegou en febreiro de 1926, con 21 anos.\nEn 1929 casou co actor Frank O'Connor, e ela mesma aparecer\u00eda como extra na pel\u00edcula \"The King of Kings\", de Cecil B. DeMille. En 1931 adquire a cidadan\u00eda americana. M\u00e1is tarde traballou no servizo de gardarroupa dos estudos RKO onde comezou a escribir \"Os que vivimos\", novela semibiografica sobre unha xove que ten que enfrontarse \u00f3 comunismo ruso e protexerse a ela mesma e o seu amado.\nAyn Rand morreu en 1982.\nMentalidade filos\u00f3fica.\nAyn Rand \u00e9 unha fil\u00f3sofa que defende o obxectivismo. O obxectivismo foi definido por ela como o conxunto da metaf\u00edsica, epistemolox\u00eda, \u00e9tica e pol\u00edtica.\nA metaf\u00edsica entendida por Ayn cre que a nosa funci\u00f3n non \u00e9 a de crear ou inventar a realidade sen\u00f3n a de percibir a realidade como \u00e9. A epistemolox\u00eda entendida por Ayn cre que a raz\u00f3n \u00e9 o \u00fanico medio do ser humano para adquirir os co\u00f1ecementos. A \u00e9tica entendida por Ayn cre que o ser humano non \u00e9 un medio sen\u00f3n un fin, que debe lograr os seus prop\u00f3sitos sen sacrificarse polos demais. A \u00e9tica rexeita o altru\u00edsmo. A pol\u00edtica entendida por Ayn cre que o \u00fanico sistema social que erradica as relaci\u00f3ns persoais \u00e9 o capitalismo (sistema baseado no reco\u00f1ecemento dos dereitos individuais e protexe as persoas) .\nDivide o obxectivismo en tres puntos:\nOs puntos primeiro e segundo apareceron en 1963.\nEste punto apareceu en 1964.\nIdeolox\u00eda pol\u00edtico-econ\u00f3mica.\nAyn Rand non se considera nin de dereitas nin de esquerdas.\nAyn Rand declarouse conservadora pero op\u00faxose ao goberno de Ronald Reagan. A pesar disto sit\u00faana na dereita pol\u00edtica debido a un apego ao individualismo heroico e capitalista.\nAyn \u00e9 unha liberal, busca a maximizaci\u00f3n dos dereitos do individuo dende unha an\u00e1lise liberal individualista. A pesar disto tam\u00e9n busca maximizar os beneficios da propiedade privada e o sistema capitalista.\nAyn Rand defende un principios como son:\nObra.\nAyn Rayn non s\u00f3 escribiu literatura sen\u00f3n que tam\u00e9n colaborou no periodismo con For the New Intellectual (1961), The Unknown Ideal (1966), The Ronantic Manifesto(19709) e The Anti-Industrial Revolution (1971)."}
{"id": "32619", "revid": "12452", "url": "https://gl.wikipedia.org/wiki?curid=32619", "title": "C\u00e1mara dos Com\u00fans (Inglaterra)", "text": ""}
{"id": "32621", "revid": "89787", "url": "https://gl.wikipedia.org/wiki?curid=32621", "title": "Hymni i Flamurit", "text": "Hymni i Flamurit (en alban\u00e9s: \"Himno \u00e1 bandeira\") \u00e9 o himno nacional de Albania. A letra foi escrita polo poeta alban\u00e9s Aleksander Stavre Drenova. O himno foi publicado por primeira vez como un poema titulado \"Liri e Shqip\u00ebris\u00eb\" (Liberdade de Albania), nun xornal alban\u00e9s en Sof\u00eda (Bulgaria). A m\u00fasica do himno foi composta por Ciprian Porumbescu."}
{"id": "32622", "revid": "6486630", "url": "https://gl.wikipedia.org/wiki?curid=32622", "title": "Mila Rodino", "text": "Mila Rodino (\"Querida Patria\") \u00e9 o himno nacional de Bulgaria. Foi escrito e composto por Tsvetan Tsvetkov Radoslavov antes de partir \u00e1 Guerra Serbo-B\u00falgara en 1885. Foi adoptado oficialmente en 1964.\n!\u041c\u0438\u043b\u0430 \u0440\u043e\u0434\u0438\u043d\u043e\n!Mila Rodino\n!Querida patria\n\u0413\u043e\u0440\u0434\u0430 \u0421\u0442\u0430\u0440\u0430 \u043f\u043b\u0430\u043d\u0438\u043d\u0430,\n\u0434\u043e \u043d\u0435\u0439 \u0414\u0443\u043d\u0430\u0432\u0430 \u0441\u0438\u043d\u0435\u0439,\n\u0441\u043b\u044a\u043d\u0446\u0435 \u0422\u0440\u0430\u043a\u0438\u044f \u043e\u0433\u0440\u044f\u0432\u0430,\n\u043d\u0430\u0434 \u041f\u0438\u0440\u0438\u043d\u0430 \u043f\u043b\u0430\u043c\u0435\u043d\u0435\u0439.\n\"\u041f\u0440\u0438\u043f\u0435\u0432:\"\n\u041c\u0438\u043b\u0430 \u0420\u043e\u0434\u0438\u043d\u043e,\n\u0442\u0438 \u0441\u0438 \u0437\u0435\u043c\u0435\u043d \u0440\u0430\u0439,\n\u0442\u0432\u043e\u0439\u0442\u0430 \u0445\u0443\u0431\u043e\u0441\u0442, \u0442\u0432\u043e\u0439\u0442\u0430 \u043f\u0440\u0435\u043b\u0435\u0441\u0442,\n\u0430\u0445, \u0442\u0435 \u043d\u044f\u043c\u0430\u0442 \u043a\u0440\u0430\u0439.\nGorda Stara planina,\ndo nej Dunava sinej,\nsl\u01cence Trakja ogrjava,\nnad Pirina plamenej,\n\"Pripev:\"\nMila Rodino,\nti si zemen raj,\ntvojta hubost, tvojta prelest,\nah, te njamat kraj.\nOrgullosos Balc\u00e1ns,\nveci\u00f1os por onde descorre o Danubio, \no sol cobre coa s\u00faa luz a Tracia,\niluminando a Pirina.\n\"Coro\"\nQuerida patria, \nes o para\u00edso na terra, \na t\u00faa fermosura e o teu feitizo,\nah, xamais rematan.\n&lt;/table&gt;"}
{"id": "32623", "revid": "23204", "url": "https://gl.wikipedia.org/wiki?curid=32623", "title": "Denes nad Makedonija", "text": "Denes nad Makedonija (en macedonio: \"\u0414\u0435\u043d\u0435\u0441 \u041d\u0430\u0434 \u041c\u0430\u043a\u0435\u0434\u043e\u043d\u0438\u0458\u0430/Hoxe sobre Macedonia\") \u00e9 o himno nacional de Macedonia do Norte. Foi adoptado por primeira vez pola Rep\u00fablica Socialista de Macedonia, parte de Iugoslavia, tras conclu\u00edr a segunda guerra mundial. O himno conservouse trala independencia do pa\u00eds. Foi composto por Todor Skalowski con letra de Vlado Maleski no ano 1943."}
{"id": "32626", "revid": "1576", "url": "https://gl.wikipedia.org/wiki?curid=32626", "title": "Harry Truman", "text": ""}
{"id": "32628", "revid": "15490", "url": "https://gl.wikipedia.org/wiki?curid=32628", "title": "Eduardo Paolozzi", "text": "Eduardo Luigi Paolozzi, nado en Leinth o 7 de marzo de 1924 e finado en Londres o 22 de abril de 2005, foi un escultor escoc\u00e9s.\nTraxectoria.\nNaceu nunha familia de emigrantes italianos. Estudou no Edinburgh College of Art en 1943 e no St Martin's School of Art en 1944 e no Slade School of Art en Londres de 1944 a 1947 tras o que traballou en Par\u00eds.\nDe estilo surrealista fundou o Grupo Independente, precedente da arte pop brit\u00e1nica dos anos 60. Paolozzi \u00e9 co\u00f1ecido por realizar grandes estatuas real\u00edsticas con elementos rectil\u00edneos engadidos ou retirados ou coa forma humana deconstru\u00edda dunha maneira cubista."}
{"id": "32629", "revid": "56817", "url": "https://gl.wikipedia.org/wiki?curid=32629", "title": "Paradoxo do aniversario", "text": "O paradoxo do aniversario establece que se hai 23 persoas reunidas hai unha probablidade do 50,7% de que polo menos d\u00faas persoas delas fagan os anos o mesmo d\u00eda. Para 60 ou m\u00e1is persoas a probabilidade \u00e9 maior do 99%. Obviamente \u00e9 do 100% para 367 persoas (tendo en conta os anos bisestos). En sentido estrito isto non \u00e9 un paradoxo xa que non \u00e9 unha contradici\u00f3n l\u00f3xica; \u00e9 un paradoxo no sentido de que \u00e9 unha verdade matem\u00e1tica que contradi a com\u00fan intuici\u00f3n. Moita xente pensa que a probabilidade \u00e9 moito m\u00e1is baixa, e que fan falla moitas m\u00e1is persoas para que se alcance a probabilidade do 50%.\nC\u00e1lculo da probabilidade.\nCalcular esta probabilidade \u00e9 o problema do aniversario. A teor\u00eda foi descrita na \"American Mathematical Monthly\" en 1938 na teor\u00eda de \"Estimaci\u00f3n do total de poboaci\u00f3n de peixes nun lago\" de Zoe Emily Schnabel, baixo o nome de captura-recaptura estat\u00edstica.\nA chave para entende-lo paradoxo do aniversario \u00e9 pensar que hai moitas probabilidades de atopar parellas que fagan anos o mesmo d\u00eda. Especificamente, entre 23 persoas, hai 23\u00d722/2 = 253 pares, cada un deles un candidato potencial para cumpri-lo paradoxo. Hai que entender que se vostede entrase nunha habitaci\u00f3n con 22 persoas, a probabilidade de que calquera cumpra anos o mesmo d\u00eda que vostede, non \u00e9 do 50%, \u00e9 moito m\u00e1is baixa. Isto \u00e9 debido a que agora s\u00f3 hai 22 pares posibles. O problema real do paradoxo do aniversario consiste en preguntar se o aniversario de calquera das 23 persoas coincide co aniversario dalgunha das outras persoas.\nPara calcula-la probabilidade aproximada que nunha habitaci\u00f3n de \"n\" persoas, que polo menos d\u00faas fagan anos o mesmo d\u00eda, sen contar anos bisestos e os xemelgos, e asumimos que existen 365 aniversarios que te\u00f1en a mesma probabilidade. O truco \u00e9 calcular primeiro a probabilidade de que \"n\" aniversarios sexan diferentes. Esta probabilidade v\u00e9n dada por:\nporque a segunda persoa non pode ter o mesmo aniversario que o primeiro (364/365), a terceira persoa non pode ter o mesmo aniversario que as d\u00faas primeiras (363/365) etc. Usando notaci\u00f3n factorial, pode ser escrita como:\npara \"n\"\u00a0\u2264\u00a0 365, e 0 para \"n\" &gt; 365.\nAgora, \"1 - p\" \u00e9 a probabilidade de que polo menos d\u00faas persoas te\u00f1an o mesmo d\u00eda de aniversario. Para \"n = 23\" obtense unha probabilidade de ao redor de 0,507. En contraste, a probabilidade de que calquera nunha habitaci\u00f3n de \"n\" persoas te\u00f1an o mesmo d\u00eda de aniversario que vostede est\u00e1 dada por:\nque para \"n = 22\" s\u00f3 d\u00e1 ao redor de 0,059, e necesitar\u00edase polo menos unha \"n\" de 253 para dar un valor de 0,5."}
{"id": "32631", "revid": "1822", "url": "https://gl.wikipedia.org/wiki?curid=32631", "title": "Galer\u00eda de imaxes do Grove", "text": "Galer\u00eda de imaxes do concello do Grove na provincia de Pontevedra."}
{"id": "32640", "revid": "22570", "url": "https://gl.wikipedia.org/wiki?curid=32640", "title": "Paradoxo do cabalo", "text": "Denom\u00ednase paradoxo do cabalo \u00e1 demostraci\u00f3n (falsa) da seguinte proposici\u00f3n: \"T\u00f3dolos cabalos son da mesma cor\".\nPara iso empr\u00e9gase o principio de induci\u00f3n matem\u00e1tica.\nComo caso base, podemos observar que nun conxunto que cont\u00e9n a un \u00fanico cabalo, todos os cabalos son claramente da mesma cor. Agora supo\u00f1emos que a proposici\u00f3n \u00e9 certa para todos os conxuntos de tama\u00f1o inferior a \"n\" e para os de tama\u00f1o \"n\". Se hai \"n+1\" cabalos nun conxunto, retiramos un cabalo para obter un conxunto resultante de \"n\" cabalos, e pola suposici\u00f3n de induci\u00f3n, todos os cabalos nese conxunto son da mesma cor. Queda demostrar que esta cor \u00e9 a mesma ao do cabalo que retiramos. Pero \u00e9 doado, o que temos que facer \u00e9 devolver o primeiro cabalo, retirar outro e aplicar outra vez o principio de induci\u00f3n a este conxunto de \"n\" cabalos. As\u00ed todos os cabalos nun conxunto de \"n+1\" cabalos son do mesma cor. Polo principio de induci\u00f3n, establecemos que todos os cabalos son da mesma cor.\nO erro na \"demostraci\u00f3n\" anterior p\u00f3dese localizar sinxelamente se se pensa un pouco: realiza a suposici\u00f3n impl\u00edcita de que os dous subconxuntos de cabalos aos que aplicamos a suposici\u00f3n de induci\u00f3n te\u00f1en un elemento com\u00fan, pero isto falla cando n=2. Este paradoxo \u00e9 simplemente o resultado dun razoamento err\u00f3neo. Mostra as\u00ed os problemas que se producen cando se deixan de considerar casos espec\u00edficos para os que unha proposici\u00f3n xeral pode ser falsa."}
{"id": "32641", "revid": "22570", "url": "https://gl.wikipedia.org/wiki?curid=32641", "title": "Paradoxo de Epim\u00e9nides", "text": "O paradoxo de Epim\u00e9nides \u00e9 un paradoxo, relacionado coa filosof\u00eda e a l\u00f3xica. \u00c9 un paradoxo fals\u00eddico, xa que aparenta autocontradecirse de se seguir un razoamento, pero p\u00f3dese mostrar que ese razoamento non \u00e9 correcto. Atrib\u00faese a Epim\u00e9nides afirmar: \"Todos os cretenses son uns mentir\u00e1ns\". Sabendo que el mesmo era cretense, dic\u00eda Epim\u00e9nides a verdade?\nA primeira vista parece que a afirmaci\u00f3n se contradi, xa que Epim\u00e9nides est\u00e1 afirmando que mente. Isto non \u00e9 realmente certo, xa que malia que a afirmaci\u00f3n non pode ser certa, si poder\u00eda ser falsa. Se supo\u00f1emos que \u00e9 certa, Epim\u00e9nides si est\u00e1 afirmando que, como calquera cretense, est\u00e1 mentindo, e polo tanto a afirmaci\u00f3n ser\u00eda falsa, e alcanzar\u00eda unha autocontradici\u00f3n. Pero se supo\u00f1emos que \u00e9 falsa, non alcanzamos unha contradici\u00f3n, xa que se a afirmaci\u00f3n \"Todos os cretenses menten\" \u00e9 falsa, significa que hai polo menos un cretense, non necesariamente Epim\u00e9nides, que di a verdade. Polo tanto, \u00e9 perfectamente posible que a afirmaci\u00f3n sexa falsa, e a afirmaci\u00f3n non \u00e9 un verdadeiro paradoxo."}
{"id": "32642", "revid": "22570", "url": "https://gl.wikipedia.org/wiki?curid=32642", "title": "Paradoxo de Grelling-Nelson", "text": "O paradoxo de Grelling-Nelson \u00e9 un paradoxo verbal formulado en 1908 por Kurt Grelling e Leonard Nelson. \u00c9 unha reformulaci\u00f3n do paradoxo do barbeiro e do paradoxo de Russell.\nO paradoxo utiliza as palabras inventadas \"autol\u00f3xico\" e \"heterol\u00f3xico\". Unha palabra \u00e9 autol\u00f3xica se se describe a si mesma. Por exemplo \"real\" \u00e9 autol\u00f3xica, xa que a palabra \"real\" \u00e9 real. \"Sofisticado\" tam\u00e9n \u00e9 autol\u00f3xica.\nAs palabras que non son autol\u00f3xicas denom\u00ednanse heterol\u00f3xicas. \"Longo\" \u00e9 unha palabra heterol\u00f3xica, do mesmo xeito que \"monosil\u00e1bico\". A pregunta, que aparece inmediatamente, \u00e9: \"\u00bf\u00c9 \"heterol\u00f3xico\" heterol\u00f3xica?\" Non hai unha resposta consistente: se o \u00e9, ent\u00f3n non o \u00e9, e se non o \u00e9, ent\u00f3n \u00e9o."}
{"id": "32643", "revid": "23204", "url": "https://gl.wikipedia.org/wiki?curid=32643", "title": "Estatuto de autonom\u00eda de Galicia de 1936", "text": "O Estatuto de autonom\u00eda de Galicia de 1936 foi un estatuto de autonom\u00eda, apoiado maioritariamente en referendo o 28 de xu\u00f1o, pero que non chegou a ser aprobado en Cortes, e tan s\u00f3 foi admitido a tr\u00e1mite, por mor da guerra civil espa\u00f1ola e tam\u00e9n debido a que Galicia foi territorio en poder dos sublevados dende o inicio da contenda.\nO proceso auton\u00f3mico galego foi protagonizado nun primeiro momento polos republicanos da Organizaci\u00f3n Republicana Gallega Aut\u00f3noma (ORGA), entre eles os nacionalistas Villar Ponte e Lois Pe\u00f1a Novo . A ORGA foi sempre maioritaria nas comisi\u00f3ns redactoras, nas Asembleas etc. ata 1932. Por\u00e9n, a partir da aprobaci\u00f3n do proxecto estatutario na Asemblea de municipios celebrada en Santiago de Compostela a finais de 1932, foi o Partido Galeguista o verdadeiro impulsor e dinamizador do proceso estatutario, especialmente na preparaci\u00f3n e desenvolvemento do plebiscito de 1936 e en t\u00f3dolos pasos seguintes.\nAntecedentes.\nOs primeiros movementos para dotar dunha constituci\u00f3n a un futuro Estado galego poden datarse na segunda metade do s\u00e9culo XIX. Co Rexurdimento literario xorde tam\u00e9n un movemento historicista dentro do cal Manuel Murgu\u00eda comeza a escribir o que ser\u00e1n as bases ideol\u00f3xicas dos futuros rexionalismo e nacionalismo galegos. A Revoluci\u00f3n de 1868, coa expulsi\u00f3n da ra\u00ed\u00f1a Isabel II, trouxo consigo o nacemento de movementos e partidos federalistas, como o Pacto Galaico-Asturiano asinado na Coru\u00f1a o 18 de xullo de 1869, que propugnaba a creaci\u00f3n dun estado federado formado pola confluencia de Galicia e Asturias. No mesmo contexto, outras tendencias, como a asemblea de dem\u00f3cratas de Ferrol de 1868, reclamaban a rep\u00fablica federal da que formar\u00eda parte unha \"\"Galicia independente, pero parte integrante da naci\u00f3n espa\u00f1ola\". Na mesma li\u00f1a, o alcalde de Santiago Jos\u00e9 S\u00e1nchez Villamar\u00edn e o seu grupo, o \"Centro de Iniciativas para Galicia\", reclamaba en 1873, co gallo da proclamaci\u00f3n da Rep\u00fablica, que os galegos tivesen capacidade lexislativa sobre os seus propios asuntos.\nAs\u00ed, non cabe estra\u00f1ar que a constituci\u00f3n republicana de 1873 declarase o estado como unha Rep\u00fablica democr\u00e1tica federal, e a Galicia un estado federal integrante da naci\u00f3n espa\u00f1ola cunha elevada capacidade de autogoberno. Pero, como queira que esta constituci\u00f3n quedou abortada coa reinstauraci\u00f3n da monarqu\u00eda en 1874 e o regreso a un estado puramente centralista, todo quedou en nada.\nPero a\u00ednda baixo a monarqu\u00eda borb\u00f3nica, o Partido Republicano Federal mantivo viva a aspiraci\u00f3n federalista e, en 1883, o Consello Federal de Galicia, baixo a presidencia de Segundo Moreno Barcia, redactou un \"Proyecto de Constituci\u00f3n para el futuro Estado Gallego\" que ser\u00eda aprobado en 1887. Este proxecto establec\u00eda que a rexi\u00f3n galega se erix\u00eda en Estado aut\u00f3nomo e soberano cun modelo de goberno \"democr\u00e1tico-republicano federal\", prometendo \"vivir perpetua e indisolublemente unida \u00f3 resto dos Estados irm\u00e1ns da naci\u00f3n espa\u00f1ola ... para cooperar \u00e1 grandeza da patria com\u00fan\". O proxecto non mencionaba aspectos ling\u00fc\u00edsticos ou culturais.\nA\u00ednda que o \"Proyecto de Constituci\u00f3n para el futuro Estado Gallego\" nunca tivo efectos pr\u00e1cticos, cabe reco\u00f1ecer a influencia que tivo sobre modelos autonomistas posteriores, como os de Bra\u00f1as en 1889 ou o das Irmandades de 1918.\nEn 1890 nace en Santiago a Asociaci\u00f3n Regionalista Gallega, a primeira organizaci\u00f3n pol\u00edtica na historia do galeguismo , que s\u00f3 viviu 3 anos polas fondas discrepancias das tendencias que a integraban: os liberais-progresistas de Murgu\u00eda, os tradicionalistas de Alfredo Bra\u00f1as e os federalistas de Aureliano J. Pereira. Tampouco as organizaci\u00f3ns que vi\u00f1eron substitu\u00edla (Liga Gallega da Coru\u00f1a e Liga Gallega de Santiago) tiveron futuro nin consecuencias. Con todo, Beramendi destaca o feito de que foron as primeiras propostas de autogoberno para Galicia non importadas e a primeira vez que se negaba que Espa\u00f1a fose unha \"naci\u00f3n de naci\u00f3ns\", sen\u00f3n simplemente un Estado formado por varias naci\u00f3ns, teor\u00eda defendida por Murgu\u00eda .\nNeste contexto des\u00e9\u00f1anse d\u00faas li\u00f1as cara a unha futura autonom\u00eda galega: a encabezada por Murgu\u00eda e a Asociaci\u00f3n Regionalista e a encabezada por Bra\u00f1as e desenvolvida nos seus libros \"El Regionalismo\" (1889) e \"Bases del regionalismo y su aplicaci\u00f3n a Galicia\" (1893).\nXa no s\u00e9culo XX, en 1907 nace Solidaridad Gallega, a semellanza da \"Solidaritat Catalana\" creada o ano anterior. A\u00ednda que nas municipais de 1909 consegue un certo \u00e9xito, nas de 1910 fracasa e desaparece sen m\u00e1is consecuencias en 1912.\nPor fin, en 1916 rexorde o galeguismo e f\u00fandanse as Irmandades da Fala, que protagonizan a transici\u00f3n entre o rexionalismo cara \u00f3 nacionalismo. Na Asambleia Nazonalista de Lugo de 1918 presentan un \"Manifesto\" que desenvolv\u00eda un proxecto de goberno rexional e no que xa se defin\u00eda Galicia como naci\u00f3n. Neste Manifesto base\u00e1ronse t\u00f3dolos programas do nacionalismo galego ata a Segunda Rep\u00fablica. Establec\u00eda unha federaci\u00f3n de Estados dentro das \"naci\u00f3ns ib\u00e9ricas\", a cooficialidade do galego e o castel\u00e1n (con predominio do galego en t\u00f3dolos niveis do ensino e a esixencia \u00f3s funcionarios de ser galegos ou co\u00f1eceren o galego). Pero, segundo Beramendi, \"Esta proposta federalizadora e modernizadora tivo unha audiencia cidad\u00e1 tan escasa antes de 1931 que non foi quen de influ\u00edr para nada na din\u00e1mica pol\u00edtica galega\"\".\nNo I Congreso de Estudios Gallegos, en 1919, presentouse un relatorio sobre o que deber\u00eda ser o goberno rexional; en 1926, Losada Di\u00e9guez e outros presentaron outro semellante no I Congreso de Econom\u00eda Galega; e en 1928, Ferreiro Cid presentou \u00f3 Seminario de Estudos Galegos un estudo sobre as implicaci\u00f3ns fiscais dunha eventual autonom\u00eda de Galicia. Ningunha destas propostas callou en nada definitivo pero puxeron en evidencia que as distintas forzas pol\u00edticas e intelectuais arelaban unha regulaci\u00f3n legal dunha estrutura auton\u00f3mica para o pa\u00eds.\nProxectos de Estatuto.\nO Estatuto de Galicia de 1936 naceu, realmente, o 4 de xu\u00f1o de 1931. Nesa data convocouse na Coru\u00f1a unha Asemblea Pro-Estatuto, promovida pola Federaci\u00f3n Republicana Gallega (FRG), plataforma na que destacaba a Organizaci\u00f3n Republicana Gallega Aut\u00f3noma (ORGA). Acababa de instaurarse en Espa\u00f1a a II Rep\u00fablica e abr\u00edase a posibilidade de converter o pa\u00eds nun estado federal.\nNas elecci\u00f3ns do 12 de abril de 1931, que desembocaron na proclamaci\u00f3n da Rep\u00fablica, venceu a coalici\u00f3n entre republicanos e socialistas, sen ningunha vocaci\u00f3n autonomista, pero a necesidade de contar co apoio dos nacionalistas catal\u00e1ns e vascos para fortalecer a Rep\u00fablica obrigounos a admitir un modelo intermedio entre o Estado Federal que moitos propugnaban nese momento e o centralismo que eles prefer\u00edan. Este modelo intermedio foi o \"Estado integral\" cunha cesi\u00f3n de competencias moito menores que as que se defin\u00edan en proxectos anteriores. Pero a esta soluci\u00f3n non se chegou ata decembro dese ano, polo que partidos e intelectuais que se reun\u00edan na Coru\u00f1a para conseguir a autonom\u00eda galega, a\u00ednda sen cumprirse o primeiro mes da Rep\u00fablica e sen sequera convocarse a\u00ednda as elecci\u00f3ns a Cortes constitu\u00edntes, confiaban na creaci\u00f3n do Estado federal e na consecuci\u00f3n dun alto nivel de competencias.\nParticipan na Asemblea, principalmente, cargos pol\u00edticos dos partidos republicanos convocantes, pero tam\u00e9n socialistas e moitos outros representantes de diferentes colectivos culturais, econ\u00f3micos e profesionais (como o Seminario de Estudos Galegos, a Universidade de Santiago, os Colexios de avogados etc.), as\u00ed como representantes da emigraci\u00f3n en Am\u00e9rica.\nNa Asemblea present\u00e1ronse tres proxectos (do Secretariado de Galicia en Madrid, do Instituto de Estudios Gallegos e do Seminario de Estudos Galegos) e dous relatorios (da propia ORGA, convocante, e de Labor Galeguista de Pontevedra), con pretensi\u00f3n de borradores de texto constitucional. A proposta da ORGA-FRG, dado o peso pol\u00edtico que daquela ti\u00f1an os republicanos, foi a que resultou aprobada, salvo pequenas modificaci\u00f3ns.\nSeminario de Estudos Galegos.\nO Seminario de Estudos Galegos presentou un \"Anteproyeito de Estatuto da Galiza\" que fora elaborado por Paz Andrade, Lois Tob\u00edo, Carballo Calero e Vicente Risco, se ben a redacci\u00f3n foi obra de Lois Tob\u00edo e Carballo Calero ; Alexandre B\u00f3veda escribir\u00eda un informe econ\u00f3mico que acompa\u00f1aba a proposta, do que Castelao di que \"\"estudaba, con cifras oficiaes, o aspecto econ\u00f3mico-fiscal da proposta galeguista, para demostrar que non compromet\u00eda os intreses galegos nin prexudicaba os intreses dos demais pobos da Hespa\u00f1a\" .\nO anteproxecto do Seminario foi publicado o 6 de maio de 1931. Estaba formado por 7 \"t\u00edduos\" (t\u00edtulos) e 41 artigos. Part\u00eda da base de Espa\u00f1a como estado federal (o que explica a redacci\u00f3n do artigo 1\u00ba) e Galicia como un estado libre no seu seo, e recoll\u00eda a oficialidade do galego como lingua (principio que o Seminario defend\u00eda desde a creaci\u00f3n das Irmandades da Fala en 1916). Comezaba as\u00ed:\nOs \u00f3rganos pol\u00edticos eran a \"Asambreia\", o \"Consello\" e o Presidente. A Asemblea elix\u00edase por sufraxio universal, directo e secreto. O Consello era elixido pola Asemblea, e o cargo de presidente rotaba anualmente entre os membros do Consello. Menos definidos quedaban as relaci\u00f3ns co Estado central e os conflitos de competencias. Tam\u00e9n prev\u00eda a asunci\u00f3n de t\u00f3dolos impostos que ata ent\u00f3n estaban atribu\u00eddos \u00f3 Estado central, excepto os correspondentes a aduanas e monopolios.\nO proxecto do Seminario non chegou a debaterse xa que Cabeza de Le\u00f3n, presidente nese momento desta instituci\u00f3n, decidiu retiralo porque consideraba que os seus principios xa quedaban recollidos no texto da FRG.\nSecretariado de Galicia.\nO Secretariado de Galicia, radicado en Madrid, propuxo unhas \"Bases para un proyecto de Estatuto gallego\" que se publicara no \"Bolet\u00edn do Secretariado\" o 30 de maio de 1931.\nNa pr\u00e1ctica, este texto non tivo ningunha incidencia na discusi\u00f3n xa que era inasumible polos demais participantes. Defin\u00eda Galicia como unha rexi\u00f3n e estipulaba o castel\u00e1n como lingua oficial. Segundo este texto, haber\u00eda d\u00faas c\u00e1maras, unha formada por representantes das corporaci\u00f3ns e outra elixida por sufraxio directo, que constituir\u00edan a Asemblea, como \u00f3rgano de poder, asemblea que estar\u00eda sometida a un delegado do Goberno central.\nInstituto de Estudios Gallegos.\nO Instituto de Estudios Gallegos da Coru\u00f1a presentou un \"Proyecto de bases\" que tampouco resultou aceptado, por representar unha filosof\u00eda conservadora e rexionalista. Foi redactado por Manuel Cas\u00e1s Fern\u00e1ndez e Fernando Mart\u00ednez Mor\u00e1s\nSegundo este texto, de s\u00f3 18 artigos, a lingua galega ser\u00eda permitida, pero se prefire o castel\u00e1n por ser este un idioma culto e polo alto continxente emigratorio. Galicia defin\u00edase como unha rexi\u00f3n dentro da unidade nacional espa\u00f1ola.\nFederaci\u00f3n Republicana Gallega.\nComo xa se dixo, foi o borrador presentado pola Federaci\u00f3n Republicana Gallega o texto que se tomou en consideraci\u00f3n, tras introducir m\u00ednimas modificaci\u00f3ns. Lois Pe\u00f1a Novo foi un dos redactores e tam\u00e9n po\u00f1ente na presentaci\u00f3n e defensa do texto na Asemblea da Coru\u00f1a do 4 de xu\u00f1o, xunto a Ant\u00f3n Villar Ponte. Base\u00e1base no proxecto de Constituci\u00f3n que se aprobara en 1887 e fora discutido nunha Asemblea que a FRG celebrara na Coru\u00f1a no mes de maio . Defin\u00eda Galicia como un estado aut\u00f3nomo dentro da Rep\u00fablica espa\u00f1ola (art. 1\u00ba) e, sen empregar a palabra \"naci\u00f3n\", preconizaba unha soberan\u00eda propia que resid\u00eda no pobo galego (art. 16). Existir\u00eda unha Asemblea, elixida por sufraxio universal, que nomear\u00eda o Presidente, e este nomear\u00eda o Consello de Ministros. No tocante \u00e1 lingua, galego e castel\u00e1n ser\u00edan linguas cooficiais.\nO texto do relatorio, redactado por dous antigos nacionalistas, acheg\u00e1base m\u00e1is \u00f3 federalismo que \u00f3 autonomismo, a pesar de que a FRG e o seu presidente, Casares Quiroga, avogaban por unha descentralizaci\u00f3n menos profunda. Este desapego explica a curta vida deste proxecto de Estatuto.\nO Estatuto trala aprobaci\u00f3n.\nAprobado finalmente o proxecto de Estatuto na citada Asemblea da Coru\u00f1a do 4 de xu\u00f1o de 1931, axi\u00f1a xorden os primeiros problemas. Santiago Casares Quiroga, l\u00edder e fundador da ORGA, foi nomeado ministro de Mari\u00f1a, xa en abril de 1931, e posteriormente ministro da Gobernaci\u00f3n, en outubro, e desentendeuse, na pr\u00e1ctica, das inquedanzas autonomistas galegas, tanto por ser partidario dunhas autonom\u00edas domesticadas como por verse comprometido polas directrices do Goberno central. C\u00f3mpre lembrar que na ORGA conviv\u00edan sectores autonomistas xunto a outros que s\u00f3 admit\u00edan un rexionalismo moderado. En calquera caso, ese desinterese de Casares polo Estatuto non impediu que os republicanos da ORGA, m\u00e1is particularmente que como partido, continuaran apoiando o proceso auton\u00f3mico e achegando a influencia que ti\u00f1an \u00f3 controlar as deputaci\u00f3ns provinciais da Coru\u00f1a e Lugo e as alcald\u00edas de importantes cidades, algo imprescindible con vistas a cumprir o tr\u00e1mite da aprobaci\u00f3n do borrador polos dous terzos dos concellos galegos.\nA maiores, o proceso constitu\u00ednte republicano que acababa de po\u00f1erse en marcha vai baleirando de contido o proxecto de Estatuto \u00f3 desaparecer do texto constitucional o esperado modelo de Estado federal, substitu\u00eddo por unha f\u00f3rmula de \"estado integral\" descentralizado, simplemente \nA consecuencia de todo o anterior, a ORGA terminou rexeitando o texto aprobado na asemblea da Coru\u00f1a e encargou, no ver\u00e1n de 1931, a redacci\u00f3n dun novo Estatuto que se adaptara \u00e1 organizaci\u00f3n pol\u00edtica que establec\u00eda a Constituci\u00f3n. O 12 de xullo re\u00fanense na Coru\u00f1a os deputados galegos nas Cortes de Madrid que constitu\u00edan a denominada \"minor\u00eda galega\" (Vilar Ponte, Su\u00e1rez Picallo, Pe\u00f1a Novo, Emilio Gonz\u00e1lez, Otero Pedrayo e Castelao), que presentaron o novo texto nunha Asemblea celebrada tam\u00e9n na Coru\u00f1a, en outubro. Neste texto, de 17 artigos, def\u00ednese Galicia como rexi\u00f3n aut\u00f3noma dentro da Rep\u00fablica espa\u00f1ola e o galego e o castel\u00e1n como linguas cooficiais.\nO texto resultante, a\u00ednda que rebaixara notablemente o nivel de autogoberno, conseguiu o acordo dos republicanos da ORGA e dos galeguistas, pero tampouco desta volta haber\u00eda resultados definitivos, ante o rexeitamento do proxecto por parte do \"Partido Socialista Obreiro Espa\u00f1ol\", o Partido Radical e a dereita republicana. Un dos grupos que mostraron maior oposici\u00f3n \u00f3 proxecto galeguista estivo protagonizado polo republicanismo coru\u00f1\u00e9s de C\u00e9sar Alvajar (\"A la Tercera Rep\u00fablica\"), que rexeitaban o que cualificaba de \"Estatuto caciquil\". No fondo esta actitude e a doutras forzas coru\u00f1esas base\u00e1base na eventual elecci\u00f3n de Santiago como capital de Galicia, como se ver\u00e1 a seguir. Cando, anos despois, se celebre o referendo pro Estatuto, esta mesma agrupaci\u00f3n \"A la Tercera Rep\u00fablica\" utilizar\u00e1 como lema a afirmaci\u00f3n \"La Coru\u00f1a, como indiscutible capital de Galicia\".\nO novo proxecto de 1932.\nEn decembro de 1931 coinciden dous feitos que van marcar o inmediato futuro do Estatuto: o d\u00eda 6 cr\u00e9ase o Partido Galeguista, verdadeiro impulsor do proceso estatutario desde ese momento; e o d\u00eda 9 apr\u00f3base a Constituci\u00f3n republicana.\nCoa aprobaci\u00f3n da Constituci\u00f3n, a\u00ednda que moi esixente \u00e1 hora de autorizar as futuras autonom\u00edas, \u00e1brese por primeira vez a posibilidade de que determinados territorios con caracter\u00edsticas hist\u00f3ricas, culturais e econ\u00f3micas com\u00fans poidan organizarse como rexi\u00f3ns aut\u00f3nomas e dotarse dun Estatuto que estableza a repartici\u00f3n de competencias entre o Estado e a rexi\u00f3n aut\u00f3noma. A mesma Constituci\u00f3n establec\u00eda os requisitos que deber\u00edan cumprir e os pasos de ti\u00f1an que dar para alcanzar ese status . Os partidos pol\u00edticos galegos, especialmente os de tinguidura galeguista, retomaron de novo o obxectivo de redactar e aprobar un Estatuto de autonom\u00eda para Galicia, coa confianza, ademais, de que a esquerda espa\u00f1ola secundar\u00eda ese prop\u00f3sito.\nO 18 de decembro, Castelao interv\u00e9n no Congreso para pedir que sexa o Goberno espa\u00f1ol quen po\u00f1a en marcha o procedemento de aprobaci\u00f3n do Estatuto galego . A resposta de Prieto pon en evidencia o desinterese do Goberno Central na autonom\u00eda galega, cando di que o goberno non pode improvisar e que calquera instituci\u00f3n pod\u00eda tomar a iniciativa prevista na Constituci\u00f3n.\nEn xaneiro de 1932, \u00e9 de novo o Partido Galeguista quen reclama \u00e1s catro Deputaci\u00f3ns provinciais maior interese polo Estatuto, que nin sequera fora publicado nin distribu\u00eddo entre os concellos que, en definitiva, ser\u00edan os que deber\u00edan aprobalo. S\u00f3 responderon os presidentes das Deputaci\u00f3ns de Ourense e de Pontevedra prometendo reunir as corporaci\u00f3ns (promesa que en maio a\u00ednda non se cumprira). Mentres tanto, en Madrid, S\u00faarez Picallo e Villar Ponte intentaban, sen \u00e9xito, que a \"Minor\u00eda Gallega\" do Congreso tomase o Estatuto como obxectivo primordial.\nA proposta de Enrique Rajoy Leloup , concelleiro conservador de Santiago de Compostela, o alcalde Raimundo L\u00f3pez Pol, republicano da ORGA, tomou a iniciativa de convocar a t\u00f3dolos concellos do pa\u00eds para redactar e aprobar o novo Estatuto, cumprindo as\u00ed o requisito constitucional de que fose aprobado pola asemblea de municipios. Para superar posibles prexu\u00edzos dos concelleiros ante as posici\u00f3ns nacionalistas do proxecto a aprobar, Rajoy insistiu nas vantaxes econ\u00f3micas que a autonom\u00eda pod\u00eda reportar a Galicia, seguindo as\u00ed as teses de B\u00f3veda neste sentido, e denunciando a impasibilidade depresiva e suicida que se estaba amosando na pol\u00edtica galega.\nNomeouse unha Comisi\u00f3n Organizadora que xestionase unha primeira reuni\u00f3n con representantes dos concellos e forzas pol\u00edticas e, a seguir, a asemblea de municipios. O 29 de maio reun\u00edronse en Santiago pol\u00edticos, sindicalistas, empresarios e intelectuais, que se manifestaron a favor do Estatuto. O 25 de maio, o pleno municipal de Vigo, unha das cidades m\u00e1is reticentes, aprobara a asistencia \u00e1 asemblea, a\u00ednda que sen maiores compromisos c\u00e1 simple asistencia. En xu\u00f1o, a Federaci\u00f3n Gremial Patronal invita a B\u00f3veda a dar unha conferencia sobre as xa mencionadas vantaxes econ\u00f3micas, conferencia que consegue mudar a actitude dos empresarios.\nA asemblea de municipios tivo lugar no Paraninfo da Universidade de Santiago de Compostela o domingo 3 de xullo de 1932, presidida por Xaime Quintanilla, alcalde socialista de Ferrol, coa participaci\u00f3n de dirixentes do Partido Republicano Gallego (a antiga ORGA), alg\u00fans membros do PSOE e de partidos conservadores e unha numerosa representaci\u00f3n do Partido Galeguista. Tam\u00e9n distintos persoeiros a t\u00edtulo persoal, como Rodrigo Sanz.\nNa asemblea acordouse crear unha comisi\u00f3n que redactase un novo proxecto de Autonom\u00eda axustado \u00e1 Constituci\u00f3n pero tendo presente os textos anteriores e o Estatuto catal\u00e1n que nese momento se debat\u00eda no Congreso. A comisi\u00f3n constitu\u00eduse baixo a presidencia de Salvador Cabeza de Le\u00f3n (decano da Facultade de Dereito de Santiago e presidente do Seminario de Estudos Galegos, a entidade cultural de maior prestixio nese momento) e co concurso de Eladio Rodr\u00edguez (presidente da Real Academia Galega), Lugr\u00eds Freire (acad\u00e9mico da RAG), Iglesias Corral (alcalde da Coru\u00f1a), Rodrigo Sanz (presidente do Secretariado de Galicia en Madrid), Avelino L\u00f3pez Otero (secretario do Partido Republicano Gallego), Santiago Montero D\u00edaz (doutor en Filosof\u00eda e Letras), Jacobo Arias del Villar (enxe\u00f1eiro forestal), Alexandre B\u00f3veda (en representaci\u00f3n do Partido Galeguista) e Enrique Rajoy (concelleiro de Santiago e decano do Colexio de Avogados de Santiago), como secretario.\nNos dous meses seguintes rematouse a redacci\u00f3n, que se entrega o 4 de setembro. Os redactores explicaron que buscaron os puntos de coincidencia entre as forzas presentes e tan s\u00f3 houbo desacordo nos votos particulares que presentaron Rodrigo Sanz e Santiago Montero D\u00edaz, no sentido de negar a cooficialidade do galego e reducir considerablemente o seu uso p\u00fablico.\nO texto que se presenta a exame consta de 6 t\u00edtulos (I: Preliminar; II: Poder Rexional; III: Atribuci\u00f3ns da Rexi\u00f3n; IV: Facenda Rexional; V: Disposici\u00f3ns Xerais e VI: R\u00e9xime Transitorio) e 49 artigos. O proxecto defin\u00eda Galicia como unha rexi\u00f3n aut\u00f3noma, establec\u00eda a cooficialidade do galego e do castel\u00e1n e deixaba en mans galegas numerosas competencias e atribuci\u00f3ns, inclu\u00edndo a creaci\u00f3n dun Dereito civil galego, como ap\u00e9ndice do dereito civil xeral. Os \u00f3rganos de poder establecidos eran a Asemblea Lexislativa (cuxos deputados ser\u00edan elixidos por tres anos por sufraxio universal mediante un sistema de representaci\u00f3n proporcional), a Xunta de Galicia e o Presidente (elixido por catro anos mediante votaci\u00f3n popular directa e secreta).\nAbriuse un per\u00edodo de informaci\u00f3n p\u00fablica ata o 29 de setembro. O texto publicouse integramente en \"El Pueblo Gallego\" (Vigo), \"Vanguardia Gallega\" (Lugo), \"Heraldo de Galicia\" (Ourense), \"La Voz de Galicia\" e \"El Ideal Gallego\" (A Coru\u00f1a) as\u00ed como en \"El Eco de Santiago\" e \"El Compostelano\" (de Santiago) e n\"'A Nosa Terra\". Neste \u00faltimo medio, o Partido Galeguista manifestaba que este non era o Estatuto desexable, que non era un \"fin\" sen\u00f3n un \"medio\" para conseguir o autogoberno de Galicia, \u00e1 vez que criticaba a postura dos socialistas galegos, que acababan de rexeitar a autonom\u00eda no congreso que celebraran en Monforte.\nPresent\u00e1ronse distintas emendas que demostraron o desinterese das Deputaci\u00f3ns, da maior\u00eda dos concellos e certas forzas pol\u00edticas, especialmente as da dereita, de socialistas, anarquistas e comunistas. Unha destas emendas \u00f3 proxecto, presentada polo C\u00edrculo Mercantil de Vigo, foi a seguinte:\nA Asemblea Rexional de Concellos que aprobar\u00e1 este proxecto celebrouse os d\u00edas 17, 18 e 19 de decembro dese ano, na Facultade de Medicina de Santiago, coa presenza de representantes dos concellos galegos e numerosas entidades culturais e econ\u00f3micas, as\u00ed como 15 deputados e outros persoeiros de sona. Contra os defensores do Estatuto ali\u00f1\u00e1ronse o Partido Comunista, que consideraba que os nacionalistas que alentaban as autonom\u00edas eran burgueses e contrarrevolucionarios. Tam\u00e9n o Partido Republicano Radical de Emiliano Iglesias o cualificaba como nacionalista disgregador. Outras raz\u00f3ns, como a capitalidade, eran a base da oposici\u00f3n da C\u00e1mara de Comercio da Coru\u00f1a e os representantes deste concello. Por suposto, os partidos de dereitas, comezando polo partido de Jos\u00e9 Calvo Sotelo ou a \"Uni\u00f3n Regional de Derechas\" (a CEDA en Galicia), manifestaron claramente a s\u00faa oposici\u00f3n.\nA asemblea estivo presidida por Bibiano Fern\u00e1ndez Osorio-Tafall, alcalde de Pontevedra, e sentando na mesa os presidentes das catro Deputaci\u00f3ns e os alcaldes ou representantes da Coru\u00f1a, Vigo, Ferrol e Mondo\u00f1edo. Tralo inevitable debate sobre a capitalidade e despois de introducir alg\u00fans cambios sobre o texto orixinal, procedeuse \u00e1 votaci\u00f3n na tarde do d\u00eda 19, coa ausencia de representantes de sona, como os dos concellos de Vigo, Betanzos, Cambados e Monforte. Votaron a favor 176 concellos, o 77% dos concellos galegos, que representaban 444.785 electores, o 84,7 % da poboaci\u00f3n. Outros 33 concellos non se pronunciaron, entre eles o da Coru\u00f1a, acord\u00e1ndose que tomar\u00edan unha decisi\u00f3n antes de 15 d\u00edas, entend\u00e9ndose que se non se manifestaban en contra nese prazo, asum\u00edase o voto favorable.\nEntre eses cambios destaca o de postergar a decisi\u00f3n da capitalidade de Galicia ata a constituci\u00f3n da Xunta provisional, que ser\u00eda a que elixir\u00eda entre Santiago e A Coru\u00f1a, as d\u00faas sedes en discusi\u00f3n. Non s\u00f3 foi A Coru\u00f1a quen fac\u00eda deste tema un principio irrenunciable, tam\u00e9n Vigo, e foi a principal fonte de confrontaci\u00f3n entre partidos e colectivos coru\u00f1eses e santiagueses, evidenciada nos tensos debates que mantiveron durante a Asemblea de municipios Iglesias Corral e Eladio Rodr\u00edguez, por unha banda, e B\u00f3veda e Rajoy por outra. De feito, a escasa oposici\u00f3n \u00f3 Estatuto reflect\u00eda este desencontro. Nun intento de superar esta diferenza, nos debates chegou a propo\u00f1erse, como alternativas neutras, situar a capital de Galicia nas cidades de Melide, Mondo\u00f1edo ou Monforte de Lemos. O texto final quedou as\u00ed:\nO longo cami\u00f1o cara ao Referendo (1933-1936).\nTrala aprobaci\u00f3n na Asemblea cumpr\u00eda dar o seguinte paso para a aprobaci\u00f3n pola maior\u00eda dos concellos galegos. A tal fin, o 8 de xaneiro de 1933 constitu\u00eduse un Comit\u00e9 Central de Autonom\u00eda que solicitase do Goberno de Madrid a publicaci\u00f3n urxente, a ser posible no mes seguinte, do decreto que convocase o referendo e, simultaneamente, organizase este. Este Comit\u00e9 estaba presidido por Bibiano Fern\u00e1ndez Osorio-Tafall con Enrique Rajoy Leloup como Secretario, e nel neg\u00e1ronse a participar, como sempre, a \"Uni\u00f3n Regional de Derechas\" e os socialistas, comunistas e anarquistas. Non se puido conseguir este decreto coa prema desexada, entre outras raz\u00f3ns porque o propio Goberno Central, receoso das iniciativas auton\u00f3micas, non mostrou maior interese, a\u00ednda que contase co galego Casares Quiroga, da ORGA, como Ministro da Gobernaci\u00f3n, con quen Castelao e outros deputados galeguistas se entrevistan o 14 de febreiro. A actitude obstrucionista de Casares xa vi\u00f1a produc\u00edndose, como se veu, desde que dous anos antes fora nomeado ministro, e foi duramente criticado por iso polos sectores nacionalistas na prensa da \u00e9poca (\"El Pueblo Gallego\" e \"A Nosa Terra\"), especialmente polo Partido Galeguista. Un claro exemplo \u00e9 o seguinte texto que escribiu Castelao en 1933:\nCasares non fixo outra cousa que po\u00f1er inconvenientes \u00e1 convocatoria do referendo, e rem\u00edteos a Aza\u00f1a, con quen se re\u00fanen o d\u00eda 17 de marzo. Aza\u00f1a acordou comentalo con Casares e resolvelo en Consello de Ministros pero rematado o mes de marzo a\u00ednda non se publicara o Decreto, polo que o Partido Galeguista esixiu unha reuni\u00f3n do Comit\u00e9 de Autonom\u00eda, que se celebrou o d\u00eda 26 con tan escasa asistencia que o presidente, Osorio Tafall, presentou a dimisi\u00f3n, a\u00ednda que non lle foi aceptada. Por fin, o Consello de Ministros tratou este punto o 17 de maio, e o Decreto as\u00ednase o 27 e publ\u00edcase na Gaceta o 31.\nO decreto deixaba en mans do Comit\u00e9 de Autonom\u00eda fixar a data do referendo, pero tampouco agora se deron os pasos necesarios para celebralo. \u00d3 contrario, o Comit\u00e9, reunido o 11 de xu\u00f1o, decide comezar cunha rolda de consultas a partidos, instituci\u00f3ns e entidades, co pretexto de acadar o maior consenso posible. O 1 de agosto, B\u00f3veda protesta pola inactividade do Comit\u00e9, que segue sen tomar unha decisi\u00f3n \u00e1 espera, segundo explica, de saber a contribuci\u00f3n econ\u00f3mica \u00e1 que est\u00e1n dispostas as Deputaci\u00f3ns. Estes novos atrasos levaron a Osorio Tafall a presentar, de novo, a dimisi\u00f3n como presidente do Comit\u00e9.\nAs circunstancias galegas e espa\u00f1olas (coma o errado golpe de estado de Sanjurjo o 10 de agosto) desaconsellaban convocar o referendo e o Comit\u00e9 decide adiar a convocatoria, algo no que Castelao e o Partido Galeguista nunca estiveron de acordo. Proba disto son os cr\u00edticos artigos que se publican n\"'A Nosa Terra\" denunciando os \"desleigamentos e traici\u00f3ns \u00f3 pobo\" por parte de Casares Quiroga e outros.\nA situaci\u00f3n pol\u00edtica contin\u00faa empeorando \u00f3 longo do ano e provoca a ca\u00edda dos gobernos de Aza\u00f1a, primeiro, e de Lerroux, coa convocatoria de elecci\u00f3ns xerais o 19 de novembro de 1933. Nesta ocasi\u00f3n triunfan os partidos de dereitas, manifestamente contrarios a calquera pol\u00edtica autonomista, e inst\u00e1urase o denominado \"Bienio negro\" ou bienio radical-cedista durante os anos 1934 e 1935.\nAnte esta situaci\u00f3n, o Comit\u00e9 de Autonom\u00eda, que xa anulara unha reuni\u00f3n o 17 de setembro \"en vista de las circunstancias pol\u00edticas acaecidas en Espa\u00f1a\", re\u00fanese o 3 de decembro e decide \"adiar sine d\u00ede e mentres as circunstancias o aconsellen, o plebiscito do Estatuto\"\". Este aprazamento durar\u00e1 dous anos, e o proceso estatutario s\u00f3 se volver\u00e1 recuperar tralo triunfo da Fronte Popular en febreiro de 1936.\n1936: \"Vota o Estatuto\".\nA vitoria da Fronte Popular en febreiro de 1936, na que se integrara o Partido Galeguista a cambio, entre outros temas, do seu compromiso de aprobar decontado o Estatuto de autonom\u00eda, permitiu a revitalizaci\u00f3n do proceso estatutario. O prezo deste pacto para o PG foi unha crise interna moi aguda, xa que un sector importante, encabezado por Vicente Risco, abandonou o partido para integrarse na chamada Dereita Galeguista, a\u00ednda que logo colaborar\u00edan no referendo.\nNestas elecci\u00f3ns xerais, o Partido Galeguista consegue 3 deputados (Castelao e Su\u00e1rez Picallo por Pontevedra e Villar Ponte pola Coru\u00f1a). Eles e mais todo o partido reactivan o debate e organizan, xa desde marzo, numerosos mitins e actos p\u00fablicos, s\u00f3s ou con outras forzas, por todo o pa\u00eds. \"A Nosa Terra\" publica, o 20 de marzo, o texto \u00edntegro do Estatuto e en abril e maio suc\u00e9dense os acordos favorables de distintos concellos, comezando polo da Coru\u00f1a que pide a inmediata convocatoria do referendo e anuncia que achegar\u00e1 50.000 pesetas, \u00e1 vez que insta \u00f3s outros concellos a tomar unha postura similar. Axi\u00f1a responden, no mesmo sentido, os concellos de Santiago, de Pontevedra, da Estrada, de Lal\u00edn, de Vigo e outros moitos; tam\u00e9n a Deputaci\u00f3n de Pontevedra que ofrece 30.000 pesetas.\nO Comit\u00e9 Central da Autonom\u00eda re\u00fanese en Madrid o 8 de maio cos deputados galegos recentemente elixidos, pero non se acorda ningunha data concreta. Volve reunirse, en Santiago, o 17 de maio, nunha asemblea na que participaron partidos, concellos, deputaci\u00f3ns, sociedades culturais e agrarias etc, e na que unicamente faltaron os derrotados partidos de dereitas. C\u00f3mpre salientar a adhesi\u00f3n dos centristas Portela Valladares e Armando Pe\u00f1amar\u00eda, que ofreceron tam\u00e9n o apoio do diario \"El Pueblo Gallego\", de Portela.\nO 19 de maio Rajoy Leloup entrev\u00edstase con Casares Quiroga, para pedirlle a convocatoria urxente do plebiscito, pero Casares delega esa decisi\u00f3n no Comit\u00e9. Por fin, reunido este no sal\u00f3ns de reuni\u00f3ns do concello de Santiago o 31 de maio, fixa a data definitiva no 28 de xu\u00f1o.\nA campa\u00f1a polo \"SI\" tivo unha alta participaci\u00f3n e cantidade de medios empregados: edit\u00e1ronse un mill\u00f3n de exemplares do Estatuto, recorreuse \u00f3s novos medios de comunicaci\u00f3n que representaban a radio, o cine e a megafon\u00eda, e \u00f3s mitins en t\u00f3dalas cidades e vilas importantes e numerosas aldeas rurais, as\u00ed como en Madrid. Durante a campa\u00f1a, o aviador ferrol\u00e1n Francisco Iglesias Brage participou lanzando desde a s\u00faa avioneta chuvias de folli\u00f1as voandeiras sobre as cidades galegas pedindo o SI \u00f3 Estatuto .\nTam\u00e9n chamou a atenci\u00f3n grazas \u00f3s carteis que crearon \u00f3 efecto artistas consagrados como Castelao (que debuxou dous), Maside (outros dous), D\u00edaz Bali\u00f1o e Jos\u00e9 L\u00f3pez Bouza (baixo o pseud\u00f3nimo \"Zeus\"), as\u00ed como outros que empezaban a coller sona, como Lu\u00eds Seoane, con 26 anos nese tempo, ou Isaac D\u00edaz Pardo (que, con s\u00f3 15 anos, debuxou catro carteis, un deles baixo o pseud\u00f3nimo \"Xalo\"). A imprenta Roel, da Coru\u00f1a, foi a que realizou a impresi\u00f3n da maior\u00eda dos carteis.\nFronte \u00e1 ampla maior\u00eda de partidos, entidades e persoeiros que chamaban \u00e1 participaci\u00f3n e ped\u00edan o voto afirmativo, as posici\u00f3ns en contra foron moi escasas. A coalici\u00f3n de dereitas CEDA, de Gil Robles publicou un manifesto chamando \u00e1 abstenci\u00f3n porque a autonom\u00eda levaba a \"\"esnaquizar a unidade nacional\", postura na que coincid\u00edan Acci\u00f3n Popular e o Bloque Nacional de Calvo Sotelo. Os medios de prensa ligados coas organizaci\u00f3ns da dereita (\"El Ideal Gallego\", da Coru\u00f1a, \"Faro de Vigo\" ou \"La Regi\u00f3n\", de Ourense) manifest\u00e1ronse abertamente contra o referendo, mentres que \"La Voz de Galicia\", que sempre foi cr\u00edtica co movemento autonomista, deixou de mostrar hostilidade.\nPero o caso \u00e9 que, comezado xu\u00f1o, a\u00ednda non se convocara oficialmente o referendo. O d\u00eda 14, o alcalde santiagu\u00e9s \u00c1nxel Casal reclamou a publicaci\u00f3n da convocatoria polos gobernadores ante Osorio Tafall, daquela subsecretario de Gobernaci\u00f3n, quen propuxo adiar o referendo ata o 26 de xullo. Casal negouse e ameazou cunha dura reacci\u00f3n pol\u00edtica, e o resultado foi que a convocatoria publicouse finalmente nos bolet\u00edns oficiais das catro provincias os d\u00edas 15 e 16.\nO Estatuto.\nAlg\u00fans dos principais artigos do Estatuto eran:\nResultados do plebiscito.\nO 28 de xu\u00f1o de 1936 celebr\u00e1base o plebiscito do Estatuto, no que votou o 74,56% do censo electoral (1\u00a0343\u00a0135 electores inscritos), participaci\u00f3n alt\u00edsima nesa \u00e9poca. Dos 1\u00a0000\u00a0963 votos emitidos, 993.351 foron a favor (o 99,24%), 6.161 en contra e 1.451 en branco.\nO 15 de xullo de 1936, unha comisi\u00f3n en representaci\u00f3n do Comit\u00e9 Central da Autonom\u00eda de Galicia entregaba \u00f3 Presidente das Cortes, Diego Mart\u00ednez Barrio, o texto do Estatuto aprobado en referendo. Esta comisi\u00f3n estaba formada por unha nutrida representaci\u00f3n de parlamentarios e pol\u00edticos galegos, entre os que se encontraban Tafall e Rajoy (representando \u00f3 Comit\u00e9), os presidentes das catro xestoras provinciais (en funci\u00f3n de Deputaci\u00f3ns), os alcaldes das catro capitais de provincia e mailos de Santiago, Vigo, Ferrol e Viveiro e un grupo de deputados galegos da Fronte Popular (Castelao, Elpidio Villaverde, Fern\u00e1ndez de la Vega, Ram\u00f3n Beade, Alfredo Somoza, Celestino Poza, Guiance Pamp\u00edn etc.).\nO d\u00eda 17, a comisi\u00f3n entrevistouse con Manuel Aza\u00f1a, Presidente da Rep\u00fablica, a quen Castelao lle dirixiu un breve discurso que remataba as\u00ed:\n\u00d3 que Aza\u00f1a respondeu:\nEn calquera caso, o estoupido da Guerra Civil o d\u00eda seguinte, 18 de xullo, rematou brusca e definitivamente o proceso. O estatuto galego nunca chegou a entrar en vigor por mor do triunfo do bando sublevado en Galicia tras o Golpe de Estado.\n\u00daltimos pasos.\nAs Cortes republicanas, trasladadas a Catalu\u00f1a, non admitiron a tr\u00e1mite o Estatuto ata o 1 de febreiro de 1938, na sesi\u00f3n celebrada en Montserrat, pero volveu quedar paralizado ante a negativa do Partido Socialista a nomear os seus representantes na Comisi\u00f3n . Por fin foi aprobado na reuni\u00f3n de Cortes da Rep\u00fablica celebrada en M\u00e9xico en 1945, que reco\u00f1ecen que \"Galicia deixou expresada a s\u00faa vontade de Autonom\u00eda no texto do Estatuto plebisticado e aprobado polo pobo galego\". Este reco\u00f1ecemento non tivo efecto pr\u00e1ctico ning\u00fan, pero conseguiu a homologaci\u00f3n de Galicia coas autonom\u00edas catal\u00e1 e vasca, unha de cuxas consecuencias foi o nomeamento de Castelao como ministro no goberno de Giral no exilio en 1946.\nTam\u00e9n serviu como antecedente \u00e1 hora de catalogar a Galicia como \"nacionalidade hist\u00f3rica\" cando se recuperou a democracia coa Constituci\u00f3n de 1978 e poder, as\u00ed, acollerse \u00f3 procedemento e \u00e1s maiores competencias que establec\u00eda no seu artigo 151.\nSegundo contou Castelao nunha longa carta a Rodolfo Prada en 1947, a documentaci\u00f3n do Estatuto perd\u00e9rase e esa falta do texto e do documento que demostrara o estado parlamentario trala entrega nas Cortes foi utilizado polo socialista Indalecio Prieto para atrasar a aprobaci\u00f3n, \u00faltimo paso que faltaba por dar neste longo cami\u00f1o. Explica esa desaparici\u00f3n no traslado dos arquivos das Cortes a Par\u00eds ante a ca\u00edda de Barcelona en 1939, traslado realizado polo oficial maior do Congreso Miguel Cuevas, quen durante a dominaci\u00f3n nazi, en pluma de Castelao, \"queimou, efeitivamente, o Arquivo, pero foi autorizado para eso e, pol-o visto, conserva a debida autorizaci\u00f3n, neg\u00e1ndose a decir qu\u00e9n foi o autorizante\". Castelao sempre dixo que detr\u00e1s de todas esas manobras estaba a man dos socialistas de Prieto."}
{"id": "32645", "revid": "85894", "url": "https://gl.wikipedia.org/wiki?curid=32645", "title": "Xogo da minor\u00eda", "text": "O xogo da minor\u00eda \u00e9 un xogo proposto por Yi-Cheng Zhang e Damien Challet da Universidade de Friburgo. Est\u00e1 insporado no problema do bar El Farol, que \u00e9 un modelo simple que mostra como -ego\u00edstas- xogadores cooperan entre si sen ter comunicaci\u00f3n entre eles.\nRegras.\nNo xogo da minor\u00eda, un impar n\u00famero de xogadores te\u00f1en que decidir entre d\u00faas posibilidades independentemente e por quendas. Os xogadores que rematan no conxunto m\u00e1is pequeno (minor\u00eda), ga\u00f1an.\nPode simular o comportamento da bolsa de valores e demostra como, comprando e vendendo, os que rematan no grupo minoritario obte\u00f1en m\u00e1is beneficios."}
{"id": "32646", "revid": "785", "url": "https://gl.wikipedia.org/wiki?curid=32646", "title": "Estatuto de autonom\u00eda", "text": "O estatuto de autonom\u00eda \u00e9 a norma b\u00e1sica dos distintos gobernos das comunidades aut\u00f3nomas do Estado espa\u00f1ol, e como tal figura na Constituci\u00f3n espa\u00f1ola de 1978 no seu artigo 81. Nos estatutos rec\u00f3llese o nome da comunidade, a s\u00faa delimitaci\u00f3n territorial, os nomes e sedes dos seus \u00f3rganos auton\u00f3micos, as competencias que asumen e as linguas oficiais do territorio.\nHistoria e caracter\u00edsticas.\nOs estatutos de autonom\u00eda forman parte do ordenamento xur\u00eddico do Estado pero o seu r\u00e9xime de elaboraci\u00f3n e aprobaci\u00f3n \u00e9 diferente do resto de leis org\u00e1nicas ou ordinarias. Estas, te\u00f1en o rango de Lei org\u00e1nica e polo tanto, necesitan unha votaci\u00f3n favor\u00e1bel da maior\u00eda absoluta dos membros do Congreso dos Deputados espa\u00f1ol.\nHai d\u00faas formas de acceder \u00e1 autonom\u00eda, por medio do artigo 143 da Constituci\u00f3n espa\u00f1ola, acc\u00e9dese \u00e1 autonom\u00eda \"reducida\" que foi ideada para as comunidades \"non hist\u00f3ricas\", \u00e9 dicir, todas aquelas que non aprobaran un estatuto de autonom\u00eda durante a II Rep\u00fablica.\nPoden acceder a ela t\u00f3dalas provincias contiguas que te\u00f1an elementos hist\u00f3ricos, culturais e territoriais com\u00fans.Tam\u00e9n se pode formar unha comunidade aut\u00f3noma, cando as\u00ed o exprese o interese xeral, que v\u00e9n determinado polas Cortes Xerais.\nEn troques, para Catalu\u00f1a, Galiza e o Pa\u00eds Vasco, consideradas nacionalidades hist\u00f3ricas, o artigo 151 da Constituci\u00f3n espa\u00f1ola prev\u00e9 unha forma de acceso m\u00e1is r\u00e1pido \u00e1 autonom\u00eda plena."}
{"id": "32648", "revid": "1131", "url": "https://gl.wikipedia.org/wiki?curid=32648", "title": "Estatuto de Galicia", "text": "Estatuto de Galicia p\u00f3dese referir a:"}
{"id": "32651", "revid": "12452", "url": "https://gl.wikipedia.org/wiki?curid=32651", "title": "Estatuto de autonom\u00eda de Galicia (1981)", "text": ""}
{"id": "32652", "revid": "23204", "url": "https://gl.wikipedia.org/wiki?curid=32652", "title": "Lev Vigotski", "text": "Lev Semenovich Vigotski (en cir\u00edlico \u041b\u0435\u0432 \u0421\u0435\u043c\u0435\u043d\u043e\u0432\u0438\u0447 \u0412\u044b\u0433\u043e\u0442\u0441\u043a\u0438\u0439) nado o 17 de novembro de 1896 en Orsha e finado o 11 de xu\u00f1o de 1934, foi un psic\u00f3logo sovi\u00e9tico estudoso da psicolox\u00eda do desenvolvemento e fundador da psicolox\u00eda hist\u00f3rico-cultural.\nContribuci\u00f3ns.\nUnha das m\u00e1is grandes contribuci\u00f3ns de Lev Vigotski \u00e1 psicolox\u00eda \u00e9 a concepci\u00f3n que ti\u00f1a do ser humano. Vigotski consideraba que os homes e mulleres son seres eminentemente sociais, at\u00e9 o punto de afirmar que o seu desenvolvemento l\u00e9vase a cabo primeiramente na esfera social que os rodea, e logo interior\u00edzase.\nO co\u00f1ecemento, as\u00ed como calquera outra dimensi\u00f3n psicol\u00f3xica da persoa (linguaxe, razoamento etc.) son produtos sociais que a persoa desenvolve en sociedade e que vai interiorizando a medida que crece."}
{"id": "32653", "revid": "51526", "url": "https://gl.wikipedia.org/wiki?curid=32653", "title": "Partido Nacionalista Vasco", "text": "O Euzko Alderdi Jeltzalea - Partido Nacionalista Vasco (EAJ-PNV) (en Espa\u00f1a) ou Euzko Alderdi Jeltzalea - Parti Nationaliste Basque (EAJ-PNB) (en Francia), \u00e9 un partido pol\u00edtico do Pa\u00eds Vasco de ideolox\u00eda nacionalista vasca.\nFoi fundado en 1895 por Sabino Arana Goiri, influ\u00eddo polo seu irm\u00e1n Luis Arana. \u00c9 o terceiro partido pol\u00edtico espa\u00f1ol actual m\u00e1is antigo (despois do Partido Socialista Obrero Espa\u00f1ol e o Partido Carlista) e foi o primeiro partido nacionalista vasco.\nSeguindo a terminolox\u00eda do seu fundador, os seus membros ch\u00e1manse \"jelkides\" ou \"jeltzales\" e as s\u00faas sedes \"batzokis\".\n\"Euzko Alderdi Jeltzalea\" significa \"Partido Vasco de partidarios do JEL\" (sendo \"JEL\" un acr\u00f3nimo de Jaungoikoa Eta Lagizarrak (\"Jaungoikoa Eta Lege Zaharrak\" en \u00e9uscaro normativo actual), que significa en galego: Deus e Leis Vellas en referencia aos foros (ver Jeltzale e jelkide). \"Euzko\" mantense coa graf\u00eda antiga (a moderna \u00e9 \"Eusko\") como respecto \u00e1 tradici\u00f3n, xa que as\u00ed a escrib\u00eda Sabino Arana. Polo mesmo motivo, nos batzokis mantense escudos coa graf\u00eda \"Euzkadi\".\nHistoria.\nO PNV e as s\u00faas escisi\u00f3ns.\nA historia do PNV est\u00e1 definida polo feito de manterse fiel a un modelo de partido de comunidade no que tradicionalmente ten existido unha tendencia ortodoxa fiel aos principios do fundador e outra de car\u00e1cter m\u00e1is posibilista. Os nomes de ditos sectores foron cambiando co tempo e te\u00f1en dado lugar a diversas escisi\u00f3ns, sendo as m\u00e1is destac\u00e1beis:\nO PNV hoxe.\nO actual presidente do \"Euzkadi Buru Batzar\" (\u00f3rgano executivo do partido) \u00e9 I\u00f1igo Urkullu, que sucedeu en 2007 ao anterior presidente, Josu Jon Imaz. Logo da dimisi\u00f3n de Juan Jos\u00e9 Ibarretxe trala perda da lehendakaritza en 2009, ocupa o liderado da oposici\u00f3n pol\u00edtica en Euscadi. Gobernou a comunidade aut\u00f3noma do Pa\u00eds Vasco a maior parte do tempo dende 1980, en solitario no per\u00edodo (1980-1986) e a trav\u00e9s de diversos pactos dende ent\u00f3n. Na lexislatura 2001-2005, o \"jelkide\" Juan Jos\u00e9 Ibarretxe presidiu un goberno de coalici\u00f3n entre PNV, Eusko Alkartasuna e Ezker Batua-Berdeak. Nas elecci\u00f3ns de 2005 presentouse en coalici\u00f3n con Eusko Alkartasuna, e obtivo unha maior\u00eda simple que lle permitiu seguir no goberno.\nGoberna as deputaci\u00f3ns forais de Guip\u00fascoa e Biscaia, as\u00ed como o concello de Bilbao e gran parte dos municipios da comunidade aut\u00f3noma. Pos\u00fae grupos parlamentarios no Congreso e no Senado. Tam\u00e9n ten unha pequena representaci\u00f3n en Navarra \u2014sobre todo en concellos da zona lim\u00edtrofe con Guip\u00fascoa\u2014, no Parlamento Navarro e no Congreso dos Deputados a trav\u00e9s das coalici\u00f3ns nacionalistas Nafarroa Bai e Geroa Bai, respectivamente.\nCorresp\u00f3ndelle tam\u00e9n un dos escanos obtidos pola coalici\u00f3n Galeusca no Parlamento Europeo.\nAnualmente, o \u00faltimo domingo de setembro celebra o D\u00eda do Partido (chamado \"Alderdi Eguna\").\nOrganizaci\u00f3n interna.\nO PNV ten unha estrutura que funciona a tres niveis: municipal, rexional ou territorial e nacional, separando a s\u00faa representaci\u00f3n p\u00fablica dos seus organismos internos. Existen 233 organizaci\u00f3ns municipais, cun total de m\u00e1is de 25 000 afiliados.\nA implantaci\u00f3n social do partido ref\u00f3rzase cos \"batzokis\", as sedes sociais do PNV. O primeiro deles inaugurouse o 14 de xullo de 1894 na zona antiga de Bilbao, un ano antes da constituci\u00f3n formal do PNV como partido. Hoxe en d\u00eda hai case 200 batzokis repartidos por todo o mundo. En febreiro de 2007 inaugurouse o seu \"Batzoki Virtual\" (e-batzokia) que foi a sede social n\u00famero 176 do PNV.\nO \u00f3rgano executivo do PNV, o Euzkadi Buru Batzar (EBB), est\u00e1 presidido por Andoni Ortuzar. O EBB componse ademais dos presidentes dos consellos rexionais (Biscaia, Itxaso Atutxa; Guip\u00fascoa, Joseba Egibar; Araba, Jos\u00e9 Antonio Suso; Nafarroa, Unai Hualde; Iparralde, Pako Arizmendi) e oito \"burukides\" (membros do consello) elixidos pola Asemblea Nacional de entre os propostos polas asembleas territoriais. Os consellos rexionais, compostos de entre 10 e 15 membros son o Bizkai Buru Batzar (BBB) en Bizcaya, o Gipuzko Buru Batzar (GBB) en Guip\u00fascoa, o Araba Buru Batzar (ABB) en \u00c1lava, o Napar Buru Batzar (NBB) en Navarra e o Ipar Buru Batzar (IBB) do Pa\u00eds Vasco franc\u00e9s. Ademais, existen cinco \u00f3rganos executivos independentes destes en Madrid, Barcelona, Venezuela e Arxentina."}
{"id": "32655", "revid": "23204", "url": "https://gl.wikipedia.org/wiki?curid=32655", "title": "Cornualla", "text": "Cornualla, Cornualles, ou Cornualle (en ; en ) \u00e9 un condado administrativo e cerimonial, que ocupa parte da pen\u00ednsula do mesmo nome, no extremo sudoccidental de Inglaterra. Os seus habitantes, os c\u00f3rnicos, est\u00e1n reco\u00f1ecidos como unha minor\u00eda nacional polo Reino Unido desde o 24 de abril de 2014.\nAs s\u00faas costas, moi recortadas, son ba\u00f1adas polo mar C\u00e9ltico \u00f3 norte e oeste e polo canal da Mancha \u00f3 sur, e culminan na parte oeste, no chamado Fin da Terra, que equivaler\u00eda \u00e1 Fisterra galega ou \u00e1 Finist\u00e8rre bretoa.\nO tam\u00e9n co\u00f1ecido como \"pa\u00eds do esta\u00f1o\" est\u00e1 \u00f3 oeste do condado de Devon, co r\u00edo Tamar como fronteira entre ambos. As estradas principais de comunicaci\u00f3n co resto da illa de Gran Breta\u00f1a son a A38 \u2014que cruza o Tamar en Plymouth grazas \u00e1 ponte do Tamar\u2014 e a A30 \u2014que cruza a fronteira polo sur de Launceston\u2014. Un transbordador tam\u00e9n une Plymouth coa cidade de Torpoint \u00f3 outro lado do Hamoaze. Unha ponte ferroviaria (a \"Royal Albert Bridge\"), constru\u00edda por Brunel en 1859, completa a outra gran v\u00eda de transporte.\nAs illas Scilly est\u00e1n asociadas a Cornualla.\nCornualla \u00e9 tam\u00e9n un ducado pertencente \u00e1 coroa brit\u00e1nica que ten asociado o t\u00edtulo de Duque de Cornualla, correspondente ao herdeiro do rei. O moderno ducado \u00e9 propietario do 2% do territorio, as\u00ed como doutras grandes \u00e1reas \u00f3 longo de Gran Breta\u00f1a. Entre 2005 e 2022, o t\u00edtulo ga\u00f1ou notoriedade por ser empregado de xeito preferente por Camila do Reino Unido logo da s\u00faa voda co pr\u00edncipe de Gales, Carlos de Inglaterra. \nPol\u00edtica e lingua.\nOs nacionalistas c\u00f3rnicos est\u00e1n organizados en dous partidos pol\u00edticos: Mebyon Kernow e o Cornish Nationalist Party. Tam\u00e9n hai un movemento partidario da autonom\u00eda que recolleu 50.000 sinaturas.\nA lingua c\u00f3rnica est\u00e1 emparentada co gal\u00e9s e o bret\u00f3n, formando as tres o grupo brit\u00f3nico de linguas celtas, distingu\u00edndose do grupo goid\u00e9lico que forman o irland\u00e9s, ga\u00e9lico escoc\u00e9s e manx. Foi lingua viva at\u00e9 1777 sendo Dolly Pentreath a derradeira persoa monoling\u00fce. A publicaci\u00f3n de \"Handbook of the Cornish Language\" en 1904 provocou un interese por revivila.\nPese a que non se realizou ning\u00fan censo \u00f3 respecto, suponse que hai unhas 2000 persoas que falan o idioma, a\u00ednda que s\u00f3 unhas 100 o fan fluidamente. Recentemente o goberno brit\u00e1nico reco\u00f1eceuna como idioma minoritario.\nAlg\u00fans apelidos te\u00f1en os prefixos \"Tre\", \"Pol\", ou \"Pen\", e como di o seu dito \"por Tre, Pol e Pen saber\u00e1s quen \u00e9 c\u00f3rnico.\"\nHistoria.\nO nome ingl\u00e9s moderno deriva do nome tribal \"Cornovii\" e da palabra anglosaxoa \"wealas\". \"Cornovii\" \u00e9 moi probable que signifique \"pobo da pen\u00ednsula\". \"Wealas\" \u00e9 tam\u00e9n a orixe do nome \"Gales\". En c\u00f3rnico \u00e9 nomeado como \"Kernow\".\nCornualla foi a principal fonte de abastecemento de esta\u00f1o para as civilizaci\u00f3ns do Mediterr\u00e1neo antigo, sendo co\u00f1ecida como as Casit\u00e9rides e unha vez os c\u00f3rnicos foron considerados os maiores mineiros do mundo. Cando as reservas de esta\u00f1o se esgotaron, emigraron a lugares como Am\u00e9rica (os Estados Unidos e a Arxentina principalmente), Australia, Nova Zelandia e Sur\u00e1frica. Moitas palabras c\u00f3rnicas relacionadas coa miner\u00eda pasaron \u00f3 ingl\u00e9s como \"costean\", \"gunnies\", e \"vug\".\nDende o declive da miner\u00eda, agricultura e pesca, a econom\u00eda v\u00e9n decant\u00e1ndose polo turismo, grazas a unhas das m\u00e1is espectaculares costas do mundo. As\u00ed as cousas, a econom\u00eda est\u00e1 deprimida e a rexi\u00f3n foi reco\u00f1ecida pola Uni\u00f3n Europea como unha das do \"Obxectivo 1\".\nBandeira.\nHai discusi\u00f3ns sobre quen \u00e9 o patr\u00f3n de Cornualla: san Miguel, san Petroc ou san Piran. San Piran \u00e9 o m\u00e1is popular: o seu emblema (unha cruz branca sobre campo negro) est\u00e1 reco\u00f1ecido como a bandeira de Cornualla, se ben non oficialmente (os condados non te\u00f1en bandeira) e o seu d\u00eda (5 de marzo) \u00e9 celebrado polos c\u00f3rnicos de todo o mundo."}
{"id": "32656", "revid": "15490", "url": "https://gl.wikipedia.org/wiki?curid=32656", "title": "Pannonia", "text": "Pannonia ou Panonia foi unha provincia do Imperio romano, que limitaba ao norte e ao leste co Danubio, ao oeste co N\u00f3rico e a Italia romana superior e ao sur con Dalmacia e Mesia superior. Pannonia estaba situada en Europa central, no territorio actual de Hungr\u00eda, leste de Austria, norte de Croacia, noroeste de Serbia, norte de Eslovenia, oeste de Eslovaquia e norte de Bosnia e Hercegovina.\nNome.\nJulius Pokorny cr\u00eda que o nome \"Panonia\" deriva do ilirio, da ra\u00edz proto-indoeuropea, \"*pen-\", \"pantano, auga, mollado\" (cf. ingl\u00e9s \"fen\", \"pantano\"; hindi \"pani\", \"auga\").\nOutros cren que o nome est\u00e1 relacionado co deus da natureza, cabras e pastores Pan e/ou \"*pan\", a palabra protoeslava /protoindoeuropea para \"se\u00f1or\"/\"mestre\", que poder\u00eda significar \"Terra de Pan\" ou \"Terra dos mestres\", o que \u00e9 m\u00e1is probable debido ao feito de que a frota de Xonia forneceu Pannonia a trav\u00e9s do Mar Negro e do Danubio e [...] as festividades do Panionium tam\u00e9n eran ben co\u00f1ecidas na rexi\u00f3n polos seus habitantes celtas, v\u00e9netos e escitas.\nHistoria.\nAntes da conquista romana.\nOs primeiros habitantes desta zona co\u00f1ecidos pola historia foron os \"Pannonii\" (Pannonios)], un grupo de tribos indoeuropeas semellantes aos ilirios. Desde o s\u00e9culo IV a.C. foi invadida por varias tribos celtas. Pouco se escoita de Panonia ata o 35 a.C., cando os seus habitantes, aliados dos d\u00e1lmatas, foron atacados por Augusto, que conquistou e ocupou Siscia (Sisak). Non obstante, os romanos non ocuparon definitivamente o pa\u00eds ata o 9 a.C., cando foi incorporado ao Illyricum, cuxa fronteira se estendeu ata o Danubio.\nBaixo dominio romano.\nNo ano 6 d.C., os panonios, cos d\u00e1lmatas e outras tribos ilirias, iniciaron a chamada \"Revolta iliria\", e foron vencidos por Tiberio e Xerm\u00e1nico, logo de duros combates, a campa\u00f1a durou tres anos. Despois de que a rebeli\u00f3n foi esmagada no ano 9 d.C., a provincia de Iliria disolveuse e as s\u00faas terras divid\u00edronse entre as novas provincias de Panonia no norte e Dalmacia no sur. A data da divisi\u00f3n \u00e9 desco\u00f1ecida, certamente despois do ano 20 d.C. pero antes do 50 d.C.. A proximidade de perigosas tribos b\u00e1rbaras (\"quadi\", \"marcomanni\") requiriron a presenza dun gran n\u00famero de tropas (sete lexi\u00f3ns en tempos posteriores), e constru\u00edronse numerosas fortalezas na beira do Danubio.\nNalg\u00fan momento entre os anos 102 e 107, entre a primeira e segunda guerras dacias, Traxano dividiu a provincia romana en Pannonia Superior (parte occidental coa capital en Carnuntum), e Pannonia Inferior (parte oriental coas capitais en Aquincum e Sirmium). Segundo Ptolomeo, estas divisi\u00f3ns separ\u00e1ronse por unha li\u00f1a trazada desde Arrabona no norte ata Servitium no sur, m\u00e1is tarde, a fronteira p\u00faxose m\u00e1is ao leste. O pa\u00eds enteiro era \u00e1s veces chamado Pannonias (Pannoniae).\nPannonia Superior estaba baixo o legado consular, que antes administrara a provincia \u00fanica e ti\u00f1a tres lexi\u00f3ns baixo o seu mando. A Panonia Inferior estaba inicialmente baixo un legado pretoriano cunha soa lexi\u00f3n como guarnici\u00f3n; logo de Marco Aurelio, quedou baixo un legado consular, pero a\u00ednda con s\u00f3 unha lexi\u00f3n. A fronteira do Danubio estaba protexida polo establecemento das d\u00faas colonias por Hadriano, Aelia Mursia e Aelia Aquincum.\nBaixo Diocleciano, f\u00edxose unha divisi\u00f3n cu\u00e1drupla do pa\u00eds:\nDiocleciano tam\u00e9n trasladou partes da actual Eslovenia f\u00f3ra de Panonia e incorporounas en N\u00f3rico. No 324, Constantino I ampliou as fronteiras da Panonia romana cara ao leste, anexionando as chairas do que agora \u00e9 o leste de Hungr\u00eda, o norte de Serbia e oeste de Roman\u00eda ata os limes que creou, Diques do demo.\nNo s\u00e9culo IV-VI, unha das diocese do Imperio romano era co\u00f1ecida como a Diocese de Pannonia. Tivo a s\u00faa capital en Sirmium e inclu\u00eda as catro provincias que se formaron a partir da Pannonia hist\u00f3rica, as\u00ed como as provincias de Dalmacia, Noricum Mediterraneum e Noricum Ripense.\nDespois de Roma.\nDurante o per\u00edodo das grandes migraci\u00f3ns no s\u00e9culo V, algunhas partes de Panonia foron cedidas aos hunos no 433 por Flavio \u200b\u200bAecio, o \"magister militum\" do Imperio Romano de Occidente. Despois do colapso do imperio huno en 454, Marciano asentou un gran n\u00famero de ostrogodos na provincia como \"foederati\". O Imperio romano de Oriente controlouno durante un tempo no s\u00e9culo VI, e restaurouse temporalmente unha provincia bizantina de Panonia con capital en Sirmium, pero s\u00f3 inclu\u00eda unha pequena parte do sueste da Pannonia hist\u00f3rica.\nPosteriormente, foi invadido de novo polos \u00e1varos no 560, polos eslavos, que se asentaron \"circa\" 480 pero independiz\u00e1ronse s\u00f3 a partir do s\u00e9culo VII, e os francos, que declararon unha marca fronteiriza (a marca de Pannonia) a finais do s\u00e9culo VIII. O termo Pannonia tam\u00e9n se usou para un ducado eslavo que era vasalo dos francos.\nEntre os s\u00e9culos V e X, a poboaci\u00f3n romanizada de Panonia desenvolveu unha lingua rom\u00e1nica panonia, principalmente ao redor do lago Balaton, no actual oeste de Hungr\u00eda, onde exist\u00eda a Cultura de Keszthely. Esta lingua e a cultura relacionada extingu\u00edronse coa invasi\u00f3n maxiar de Panonia.\nCidades e fortes auxiliares.\nOs asentamentos nativos consist\u00edan en \"pagi\" (cant\u00f3ns) que conti\u00f1an varios \"vici\" (aldeas), a maior\u00eda das grandes cidades eran de orixe romana. As cidades e vilas de Panonia foron:\nAgora en Austria:\nAgora en Bosnia e Hercegovina:\nAgora en Croacia:\nAgora en Hungr\u00eda:\nAgora en Serbia:\nAgora en Eslovaquia:\nAgora en Eslovenia:"}
{"id": "32657", "revid": "15490", "url": "https://gl.wikipedia.org/wiki?curid=32657", "title": "Vindobona", "text": "Vindobona era o antigo nome romano da actual Viena, capital de Austria. Vindobona foi unha fortaleza fundada polos romanos no s\u00e9culo I a fin de controlar a provincia da Pannonia superior."}
{"id": "32658", "revid": "85894", "url": "https://gl.wikipedia.org/wiki?curid=32658", "title": "Nafarroa Bai", "text": "Nafarroa Bai (\"Navarra Si\" en \u00e9uscaro) foi unha candidatura conxunta de partidos vasquistas, vinculados na s\u00faa maior\u00eda \u00f3 nacionalismo vasco (Aralar, Eusko Alkartasuna, Batzarre e EAJ-PNV), de Navarra e un sector notable de independentes ligados a sectores progresistas de Navarra.\nTraxectoria.\nA candidatura foi formada co obxectivo de capitalizar todo o voto vasquista e progresista en Navarra de cara \u00e1s elecci\u00f3ns xerais de 2004, e estivo integrada inicialmente polos partidos Aralar, Eusko Alkartasuna, Batzarre e EAJ-PNV, e por un n\u00famero importante de independentes. Nafarroa Bai logrou representaci\u00f3n no Congreso dos Deputados, en concreto unha deputada sobre un total de cinco escanos, Uxue Barkos, quen encabezaba a candidatura nos comicios.\nA votaci\u00f3n obtida, 17,98% e 61.045 sufraxios \u00e9 a m\u00e1is alta alcanzada por unha opci\u00f3n nacionalista vasca nunhas elecci\u00f3ns xerais en Navarra e pon fin a 18 anos sen presenza do nacionalismo vasco pola Comunidade Foral no Congreso dos Diputados. A anterior vez correspondeu a Herri Batasuna, en 1986 con 37.998 votos e o 13,91%\nNafarroa Bai tam\u00e9n est\u00e1 formada por un grupo notable de independentes ligados \u00e1 esquerda e o progresismo de Navarra. De feito, ningunha das persoas que aparec\u00eda nas listas electorais de 2004 pertence aos catro partidos firmantes do pacto da coalici\u00f3n.\nTralos resultados de marzo de 2004 marcouse como obxectivo establecer unha alianza estable como organizaci\u00f3n pol\u00edtica e presentarse tam\u00e9n \u00e1s elecci\u00f3ns municipais e forais de 2007.\nCon este fin invitouse formalmente a Esquerda Unida de Navarra a participar nas candidaturas, opci\u00f3n que rexeitou publicamente esta organizaci\u00f3n.\nAs\u00ed mesmo, e ante unha eventual participaci\u00f3n do espazo abertzale af\u00edn a Batasuna, te\u00f1en existido contactos entre os partidos. Por\u00e9n, tanto Nafarroa Bai como Herri Batasuna acusan ao contrario de obstaculizar o acordo e esta alianza non frutificou e fixo que non concorreran unidas \u00e1s elecci\u00f3ns de maio de 2007.\nEn calquera caso, Nafarroa Bai estableceu como obxectivo evitar que a dereita espa\u00f1olista representada por Uni\u00f3n del Pueblo Navarro conserve o goberno navarro, e ten declarado publicamente que pactar\u00e1 co Partido Socialista de Navarra se \u00e9 necesario."}
{"id": "32659", "revid": "23204", "url": "https://gl.wikipedia.org/wiki?curid=32659", "title": "Friedrich Gerhard Rohlfs", "text": "Friedrich Gerhard Rohlfs, nado en Vegesack (Bremen) o 14 de abril de 1831 e finado en Bonn o 3 de xu\u00f1o de 1896, foi un xe\u00f3grafo e explorador alem\u00e1n que se converteu no primeiro europeo que logrou cruzar \u00c1frica dende o Mediterr\u00e1neo at\u00e9 o golfo da Guinea, pero sen conseguir entrar no pante\u00f3n dos grandes descubridores do continente africano porque as rutas que percorreu xa foran trazadas anteriormente por outros exploradores europeos.\nTraxectoria.\nOs inicios.\nNace en Vegesack, un pequeno porto preto de Bremen. \u00c9 o terceiro fillo dun doutor en medicina, quen conf\u00eda a s\u00faa educaci\u00f3n a titores privados. Non sobresae pola s\u00faa aplicaci\u00f3n e tan s\u00f3 mostra interese pola historia, a xeograf\u00eda e as linguas. Con 15 anos comeza a estudar nunha escola, pero os resultados non son m\u00e1is positivos. Deixa a escola e foxe \u00f3 mar, pero os seus pais alc\u00e1nzano en \u00c1msterdam (Pa\u00edses Baixos). Como tampouco un segundo per\u00edodo de formaci\u00f3n deu mellores resultados, Rohlfs abandona definitivamente os estudos e ingresa no ex\u00e9rcito de Prusia. A\u00ednda que se ve na obriga de deixar o ex\u00e9rcito, o seu interese polo militar acompa\u00f1arao toda a s\u00faa vida. O seu desexo de estudar Medicina \u00e9 un fracaso. Frecuenta varias Universidades, mais case non pisa as aulas e a s\u00faa preparaci\u00f3n ser\u00e1 moi elemental.\nCirurxi\u00e1n.\nO seu car\u00e1cter emprendedor levoulle a viaxar a Europa central e mediterr\u00e1nea. Primeiro al\u00edstase no ex\u00e9rcito austr\u00edaco, pero deserta pouco tempo despois e, atravesando Su\u00edza e Italia, chega a Francia, onde entra a formar parte da Lexi\u00f3n Estranxeira. En 1855 pasa a Alxeria, onde aprende o \u00e1rabe e se familiariza cos seus costumes.\nF\u00f3ra xa da Lexi\u00f3n, Rohlfs trasl\u00e1dase a Marrocos en 1861, coa intenci\u00f3n de traballar como cirurxi\u00e1n. Disfrazado de \u00e1rabe e grazas \u00f3s seus co\u00f1ecementos en medicina, granx\u00e9ase a amizade do gran \"xerife\", considerado a testa da irmandade musulm\u00e1, quen exerc\u00eda unha grande influencia na maior parte do noroeste de \u00c1frica. Poucos meses de traballo son suficientes para comprender que non pode facer fortuna traballando como m\u00e9dico. A\u00ednda que se esforza por aprender t\u00f3dolos costumes musulm\u00e1ns, Rojlfs sente que o esp\u00edan e que sospeitan del. Abandona o seu oficio de cirurxi\u00e1n e obt\u00e9n o permiso para viaxar libremente, decidindo preparar unha gran viaxe de exploraci\u00f3n a trav\u00e9s do S\u00e1hara marroqu\u00ed.\nGraves dificultades.\nPerfecciona os seus co\u00f1ecementos da lingua e os costumes \u00e1rabes e na primavera de 1862 dir\u00edxese at\u00e9 chegar a Agadir e visitar Marrakech. Rematadas as s\u00faas provisi\u00f3ns de quinina, sofre un violento ataque de malaria, mentres que os seus gu\u00edas lle rouban case todas as s\u00faas provisi\u00f3ns.\nDende Agadir viaxa cunha caravana de mercadores at\u00e9 Tafilat. D\u00edas m\u00e1is tarde os gu\u00edas d\u00e9ixanlle ferido e medio morto, despois de roubarlle os cartos. Dous d\u00edas despois, dous homes que pasan por aquel lugar, at\u00f3pano e cond\u00faceno a un oasis. Al\u00ed permanece durante case dous meses at\u00e9 que unha vez recuperado pode proseguir o seu cami\u00f1o. Dir\u00edxese de novo cara o deserto. Conf\u00eda en chegar \u00f3 oasis de Tuat, que non fora visitado nunca por ning\u00fan europeo, e chegar a Tombuct\u00fa, atravesando o deserto, Pretende conservar a s\u00faa identidade musulm\u00e1 pero unhas cartas que chegan de Europa revelan a s\u00faa verdadeira identidade polo que se ve na obriga de volver a Or\u00e1n, para comezar unha nova viaxe dende T\u00e1nxer.\nA trav\u00e9s do deserto.\nEmprende a s\u00faa segunda viaxe en marzo de 1864. A viaxe, que dura un ano, real\u00edzao con caravanas de mercadores ou peregrinos, pero \u00e1s veces marcha s\u00f3, en compa\u00f1\u00eda dun servo. Pasando a trav\u00e9s de Tafilalt chega \u00f3 oasis Tuat. Ante a imposibilidade de ir a Tombuct\u00fa, \u00f3 inicio de 1865 volta a Alema\u00f1a, despois de ter pasado por Ghadames e Tr\u00edpoli. O fr\u00edo intenso do inverno afecta \u00e1 s\u00faa sa\u00fade e desexa regresar canto antes a \u00c1frica. En febreiro xa est\u00e1 en cami\u00f1o.\nA nova expedici\u00f3n, que sae de Tr\u00edpoli en maio, est\u00e1 composta de cinco servos e seis camelos e chega sen incidentes a Ghadames. A finais de agosto deixa Ghadames e regresa a Mizdah, e dende al\u00ed marcha cara o sur, dirix\u00edndose a Murzuk. O 25 de marzo de 1866 sae de Murzuk e, pasando por Kuka, chega at\u00e9 Lokoja. Seguindo o curso do r\u00edo N\u00edxer, alcanza a costa de Lagos en 1867.\nHonores e medallas.\n\u00d3 seu regreso a Europa, Rohlfs \u00e9 recibido con grandes honores polo rei de Prusia e o chanceler Otto Von Bismarck. As sociedades xeogr\u00e1ficas nom\u00e9ano membro honorario e conc\u00e9denlle medallas. Rohlfs fora o primeiro europeo en cruzar \u00c1frica dende o Mediterr\u00e1neo at\u00e9 o golfo da Guinea.\nEn 1868 acompa\u00f1a \u00e1 expedici\u00f3n inglesa que dirixiu Robert Napier a Magdala, en Abisinia, para rescatar aos europeos que foran feitos prisioneiros polo emperador Teodros. No ver\u00e1n de 1868, est\u00e1 de volta en Europa, pero poucos meses despois at\u00f3pase en Tr\u00edpoli. De novo en Europa, ded\u00edcase a pronunciar conferencias. Co\u00f1ece a Lony Behrens, unha moza de 18 anos, con quen casa. As s\u00faas actividades como publicista e conferenciante perm\u00edtenlle vivir acomodadamente.\nDerradeiras expedici\u00f3ns.\nRohlfs estaba disposto a explorar o deserto libio. A caravana que emprende esta expedici\u00f3n \u00e9 a m\u00e1is numerosa e a mellor equipada de todas, composta por 95 persoas e 105 camelos. Pero ning\u00fan dos europeos ti\u00f1a estado antes en \u00c1frica, e ning\u00fan deles, naturalmente, sab\u00eda \u00e1rabe. Non sendo posible atravesar o gran deserto de area, dir\u00edxese cara o norte e chega a Siwa en febreiro de 1874. Todos consideran que a expedici\u00f3n foi un fracaso. A s\u00faa maior viaxe ten como obxectivo explorar todo o interior da \u00c1frica setentrional, abarcando a extensa rexi\u00f3n comprendida entre o Mediterr\u00e1neo, o lago Chad e o Nilo. Os preparativos para esta viaxe t\u00e9\u00f1eno ocupado gran parte do ano 1878. Os carros que preparou para cruzar o deserto non serven e ten que abandonalos. \u00d3 chegar \u00f3 oasis de Kufra, Rohlfs \u00e9 feito prisioneiro pero logra escapar. A s\u00faa expedici\u00f3n queda destru\u00edda.\nDiplom\u00e1tico e escritor.\nVolta a Europa. Viaxa a Abisinia, en 1880, para levar unha carta do emperador alem\u00e1n ao Negus Yohannes. En 1885 \u00e9 nomeado c\u00f3nsul xeral de Alema\u00f1a en Zanz\u00edbar, mais volta pronto a Europa e reside en Godesberg am Rhein, Bonn, dende 1890, onde morre.\nRohlfs pertenceu a moitas sociedades cient\u00edficas e obtivo a medalla de ouro da Sociedade Xeogr\u00e1fica de Londres. Os seus prexu\u00edzos imped\u00edronlle comprender e describir aos pobos musulm\u00e1ns do Norte de \u00c1frica. Pero se Rohlfs non sobresa\u00edu como xe\u00f3grafo, etn\u00f3grafo ou diplom\u00e1tico, distinguiuse como un escritor incansable e un publicista de \u00e9xito, que contribu\u00edu cos seus artigos a formar a opini\u00f3n dos alem\u00e1ns respecto a \u00c1frica."}
{"id": "32661", "revid": "85894", "url": "https://gl.wikipedia.org/wiki?curid=32661", "title": "Cardiff", "text": "Cardiff (en ) \u00e9 a capital e cidade m\u00e1is importante de Gales. Situada na canle de Bristol, \u00f3 suroeste de Gales e preto da fronteira con Inglaterra, expandiuse enormemente durante o s\u00e9culo XIX debido \u00e1 industria mineira e \u00f3 tr\u00e1fico dos seus portos.\nSegundo o censo de 2011, a poboaci\u00f3n de Cardiff \u00e9 de 341.054 habitantes, sendo a d\u00e9cima cidade m\u00e1is grande do Reino Unido.\nHistoria.\n\u00c9poca romana ata a Idade Media.\nCardiff fortificouse durante a ocupaci\u00f3n das Illas Brit\u00e1nicas pola Roma antiga. Cando o dominio en Britania rematou a principios do s\u00e9culo V, o forte abandonouse. Os restos da fortificaci\u00f3n orixinal segue sendo visible no Castelo de Cardiff.\nEn 1091 Robert Fitzhamon comezou a traballar no castelo para preservar as murallas da antiga fortaleza romana. O edificio modificaouse substancialmente e ampliouse durante a \u00c9poca vitoriana por John Crichton-Stuart, 3\u00ba marqu\u00e9s de Bute e o arquitecto William Burges.\n\u00c1 sombra do castelo creceu unha pequena cidade formada principalmente por colonos de Inglaterra. Durante a Idade Media, a poboaci\u00f3n de Cardiff oscilou entre os 1500 e 2000 habitantes, o tama\u00f1o normal dunha cidade Galesa na \u00e9poca. Non obstante, a finais do s\u00e9culo XIII, Cardiff era a \u00fanica cidade de Gales cunha poboaci\u00f3n de m\u00e1is de 2000 habitantes, a\u00ednda que era relativamente pequena en comparaci\u00f3n con outras cidades do Reino de Inglaterra.\nDurante a Idade Media, o porto da cidade adquiriu importancia e contra 1327 xa se convertera no elemento b\u00e1sico da cidade. A principios do s\u00e9culo XII, constru\u00eduse unha palisada de madeira arredor do seu per\u00edmetro para protexela.\nEn 1404 Owain Glyndwr queimou Cardiff e tomou o castelo. Dado que a cidade a\u00ednda era moi pequena, a maior\u00eda dos edificios, que eran de madeira, foron reducidos a cinzas. Pouco despois reconstru\u00eduse e comezou a florecer unha vez m\u00e1is.\nCidade condado de Glamorganshire.\nEn 1536, a Union Act entre Inglaterra e Gales levou \u00e1 creaci\u00f3n da comarca de Glamorgan, e Cardiff formou unha cidade condado (\"County town\" capital dun condado). Neste momento, a familia Herbert converteuse na familia m\u00e1is poderosa da rexi\u00f3n. En 1538, Henrique VIII de Inglaterra pechou os conventos da Orde dos Predicadores e franciscanos, cuxos restos se empregaron como materiais de construci\u00f3n.\nA cidade converteuse en Municipio Libre en 1542, e en 1581, Isabel I concedeu o seu primeiro Real decreto. A cidade obtivo un segundo decreto real en 1608.\nDurante a Segunda Guerra Civil Inglesa, librouse en St. Fagans, ao oeste da cidade, a batalla de St. Fagans, que terminou cunha vitoria decisiva dos parlamentaristas fronte aos realistas e permitiu a Oliver Cromwell conquistar o Pa\u00eds de Gales. Tam\u00e9n foi a \u00faltima gran batalla que tivo lugar neste territorio, con 200 soldados mortos (a maior\u00eda eran fieis \u00e1 Coroa).\nNa d\u00e9cada de 1790 estableceuse un servizo de dilixencias que comunicaba con Londres, constru\u00eduse un hip\u00f3dromo e instalouse unha imprenta, bancos e cafeter\u00edas. A pesar destas melloras, a s\u00faa posici\u00f3n na xerarqu\u00eda urbana galesa diminu\u00edu durante o s\u00e9culo XVIII. Iolo Morganwg chamouno \"un lugar escuro e insignificante\", e o censo de 1801 reflect\u00eda unha poboaci\u00f3n de 1870 habitantes, convertendo a Cardiff na vix\u00e9simo quinta cidade de Gales, moi atr\u00e1s de Merthyr e Swansea.\nConstruci\u00f3n dos peiraos.\nEn 1793 naceu John Crichton-Stuart, 2\u00ba marqu\u00e9s de Bute, que pasou a vida constru\u00edndo os peiraos da cidade e foi chamado \u00abo creador do moderno Cardiff\u00bb. En 1815 estableceuse un servizo por d\u00faas veces por semana a Bristol.\nDurante a revoluci\u00f3n industrial, a maior\u00eda do carb\u00f3n exportado do mundo sae do porto de Cardiff e a riqueza que xera permite a remodelaci\u00f3n do Castelo de Cardiff e de Castell Coch. A cidade creceu rapidamente desde a d\u00e9cada de 1830 e converteuse no principal porto exportador de carb\u00f3n dos vales de Cynon, Rhondda e Rhymney, medrando entre 1840 e 1870 a un ritmo de case o 80% por d\u00e9cada. Gran parte do crecemento debeuse a Migraci\u00f3n dentro e f\u00f3ra de Gales, en 1851, a cuarta parte da poboaci\u00f3n da cidade era inglesa por nacemento e m\u00e1is do 10% nacera en Irlanda. No censo de 1881, superou tanto a Merthyr como a Swansea e converteuse na maior cidade galesa. En 1893, constru\u00eduse a Universidade de Gales.\nNa d\u00e9cada de 1880 a cidade enfrontouse a un gran reto cando David Davies Llandinam e a \"Empresa de Ferrocarr\u00eds Barry\" promoveron o desenvolvemento de peiraos de Barry, os rivais do peirao de Cardiff. Estes peiraos ti\u00f1an a vantaxe de ser accesibles independentemente do estado da marea. Por iso, as exportaci\u00f3ns de carb\u00f3n de Barry superaron a de Cardiff desde 1901, pero a administraci\u00f3n do comercio de carb\u00f3n seguiu centrada nesta cidade, en particular a s\u00faa \"Bolsa de carb\u00f3n\". A cidade tam\u00e9n reforzou a s\u00faa base industrial coa decisi\u00f3n de Guest, Keen e Nettlefolds (os propietarios da fundici\u00f3n de Dowlais Merthyr) de constru\u00edr unha nova siderurxia preto dos peiraos en `East Moors 'en 1890.\nEstatuto de cidade.\nO 28 de outubro de 1905, Cardiff obtivo o status de cidade de Eduardo VII, constru\u00eduse unha catedral cat\u00f3lica en 1916. Nos anos seguintes situ\u00e1ronse na cidade un n\u00famero crecente de instituci\u00f3ns nacionais, como o Museo Nacional de Gales.\nDespois dun breve boom despois da primeira guerra mundial, os peiraos de Cardiff entraron nun declive prolongado no per\u00edodo de entreguerras. En 1936 o seu comercio era menos da metade do seu valor en 1913, o que reflect\u00eda a ca\u00edda da demanda de carb\u00f3n de Gales. Os bombardeos que sufriu durante a segunda guerra mundial inclu\u00edu a devastaci\u00f3n da Catedral de Llandaff e nos anos da posguerra, o v\u00ednculo da cidade coa familia Bute chegou ao seu fin.\nEn resposta a unha solicitude do Ministro do Interior Gwilym Lloyd George, o 20 de decembro de 1955 converteuse na capital de Gales. Caernarfon tam\u00e9n aspiraba ao t\u00edtulo. En 1958 a cidade albergou os Commonwealth Games e converteuse nun centro de administraci\u00f3n nacional co establecemento da Oficina de Gales en 1964 que m\u00e1is tarde levou a a creaci\u00f3n doutros organismos p\u00fablicos como o Welsh Arts Council e o Welsh Development Agency, a maior\u00eda dos cales se localizaron nesta cidade.\nDespois do peche das industrias sider\u00farxicas \"East Moors\" en 1978, a cidade perdeu poboaci\u00f3n durante os anos 80. Non obstante, recuperouse e foi unha das poucas cidades (ademais de Londres), onde a poboaci\u00f3n creceu durante a d\u00e9cada seguinte. Durante este per\u00edodo, a \"Cardiff Bay Development Corporation\" promoveu a conversi\u00f3n industrial ao sur da cidade. Unha avaliaci\u00f3n da rexeneraci\u00f3n de Ba\u00eda de Cardiff, publicada en 2004, conclu\u00edu que o proxecto \"reforzou a posici\u00f3n competitiva de Cardiff [e] contribu\u00edu a unha enorme mellora da calidade do ambiente constru\u00eddo\" .\nIrmandades.\nCardiff est\u00e1 irmandada coas seguintes cidades:\nAnteriormente estivo irmandada con Baltimore nos Estados Unidos de Am\u00e9rica pero este acordo expirou hai tempo."}
{"id": "32662", "revid": "736", "url": "https://gl.wikipedia.org/wiki?curid=32662", "title": "Estatuto de Autonom\u00eda", "text": ""}
{"id": "32663", "revid": "736", "url": "https://gl.wikipedia.org/wiki?curid=32663", "title": "NA-BAI", "text": ""}
{"id": "32664", "revid": "12452", "url": "https://gl.wikipedia.org/wiki?curid=32664", "title": "PNV-EAJ", "text": ""}
{"id": "32665", "revid": "12452", "url": "https://gl.wikipedia.org/wiki?curid=32665", "title": "EAJ-PNV", "text": ""}
{"id": "32666", "revid": "85894", "url": "https://gl.wikipedia.org/wiki?curid=32666", "title": "Buda (cidade)", "text": "Buda (en alem\u00e1n: \"Ofen\", en croata: \"Budim\", en serbio: \"\u0411\u0443\u0434\u0438\u043c\") \u00e9 a parte occidental da capital de Hungr\u00eda, Budapest. Est\u00e1 situada na beira dereita do r\u00edo Danubio, que a separa de Pest, a beira esquerda da cidade. Disque o nome de Buda ven do seu fundador, \"Buda\" ou \"Budda\", a\u00ednda que \u00e9 m\u00e1is probable que derive dunha palabra locar que significa \"auga\", pode que como referencia ao r\u00edo Danubio.\nBuda abrangue un terzo do territorio de Budapest e \u00e9 na s\u00faa maior parte boscoso e monta\u00f1oso. As\u00f3ciase normalmente cun nivel alto de vida, a\u00ednda que depende da zona.\nOs seus atractivos tur\u00edsticos m\u00e1is sonados son:\nHistoria.\nBuda foi a capital de Hungr\u00eda desde o ano 1361 ata a s\u00faa captura polos otom\u00e1ns en 1541. A nova capital pasou a ser Pressburg, o nome alem\u00e1n da actual capital de Eslovaquia, Bratislava. En 1656 Buda foi capturada desta vez por Austria, pero debido \u00e1 s\u00faa devastaci\u00f3n pola guerra, numerosos alem\u00e1ns foron levados para axudar a reconstru\u00edr a cidade. Buda foi declarada cidade libre en 1703 e volveu ser a capital de Hungr\u00eda en 1784. Buda uniuse coas cidades de \u00d3buda e Pest en 1873 para formar a actual Budapest."}
{"id": "32667", "revid": "98629", "url": "https://gl.wikipedia.org/wiki?curid=32667", "title": "Identificaci\u00f3n biom\u00e9trica da impresi\u00f3n dixital", "text": "A identificaci\u00f3n biom\u00e9trica da impresi\u00f3n dixital \u00e9 un dos m\u00e9todos m\u00e1is empregados para verificar a identidade dunha persoa. Dende o s\u00e9culo XIX, polic\u00eda de todo o mundo usa as pegadas dactilares para identificar \u00e1s persoas sospeitosas. A finais do s\u00e9culo XX, cando comezan a dese\u00f1arse sistemas automatizados de identificaci\u00f3n biom\u00e9trica, a an\u00e1lise inform\u00e1tica das pegadas dactilares \u00e9 un dos primeiros en ser empregado.\nProceso.\nO reco\u00f1ecemento por pegadas dixitais consiste en comparar unha impresi\u00f3n dos dedos cunha mostra xa existente. Unha mostra de pegada dactilar obtense a partir das caracter\u00edsticas e detalles das papilas dos dedos, entre elas o arco, o gancho e a espiral. As caracter\u00edsticas m\u00e1is detalladas des\u00edgnanse \"minutae\".\nA obtenci\u00f3n das mostras necesarias para a autenticaci\u00f3n do usuario do sistema pode realizarse con distintos tipos de dispositivos:\nA an\u00e1lise das mostras pode realizarse empregando dous algoritmos distintos:\nCando un usuario desexa autenticarse ante o sistema sit\u00faa o seu dedo nunha \u00e1rea determinada (\u00e1rea de lectura, non se necesita en ning\u00fan momento unha impresi\u00f3n en tinta). Aqu\u00ed t\u00f3mase unha imaxe que posteriormente se normaliza mediante un sistema de finos espellos para corrixir \u00e1ngulos, e \u00e9 desta imaxe normalizada da que o sistema extrae as \"minucias\" (certos arcos, bucles ou remu\u00ed\u00f1os da pegada) que vai comparar contra as que ten na s\u00faa base de datos; \u00e9 importante resaltar que o que o sistema \u00e9 capaz de analizar non \u00e9 a pegada en si sen\u00f3n que son estas \"minucias\", concretamente a posici\u00f3n relativa de cada unha delas. Est\u00e1 demostrado que dous dedos nunca poden posuir m\u00e1is de oito \"minucias\" com\u00fans, e cada un ten cando menos 30 ou 40 \"minucias\". Se a comparaci\u00f3n das posici\u00f3ns relativas das \"minucias\" lidas coas almacendas na base de datos \u00e9 correcta, perm\u00edtese o acceso \u00f3 usuario, den\u00e9gandose en caso contrario.\nHistoria.\nDe acordo con achados hist\u00f3ricos, as pegadas dactilares foron usadas en t\u00e1boas de arxila para transacci\u00f3ns comerciais na antiga Babilonia. No s\u00e9culo XIV en Persia, asin\u00e1banse os documentos empregando as pegadas dactilares. Pero foi no s\u00e9culo XIX cando se publicaron os resultados de diversos estudos cient\u00edficos, e a identificaci\u00f3n por pegadas dactilares comezou a tomarse en serio. A comezos do s\u00e9culo XX comezaron a usarse amplamente na identificaci\u00f3n de criminais, e foi na segunda metade do s\u00e9culo XX cando os sistemas inform\u00e1ticos permitiron o uso das pegadas dactilares en moitos outros campos.\nEstudos preliminares.\nConsid\u00e9rase que a primeira persoa en estudar as pegadas dactilares foi o doutor italiano Marcello Malpighi. Malpighi deu a co\u00f1ecer en 1686 a diferenza entre os cantos, espirais e lazos das pegadas dixitais. El non fixo ningunha menci\u00f3n ao seu valor como ferramenta para a identificaci\u00f3n individual.\nEn 1823, Juan Evangelist Purkinji, catedr\u00e1tico de anatom\u00eda da universidade de Berslau, publicou a s\u00faa tese que falaba de 9 patr\u00f3ns da pegada dixital, pero tampouco el fixo menci\u00f3n \u00e1 posibilidade de empregar as pegadas dixitais como m\u00e9todo de identificaci\u00f3n.\nDescubrimento das pegadas dactilares como m\u00e9todo de identificaci\u00f3n.\nGuillermo Herschel.\nEn xullo de 1858, Sir Guillermo Herschel, principal maxistrado do distrito de Jungipoor, na India, comezou a empregar as pegadas dactilares para asinar contratos. Por capricho, e sen ning\u00fan tipo de base cient\u00edfica, Herschel empregaba a pegada simplemente \"para asustar e deixar f\u00f3ra de toda d\u00fabida a posibilidade de negar a s\u00faa sinatura\". Herschel, fixo un h\u00e1bito de requirir impresi\u00f3ns da palma \u2014e posteriormente, unicamente dos dedos \u00edndice e medio\u2014 en cada contrato, d\u00e1ndolle un maior valor \u00e1 sinatura.\nMentres a s\u00faa colecci\u00f3n de pegadas dixitais medraba, Herschel comezou a observar que todas eran distintas entre si, e comezou a pensar que ser\u00edan \u00fanicas para cada individuo.\nHenry Faulds.\nDurante o 1870, o doutor Henry Faulds, cirurxi\u00e1n-superintendente brit\u00e1nico do hospital de Tsukiji en Toquio, no Xap\u00f3n, estudou os sucos da pel dos dedos que marcaron as pezas de cer\u00e1mica prehist\u00f3ricas.\nFaulds reco\u00f1eceu a importancia das pegadas dixitais como m\u00e9todo de identificaci\u00f3n, ideando un m\u00e9todo de clasificaci\u00f3n.\nEn 1880 remitiu unha explicaci\u00f3n do seu sistema de clasificaci\u00f3n e enviou unha mostra das formas que el dese\u00f1ara, para as impresi\u00f3ns entintadas, e gravaci\u00f3n das pegadas dactilares, a Charles Darwin. Darwin, cunha idade avanzada e mala saude, informou a Faulds que el non poder\u00eda axudarlle, pero prometeu pasar os materiais recibidos \u00f3 seu curm\u00e1n, Francis Galton.\nTam\u00e9n en 1880, Henry Faulds publicou o seu primeiro traballo de investigaci\u00f3n no campo da identificaci\u00f3n por pegadas dactilares na revista cient\u00edfica \"Nature\". \u00c1 s\u00faa volta \u00f3 Reino Unido en 1886, ofreceulle a s\u00faa idea \u00e1 policia metropolitana de Londres, pero foi rexeitada\nFrancis Galton.\nSir Francis Galton, cient\u00edfico brit\u00e1nico e curm\u00e1n de Charles Darwin, comezou as s\u00faas investigaci\u00f3ns sobre as pegadas dixitais como m\u00e9todo de identificaci\u00f3n en 1880. O seu interese nas pegadas dixitais estaba baseado na axuda para a determinaci\u00f3n da herdanza e orixes de razas. Ao pouco tempo descubriu que as pegadas dixitais non ofrec\u00edan ningunha pista firme para determinar a intelixencia ou a historia xen\u00e9tica dun individuo. Pero os seus avances serv\u00edronlle para demostrar cientificamente o que Herschel e Faulds sospeitaban: que as pegadas dixitais non mudan no transcurso da vida dun individuo, e que a posibilidade de atopar d\u00faas pegadas dixitais exactamente iguais era case cero. Segundo os seus c\u00e1lculos, as probabilidades de atopar d\u00faas pegadas dixitais iguais eran de 1 entre 64 mil mill\u00f3ns.\nEn 1892 publicou o seu libro \"Pegadas dixitais\", establecendo a invidualidade das pegadas dixitais. O libro inclu\u00edu un novo sistema de clasificaci\u00f3n para as pegadas dixitais, e animou \u00e1 ciencia forense a usar as pegadas dactilares como m\u00e9todo de identificaci\u00f3n. Galton identificou as caracter\u00edsticas polas cales as pegadas dixitais poden ser identificadas. Estas mesmas caracter\u00edsticas (minucias) basicamente a\u00ednda son as que se empregan hoxe en d\u00eda, e denom\u00ednanse a mi\u00fado \"detalles de Galton\".\nPrimeiros usos oficiais.\nEn 1897 \u00e1brese a primeira oficina de pegadas dactilares do mundo en Calculta, despois de que o consello de goberno aprobase un informe (do 12 de xu\u00f1o de 1897) que afirmaba que as pegadas dactilares poder\u00edan ser usadas para a clasificaci\u00f3n de rexistros criminais. Traballaron na Oficina Antropom\u00e9trica de Calcuta (antes de que chegase a ser a Oficina de Pegadas Dactilares) Azizul Haque e Hem Chandra Bose. Haque e Bose foron os expertos indios aos que se atribue o comezo do desenvolvemento do sistema de clasificaci\u00f3n de pegadas dactilares, que logo levar\u00eda o nome do seu supervisor, Edward Henry.\nA primeira Oficina de Pegadas Dactilares do Reino Unido foi fundada en Scotland Yard no ano 1901. O sistema de clasificaci\u00f3n de Edward Henry foi aceptado en Inglaterra e Gales.\nEn 1902 o doutor Henry P. De Forrest empregou a identificaci\u00f3n por pegadas dactilares no Servizo Civil de Nova Iork.\nEn 1918, Edmond Locard escribiu que se 12 \"minucias\" fosen iguais, entre d\u00faas pegadas dixitais, ser\u00eda suficiente como identificaci\u00f3n positiva. De a\u00ed nace o n\u00famero requirido de puntos necesario para unha identificaci\u00f3n positiva. Alg\u00fans pa\u00edses fixaron os seus propios est\u00e1ndares, que incl\u00faen o n\u00famero m\u00ednimo de \"minucias\" coincidentes para poder conclu\u00edr que se trata de pegadas pertencentes \u00e1 mesma persoa.\nUso das pegadas dactilares para a identificaci\u00f3n de sospeitosos.\nTomando como base os estudos cient\u00edficos do s\u00e9culo XIX, a identificaci\u00f3n a trav\u00e9s das pegadas dactilares xorde a comezos do s\u00e9culo XX.\nNo libro de Mark Twain de 1883, \"Vida no Misissippi\", o uso da identificaci\u00f3n da pegada dixital permitiu identificar a un asasino. Nun libro posterior, \"Pudd'n Wilson principal\", volve a aparecer a identificaci\u00f3n a trav\u00e9s da pegada dixital.\nEn 1891, Juan Vucetich, funcionario da polic\u00eda da Arxentina, comezou cos primeiros arquivos de pegadas dixitais, baseados nos tipos do patr\u00f3n de Galton. \u00d3 comezo, Vucetich inclu\u00edu o sistema de Bertillon cos arquivos. Un ano m\u00e1is tarde, Vucetich fixo a primeira identificaci\u00f3n criminal empregando a pegada dactilar. Probou a culpabilidade de Francisca Rojas nun caso de asasinato, ao demostrar que a pegada dactilar ensanguentada atopada na escena do crime era s\u00faa, e soamente pod\u00eda ser s\u00faa.\nEn 1901 comezaron a empregar as pegadas dixitais para a identificaci\u00f3n criminal en Inglaterra e no Pa\u00eds de Gales. En 1902 comezou o uso das pegadas dixitais nos Estados Unidos polo sistema penitenciario do estado de Nova Iork.\nEn 1905 comeza o uso das pegadas dixitais no ex\u00e9rcito dos EEUU. Durante os seguintes anos distintas axencias de seguridade foron incorporando o uso de pegadas dactilares como m\u00e9todo de identificaci\u00f3n persoal. Moitas destas axencias comezaron a enviar as copias das pegadas dixitais \u00e1 oficina Nacional de Identificaci\u00f3n Criminal, que foi establecida pola Asociaci\u00f3n Internacional de Xefaturas de Polic\u00eda.\nO Congreso dos EEUU aprobou, en 1924, a creaci\u00f3n da divisi\u00f3n de identificaci\u00f3n do FBI a trav\u00e9s da pegada dixital, formando o primeiro arquivo de pegadas dactilares dos EEUU. En 1946, o FBI alcanzou os 100 mill\u00f3ns de pegadas rexistradas, e os 200 mill\u00f3ns en 1971.\nSistemas autom\u00e1ticos e novos usos.\nO primeiro impulso para a industria veu do requirimento do FBI dun sistema automatizado de identificaci\u00f3n por pegada dixital (AFIS). A finais da d\u00e9cada de 1960, nacen os primeiros sistemas capaces de rexistrar automaticamente a pegada dactilar, e sen ter que usar tinta. Nas \u00faltimas d\u00e9cadas do s\u00e9culo XX as aplicaci\u00f3ns da identificaci\u00f3n por pegadas dixitais multiplic\u00e1ronse.\nFiabilidade.\nA\u00ednda que non chega a alcanzar as taxas de precisi\u00f3n do sistemas baseados no escaneo do iris ou retina, os sistemas baseados en pegada dactilar son suficientemente precisos para a maior\u00eda das aplicaci\u00f3ns.\nSegundo publicou o portal Tecnociencia nun monogr\u00e1fico sobre biometr\u00eda en novembro do 2005, est\u00edmase que a probablidade de que d\u00faas persoas te\u00f1an as mesmas pegadas dactilares \u00e9 aproximadamente de 1 en 64.000 mill\u00f3ns \nCon todo, recentes informes publicados polo NIST no 2003, dispo\u00f1ibles na web Fingerprint Vendor Technology Evaluation (FpVTE), mostran como o seu funcionamento depende moito da calidade das imaxes adquiridas, particularmente durante a fase de rexistro inicial do usuario.\nSegundo un estudo publicado no 2002 por Biometric Technology, a taxa de erro cruzado, \u00e9 de 1/500.\nFacilidade de uso e aceptaci\u00f3n.\nTanto a obtenci\u00f3n das mostras iniciais, como a posterior validaci\u00f3n da identidade do usuario, son procesos r\u00e1pidos e c\u00f3modos para o usuario. As tecnolox\u00edas actuais permiten a obtenci\u00f3n do mostra en menos de dous segundos.\nEn canto \u00e1 aceptaci\u00f3n da tecnolox\u00eda, o uso das pegadas dixitais durante m\u00e1is dun s\u00e9culo como m\u00e9todo de identificaci\u00f3n de sospeitosos, e en bases de datos policiais, fai a alg\u00fans usuarios recelar do sistema, e sentir un maior ataque \u00e1 s\u00faa privacidade que no caso doutros sistemas biom\u00e9tricos.\nCon todo, parece que os sistemas biom\u00e9tricos baseados na pegada dactilar te\u00f1en o futuro asegurado. Segundo o International Biometrics Group a cota de mercado estimada para o 2008 ser\u00e1 de aproximadamente o 32% do mercado das tecnolox\u00edas biom\u00e9tricas. Est\u00edmase un crececemto dende os 198 mill\u00f3ns de d\u00f3lares do 2003 ata 1\u00a0493\u00a0000 mill\u00f3ns de d\u00f3lares en 2008 .\nPermanencia.\nA pegada dactilar conta con m\u00e1is problemas de permanencia que outros sistemas de identificaci\u00f3n biom\u00e9trica. Un corte ou unha ferida importante no dedo, far\u00e1 que o usuario non se poida volver a autenticar no sistema ata volver a rexistrar as mostras iniciais.\nCusto.\nEste m\u00e9todo ofrece unha boa relaci\u00f3n entre o prezo e a confiabilidade do sistema. Actualmente (2006) p\u00f3dense atopar lectores de pegadas dixitais para conectar a PCs dende 30 d\u00f3lares.\nUniversalidade.\nUn sistema de control de presenza baseado na pegada dactilar pode ser usada por case calquera persoa. Hai que ter en conta que calquera dos dez dedos serve para levar a cabo a identificaci\u00f3n, co cal o n\u00famero de usuarios que non poden facer uso deste sistema \u00e9 moi reducido."}
{"id": "32669", "revid": "5863", "url": "https://gl.wikipedia.org/wiki?curid=32669", "title": "EU-IU", "text": ""}
{"id": "32670", "revid": "85894", "url": "https://gl.wikipedia.org/wiki?curid=32670", "title": "Budapest", "text": "Budapest \u00e9 a capital de Hungr\u00eda e o seu principal centro industrial, comercial e de transportes. Ten 1,7 mill\u00f3ns de habitantes segundo o censo de 2005 (unha diminuci\u00f3n significativa respecto dos case 2,1 mill\u00f3ns con que contaba a mediados dos anos 80), que representan un quinto da poboaci\u00f3n total do pa\u00eds. \u00c9 a s\u00e9tima cidade en tama\u00f1o da Uni\u00f3n Europea. Ten unha extensi\u00f3n de 252 km2.\nA cidade de Budapest \u00e9 o resultado da unificaci\u00f3n en 1873, ocupando ambas as d\u00faas beiras do Danubio, das cidades de Buda e \u00d3buda, na beira dereita, e Pest, na esquerda.\nHistoria.\nA historia co\u00f1ecida de Budapest rem\u00f3ntase \u00e1 antiga cidade romana de Aquincum, fundada no ano 89 sobre o sitio dun antigo campamento celta, pr\u00f3ximo ao que actualmente \u00e9 \u00d3buda. Do 106 ata finais do s. IV, foi a capital da provincia de Pannonia.\nCara ao ano 896 os maxiares, devanceiros do pobo h\u00fangaro actual, colonizan a rexi\u00f3n baixo o comando de \u00c1rp\u00e1d e as\u00e9ntanse no val pannoniano as\u00ed como no sector de \u00d3buda. Hungr\u00eda \u00e9 fundada un ano m\u00e1is tarde, no ano 1000, coa coroaci\u00f3n do seu primeiro \"rex\", Estevo I. A\u00ednda que a cidade foi case destru\u00edda polos mongois en 1241 e que a residencia real foi trasladada a Visegr\u00e1d en 1308, a cidade converteuse na capital do pa\u00eds en 1361.\nA conquista da maior parte do pa\u00eds polos otom\u00e1ns interrompeu o crecemento da cidade. Pest cae en mans dos invasores en 1526. Buda, que foi defendida polo seu castelo, co\u00f1eceu a mesma sorte quince anos despois. Mentres que Buda se converte en base do goberno turco na rexi\u00f3n, Pest \u00e9 abandonada polos seus habitantes despois da reconquista en 1686 por parte dos Habsburgo, que eran reis de Hungr\u00eda desde 1526 a\u00ednda que gran parte do seu territorio fora perdido ante os otom\u00e1ns.\nDurante os ss. XVII e XVIII, malia que a cidade sufriu unha grande inundaci\u00f3n que deixou uns 70.000 mortos, Pest tivo un crecemento enorme, grazas ao comercio e ao crecemento combinado das tres cidades. En 1780 o alem\u00e1n \u00e9 introducido como lingua oficial polos Habsburgo.\nA fusi\u00f3n das tres cidades toma forza por primeira vez en 1849 baixo o impulso dun goberno revolucionario, antes de ser revogada despois da reconstituci\u00f3n da autoridade dos Habsburgo. A uni\u00f3n das tres cidades queda definida polo goberno real aut\u00f3nomo h\u00fangaro en 1873 despois do \"Ausgleich\" (Compromiso austroh\u00fangaro) de 1867.En 1900 a poboaci\u00f3n de Pest \u00e9 m\u00e1is importante que a de Buda e \u00d3buda xuntas e a cidade era a segunda do Imperio Austroh\u00fangaro, despois de Viena. Durante o seguinte s\u00e9culo, a poboaci\u00f3n multiplicarase por vinte mentres que a de Buda e \u00d3buda multiplicarase por cinco. Durante o s. XX a maior parte da industria h\u00fangara centrouse en Budapest, o crecemento da poboaci\u00f3n foi ent\u00f3n m\u00e1is importante. As perdas humanas da primeira guerra mundial e a perda consecuente de m\u00e1is de dous terzos do territorio, constitu\u00edron un trauma temporal: Budapest era agora a capital dun pa\u00eds seguramente m\u00e1is pequeno, pero independente e soberano. A comezos do s\u00e9culo XX, Budapest ti\u00f1a unha poboaci\u00f3n de 730.000 habitantes (7 veces m\u00e1is que no censo de 1840).Durante o s\u00e9culo XX, a maior parte do crecemento da cidade realizouse nos arrabaldes, multiplic\u00e1ndose por dous a poboaci\u00f3n do arrabalde de \"\u00dajpest\" entre 1890 e 1910 e multiplic\u00e1ndose por cinco a poboaci\u00f3n de \"Kispest\" respondendo \u00e1 centralizaci\u00f3n da industria na capital do pa\u00eds. En 1930 a cidade ti\u00f1a un mill\u00f3n de habitantes no seu centro, e 400.000 nos seus arrabaldes.\nTrala segunda guerra mundial Budapest quedou parcialmente destru\u00edda polas tropas brit\u00e1nicas e americanas. Estes ataques tiveron lugar entre o 24 de decembro de 1944 e o 13 de febreiro de 1945, nos ataques contra os sovi\u00e9ticos e na defensa das tropas h\u00fangaras e alem\u00e1s. Nos ataques foron destru\u00eddas t\u00f3dalas pontes da cidade e morreron m\u00e1is de 38.000 civ\u00eds. No xenocidio nazi levado a cabo entre 1944 e 1945 morreron entre o 20% e o 40% dos 250.000 cidad\u00e1ns xudeus que viv\u00edan na cidade. A pesar disto, Budapest segue a ser a cidade con m\u00e1is xudeus \"per capita\" da Uni\u00f3n Europea.\nLugares de interese.\nBudapest \u00e9 membro da Organizaci\u00f3n de Cidades do Patrimonio Mundial.\nEn Buda:\nEn Pest:\nEn Buda e en Pest:\nTransportes.\nA\u00e9reo.\nO aeroporto internacional de \"Ferihegy\" \u00e9 o maior de Hungr\u00eda, con tres terminais de pasaxeiros (1, 2A e 2B). At\u00f3pase \u00f3 leste do centro, do lado de Pest.\nFerroviario.\nBudapest pos\u00fae tres estaci\u00f3ns de tren: \"Keleti\" (\u00f3 leste), \"Nyugati\" (\u00f3 oeste) e \"D\u00e9li\" (\u00f3 sur). Os servizos ferroviarios est\u00e1n operados pola M\u00c1V.\nMetro.\nO metro de Budapest consid\u00e9rase o segundo m\u00e1is antigo de Europa, tralo londiniense. Actualmente, o metro pos\u00fae tres li\u00f1as: M1 (hist\u00f3rica), M2 e M3. A li\u00f1a M4 est\u00e1 en construci\u00f3n mentres hai unha quinta en planificaci\u00f3n."}
{"id": "32672", "revid": "23204", "url": "https://gl.wikipedia.org/wiki?curid=32672", "title": "Sof\u00eda de Grecia", "text": "Sof\u00eda de Grecia (\"Sof\u00eda Margarida Vitoria Federica de Schleswig-Holstein-S\u00f6nderborg-Gl\u00fccksburg\"), nada en Atenas o 2 de novembro de 1938, \u00e9 princesa de Grecia e Dinamarca e a ra\u00ed\u00f1a consorte de Espa\u00f1a polo seu matrimonio con Xo\u00e1n Carlos I de Espa\u00f1a desde o 22 de novembro de 1975 ata o 19 de xu\u00f1o de 2014, data da abdicaci\u00f3n do Rei e do acceso \u00e1 xefatura do Estado do seu fillo Filipe VI. Ostenta de forma vitalicia o t\u00edtulo honor\u00edfico de \"Ra\u00ed\u00f1a\".\nXenealox\u00eda.\nSof\u00eda \u00e9 a filla primox\u00e9nita de Paulo I, rei dos Helenos, e da s\u00faa esposa Federica de Hannover. O rei Paulo era o fillo de Constantino I de Grecia e da s\u00faa muller Sof\u00eda, nada princesa de Prusia. Federica era a filla de Ernesto Augusto de Hannover e da s\u00faa muller, Lu\u00edsa Vitoria de Prusia, sobri\u00f1a da propia ra\u00ed\u00f1a de Grecia, polo que o rei Paulo era curm\u00e1n da nai da s\u00faa propia muller.\nTraxectoria.\nDurante a s\u00faa infancia, en 1941, tivo que abandonar Grecia xunto a toda a s\u00faa familia por mor da invasi\u00f3n alem\u00e1 durante a segunda guerra mundial, permanecendo no Cairo, Exipto e Sur\u00e1frica ata a s\u00faa volta en 1946. Aos poucos meses, o 1 de abril de 1947, o rei Xurxo II morreu e ocupou o trono o seu irm\u00e1n, Paulo I, pai de Sof\u00eda. \nA princesa cursou estudos de pediatr\u00eda, m\u00fasica e arqueolox\u00eda. Traballou de enfermeira nunha maternidade de Atenas. Formou parte como suplente da selecci\u00f3n grega de vela durante os Xogos Ol\u00edmpicos de 1960, celebrados en Roma.\nO 8 de xu\u00f1o de 1961 asistiu en Londres \u00e1 voda dos duques de Kent, onde coincidiu co ent\u00f3n pr\u00edncipe Xo\u00e1n Carlos de Borb\u00f3n y Borb\u00f3n. Un ano m\u00e1is tarde, o 14 de maio de 1962, contraeron matrimonio en Atenas polos ritos cat\u00f3lico e ortodoxo.\nO matrimonio tivo tres fillos:\nO 19 de xullo de 1969, Francisco Franco designou ao pr\u00edncipe Xo\u00e1n Carlos como sucesor a t\u00edtulo de Rei, polo cal, e ata o momento da s\u00faa ascensi\u00f3n ao trono, tanto Xo\u00e1n Carlos como a s\u00faa esposa ostentar\u00edan a dignidade de \"Pr\u00edncipes de Espa\u00f1a\", evitando a tradicional de Pr\u00edncipes de Asturias. Trala morte de Franco, Xo\u00e1n Carlos de Borb\u00f3n foi proclamado Rei de Espa\u00f1a, o 22 de novembro de 1975, sendo Sof\u00eda a ra\u00ed\u00f1a consorte.\nA Ra\u00ed\u00f1a \u00e9 Acad\u00e9mica de Honor da Real Academia de Belas Artes de San Fernando e da Real Academia da Historia. Recibiu o Doutoramento Honoris Causa polas Universidades de Rosario (Bogot\u00e1), Valladolid, Cambridge, Oxford, Georgetown, \u00c9vora e Nova York. Algunhas instituci\u00f3ns culturais e musicais espa\u00f1olas levan o seu nome, como a Escola Superior de M\u00fasica Ra\u00ed\u00f1a Sof\u00eda, o Museo Nacional Centro de Arte Reina Sof\u00eda ou o Palacio das Artes Reina Sof\u00eda de Valencia. Do mesmo xeito que o de toda a familia real helena, a s\u00faa orixe familiar \u00e9 fundamentalmente danesa, con importantes alianzas alem\u00e1s e rusas.\nT\u00edtulos.\nEsta \u00e9 unha lista de t\u00edtulos e tratamentos que a ra\u00ed\u00f1a ostentou desde o seu nacemento:"}
{"id": "32674", "revid": "25871", "url": "https://gl.wikipedia.org/wiki?curid=32674", "title": "Ex\u00e9rcito Popular de Liberaci\u00f3n", "text": "O Ex\u00e9rcito Popular de Liberaci\u00f3n (chin\u00e9s simplificado: \u4e2d\u56fd\u4eba\u6c11\u89e3\u653e\u519b, chin\u00e9s tradicional: \u4e2d\u570b\u4eba\u6c11\u89e3\u653e\u8ecd, pinyin: Zh\u014dngg\u00fao R\u00e9nm\u00edn Ji\u011bf\u00e0ng J\u016bn) \u00e9 o ex\u00e9rcito da Rep\u00fablica Popular Chinesa.\nO Ex\u00e9rcito Popular de Liberaci\u00f3n (EPL) foi, nos seus orixes, o ex\u00e9rcito do Partido Comunista da China, que levou a este partido \u00e1 vitoria na Guerra Civil Chinesa contra o Kuomintang. Fundado o 1 de agosto de 1927 como \"Ex\u00e9rcito Vermello\", adoptou o nome actual en xu\u00f1o de 1946. Dende a proclamaci\u00f3n da Rep\u00fablica Popular, mant\u00edvose subordinado fundamentalmente \u00f3 partido m\u00e1is que \u00f3 goberno do Estado. Incl\u00fae a Ex\u00e9rcito, Forza A\u00e9rea e Mari\u00f1a. A s\u00faa forza de 2,5 mill\u00f3ns de militares conv\u00e9rteno no maior ex\u00e9rcito do mundo, en termos de n\u00famero de militares."}
{"id": "32676", "revid": "98629", "url": "https://gl.wikipedia.org/wiki?curid=32676", "title": "Filipe VI de Espa\u00f1a", "text": "Filipe VI de Espa\u00f1a, de nome completo Felipe Juan Pablo Alfonso de Todos los Santos de Borb\u00f3n y Grecia, nado en Madrid o 30 de xaneiro de 1968, \u00e9 o rei de Espa\u00f1a, t\u00edtulo polo que ostenta a xefatura do Estado e o mando supremo das Forzas Armadas.\n\u00c9 o fillo m\u00e1is novo de Xo\u00e1n Carlos I de Espa\u00f1a e Sof\u00eda de Grecia. Logo da abdicaci\u00f3n do seu pai o 2 de xu\u00f1o de 2014, ascendeu ao trono o 19 do mesmo mes e ano co nome de Filipe VI, ao ser proclamado perante as Cortes Xerais.\nEst\u00e1 casado con Letizia Ortiz, ra\u00ed\u00f1a consorte de Espa\u00f1a, coa que ten d\u00faas fillas, a princesa Leonor e a infanta Sof\u00eda.\nTraxectoria.\nO 8 de febreiro de 1968 foi bautizado no Palacio da Zarzuela polo Arcebispo de Madrid, recibindo os nomes de \"Filipe Xo\u00e1n Paulo Afonso de Todos os Santos de Borb\u00f3n e Grecia\"; Filipe, por Filipe V, o primeiro Borb\u00f3n que ocupou o trono de Espa\u00f1a; Xo\u00e1n, polo seu av\u00f3 paterno, Xo\u00e1n de Borb\u00f3n, conde de Barcelona, Paulo polo seu av\u00f3 materno, o rei Paulo de Grecia, Afonso polo seu bisav\u00f3, o rei Afonso XIII, nese momento, o \u00faltimo rei que reinara en Espa\u00f1a, e de Todos os Santos, por tradici\u00f3n da casa real espa\u00f1ola. Os seus padri\u00f1os foron o conde de Barcelona, Xo\u00e1n de Borb\u00f3n, e a ra\u00ed\u00f1a vi\u00fava Vitoria Ux\u00eda de Espa\u00f1a.\nOstentou por Real Decreto entre 1977 e 2014 os t\u00edtulos hist\u00f3ricos dos herdeiros dos diferentes reinos hispanos: Pr\u00edncipe de Asturias, Pr\u00edncipe de Xirona, Pr\u00edncipe de Viana, Duque de Montblanc, Conde de Cervera e Se\u00f1or de Balaguer como herdeiro dos Reinos de Castela, Arag\u00f3n, Navarra, Catalu\u00f1a, Valencia e Mallorca. As s\u00faas orixes prove\u00f1en de 1388, 1351, 1424, 1387, 1351, 1413, respectivamente. Tam\u00e9n pod\u00eda ostentar o t\u00edtulo de Pr\u00edncipe de Xa\u00e9n. Ti\u00f1a o tratamento de Alteza Real.\nRecibiu a formaci\u00f3n militar na Academia Xeral Militar de Zaragoza, a Escola Naval Militar de Mar\u00edn e a Academia Xeral do Aire de San Javier, exercendo agora os cargos de Comandante do Corpo Xeral das Armas do Ex\u00e9rcito de Terra de Infanter\u00eda, Capit\u00e1n de Corveta do Corpo Xeral da Armada e Comandante do Corpo Xeral do Ex\u00e9rcito do Aire. Tras finalizar o seu per\u00edodo militar comezou a s\u00faa formaci\u00f3n acad\u00e9mica (Dereito na Universidade Aut\u00f3noma de Madrid e mestrado en Relaci\u00f3ns Internacionais na Edmund Walsh School of Foreign Service da Universidade de Georgetown).\nO 1 de novembro de 2003 anunciou o seu compromiso matrimonial coa xornalista asturiana Letizia Ortiz Rocasolano. A voda celebrouse o 22 de maio de 2004 na catedral de Santa Mar\u00eda a Real da Almudena de Madrid. O 31 de outubro de 2005 \u00e1s 1:45 horas, Letizia Ortiz deu a luz a unha nena, Leonor de Borb\u00f3n, primox\u00e9nita do herdeiro do trono e segunda na li\u00f1a sucesoria da Coroa espa\u00f1ola.\nO 29 de abril de 2007, naceu a s\u00faa segunda filla, bautizada como Sof\u00eda de Borb\u00f3n de Todos os Santos. A nova infanta naceu por ces\u00e1rea como Leonor, pesou 3,310 quilos e mediu 50 cent\u00edmetros. Ocupa o primeiro lugar na sucesi\u00f3n \u00f3 trono de Espa\u00f1a.\nO 19 de xu\u00f1o\u00a0de 2014 foi proclamado Rei polas Cortes Xerais, logo da aprobaci\u00f3n da Lei pola que se acetaba a abdicaci\u00f3n do seu pai o Rei Xo\u00e1n Carlos I.\nT\u00edtulos, honores e nomeamentos.\nA Constituci\u00f3n Espa\u00f1ola, no seu t\u00edtulo II, artigo 56, par\u00e1grafo 2, designa que o rei pode facer uso doutros t\u00edtulos e dignidades, polo xeral referidas a entidades hist\u00f3ricas, e que estiveron tradicionalmente asociadas \u00e1 Coroa espa\u00f1ola:"}
{"id": "32677", "revid": "1060", "url": "https://gl.wikipedia.org/wiki?curid=32677", "title": "Juan Carlos I", "text": ""}
{"id": "32679", "revid": "23204", "url": "https://gl.wikipedia.org/wiki?curid=32679", "title": "Forzas Armadas de Portugal", "text": "As Forzas Armadas Portuguesas (en ), div\u00eddense en tres ramas:\nDurante o s\u00e9culo XX, Portugal participou en d\u00faas grandes intervenci\u00f3ns militares: a primeira guerra mundial e as Guerras Coloniais en \u00c1frica (1961-1974). Cunha participaci\u00f3n m\u00e1is moderada na guerra civil espa\u00f1ola e unha intervenci\u00f3n case pac\u00edfica na revoluci\u00f3n dos caraveis.\nHoxe en d\u00eda, participa en misi\u00f3ns de paz da ONU, por exemplo, no S\u00e1hara Occidental, en Kosovo e Timor Leste.\nEn 2003 Portugal aboliu o servizo militar obrigatorio.\nAs Forzas Armadas Portuguesas dependen do Ministerio da Defensa Nacional e son coordenadas polo Estado Maior Xeral das Forzas Armadas."}
{"id": "32682", "revid": "23204", "url": "https://gl.wikipedia.org/wiki?curid=32682", "title": "Alcalinot\u00e9rreo", "text": "Os alcalinot\u00e9rreos ou metais alcalinot\u00e9rreos son un grupo de elementos que forman unha familia. Estes elementos at\u00f3panse situados no grupo 2 da t\u00e1boa peri\u00f3dica e son os seguintes: berilio, magnesio, calcio, estroncio, bario e radio. Este \u00faltimo non sempre se considera, pois ten un tempo de vida media curto. O nome de alcalinot\u00e9rreos prov\u00e9n do nome que recib\u00edan os seus \u00f3xidos, \"terras\", que te\u00f1en propiedades b\u00e1sicas (alcalinas). Pos\u00faen unha electronegatividade \u2264 1,3 segundo a escala de Pauling.\nSon metais de baixa densidade, coreados e brandos. Reaccionan con facilidade con hal\u00f3xenos para formar sales i\u00f3nicas, e con auga (a\u00ednda que non tan rapidamente como os alcalinos) para formar hidr\u00f3xidos fortemente b\u00e1sicos. Todos te\u00f1en s\u00f3 dous electr\u00f3ns no seu nivel enerx\u00e9tico m\u00e1is externo, con tendencia a perdelos, co que forman un i\u00f3n dipositivo, M2+."}
{"id": "32683", "revid": "25871", "url": "https://gl.wikipedia.org/wiki?curid=32683", "title": "Metaloide", "text": "Xunto cos metais e os non metais, os metaloides ou semimetais comprenden unha das tres categor\u00edas de elementos qu\u00edmicos seguindo unha clasificaci\u00f3n de acordo coas propiedades de enlace e ionizaci\u00f3n.\nAs s\u00faas propiedades son intermedias entre os metais e os non metais. Non hai unha forma un\u00edvoca de distinguir os metaloides dos metais \"verdadeiros\", pero xeralmente difer\u00e9ncianse en que os metaloides son semicondutores antes que condutores. Son considerados metaloides os seguintes elementos:\nDentro da t\u00e1boa peri\u00f3dica os metaloides at\u00f3panse en li\u00f1a diagonal desde o boro ao polonio. Os elementos que se atopan encima \u00e1 dereita son non metais, e os que se atopan debaixo \u00e1 esquerda son metais."}
{"id": "32684", "revid": "5863", "url": "https://gl.wikipedia.org/wiki?curid=32684", "title": "RT-2UTTH Topol M", "text": "O RT-2UTTH \"Topol M\" e o m\u00e1is recente m\u00edsil bal\u00edstico intercontinental despregado por Rusia, e o primeiro que desenvolve trala disoluci\u00f3n da Uni\u00f3n Sovi\u00e9tica. No c\u00f3digo da OTAN, leva o nome de SS-27 \"Topol\" (lamigueiro en ruso).\nEste m\u00edsil de combustible s\u00f3lido, pode transportar dunha a seis testas de guerra cunha carga de pago de entre 1 e 1,2 t.\nO seu desenvolvemento comezou a finais dos 1980, en 1994 realizou a s\u00faa primeira proba de voo e en decembro de 1997 comezou o seu despregamento en silos de SS-19 modificados. \u00c9 producido polo Instituto de Tecnolox\u00eda Termal de Moscova. En decembro de 2005 despregaran 42 unidades deste modelo.\nUnha versi\u00f3n submarina est\u00e1 sendo desenvolvida (\"Bulava\"), co c\u00f3digo OTAN SS-NX-30."}
{"id": "32685", "revid": "169", "url": "https://gl.wikipedia.org/wiki?curid=32685", "title": "Carga de pago", "text": ""}
{"id": "32686", "revid": "181", "url": "https://gl.wikipedia.org/wiki?curid=32686", "title": "Adamante", "text": ""}
{"id": "32687", "revid": "98629", "url": "https://gl.wikipedia.org/wiki?curid=32687", "title": "Adamantium", "text": "O adamantium \u00e9 un metal de ficci\u00f3n usado principalmente nos c\u00f3mics de Marvel, a substancia m\u00e1is dura do Universo Marvel. \u00c9 dunha extraordinaria dureza e consistencia, dez veces maior que a do diamante. O nome, tanto etimol\u00f3xica como conceptualmente, bas\u00e9ase no adamante da mitolox\u00eda grega, o material do que estaba feita a fouce que Zeus lle deu a Perseo para matar a Medusa.\nUnha serie de personaxes de Marvel est\u00e1n parcialmente compostos ou usan ferramentas de adamantium:\n\"Adamantium\", \u00f3 igual que diamante, prov\u00e9n do grego \"adamas\"."}
{"id": "32688", "revid": "4644984", "url": "https://gl.wikipedia.org/wiki?curid=32688", "title": "Carga \u00fatil", "text": "A carga \u00fatil \u00e9 a carga \"valiosa\" dun veh\u00edculo.\nNa exploraci\u00f3n espacial e en avi\u00f3ns militares, a carga \u00fatil consid\u00e9rase a capacidade de carga (transporte, persoal, munici\u00f3ns) sen contar co combustible.\nA carga \u00fatil est\u00e1 intimamente ligada \u00e1 autonom\u00eda do veh\u00edculo, a maior autonom\u00eda reuqerida a carga \u00fatil debe ser sacrificada por combustible e \u00f3 rev\u00e9s."}
{"id": "32689", "revid": "169", "url": "https://gl.wikipedia.org/wiki?curid=32689", "title": "SS-27", "text": ""}
{"id": "32692", "revid": "54336", "url": "https://gl.wikipedia.org/wiki?curid=32692", "title": "Agosti\u00f1o de Hipona", "text": "Agosti\u00f1o de Hipona ou Aurelio Agosti\u00f1o de Hipona (en lat\u00edn, Aurelius Augustinus Hipponensis), co\u00f1ecido universalmente como Santo Agosti\u00f1o, nado en Tagaste (Numidia) o 13 de novembro de 354 e finado en Hipona o 28 de agosto de 430, foi un dos m\u00e1is importantes te\u00f3logos, fil\u00f3sofos e doutores da igrexa cat\u00f3lica romana. Na s\u00faa obra incorpora a filosof\u00eda cl\u00e1sica e \u00e1 doutrina cristi\u00e1 que exerceu grande influencia no pensamento cristi\u00e1n. Despois da s\u00faa conversi\u00f3n, foi bispo de Hipona, ao norte de \u00c1frica e dirixiu unha serie de loitas contra as herex\u00edas dos maniqueos, os donatistas e o pelaxianismo.\nSegundo o seu contempor\u00e1neo, Xerome, Agosti\u00f1o \"estableceu de novo a antiga Fe\". Na s\u00faa mocidade foi atra\u00eddo pola ecl\u00e9ctica (agora extinta) Fe maniquea, e m\u00e1is tarde pola filosof\u00eda helen\u00edstica (relixi\u00f3n do Neoplatonismo). Despois da s\u00faa conversi\u00f3n ao cristianismo e do bautismo no 386, Agosti\u00f1o desenvolveu o seu propio enfoque da filosof\u00eda e da teolox\u00eda, acomodando unha variedade de m\u00e9todos e perspectivas. Considerando que a graza de Cristo era indispensable para a liberdade humana, axudou a formular a doutrina do pecado orixinal e fixo contribuci\u00f3ns significativas ao desenvolvemento da teor\u00eda da guerra xusta. Cando o Imperio Romano de Occidente comezou a desintegrarse, Agosti\u00f1o imaxinou a Igrexa como unha Cidade de Deus espiritual, distinta da Cidade Terreal material. Os seus pensamentos influ\u00edron profundamente na cosmovisi\u00f3n medieval. O segmento da Igrexa que se adheriu ao concepto da Trindade segundo a definici\u00f3n do Concilio de Nicea e do Concilio de Constantinopla foi intimamente identificado coa obra de Agosti\u00f1o \"De Trinitate\".\nAgosti\u00f1o \u00e9 reco\u00f1ecido como un santo na Igrexa cat\u00f3lica, na Igrexa ortodoxa oriental e na comu\u00f1\u00f3n anglicana. Tam\u00e9n \u00e9 un preeminente Doutor da igrexa cat\u00f3lica e o patr\u00f3n dos Agosti\u00f1os. A s\u00faa festividade cel\u00e9brase o 28 de agosto, d\u00eda da s\u00faa morte. Agosti\u00f1o \u00e9 o patr\u00f3n de cervexeiros, impresores, te\u00f3logos e de varias cidades e dioceses. Moitos Protestantes, especialmente Calvinistas e Luteranos, consid\u00e9rano un dos pais teol\u00f3xicos da Reforma protestante debido \u00e1s s\u00faas ensinanzas sobre a salvaci\u00f3n e graza divina. Os reformadores protestantes en xeral, e Marti\u00f1o Lutero en particular, tiveron a Agosti\u00f1o nunha preeminencia entre os primeiros Pais da Igrexa. Lutero foi, de 1505 a 1521, membro da Orde de Santo Agosti\u00f1o.\nNo Levante as s\u00faas ensinanzas son m\u00e1is discutidas, e foron atacadas notablemente por John Romanides, pero outros te\u00f3logos e figuras da Igrexa ortodoxa oriental mostraron unha importante aprobaci\u00f3n dos seus escritos, principalmente Georges Florovski. A doutrina m\u00e1is controvertida asociada a el, o filioque, foi rexeitada pola Igrexa Ortodoxa. Outras ensinanzas discutidas incl\u00faen os seus puntos de vista sobre o pecado orixinal, a doutrina da graza e a predestinaci\u00f3n. Non obstante, a\u00ednda que se considera que est\u00e1 equivocado nalg\u00fans puntos, a\u00ednda se considera un santo e influ\u00edu nalg\u00fans Pais da Igrexa orientais, sobre todo Gregorio Palamas. Na Igrexa Ortodoxa cel\u00e9brase a s\u00faa festa o 15 de xu\u00f1o. O historiador Diarmaid MacCulloch escribiu: \"O impacto de Agosti\u00f1o no pensamento cristi\u00e1n occidental dificilmente pode ser exagerado; s\u00f3 o seu amado exemplo, Paulo de Tarso, foi m\u00e1is influente, e os occidentais en xeral viron Paul a trav\u00e9s dos ollos de Agosti\u00f1o.\"\nEsta considerado como \u00abDoutor da Graza\u00bb, foi o m\u00e1ximo pensador do cristianismo do primeiro milenio e, segundo Antonio Livi, un dos m\u00e1is grandes xenios da humanidade. Autor prol\u00edfico, dedicou gran parte da s\u00faa vida para escribir sobre filosof\u00eda e teolox\u00eda, sendo \"As confesi\u00f3ns\" e \"A cidade de Deus\" as s\u00faas obras m\u00e1is destacadas.\nTraxectoria.\nNacemento, infancia e adolescencia.\nSanto Agosti\u00f1o naceu o 13 de novembro do 354 en Tagaste, unha antiga cidade do norte de \u00c1frica sobre a que se asenta a actual localidade alxerina de Souk Ahras, situada ent\u00f3n en Numidia, unha das provincias do Imperio romano. O seu pai, Patricio, era un maxistrado pag\u00e1n que se converteu ao cristianismo no seu leito de morte. A s\u00faa nai, santa M\u00f3nica foi posta pola igrexa como exemplo de muller cristi\u00e1, preocupada sempre polo benestar da s\u00faa familia. M\u00f3nica ensinoulle ao seu fillo os principios b\u00e1sicos da relixi\u00f3n cristi\u00e1 e ao ver como Agosti\u00f1o se afastaba do cami\u00f1o do cristianismo entregouse \u00e1 oraci\u00f3n. Isto fixo que Agosti\u00f1o se chamase a si mesmo \"fillo das b\u00e1goas da s\u00faa nai\". Tivo un irm\u00e1n chamado Navigius e unha irm\u00e1 cuxo nome se perdeu, pero que se lembra convencionalmente como Perpetua. \nOs eruditos xeralmente est\u00e1n de acordo en que Agosti\u00f1o e a s\u00faa familia eran b\u00e9rberes, un grupo \u00e9tnico ind\u00edxena do norte de \u00c1frica. pero estaban fortemente romanizados, falando s\u00f3 lat\u00edn na casa por motivo de orgullo e dignidade. Nos seus escritos, Agosti\u00f1o deixa algunha informaci\u00f3n sobre a conciencia da s\u00faa herdanza africana. Por exemplo, ref\u00edrese a Apuleio como \"o m\u00e1is notorio de n\u00f3s os africanos\", a Ponticianus como \"un home de campo, na medida en que \u00e9 africano\", e a Fausto de Milevo como \"un cabaleiro africano\".\nO nome da familia de Agosti\u00f1o, Aurelio, suxire que os antepasados do seu pai eran libertos da \"gens Aurelia\" (\"familia Aurelia\") que recibiu a plena cidadan\u00eda romana polo edicto de Caracalla no ano 212. A familia de Agosti\u00f1o era romana, desde o punto de vista legal, polo menos no s\u00e9culo cando naceu. Suponse que a s\u00faa nai, M\u00f3nica, era de orixe berber, en base ao seu nome, pero como a s\u00faa familia era \"honestiores\", unha clase alta de cidad\u00e1ns co\u00f1ecidos como homes honrados, a primeira lingua de Agosti\u00f1o era probablemente o lat\u00edn.\nAgosti\u00f1o ti\u00f1a moita imaxinaci\u00f3n e unha intelixencia extraordinaria. \u00c1 idade de 11 anos foi enviado \u00e1 escola en Madaurus (agora Madaura), unha pequena cidade n\u00famidia a uns 31 quil\u00f3metros ao sur de Tagaste. Al\u00ed familiarizouse coa literatura latina, as\u00ed como coas crenzas e pr\u00e1cticas pag\u00e1s. A s\u00faa primeira percepci\u00f3n da natureza do pecado ocorreu cando el e varios amigos roubaron froita que non quer\u00edan dun xard\u00edn da veci\u00f1anza. Conta esta historia na s\u00faa autobiograf\u00eda, As confesi\u00f3ns . Lembra que roubou a froita, non porque tivese fame, sen\u00f3n porque \"non estaba permitido\". A s\u00faa propia natureza, di, era defectuosa. \"Foi malo, e encantoume. Encantoume o meu propio erro, non aquilo polo que o comet\u00edn, sen\u00f3n o propio erro\". Deste incidente conclu\u00edu que a persoa humana est\u00e1 naturalmente inclinada ao pecado e necesita a graza de Cristo.\nDestacou nos estudos das letras. Mostrou moito interese pola literatura, especialmente pola grega cl\u00e1sica e a elocuencia. Aos 17 anos, a trav\u00e9s da xenerosidade do seu concidad\u00e1n Romanianus, Agosti\u00f1o foi a Cartago para continuar a s\u00faa educaci\u00f3n en ret\u00f3rica, a\u00ednda que estaba por riba dos medios econ\u00f3micos da s\u00faa familia. Sentiu unha forte atracci\u00f3n polo teatro durante os seus anos de estudante en Cartago. Nestes anos tam\u00e9n destacou nos concursos po\u00e9ticos e certames p\u00fablicos. A pesar das boas advertencias da s\u00faa nai, de mozo Agosti\u00f1o viviu durante un tempo un estilo de vida hedonista, relacion\u00e1ndose con mozos que presum\u00edan das s\u00faas faza\u00f1as sexuais. A necesidade de conseguir a s\u00faa aceptaci\u00f3n obrigou a rapaces inexpertos como Agosti\u00f1o a buscar ou inventar historias sobre as s\u00faas experiencias sexuais. A pesar de que se deixaba levar cegamente polas paix\u00f3ns humanas e polo seu esp\u00edrito sensual e mullereiro, non abandonou os estudos, centrados especialmente na filosof\u00eda. \nCando era estudante en Cartago leu o di\u00e1logo de Cicer\u00f3n \"Hortensio\" (agora perdido), que describiu que lle deixou unha impresi\u00f3n duradeira, acendendo no seu coraz\u00f3n o amor pola sabedor\u00eda e unha gran sede da verdade. As\u00ed comezou o seu interese pola filosof\u00eda. A\u00ednda que se criou como cristi\u00e1n, na s\u00faa busca incansable de resposta \u00f3 problema da verdade, Agosti\u00f1o pasa dunha escola filos\u00f3fica a outra sen que encontre unha verdadeira resposta \u00e1s s\u00faas inquedanzas. Finalmente chega ao manique\u00edsmo, para desgusto da s\u00faa nai, crendo que neste sistema encontrar\u00eda o modelo segundo o cal poder\u00eda orientar a s\u00faa vida. Varios anos seguiu esta doutrina, e soamente a abandona despois de falar co bispo Fausto. Ante esta decepci\u00f3n, convenceuse da imposibilidade de chegar \u00e1 plena verdade, e por isto f\u00edxose esc\u00e9ptico.\n\u00c9 nesta \u00e9poca, aproximadamente \u00e1 idade de 17 anos, cando Agosti\u00f1o comezou unha relaci\u00f3n cunha moza en Cartago. A\u00ednda que a s\u00faa nai quer\u00eda que casase cunha persoa da s\u00faa clase, a muller seguiu sendo a s\u00faa amante. A s\u00faa nai advertiulle que evitase a fornicaci\u00f3n (sexo fora do matrimonio), pero Agosti\u00f1o persistiu na relaci\u00f3n durante m\u00e1is de quince anos, e a muller deu a luz ao seu fillo Adeodato (372-388), que significa \"Don de Deus\", quen foi visto como extremadamente intelixente polos seus contempor\u00e1neos. No 385, Agosti\u00f1o terminou a s\u00faa relaci\u00f3n coa s\u00faa amante para prepararse para casar cunha herdeira adolescente. Con todo, cando puido casar con ela, decidira converterse en sacerdote cat\u00f3lico e non o levou a cabo o matrimonio.\nAgosti\u00f1o foi desde o principio un estudante brillante, cunha gran curiosidade intelectual, pero nunca chegou a dominar o grego \u2013 dinos que o seu primeiro mestre de grego foi un home brutal que golpeaba constantemente aos seus alumnos, e el rebelouse e negouse a estudar. Cando se deu conta de que necesitaba saber grego, xa era demasiado tarde; e a\u00ednda que adquiriu noci\u00f3ns da lingua, nunca foi elocuente con ela. Con todo, converteuse nun mestre do lat\u00edn.\nTraslado a Cartago, Roma e Mil\u00e1n.\nAgosti\u00f1o ensinou gram\u00e1tica en Thagaste durante os anos 373 e 374. Ao ano seguinte trasladouse a Cartago para dirixir unha escola de ret\u00f3rica e permaneceu al\u00ed durante os seguintes nove anos. Preocupado polos estudantes rebeldes en Cartago, no 383 mudouse para establecer unha escola en Roma, onde cr\u00eda que practicaban os mellores e m\u00e1is brillantes ret\u00f3ricos. Con todo, Agosti\u00f1o sentiuse decepcionado pola recepci\u00f3n ap\u00e1tica que recibiu. Era costume que os estudantes pagasen os seus honorarios ao profesor o \u00faltimo d\u00eda do per\u00edodo, e moitos estudantes asistiron fielmente todo o per\u00edodo e logo non pagaron.\nAmigos maniqueos present\u00e1ronlle a S\u00edmaco, prefecto da cidade de Roma, a quen a corte imperial de Mil\u00e1n pedira que lle proporcionase un profesor de ret\u00f3rica. A Agosti\u00f1o ofrec\u00e9ronlle o traballo e dirixiuse ao norte para ocupar o seu posto en Mil\u00e1n a finais do 384. Aos trinta anos, ga\u00f1ara o posto acad\u00e9mico m\u00e1is visible no mundo latino nun momento en que tales postos daban f\u00e1cil acceso a carreiras pol\u00edticas.\nA\u00ednda que Agosti\u00f1o pasou dez anos como maniqueo, nunca foi un iniciado ou \"electo\", sen\u00f3n un \"auditor\", o nivel m\u00e1is baixo da xerarqu\u00eda desta relixi\u00f3n. Mentres estaba en Cartago, unha reuni\u00f3n decepcionante co bispo maniqueo, Fausto de Milevo, un expo\u00f1ente clave da teolox\u00eda maniquea, iniciou o escepticismo de Agosti\u00f1o sobre o maniqueismo. En Roma, afastouse do maniqueismo, abrazando o escepticismo do movemento da Nova Academia. Debido \u00e1 s\u00faa educaci\u00f3n, Agosti\u00f1o ti\u00f1a unha gran destreza ret\u00f3rica e co\u00f1eceu moito as filosof\u00edas detr\u00e1s de moitas fes. En Mil\u00e1n, a relixiosidade da s\u00faa nai, os propios estudos de Agosti\u00f1o sobre o neoplatonismo e o seu amigo Simpliciano impulsarono todos cara ao cristianismo. Isto foi no 382 pouco despois de que o emperador romano Teodosio I emitise un decreto de morte para todos os monxes maniqueos, pouco antes, o 27 de febreiro do 380 polo Edicto de Tesal\u00f3nica, decretou que o cristianismo era a \u00fanica relixi\u00f3n lex\u00edtima para o imperio romano. Inicialmente, Agosti\u00f1o non estivo fortemente influenciado polo cristianismo e as s\u00faas ideolox\u00edas, pero despois de entrar en contacto con Ambrosio de Mil\u00e1n, Agosti\u00f1o reevaluouse a si mesmo e cambiou para sempre. Foi en Mil\u00e1n onde se produciu a \u00faltima etapa da s\u00faa conversi\u00f3n.Agosti\u00f1o chegou a Mil\u00e1n e visitou a Ambrosio, do que o\u00edra falar da s\u00faa reputaci\u00f3n como orador, ent\u00f3n empezou a asistir \u00e1s celebraci\u00f3ns lit\u00farxicas do bispo Ambrosio]. Do mesmo xeito que Agosti\u00f1o, Ambrosio era un mestre da ret\u00f3rica, pero maior e con m\u00e1is experiencia. Pronto, a s\u00faa relaci\u00f3n creceu, como escribiu Agosti\u00f1o: \"E comecei a amalo, por suposto, non ao principio como un mestre da verdade, porque estaba completamente desesperado de atopar iso na s\u00faa igrexa, sen\u00f3n como un home amable\".\" Agosti\u00f1o estivo moi influenciado por Ambrosio, mesmo m\u00e1is que pola s\u00faa propia nai e outros aos que admiraba. Nas s\u00faas Confesi\u00f3ns, Agosti\u00f1o afirma: \"Ese home de Deus recibiume como o far\u00eda un pai, e acolleu a mi\u00f1a vinda como o debe facer un bo bispo\". Ambrosio adoptou a Agosti\u00f1o como fillo espiritual despois da morte do pai de Agosti\u00f1o. Ent\u00f3n decidiu romper definitivamente co manique\u00edsmo. Esta noticia alegrou moito a s\u00faa nai, que o seguira ata Mil\u00e1n, e encargouse de buscarlle un matrimonio acorde co seu estado social e dirixilo cara \u00f3 bautismo. A\u00ednda que Agosti\u00f1o accedeu, tivo que despedir \u00e1 s\u00faa compa\u00f1eira sentimental e lamentouse por ter abandonado a s\u00faa amante. Escribiu: \"A mi\u00f1a dona foi arrancada do meu costado como un impedimento para o meu matrimonio, o meu coraz\u00f3n, que se un\u00eda a ela, estaba atormentado, ferido e sangrando.\" Agosti\u00f1o confesou que non fora un amante do matrimonio sen\u00f3n un escravo da luxuria, polo que conseguiu outra concubina xa que tivo que agardar dous anos ata que a s\u00faa prometida fose maior de idade. Con todo, a s\u00faa ferida emocional non foi curada. Foi durante este per\u00edodo cando pronunciou a s\u00faa famosa oraci\u00f3n pouco sincera: \"Conc\u00e9deme castidade e continencia, pero a\u00ednda non\".\nHai evidencia de que Agosti\u00f1o puido considerar esta relaci\u00f3n anterior equivalente ao matrimonio. Nas s\u00faas Confesi\u00f3ns, admitiu que a experiencia finalmente produciulle unha diminuci\u00f3n da sensibilidade \u00e1 dor. Agosti\u00f1o finalmente rompeu o seu compromiso coa s\u00faa prometida de once anos, pero nunca renovou a s\u00faa relaci\u00f3n con ningunha das s\u00faas amantes. Alipio de Tagaste afastou a Agosti\u00f1o do matrimonio, dicindo que non poder\u00edan vivir unha vida xuntos no amor \u00e1 sabedor\u00eda se casaba. Agosti\u00f1o lembrou anos m\u00e1is tarde a vida en Cassiciacum, unha vila nos arredores de Mil\u00e1n onde se reun\u00eda cos seus seguidores, e describiuna como \"Christianae vitae otium\": o lecer da vida cristi\u00e1.\nConversi\u00f3n ao cristianismo e sacerdocio.\nA finais de agosto do 386, \u00e1 idade de 31 anos, despois de o\u00edr falar a Ponticiano e os seus amigos da primeira lectura da vida de santo Ant\u00f3n Abade, Agosti\u00f1o converteuse ao cristianismo e consagrase \u00f3 estudo formal e met\u00f3dico das ideas do cristianismo. Segundo dixo m\u00e1is tarde Agosti\u00f1o, a s\u00faa conversi\u00f3n foi motivada ao escoitar a voz dun neno dicir \"toma e le\" (). Recorrendo \u00e1s Sortes Sanctorum (ao chou), abriu un libro de escritos de San Paulo.(codex apostoli, 8.12.29) e lio Romanos 13: 13\u201314: \"Non o alboroto e borracheira, nin a acomodaci\u00f3n e desenfreno, nin a contenda e envexa, sen\u00f3n que v\u00edstete do Se\u00f1or Xesucristo, e non fagas provisi\u00f3ns para que a carne cumpra os seus desexos\".\nM\u00e1is tarde escribiu un relato da s\u00faa conversi\u00f3n nas s\u00faas Confesi\u00f3ns (), que desde ent\u00f3n converteuse nun cl\u00e1sico da teolox\u00eda cristi\u00e1 e un texto clave na historia da autobiograf\u00eda. Esta obra \u00e9 unha efusi\u00f3n de agradecemento e penitencia. A\u00ednda que est\u00e1 escrito como un relato da s\u00faa vida, as Confesi\u00f3ns tam\u00e9n falan sobre a natureza do tempo, a causalidade, o libre albedr\u00edo e outros temas filos\u00f3ficos importantes. Desa obra extr\u00e1ese o seguinte:\nRenuncia \u00e1 s\u00faa c\u00e1tedra e ret\u00edrase xunto coa s\u00faa nai e cuns compa\u00f1eiros cerca de Mil\u00e1n para dedicarse \u00f3 estudo e \u00e1 meditaci\u00f3n. Durante a Vixilia Pascual, do 24 ao 25 de abril do 387, Ambrosio bautizou a Agosti\u00f1o e o seu fillo Adeodato, en Mil\u00e1n. Un ano despois, no 388, Agosti\u00f1o completou a s\u00faa apolox\u00eda \"Sobre a santidade da Igrexa Cat\u00f3lica\".\nXa bautizados, Adeodato e Agosti\u00f1o, volven a \u00c1frica. A nai de Agosti\u00f1o, M\u00f3nica, morreu en Ostia, Italia, mentres se preparaban para embarcar cara a \u00c1frica. \u00c1 s\u00faa chegada, comezaron unha vida de lecer aristocr\u00e1tico na propiedade da familia de Agosti\u00f1o. Pouco despois morreu tam\u00e9n Adeodato. Agosti\u00f1o vendeu ent\u00f3n o seu patrimonio e deu o di\u00f1eiro aos pobres. S\u00f3 conservou a casa familiar, que converteu nunha fundaci\u00f3n mon\u00e1stica para el e un grupo de amigos. Ademais, a\u00ednda que era co\u00f1ecido polas s\u00faas principais contribuci\u00f3ns sobre a ret\u00f3rica cristi\u00e1, outra importante contribuci\u00f3n foi o seu estilo de predicaci\u00f3n.\nTras converterse ao cristianismo, Agosti\u00f1o apartouse da s\u00faa profesi\u00f3n de profesor de ret\u00f3rica para dedicar m\u00e1is tempo \u00e1 predicaci\u00f3n. No 391 Agosti\u00f1o foi ordenado sacerdote en Hippo Regius (agora Annaba), en Alxeria. Estaba especialmente interesado en descubrir como a s\u00faa formaci\u00f3n ret\u00f3rica previa nas escolas italianas axudar\u00eda \u00e1 Igrexa cristi\u00e1 a lograr o seu obxectivo de descubrir e ensinar as diferentes escrituras da Biblia. Converteuse nun famoso predicador (crese que m\u00e1is dos 350 serm\u00f3ns conservados son aut\u00e9nticos), e destacou por combater a relixi\u00f3n maniquea, \u00e1 que se adherira anteriormente. O longo da s\u00faa vida predicou entre 6.000 e 10.000 serm\u00f3ns; por\u00e9n, s\u00f3 hai uns 500 serm\u00f3ns accesibles hoxe en d\u00eda.&lt;/ref&gt; Cando Agosti\u00f1o predicaba os seus serm\u00f3ns, estes eran gravados por taqu\u00edgrafos. Alg\u00fans dos seus serm\u00f3ns durar\u00edan m\u00e1is dunha hora e predicaba varias veces ao longo dunha semana determinada. Cando falaba co seu p\u00fablico, estaba de p\u00e9 nunha plataforma elevada; con todo, adoitaba cami\u00f1ar cara o p\u00fablico durante os seus serm\u00f3ns. Cando predicaba, utilizaba unha variedade de recursos ret\u00f3ricos que inclu\u00edan analox\u00edas, imaxes de palabras, similitudes, met\u00e1foras, repetici\u00f3n e ant\u00edtese ao tentar explicar m\u00e1is sobre a Biblia. Ademais, utilizaba preguntas e rimas cando falaba das diferenzas entre a vida das persoas na Terra e o ceo, como se ve nun dos seus serm\u00f3ns que foi predicado no ano 412 d.C. Agosti\u00f1o cr\u00eda que o obxectivo final dos predicadores era garantir a salvaci\u00f3n do seu p\u00fablico.\nNo 395, foi nomeado bispo coadxutor de Hipona e pouco despois chegou a ser bispo pleno., de a\u00ed o nome de \"Agosti\u00f1o de Hipona\"; e entregou os seus bens \u00e1 igrexa de Tagaste. Permaneceu nese posto ata a s\u00faa morte no 430. Os bispos eran as \u00fanicas persoas \u00e1s que se lles permit\u00eda predicar cando estaban vivos e programou o seu tempo para predicar despois de ser ordenado a pesar da s\u00faa apertada axenda composta pola preparaci\u00f3n de serm\u00f3ns e a predicaci\u00f3n noutras igrexas ademais da s\u00faa.\nCando serv\u00eda como bispo de Hipona, o seu obxectivo era ministrar a persoas da s\u00faa congregaci\u00f3n e elixir\u00eda as pasaxes que a igrexa planeaba ler cada semana. Como bispo, cr\u00eda que era o seu traballo interpretar a obra da Biblia. Escribiu a s\u00faa autobiograf\u00eda \"As Confessions\" en 397\u2013398. A s\u00faa obra \"A Cidade de Deus\" foi escrita para consolar aos seus compa\u00f1eiros cristi\u00e1ns pouco despois de que os visigodos fixeran o saquea Roma en 410. Agosti\u00f1o traballou incansablemente para convencer ao pobo de Hipona para que se convertera ao cristianismo. A\u00ednda que abandonara o seu mosteiro, continuou levando unha vida mon\u00e1stica na residencia episcopal. Gran parte da vida posterior de Agosti\u00f1o foi rexistrada polo seu amigo Possidio, bispo de Calama (actual Guelma, Alxeria), na s\u00faa \"Sancti Augustini Vita\". Durante esta \u00faltima parte da vida de Agosti\u00f1o, axudou a liderar unha gran comunidade de cristi\u00e1ns contra diferentes factores pol\u00edticos e relixiosos que tiveron unha grande influencia nos seus escritos. Possidio admiraba a Agosti\u00f1o como un home de poderoso intelecto e un conmovedor orador que aproveitaba todas as oportunidades para defender o cristianismo contra os seus detractores. Possidio tam\u00e9n describiu os trazos persoais de Agosti\u00f1o en detalle, debuxando o retrato dun home que com\u00eda con moderaci\u00f3n, traballaba sen descanso, desprezaba os dixomed\u00edxome, evitaba as tentaci\u00f3ns da carne e exerceu a prudencia na administraci\u00f3n financeira da s\u00faa sede.\nMorte e santidade.\nPouco antes da morte de Agosti\u00f1o, os v\u00e1ndalos, unha tribo de xerm\u00e1nicos que se convertera ao arianismo, invadiron a \u00c1frica romana. Os v\u00e1ndalos sitiaron a Hipona na primavera do 430, cando Agosti\u00f1o entrou na s\u00faa \u00faltima enfermidade. Segundo Possidio, un dos poucos milagres atribu\u00eddos a Agosti\u00f1o, a curaci\u00f3n dun enfermo, produciuse durante o cerco. Segundo Possidio, Agosti\u00f1o pasou os seus \u00faltimos d\u00edas en oraci\u00f3n e arrepentimento, solicitando que os Salmos de David penitenciais fosen colgados nas s\u00faas paredes para poder lelos. Dirixiu a biblioteca da igrexa de Hipona e todos os libros nela foron coidadosamente conservados. Morreu o 28 de agosto de 430. Pouco despois da s\u00faa morte, os v\u00e1ndalos levantaron o cerco de Hipona, pero pouco despois regresaron e queimaron a cidade. Destru\u00edron todo menos a catedral e a biblioteca de Agosti\u00f1o, que deixaron intactas.\nAgosti\u00f1o foi canonizado por aclamaci\u00f3n popular, e m\u00e1is tarde reco\u00f1ecido como Doutor da Igrexa en 1298 polo Papa Bonifacio VIII. A s\u00faa festividade conmemorase o 28 de agosto, d\u00eda no que morreu. Est\u00e1 considerado o patr\u00f3n dos cervexeiros, impresores, te\u00f3logos e de varias cidades e dioceses. Inv\u00f3case contra os ollos doridos.\nAgosti\u00f1o \u00e9 lembrado no calendario de santos da Igrexa de Inglaterra cun festival menor o 28 de agosto.\nReliquias.\nSegundo a \"Verdadeira Martirolox\u00eda\" de Beda, o corpo de Agosti\u00f1o foi posteriormente traslado ou translaci\u00f3n a Cagliari, Sarde\u00f1a, polos bispos cat\u00f3licos expulsados do norte de \u00c1frica por Hunerico. Ao redor do 720, os seus restos foron transportados de novo por Pedro, bispo de Pavia e t\u00edo do rei lombardo Liutprando, \u00e1 bas\u00edlica de San Pietro in Ciel d'Oro en Pavia, para salvalos das frecuentes incursi\u00f3ns costeiras dos sarracenos. En xaneiro de 1327, o Papa Xo\u00e1n XXII emitiu a bula papal \"Veneranda Santorum Patrum\", na que nomeaba aos agosti\u00f1os gardi\u00e1ns da tumba de Agosti\u00f1o (chamada \"Arca\"), que era restaurada en 1362 e elaboradamente tallada con baixorrelevos de escenas da vida de Agosti\u00f1o.\nEn outubro de 1695 \u00fans obreiros da igrexa de San Pietro in Ciel d'Oro de Pavia descubriron unha caixa de m\u00e1rmore que cont\u00e9n \u00f3sos humanos (inclu\u00edndo parte dunha caveira). Unha disputa xurdiu entre os eremitas agosti\u00f1os (Orde de Santo Agosti\u00f1o) e os c\u00f3engos regulares (C\u00f3engos Regulares de Santo Agosti\u00f1o) sobre se estes eran os \u00f3sos de Agosti\u00f1o. Os eremitas non o cr\u00edan; os c\u00f3engos afirmaban que o eran. Finalmente o Papa Bieito XIII (1724\u20131730) dirixiuse ao bispo de Pavia, Monse\u00f1or Pertusati, para que tomase unha determinaci\u00f3n. O bispo declarou que, na s\u00faa opini\u00f3n, os \u00f3sos eran os de santo Agosti\u00f1o.\nOs agosti\u00f1os foron expulsados de Pavia en 1700, refuxi\u00e1ndose en Mil\u00e1n coa \"Arca\" e as reliquias de Agosti\u00f1o desmontadas, que foron trasladadas \u00e1 catedral de al\u00ed. A igrexa de San Pietro foi abandonada e caeu en mal estado, pero finalmente foi reconstru\u00edda na d\u00e9cada de 1870, baixo o impulso de Agostino Gaetano Riboldi, e reconsagrada en 1896 cando as reliquias de Agosti\u00f1o e o santuario foron reinstalados unha vez m\u00e1is.\nEn 1842, unha parte do brazo dereito de Agosti\u00f1o (o c\u00fabito) recuperouse en Pavia e devolveuse a Annaba. Agora descansa na Bas\u00edlica de Santo Agosti\u00f1o dentro dun tubo de vidro inserido no brazo dunha estatua de m\u00e1rmore de tama\u00f1o natural do santo.\nA lenda do encontro cun neno xunto ao mar.\nUnha tradici\u00f3n medieval, que recolle a lenda, inicialmente narrada sobre un te\u00f3logo, que m\u00e1is tarde foi identificado como santo Agosti\u00f1o, conta a seguinte an\u00e9cdota: certo d\u00eda, santo Agosti\u00f1o paseaba pola beira do mar, xunto \u00e1 praia, dando voltas na s\u00faa cabeza a moitas das doutrinas sobre a realidade de Deus, unha delas a doutrina da Trindade. De s\u00fapeto, ao alzar a vista ve a un fermoso neno, que est\u00e1 a xogar na area. Obs\u00e9rvao m\u00e1is de preto e ve que o neno corre cara ao mar, enche o cubo de auga do mar, e volve onde estaba antes e baleira a auga nun foxo. O neno fai isto unha e outra vez, ata que Agosti\u00f1o, sumido nunha gran curiosidade, ach\u00e9gase ao neno e preg\u00fantalle: \u00abQue fas?\u00bb E o neno resp\u00f3ndelle: \u00abEstou a sacar toda a auga do mar e vouna a po\u00f1er neste foxo\u00bb. E santo Agosti\u00f1o respomdelle: \u00abPero, iso \u00e9 imposible!\u00bb. Ao que o neno respondeulle: \u00abM\u00e1is dif\u00edcil \u00e9 que chegues a entender o misterio da Sant\u00edsima Trindade\u00bb.\nA lenda insp\u00edrase polo menos na actitude de Agosti\u00f1o como estudoso do misterio de Deus.\nPensamento.\nAs s\u00faas teses esenciais foron:\nRaz\u00f3n e fe.\nFe e raz\u00f3n para Agosti\u00f1o de Hipona non son facultades estra\u00f1as ou enfrontadas, sen\u00f3n en \u00edntima relaci\u00f3n. Ao fin, ambas as d\u00faas buscan o mesmo: comprender a verdade cristi\u00e1, isto \u00e9, o contido da revelaci\u00f3n: a existencia de Deus, a creaci\u00f3n do mundo, a encarnaci\u00f3n de Xes\u00fas Cristo etc. Neste sentido, se a fe, que xa viu a verdade, orienta a raz\u00f3n e ilumina na s\u00faa busca, a raz\u00f3n esclarece a s\u00faa vez o significado das verdades reveladas. Esta uni\u00f3n de fe e raz\u00f3n, estra\u00f1a a mentalidade filos\u00f3fica moderna, xustif\u00edcase en base a diversas consideraci\u00f3ns: en primeiro lugar, a verdade \u00e9 \u00fanica, de modo que, salvo erro, ambos cami\u00f1os rematan converxendo; en segundo lugar, \u00e9 necesario defender a razoabilidade do cristianismo, isto \u00e9 a compatibilidade da tradici\u00f3n filos\u00f3fica e as afirmaci\u00f3ns da nova fe, fronte os ataques do paganismo; por \u00faltimo, a mencionada unidade delim\u00edtase, para Agosti\u00f1o, nunha tendencia da propia filosof\u00eda neoplat\u00f3nica, a saber, que o principio de todo entretemento \u00e9 o co\u00f1ecemento da realidade divina.\nAgosti\u00f1o, predisposto pola fe materna, aprox\u00edmase ao texto b\u00edblico, pero \u00e9 a s\u00faa mente a que non consegue penetrar no seu interior. Dito noutras palabras, para Agosti\u00f1o, a fe non \u00e9 suficiente para acceder \u00e1s profundidades da revelaci\u00f3n das Escrituras. Aos dezanove anos, pasouse ao racionalismo e rexeitou a fe en nome da raz\u00f3n. Con todo, aos poucos foi cambiando de parecer ata chegar \u00e1 conclusi\u00f3n de que raz\u00f3n e fe non est\u00e1n necesariamente en oposici\u00f3n, sen\u00f3n que a s\u00faa relaci\u00f3n \u00e9 de complementariedade. A fe constit\u00fae unha condici\u00f3n inicial e necesaria para penetrar no misterio do cristianismo, pero non unha condici\u00f3n final e suficiente. \u00c9 necesaria a raz\u00f3n. Segundo el, a fe \u00e9 un modo de pensar asentindo, e se non existise o pensamento, non existir\u00eda a fe. Por iso a intelixencia \u00e9 a recompensa da fe. A fe e a raz\u00f3n son dous campos que necesitan ser equilibrados e complementados.\nPara realizar con \u00e9xito a operaci\u00f3n de conciliaci\u00f3n entre as d\u00faas \u00e9 indispensable concretar as s\u00faas caracter\u00edsticas, o seu \u00e1mbito de aplicaci\u00f3n e a xerarquizaci\u00f3n (a fe ga\u00f1a fronte a raz\u00f3n, xa que est\u00e1 apoiada por Deus) que se establece entre elas. Como en moitas outras ocasi\u00f3ns, \u00e9 no texto b\u00edblico onde Agosti\u00f1o atopa o punto de partida para fundamentar a s\u00faa posici\u00f3n.\nComentando un fragmento do evanxeo de Juan (17,3), Agosti\u00f1o dixo:\nEsta postura sit\u00faase entre o fide\u00edsmo e o racionalismo. Aos racionalistas respondeulles: \"Crede ut intelligas\" (\u00abcre para comprender\u00bb) e aos fide\u00edstas: \"Intellige ut credas\" (\u00abcomprende para crer\u00bb). Santo Agosti\u00f1o quixo comprender o contido da fe, demostrar a credibilidade da fe e profundar nos seus ensinos.\nInterioridade.\nAgosti\u00f1o de Hipona anticipase a Descartes ao soster que a mente, mentres que d\u00fabida, \u00e9 consciente de si mesma: se me engano existo (\"Si enim fallor, sum\"). Como a percepci\u00f3n do mundo exterior pode conducir ao erro, o cami\u00f1o cara \u00e1 certeza \u00e9 a interioridade (\"in interiore homine habitat veritas\") que por un proceso de iluminaci\u00f3n at\u00f3pase coas verdades eternas e co mesmo Deus que, segundo el, est\u00e1 no m\u00e1is \u00edntimo de cada un.\nAs ideas eternas est\u00e1n en Deus e son os arquetipos segundo os cales crea o cosmos. Deus, que \u00e9 unha comunidade de amor, sae de si mesmo e crea por amor mediante \"rationes seminales\", ou xermes que explican o proceso evolutivo que se basea nunha constante actividade creadora, sen a cal nada subsistir\u00eda. Todo o que Deus crea \u00e9 bo, o mal carece de entidade, \u00e9 ausencia de ben e froito indesexable da liberdade do home.\nFilosof\u00eda.\nLeu e aprendeu de memoria moitas obras de filosof\u00eda, entre elas as de Cicer\u00f3n, Varr\u00f3n, S\u00e9neca, Plotino e Porfiri\u00f3n. Sentiu preferencia polos neoplat\u00f3nicos que exerceron unha grande influencia sobre el.\nOs principios sobre os que se basea e se inspira a filosof\u00eda de santo Agosti\u00f1o foron interioridade, participaci\u00f3n e inmutabilidade. Co primeiro fai unha invitaci\u00f3n \u00f3 suxeito para que se volva a si mesmo, pero non para pararse no suxeito, sen\u00f3n para que se dea conta de que nel hai algo m\u00e1is. A mente humana est\u00e1 en relaci\u00f3n coas realidades intelixibles e inmut\u00e1beis. Con este principio demostra a existencia de Deus que \u00e9 o \u00fanico fundamento proporcionado das verdades inmut\u00e1beis, que co\u00f1ecemos por iluminaci\u00f3n, proba a espiritualidade da alma e a s\u00faa inmortalidade e ademais d\u00e1 unha explicaci\u00f3n psicol\u00f3xica da Trindade. O segundo principio pod\u00e9molo enunciar as\u00ed: todo ben ou \u00e9 ben pola s\u00faa mesma natureza e esencia, ou \u00e9 ben por participaci\u00f3n; no primeiro caso \u00e9 o ben sumo, no segundo caso \u00e9 un ben limitado. Esta participaci\u00f3n pode ser: a participaci\u00f3n no ser, na verdade ou no amor. En canto \u00e1 inmutabilidade, o ser verdadeiro, xenu\u00edno e aut\u00e9ntico \u00e9 s\u00f3 o ser inmut\u00e1bel. Non existe ningunha forma nin outra medida, sen\u00f3n que \u00e9 o ser. Este principio vale para distinguir o ser por esencia do ser por participaci\u00f3n.\nAs Ideas e o Cosmos.\nAs ideas son os arquetipos dos seres en Deus. Deus que \u00e9 esencialmente amor, por un pulo de amor sae de si mesmo e crea o Cosmos do nada mediante a copia deses arquetipos. Deus constit\u00fae o mundo mediante as ideas eternas de forma, materia e tempo. A partir da implantaci\u00f3n na materia dos xermolos orixinarios (\"rationes seminales\") se explica o proceso evolutivo mediante unha constante actividade creadora de Deus.\nO tempo e a memoria.\nAgosti\u00f1o de Hipona pasa da cl\u00e1sica concepci\u00f3n obxectiva do tempo ligada ao Cosmos cara a unha dimensi\u00f3n do tempo ligada \u00e1 conciencia subxectiva. O ser do home \u00e9 unha esencia temporal. O pasado xa non \u00e9, o futuro a\u00ednda non \u00e9, o presente \u00e9 o intre no que o futuro conv\u00e9rtese en pasado. Con todo, o xiro fundamental \u00e9 \u00e1 conciencia subxectiva da duraci\u00f3n, o transcorrer do tempo como experiencia. Isto \u00e9 por mor da memoria que conserva as pegadas das ef\u00e9meras sensaci\u00f3ns. Existen pois tres dimensi\u00f3ns do tempo:\nA experiencia do presente estendese ao pasado e ao futuro mediante a rememoraci\u00f3n. O tempo \u00e9 unha extensi\u00f3n da alma. O interior do home est\u00e1 disperso entre o pasado e o futuro e arela o imperecedoiro e s\u00f3 acada a serenidade descansando na verdade eterna atendendo \u00e1s cousas que est\u00e1n diante del. O home reco\u00f1\u00e9cese como part\u00edcipe da eternidade recoll\u00e9ndose mediante o amor no Deus eterno. A memoria, pois, non s\u00f3 abrangue a experiencia pasada derivada dos sentidos corporais sen\u00f3n tam\u00e9n o que est\u00e1 presente nela \u00e1 marxe dos sentidos: as verdades eternas e Deus mesmo.\nConcepci\u00f3n do tempo.\nSanto Agosti\u00f1o expresa de maneira paradoxal a perplexidade que lle xera a noci\u00f3n de tempo: \u00abQue \u00e9 o tempo? Se ningu\u00e9n mo pregunta, seino. Se debo explicalo xa non o sei\u00bb. A partir desta perplexidade, ensaia unha fecunda reflexi\u00f3n ontol\u00f3xica sobre a natureza do tempo e a s\u00faa relaci\u00f3n coa eternidade. O feito que o Deus cristi\u00e1n sexa un Deus creador pero non creado despr\u00e9ndese que a s\u00faa natureza temporal \u00e9 radicalmente distinta da das s\u00faas criaturas. De acordo coa resposta que deu a Mois\u00e9s, Deus def\u00ednese a si mesmo como:\nDicir isto equivale a definirse a si mesmo prescindindo de calquera calidade, o que equivale a prescindir do cambio. Por tanto Deus est\u00e1 f\u00f3ra do tempo mentres que os seres humanos son entidades estruturalmente temporais.&lt;/ref&gt;\nInflu\u00eddo polo neoplatonismo, Agust\u00edn separa o mundo de Deus (eterno, perfecto e inmutable), do da creaci\u00f3n (dominado pola materia e o paso do tempo, e por tanto mutable). A s\u00faa an\u00e1lise l\u00e9valle \u00e1 asimetr\u00eda do tempo. Esa asimetr\u00eda procede do feito de que todo aquilo que xa pasou \u00e9nos co\u00f1ecido porque o experimentamos e \u00e9nos f\u00e1cil rememoralo de forma presente, algo que non sucede cun futuro que est\u00e1 por acontecer. Para santo Agosti\u00f1, Deus creou o tempo \"ex nihilo\" \u00e1 vez que o mundo e someteu a s\u00faa creaci\u00f3n ao discorrer dese tempo, por iso \u00e9 polo que todo nel ten un principio e un fin. El, en cambio, est\u00e1 f\u00f3ra de todo par\u00e1metro temporal.\nAgosti\u00f1o rexeita a identificaci\u00f3n de tempo e movemento. Arist\u00f3teles define o tempo como un recurso aritm\u00e9tico para medir un movemento. Agust\u00edn sabe que o tempo \u00e9 duraci\u00f3n, pero non acepta que esta se identifique cun movemento espacial. A duraci\u00f3n ten lugar no noso interior e \u00e9 froito da capacidade para prever, ver e lembrar os feitos do futuro, presente e pasado. Agosti\u00f1o chega \u00e1 conclusi\u00f3n de que a sede do tempo e da s\u00faa duraci\u00f3n \u00e9 o esp\u00edrito. \u00c9 no esp\u00edrito que se fai efectiva a sensaci\u00f3n de duraci\u00f3n (longa ou curta), de discorrer do tempo, e \u00e9 no esp\u00edrito onde se mide e compara a duraci\u00f3n do tempo. O que se chama futuro, presente e pasado non son sen\u00f3n expectaci\u00f3n, atenci\u00f3n e recordo do esp\u00edrito, que ten a facultade de prever aquilo que chegar\u00e1, fixarse nel cando chega e conservalo no recordo unha vez pasou.\nIgrexa.\nA Igrexa \u00e9 un dos temas centrais de santo Agosti\u00f1o. Estudouna como feito hist\u00f3rico. Cando fala dela p\u00f3dese referir \u00e1 comunidade dos xustos ou \u00e1 comunidade dos predestinados.\nO n\u00facleo central da eclesiolox\u00eda \u00e9 Cristo, que est\u00e1 sempre presente obrando na Igrexa, o Esp\u00edrito Santo \u00e9 a alma do corpo m\u00edstico e por iso o principio da comu\u00f1\u00f3n. A igrexa \u00e9 o reino de Cristo.\nAgosti\u00f1o enfrontouse dialecticamente ao que considerou herex\u00edas que, segundo el, se afastaban do dep\u00f3sito da fe apost\u00f3lica.\nSobre a rixidez das estruturas eclesiais, Agosti\u00f1o de Hipona manti\u00f1a que moitos dos que semellan estar f\u00f3ra da Igrexa, est\u00e1n dentro, entrementres que moitos dos que cr\u00edan estar dentro, estaban f\u00f3ra. O decisivo \u00e9 a fe en Cristo expresada no amor.\n\u00c9tica.\nO home arela a felicidade. Para acadala \u00e9 necesario o sometemento da vontade ao amor e desbotar as paix\u00f3ns carnais que levan \u00e1 soberbia, a envexa, a carraxe, a avaricia e a luxuria. S\u00f3 o amor sanda ou santifica a esencia do home reconstru\u00edndoa como imaxe de Deus, tal como este o creou. Para Agosti\u00f1o de Hipona a lei moral c\u00edfrase na s\u00faa c\u00e9lebre frase: \"ama e fai o que queiras\". Para Agosti\u00f1o \"o amor \u00e9 unha perla preciosa que, se non se pos\u00fae, de nada serven o resto das cousas, e se se pos\u00fae, sobra todo o demais\". Por\u00e9n, aquela santificaci\u00f3n \u00e9 precisa porque acadar o amor \u00e9 imposible para o home en virtude das s\u00faas propias forzas. O pecado orixinal danou a natureza humana e esta necesita o don gratu\u00edto de Deus (graza).\nA graza non anula a vontade. Agosti\u00f1o de Hipona afirma o home como ser libre, capaz de libre albedr\u00edo, a\u00ednda que sometido a forzas din\u00e1micas que determinan a acci\u00f3n. Unha forza decisiva \u00e9 a vontade, que permite ao home cumprir deberes autoimpostos e libremente elixidos. As\u00ed, o home pode escoller. De t\u00f3dolos xeitos, de cara \u00e1 salvaci\u00f3n eterna, o decisivo \u00e9 a graza. Agosti\u00f1o de Hipona condena o pelaxianismo, que consideraba her\u00e9tico porque defend\u00eda erroneamente que o home se salvaba polas boas acci\u00f3ns e non polo amor gratu\u00edto de Deus, que rescata ao home do pecado.\nComo para outros Pais da Igrexa para Agosti\u00f1o Hipona a \u00e9tica social trad\u00facese na condena da inxustiza das riquezas e o imperativo da solidariedade cos desfavorecidos\nAgosti\u00f1o de Hipona defendeu tam\u00e9n o ben da paz e procurou promovela:\nO mal.\nAgosti\u00f1o trata de responder ao misterio de porque Deus, Sumo Ben, que crea un mundo bo, onde todas as criaturas son esencialmente boas, permite a existencia dram\u00e1tica do mal. Tenta dar unha resposta baseada na inexistencia do mal en si mesmo. Afirma que o mal \u00e9 mera carencia, ausencia de ben. As\u00ed mesmo, sost\u00e9n que a posibilidade do mal \u00e9 condici\u00f3n para o exercicio da liberdade por parte do home. Este non ser\u00eda libre nin racional se non puidese ponderar a conveniencia do ben e do mal. Foi a opci\u00f3n humana polo mal o que perturbou o cosmos e a historia, e danou a s\u00faa natureza.\nPecado orixinal.\nAgosti\u00f1o ensinou que o pecado de Ad\u00e1n e Eva era un acto de insensatez seguido de orgullo e desobediencia a Deus. A primeira parella desobedeceu a Deus, quen lles dic\u00eda que non comesen da \u00c1rbore do co\u00f1ecemento do ben e do mal (Xene 2:17). A \u00e1rbore era un s\u00edmbolo da orde da creaci\u00f3n. O egocentrismo fixo que Ad\u00e1n e Eva comesen del, polo que non reco\u00f1eceron nin respectaron o mundo tal como foi creado por Deus, coa s\u00faa xerarqu\u00eda de seres e valores.\nNon caer\u00edan no orgullo e a falta de sabedor\u00eda, se Satan\u00e1s non sementase nos seus sentidos \"a ra\u00edz do mal\". A s\u00faa natureza estaba ferida pola concupiscencia ou a libido, que afectaba a intelixencia e a vontade humana, as\u00ed como os afectos e desexos, inclu\u00eddo o desexo sexual. Agosti\u00f1o utilizou o concepto estoico das paix\u00f3ns de Cicer\u00f3n para interpretar a doutrina de Paulo do pecado orixinal e a redenci\u00f3n.\nAlg\u00fans autores perciben a doutrina de Agosti\u00f1o como dirixida contra a sexualidade humana e atrib\u00faen a s\u00faa insistencia na continencia e a devoci\u00f3n a Deus como resultado da necesidade de Agosti\u00f1o de rexeitar a s\u00faa propia natureza altamente sensual como se describe nas \"Confesiones\". Agosti\u00f1o declarou que \"para moitos, a abstinencia \u00e9 m\u00e1is f\u00e1cil que a perfecta moderaci\u00f3n\".\nO seu sistema de graza e predestinaci\u00f3n prevaleceu durante moitos s\u00e9culos, a\u00ednda que non sen unha forte oposici\u00f3n, e sufriu, a trav\u00e9s dunha elaboraci\u00f3n escol\u00e1stica, cambios substanciais para salvar o libre albedr\u00edo; e finalmente reapareceu na concepci\u00f3n da vida espiritual modelada por Lutero e os outros mestres da Reforma.\nA cidade de Deus.\n\"De Civitate Dei\" (lat\u00edn \"A cidade de Deus\") \u00e9 un dos libros m\u00e1is importantes do pensador. \u00c9 principalmente unha obra teol\u00f3xica pero tam\u00e9n de profunda filosof\u00eda. A primeira parte do libro busca refutar as acusaci\u00f3ns pag\u00e1s de que a Igrexa e o cristianismo tiveron a culpa da decadencia do Imperio romano e m\u00e1is particularmente do saqueo de Roma por Alarico no ano 410. Agosti\u00f1o de Hipona albisca o derrubamento do Imperio romano e fai unha reflexi\u00f3n sobre a Historia Universal. Pred\u00ed o triunfo dun Estado cristi\u00e1n sostido pola Igrexa e defende a teor\u00eda de que a historia ten sentido, \u00e9 dicir, que existe a Providencia divina para as naci\u00f3ns e para os individuos.\nConforme avanza o libro, conv\u00e9rtese nun vasto drama c\u00f3smico da creaci\u00f3n, ca\u00edda, revelaci\u00f3n, encarnaci\u00f3n e eterno destino. Segundo Agust\u00edn, as visi\u00f3ns de clase e nacionalidade eran triviais comparadas coa clasificaci\u00f3n que en verdade importa: se un pertence ao \u00abpobo de Deus\u00bb.&lt;/ref&gt;\nDesde a creaci\u00f3n, na historia coexisten a \u00abcidade terreal\u00bb (\"Civitas terrea\"), envorcada cara ao ego\u00edsmo; e a \u00abcidade de Deus\u00bb (\"Civitas Dei\"), que se vai realizando no amor a Deus e a pr\u00e1ctica das virtudes, en especial, a caridade e a xustiza. Nin Roma nin ning\u00fan Estado \u00e9 unha realidade divina ou eterna, e se non busca a xustiza conv\u00e9rtese nunha \"magna latrocinia\" (un \"gran roubo\"). A cidade de Deus, que tampouco se identifica coa Igrexa do mundo presente, \u00e9 a meta cara a onde se encami\u00f1a a humanidade e est\u00e1 destinada aos xustos.\nA divisi\u00f3n agostiniana en d\u00faas cidades (e d\u00faas cidadan\u00edas) influir\u00e1 de forma decisiva sobre a historia do Occidente medieval, marcado polo que se deu en chamar o \u00abagostinismo pol\u00edtico\u00bb. O cristi\u00e1n que se sente chamado a ser habitante da cidade de Deus e que ordena a s\u00faa vida de acordo co \"amor Dei\" non pode evitar ser \u00e1 vez cidad\u00e1n dun pobo concreto. Sexa cal for este pobo, non poder\u00e1 identificarse nunca de forma plena coa ideal cidade de Deus, motivo polo que o cristi\u00e1n permanecer\u00e1 estruturalmente escindido entre d\u00faas cidadan\u00edas: unha de car\u00e1cter estritamente pol\u00edtico, que \u00e9 a que o vincula cunha cidade ou un estado concreto; e outra que non pode deixar de ser parcialmente pol\u00edtica, pero que en boa parte \u00e9 tam\u00e9n espiritual.\nA teor\u00eda das d\u00faas cidades exp\u00f3n como ha de vivir o cristi\u00e1n: debe ter a vista posta no fin \u00faltimo da plena cidadan\u00eda celestial, pero sen esquecer, \u00e1 vez, dar un sentido ao seu paso por esta vida terrestre, visto que a historia non parece que te\u00f1a que chegar de inmediato ao seu fin.\nTeoloxicamente, \"A cidade de Deus\" \u00e9 un traballo moi importante segundo a s\u00faa visi\u00f3n da historia da salvaci\u00f3n e por dar corpo \u00e1s doutrinas clave do cristianismo como a creaci\u00f3n, o pecado orixinal, a graza de Deus, a resurrecci\u00f3n, o ceo e o inferno.\nFilosoficamente, por mostrar como a filosof\u00eda serve de valor para constru\u00edr unha visi\u00f3n exhaustiva do cristianismo, como por prover un marco xeral dentro da que se fixo a maior parte da filosof\u00eda pol\u00edtica no Occidente cristi\u00e1n cunha visi\u00f3n ut\u00f3pica, de forma que influ\u00edu en escritores cristi\u00e1ns como Bossuet, F\u00e9nelon, De Maistre, Donoso Cort\u00e9s etc\u00e9tera.\nPara Agosti\u00f1o de Hipona o Imperio Romano nunca fundou o seu Dereito na xustiza. A \"Cidade de Deus\" at\u00f3pase na historia confundida coa \"Cidade dos Homes\", sup\u00f3n a desacralizaci\u00f3n das formas pol\u00edticas humanas e est\u00e1 en peregrinaci\u00f3n. S\u00f3 Deus sabe deslindar entre unha e outra, pero \u00e9 a \"Cidade de Deus\" a que manifesta un sentido e unha meta segundo o plan xeral da Providencia.\nAntropolox\u00eda m\u00edstica.\nPara Agosti\u00f1o de Hipona, o home \u00e9 un misterio e un enigma, un ser que se interroga e busca sempre insatisfeito:\nSegundo el, a resposta est\u00e1 dentro do home, na s\u00faa interioridade:\nEsa pescuda interior trad\u00facese nun di\u00e1logo relixioso no que expresa a s\u00faa inquedanza existencial e a s\u00faa busca vital:\nEsa traxectoria vital, conc\u00edbea como unha interrelaci\u00f3n m\u00edstica que parte dunha experiencia de alienaci\u00f3n que acaba nunha vivencia de plenitude:"}
{"id": "32694", "revid": "23204", "url": "https://gl.wikipedia.org/wiki?curid=32694", "title": "RT-2PM Topol", "text": "O RT-2PM \"Topol\" e un m\u00edsil bal\u00edstico intercontinental dese\u00f1ado pola Uni\u00f3n Sovi\u00e9tica e despregado por esta e por Rusia. No c\u00f3digo da OTAN, leva o nome de SS-25 \"Sickle \" (fouce en ingl\u00e9s). Entrou en servizo en 1988.\nTen unha lonxitude de 21,5 m, e un di\u00e1metro m\u00e1ximo de 1,8 m. A s\u00faa masa na engalaxe \u00e9 de 45,1 t.\nConta con 3 etapas, e ten unha autonom\u00eda de 10.500\u00a0km.\nEste m\u00edsil de combustible s\u00f3lido, pode transportar dunha testa de guerra nuclear cunha carga de pago de entre 1 e 1,2 Tm.\nO seu desenvolvemento comezou a en 1977, en 1994 realizou probas de voo entre 1983 e 1987. Comezou o seu despregamento en 1985. En 1996 despregaran 360 unidades deste modelo. En 2006 300 seguen en servizo. Existen plans para seren substitu\u00eddos polo SS-27.\nUnha versi\u00f3n comercial est\u00e1 sendo desenvolvida (\"Start\"), como veh\u00edculo de lanzamento espacial."}
{"id": "32695", "revid": "169", "url": "https://gl.wikipedia.org/wiki?curid=32695", "title": "SS-25", "text": ""}
{"id": "32697", "revid": "181", "url": "https://gl.wikipedia.org/wiki?curid=32697", "title": "C\u00e1\u00f1amo", "text": ""}
{"id": "32698", "revid": "57066", "url": "https://gl.wikipedia.org/wiki?curid=32698", "title": "Eintracht Frankfurt", "text": "O Eintracht Frankfurt \u00e9 un club de f\u00fatbol alem\u00e1n, da cidade de Frankfurt. Actualmente milita na primeira divisi\u00f3n da Bundesliga.\nEstadio.\nO Deutsche Bank Park foi inaugurado en 1925 e reformado en 2005. Ten capacidade para 57.706 persoas, e as dimensi\u00f3ns do campo son 105 x 68 m."}
{"id": "32699", "revid": "23204", "url": "https://gl.wikipedia.org/wiki?curid=32699", "title": "Pobo maxiar", "text": "Os maxiares ou h\u00fangaros, (en ) \u00e9 grupo \u00e9tnico de Europa do leste, son os actuais poboadores de Hungr\u00eda.\nHistoria e caracter\u00edsticas.\nOrixinariamente tribos eslavas e finesas que baixaron da pen\u00ednsula de Kola e arredores cara a Hungr\u00eda aproximadamente desde o s.IX que ocuparon o baleiro que os \u00e1varos deixaron en Eslovaquia e Hungr\u00eda. Iniciaron as s\u00faas incursi\u00f3ns a primeiros do s.VII e f\u00f3ronas intensificando ata acadar Saxonia, a Lotarinxia e mesmo Francia. Os actuais maxiares prove\u00f1en de tribos separadas dos grupos fino-ugros asentados ata o s.V nas estepas que se estenden entre os r\u00edos Volga e Kama que se desprazaron cara aos territorios ao norte do C\u00e1ucaso e de Crimea. A\u00ednda que etnicamente relacionados co grupo fino-ugro, as diversas migraci\u00f3ns e a influencia doutros grupos asi\u00e1tico (\u00e1varos, hunos, mongois) as\u00ed como a influencia dos pobos otom\u00e1ns e iranianos, evidenciada nos modismos ling\u00fc\u00edsticos do idioma, obtida durante a migraci\u00f3n maxiar cara ao oeste das estepas rusas, determinaron a diferenciaci\u00f3n final do gurpo \u00e9tnico mesmo antes do seu asentamento final nas rexi\u00f3ns hist\u00f3ricas de Pannonia e Dacia.\nDurante a m\u00e1xima extensi\u00f3n do pobo maxiar (ss.XI e XII) a influencia destes chegou desde os C\u00e1rpatos e Transilvania, e ao sur, ata a rexi\u00f3n localizada entre os r\u00edos Sava e Drava.\nA batalla do r\u00edo Lechja supuxo a fin da \u00e9poca de incursi\u00f3ns e o principio dos asentamentos nas chairas de Hungr\u00eda. O reino maxiar foi o predecesor do reino de Hungr\u00eda e as s\u00faas primeiras fronteiras estend\u00edanse desde a Bohemia imperial ata os lindes dos montes D\u00e1lmatas, os l\u00edmites da Bosnia bizantina e a fronteira norte de Eslovaquia. As s\u00faas primeiras incursi\u00f3ns de expansi\u00f3n foron cara ao norte e o nordeste, lindando por fin co reino de Polonia. Tiveron unha r\u00e1pida conversi\u00f3n ao catolicismo debido \u00e1 herdanza maxiar da \u00e9poca das invasi\u00f3ns (Polonia, Baviera, Saxonia, Lombard\u00eda e Austria, todas elas provincias cristi\u00e1s) preto do novo milenio.\nNa actualidade os maxiares representan o 92% da poboaci\u00f3n de Hungr\u00eda."}
{"id": "32700", "revid": "15490", "url": "https://gl.wikipedia.org/wiki?curid=32700", "title": "Pen\u00ednsula de Kola", "text": "A Pen\u00ednsula de Kola (en ; en , \"Kolsky poluostrov\") \u00e9 unha pen\u00ednsula que se atopa no norte da Rusia europea, no oblast de M\u00farmansk. Limita ao norte co mar de Barents e ao leste e ao sur co mar Branco.\nA fronteira occidental da pen\u00ednsula de Kola est\u00e9ndese ao longo do meridiano desde o golfo de Kola a trav\u00e9s do lago Imandra, o lago Kola e o r\u00edo Niva ata o golfo de Kandalaksha. A pen\u00ednsula cobre unha \u00e1rea de m\u00e1is de 100.000\u00a0km\u00b2. A costa setentrional el\u00e9vase abruptamente desde o nivel do mar, mentres que a meridional \u00e9 practicamente ch\u00e1. Ao oeste da pen\u00ednsula at\u00f3panse d\u00faas cordilleiras: as monta\u00f1as Khibinys e a tundra de Lovozero."}
{"id": "32701", "revid": "839", "url": "https://gl.wikipedia.org/wiki?curid=32701", "title": "\u00d3blast de M\u00farmansk", "text": "O \u00f3blast de M\u00farmansk (en ruso: \u041c\u0443\u0301\u0440\u043c\u0430\u043d\u0441\u043a\u0430\u044f \u043e\u0301\u0431\u043b\u0430\u0441\u0442\u044c) \u00e9 unha entidade federal de Rusia (un \u00f3blast). Est\u00e1 situado no noroeste do pa\u00eds, sendo a s\u00faa capital a cidade de M\u00farmask. Ocupa unha superficie de 144.900\u00a0km\u00b2, e acolle unha poboaci\u00f3n de 892.534 persoas (segundo o censo do 2002).\nXeograf\u00eda.\nXeograficamente est\u00e1 situado principalmente na pen\u00ednsula de Kola, e forma parte da m\u00e1is extensa Laponia, rexi\u00f3n que se estende por catro pa\u00edses. O \u00f3blast de M\u00farmansk linda coa rep\u00fablica de Carelia (Rusia), co condado de Finnmark (Noruega) e Lappi (Finlandia). O condado sueco de Norrbotten est\u00e1 moi pr\u00f3ximo tam\u00e9n."}
{"id": "32702", "revid": "23204", "url": "https://gl.wikipedia.org/wiki?curid=32702", "title": "Rep\u00fablica Nacional de Ucra\u00edna Occidental", "text": "A Rep\u00fablica Nacional de Ucra\u00edna Occidental ou Rep\u00fablica Popular de Ucra\u00edna Occidental (en ucra\u00edno: \u0417\u0430\u0445\u0456\u0434\u043d\u043e-\u0423\u043a\u0440\u0430\u0457\u043d\u0441\u044c\u043a\u0430 \u041d\u0430\u0440\u043e\u0434\u043d\u0430 \u0420\u0435\u0441\u043f\u0443\u0431\u043b\u0438\u043a\u0430, \"Zakhidno-Ukrayins\u2019ka Narodna Respublyka\" ou \u0417\u0423\u041d\u0420, ZUNR), foi unha rep\u00fablica de curta vida entre finais de 1918 e comezos de 1919 en Galicia do leste, Bucovina e Rutenia subcarp\u00e1tica ou Transcarpatia, con capital en Lviv (Galicia, Polonia).\nO censo austroh\u00fangaro de 1910 daba 5,4 mill\u00f3ns de habitantes nos territorios do estado:\nAs cidades estaban poboadas maioritariamente por polacos e xudeus mentres que no campo predominaban os ucra\u00ednos. A maior\u00eda da poboaci\u00f3n da cidade m\u00e1is importante (Lviv) era polaca.&lt;br&gt;\u00c9 m\u00e1is, esta era considerada unha importante cidade polaca, polo que os conflitos ente Ucra\u00edna Occidental e Polonia non tardaron en aparecer.\nHistoria.\nProclamaci\u00f3n da Independencia.\nO 19 de outubro de 1918 cr\u00e9ase o Consello Nacional de Ucra\u00edna, que dirixe unha insurrecci\u00f3n coa que logra o control do leste de Galicia, territorio que formaba parte do Imperio austroh\u00fangaro, inclu\u00edndo a cidade de Lviv.\nO 1 de novembro de 1918 procl\u00e1mase a Rep\u00fablica Popular de Ucra\u00edna Occidental. Pouco despois da proclamaci\u00f3n da independencia do Imperio austroh\u00fangaro, prod\u00facese un levantamento popular na cidade de Lviv, maioritariamente polaca, xa que os seus habitantes non desexaban pertencer a un estado nom polaco. Poucas semanas despois, a insurrecci\u00f3n polaca de Lviv recibe o apoio de Polonia (a Segunda Rep\u00fablica de Polonia). Estes feitos levaron ao inicio da guerra polaco-ucra\u00edna.\nA noite do 21 de novembro de 1918 os insurrectos polacos conseguen expulsar da cidade \u00e1s tropas ucra\u00ednas.\nElecci\u00f3ns.\nA Rep\u00fablica Popular de Ucra\u00edna Occidental gobernou aproximadamente un territorio con 4 mill\u00f3ns de persoas nos seus oito meses de existencia. As elecci\u00f3ns no territorio controlado polos ucra\u00ednos lev\u00e1ronse a cabo entre o 22 e o 25 de novembro de 1918, elixindo 150 membros do Consello Nacional de Ucra\u00edna para que servira de corpo lexislativo. Aproximadamente un terzo dos escanos estaban reservados \u00e1s minor\u00edas nacionais (polacos, alem\u00e1ns, xudeus e outros). Os polacos boicotearon as elecci\u00f3ns, mentres que os xudeus participaron, obtendo o 10 % dos delegados.\nAcci\u00f3ns de goberno.\nEvhen Petrushevych, un antigo membro do parlamento austroh\u00fangaro, foi elixo presidente do \"Consello\" e, automaticamente, nomeado presidente da rep\u00fablica. A pesar da guerra, a Rep\u00fablica Popular de Ucra\u00edna Occidental mantivo a estabilidade da administraci\u00f3n austroh\u00fangara anterior ao conflito, empregando a profesionais ucra\u00ednos e polacos. As fronteiras territoriais interiores e as comunidades foron mantidas tal como estaban baixo o Imperio austroh\u00fangaro. Os tribunais provinciais, rexionais e locais continuaron o seu funcionamento como nos tempos anteriores, e continuaron aplic\u00e1ndose as leis austroh\u00fangaras.\nAs\u00ed mesmo, o goberno mantivo en xeral o sistema de recadaci\u00f3n de impostos do Imperio austroh\u00fangaro. Por\u00e9n, o empobrecemento da poboaci\u00f3n polas perdas orixinadas pola guerra fixo que a cantidade de impostos recadados fose m\u00ednima. A maior\u00eda dos ingresos do goberno vi\u00f1an da exportaci\u00f3n de petr\u00f3leo e de sal.\nO 15 de febreiro de 1919 apr\u00f3base unha lei que fai do ucra\u00edno a lingua oficial do Estado. De acordo con esta lei, por\u00e9n, as minor\u00edas ti\u00f1an o dereito de dirixirse \u00e1 administraci\u00f3n na s\u00faa propia lingua. Tam\u00e9n se aprobou unha lei que confiscaba as grandes leiras aos terratenentes latifundistas e as distribu\u00eda entre os campesi\u00f1os.\nO 22 de xaneiro de 1919 a Rep\u00fablica de Ucra\u00edna Occidental uniuse \u00e1 Rep\u00fablica Popular de Ucra\u00edna, uni\u00f3n m\u00e1is ben simb\u00f3lica, xa que os ucra\u00ednos occidentais conservaron o seu goberno e as s\u00faas forzas armadas (o ex\u00e9rcito ucra\u00edno de Galicia).\nVitoria polaca e fin da rep\u00fablica.\nO goberno da rep\u00fablica dividiu o territorio en 12 distritos militares, nos que os seus comandantes eran os respons\u00e1beis do recrutamento de soldados. O goberno foi capaz de mobilizar a 100.000 soldados na primavera de 1919, pero a falta de equipamento militar fixo que s\u00f3 40.000 estivesen listos para a batalla.\nEn xeral, o goberno da Rep\u00fablica Popular de Ucra\u00edna Occidental foi m\u00e1is maduro e organizado que o ca\u00f3tico da Rep\u00fablica Popular de Ucra\u00edna, erixido en territorios do antigo Imperio ruso.\nComo consecuencia da Guerra Polaco-Ucra\u00edna, Polonia tomou a maior parte do territorio da Rep\u00fablica Popular de Ucra\u00edna Occidental xa en xullo de 1919, grazas ao uso das tropas do xeneral J\u00f3zef Haller, chegadas de Francia en maio. En xullo alcanzouse un alto ao fogo entre as tropas polacas e as ucra\u00ednas do Directorio de Ucra\u00edna, pero a situaci\u00f3n pol\u00edtica era complexa ao manterse os dous gobernos ucra\u00ednos separados e con d\u00faas pol\u00edticas: mentres Petlyura trataba de lograr un acordo cos polacos para poder resistir aos bolxeviques, Evhen Petrushevych|Petrushevych]] rexeitaba calquera acordo cos polacos e confiaba nas potencias occidentais, que acabaron por apoiar o avance polaco co fin de deter o avance bolxevique.\nParte do ex\u00e9rcito derrotado refuxiouse en Checoslovaquia, tomando o nome de \"Brigada Ucra\u00edna\" (). O groso do ex\u00e9rcito, con ao redor de 50.000 homes, cruzou ao territorio da Rep\u00fablica Popular de Ucra\u00edna e continuou a s\u00faa loita pola independencia ucra\u00edna, a pesar dos receos de Petrushevych e o seu desacordo pol\u00edtico con Petlyura, que se mantivo a pesar de ingresar aquel no \"Directorio\" en marzo de 1919. En agosto de 1919 unha delegaci\u00f3n ucra\u00edna viaxou a Polonia e logrou un alto ao fogo entre ambos os ex\u00e9rcitos, acept\u00e1ndose a fronteira do r\u00edo Zbruch como temporal (o 1 de setembro de 1919).\nEn novembro, Petrushevych alcanzou un acordo con Denikin para acabar cos enfrontamentos entre as tropas deste e os ex\u00e9rcitos ucra\u00ednos, que tomaran brevisimamente K\u00ediv (o 31 de agosto de 1919) para seren expulsados por Denikin, pero s\u00f3 afectaba \u00e1s tropas da Rep\u00fablica Nacional de Ucra\u00edna Occidental, non \u00e1s do Directorio, \u00e1s que Denikin consideraba traidores rusos. Acusado de traiz\u00f3n polo Directorio, Petrushevych exiliouse en Viena, desde onde continuou as s\u00faas actividades pol\u00edticas.\nEn 1920 Polonia e Symon Petlura, en nome de Ucra\u00edna, acordaron establecer a fronteira provisional no r\u00edo Zbruch, renunciando esta ao territorio de Ucra\u00edna Occidental (Galicia, Rutenia subcarp\u00e1tica e Bucovina), a cambio do apoio militar para a independencia de Ucra\u00edna que anteriormente pertencera ao Imperio ruso como pa\u00eds independente.\nO goberno da Rep\u00fablica Popular de Ucra\u00edna Occidental exiliouse en Austria tras a toma de Lviv polo Ex\u00e9rcito polaco, e desde al\u00ed realizou xesti\u00f3ns ante os pa\u00edses Aliados da Entente para o restablecemento do pa\u00eds. A\u00ednda que obtivo algunhas vagas promesas como a declaraci\u00f3n do territorio como ocupado por Polonia pero non integrado no seu territorio ou a realizaci\u00f3n dun plebiscito aos 25 anos, co Tratado de Trian\u00f3n estableceuse a incorporaci\u00f3n de Rutenia \u00e1 Checoslovaquia e a anexi\u00f3n definitiva do resto do territorio a Polonia."}
{"id": "32707", "revid": "839", "url": "https://gl.wikipedia.org/wiki?curid=32707", "title": "Murmansk", "text": "M\u00farmansk (ruso: \"\u041c\u0443\u0440\u043c\u0430\u043d\u0441\u043a\"; Saami de Kildi: \"\u041c\u0443\u0440\u043c\u0430\u043d \u043b\u0430\u043d\u043d\u048d\"; Saami setentrional: \"Murm\u00e1nska\"; Saami de Skolt: \"Muurman\") \u00e9 unha cidade de Rusia, no oblast de M\u00farmansk. Porto importante situado no mar de Barents. A s\u00faa poboaci\u00f3n \u00e9 de 410.234 habitantes. \u00c9 a cidade m\u00e1is grande ao norte do c\u00edrculo polar \u00e1rtico. Ten o porto base da frota rusa do norte, onde atracan ducias de submarinos de propulsi\u00f3n nuclear."}
{"id": "32708", "revid": "10599", "url": "https://gl.wikipedia.org/wiki?curid=32708", "title": "L'viv", "text": ""}
{"id": "32709", "revid": "10599", "url": "https://gl.wikipedia.org/wiki?curid=32709", "title": "Lvov", "text": ""}
{"id": "32710", "revid": "10599", "url": "https://gl.wikipedia.org/wiki?curid=32710", "title": "Lemberg", "text": ""}
{"id": "32711", "revid": "169", "url": "https://gl.wikipedia.org/wiki?curid=32711", "title": "Rep\u00fablica Socialista Sovi\u00e9tica de Galicia", "text": ""}
{"id": "32712", "revid": "56817", "url": "https://gl.wikipedia.org/wiki?curid=32712", "title": "Mar de Barents", "text": "O mar de Barents \u00e9 unha parte do oc\u00e9ano \u00c1rtico, situado ao norte de Noruega e de Rusia. Leva o nome do navegante holand\u00e9s Willem Barents. \u00c9 unha plataforma continental bastante profunda (230 m de media), rodeada polo mar de Noruega ao oeste, o arquip\u00e9lago de Svalbard (Noruega) ao noroeste, e as illas de Terra de Francisco Xos\u00e9 e Nova Cembla (Rusia) ao leste e nordeste.\nOs portos de M\u00farmansk (Rusia) e Vard\u00f8 (Noruega) at\u00f3panse na metade meridional do mar de Barents, e permanecen libres de xeos ao longo de todo o ano debido \u00e1s correntes do oc\u00e9ano Atl\u00e1ntico norte. En setembro, practicamente todo o mar de Barents est\u00e1 libre de xeo."}
{"id": "32713", "revid": "85894", "url": "https://gl.wikipedia.org/wiki?curid=32713", "title": "Rep\u00fablica Socialista Sovi\u00e9tica Galiciana", "text": "A Rep\u00fablica Socialista Sovi\u00e9tica Galiciana existiu entre o 8 de xullo de 1920 e o 21 de setembro de 1920 no contexto da revoluci\u00f3n bolxevique no Imperio Ruso e a guerra ruso-polaca. Comprend\u00eda a \u00e1rea de influencia na fronte dominada polo Ex\u00e9rcito Vermello.\nFoi controlada polo Comit\u00e9 Revolucionario Galiciano (Galrevkom) a capital situouse en Tarnopol, en Galicia, o primeiro presidente foi Vladimir Zatonsky. O Galrevkom organizou a administraci\u00f3n, estableceu moeda, ex\u00e9rcito e sistema educativo. As linguas cooficiais foron o polaco, o ucra\u00edno e o yiddish.\nO goberno galiciano non chegou a ocupar Lviv. O 21 de setembro de 1920, Polonia conquistou o territorio da ef\u00e9mera rep\u00fablica."}
{"id": "32716", "revid": "25871", "url": "https://gl.wikipedia.org/wiki?curid=32716", "title": "Illas Shetland", "text": "As illas Shetland son un grupo de illas do oc\u00e9ano Atl\u00e1ntico setentrional situadas entre as illas Feroe, ao suroeste de Noruega e Gran Breta\u00f1a. Lixeiramente por enriba dos 60\u00baN de latitude, representan o extremo setentrional do Mar do Norte. Administrativamente consti\u00faen un dos 32 condados de Escocia.\nAs illas te\u00f1en un total de 1469\u00a0km\u00b2, cunha poboaci\u00f3n duns 22.000 habitantes, dos cales uns 7.000 viven en Lerwick, a capital.\nO clima \u00e9 h\u00famido e fresco (a\u00ednda que suavizado pola influencia da corrente do Golfo). Lerwick acumula 1.140\u00a0mm en 181 d\u00edas de precipitaci\u00f3n ao ano. As temperaturas, moi constantes ao longo do ano (debido \u00e1 latitude) son de 7\u00a0\u00b0C de media, con 12\u00a0\u00b0C en xullo e agosto e 3\u00a0\u00b0C en xaneiro e febreiro.\nHistoria e cultura.\nDespois de seren colonizadas polos escandinavos e formar parte de Noruega durante toda a Idade Media, as illas pasaron \u00e1 coroa escocesa o 20 de febreiro de 1472. Durante a segunda guerra mundial barcas procedentes das Shetland, co\u00f1ecidas como \"Shetland bus\", proporcionaron axuda \u00e1 Noruega ocupada, e evacuaron fuxitivos.\nComo lingua da poboaci\u00f3n, o antigo norn foi substitu\u00eddo por un dialecto insular do scots chamado shetl\u00e1ndico, que \u00e1 s\u00faa vez est\u00e1 sendo substitu\u00eddo polo ingl\u00e9s.\nXeograf\u00eda e xeolox\u00eda.\nAs Shetland est\u00e1n aproximadamente a 170\u00a0km. ao norte de Escocia, ten unha superficie de 1.468\u00a0km\u00b2 e ten unha costa de 2.702\u00a0km. de longo. \nDas aproximadamente 100 illas, s\u00f3 16 est\u00e1n habitadas. A illa principal do grupo \u00e9 co\u00f1ecida como Mainland. As outras illas habitadas son: Bressay, East Burra, West Burra, Fetlar, Muckle Roe, Papa Stour, Trondra, Vaila, Unst, Whalsay, Yell no grupo de illas principal das Shetland, ademais Foula ao suroeste, Fair Isle ao sur, e Housay e Bruray no arquip\u00e9lago de Out Skerries cara ao leste .\nAs illas deshabitadas incl\u00faen Out Stack, o punto m\u00e1is setentrional das Illas Brit\u00e1nicas e Mousa co\u00f1ecida polo Broch de Mousa, unha torre redonda da Idade de Ferro. Que \u00e9 o mellor exemplo conservado en Escocia.\nA xeolox\u00eda das Illas Shetland \u00e9 complexa, con numerosas fallas e pliegues. Gran parte da econom\u00eda das Illas Shetland depende dos sedimentos que conte\u00f1en petr\u00f3leo nos mares circundantes.\nEconom\u00eda.\nA pesca e a gandar\u00eda perderon peso ante a explotaci\u00f3n do petr\u00f3leo e o gas natural dos xacementos pr\u00f3ximos."}
{"id": "32717", "revid": "25871", "url": "https://gl.wikipedia.org/wiki?curid=32717", "title": "Lerwick", "text": "Lerwick \u00e9 a \u00fanica vila e principal porto das illas Shetland, situada a m\u00e1is de 160 km ao norte da costa de Escocia. Ten unha poboaci\u00f3n duns 7.500 residentes e \u00e9 de lonxe a vila m\u00e1is setentrional do Reino Unido, estando \u00e1 mesma distancia de Bergen, en Noruega, que de Aberdeen, en Escocia.\nLerwick est\u00e1 situada na costa leste da illa principal das Shetland. Foi fundada no s.XVII como porto pesqueiro, e axi\u00f1a se converteu en porto para ferries. O porto est\u00e1 tam\u00e9n moi concorrido con barcos de descarga de petr\u00f3leo.\nDe Lerwick saen ferries cara a Kirkwall (Illas Orcadas), Aberdeen (Escocia), illa de Fair, Bergen (Noruega), Sey\u00f0isfj\u00f6r\u00f0ur (Islandia) e T\u00f3rshavn (illas Feroe), as\u00ed como cara outras localidades do arquip\u00e9lago das Shetland.\nOs edificios m\u00e1is significativos de Lerwick son Fort Charlotte, Lerwick Town Hall, o B\u00f6d of Gremista e Clickimin Broch.\nLerwick \u00e9 un nome con ra\u00edces no antigo noruegu\u00e9s e o seu descendente local, o norn, que se falou nas Shetland ata mediados do s.XIX. As palabras \"Ler Wich\" quere dicir \"ba\u00eda lamacenta\". O correspondente noruegu\u00e9s \u00e9 \"Leivik\". \"Leir\" quere dicir \"arxila\" e \"vik\" quere dicir \"ba\u00eda\" ou \"cabo\".\nLerwick est\u00e1 irmandado con M\u00e5l\u00f8y en Noruega."}
{"id": "32718", "revid": "56817", "url": "https://gl.wikipedia.org/wiki?curid=32718", "title": "Gish", "text": "Gish \u00e9 o \u00e1lbum de estrea da banda estadounidense de rock alternativo The Smashing Pumpkins, editado o 28 de maio de 1991 a trav\u00e9s do selo Caroline Records. O \u00e1lbum foi chamado as\u00ed pola actriz Lillian Gish, admirada por Billy Corgan. Foi gravado dende decembro de 1990 ata marzo de 1991 nos Smart Studios de Butch Vig (que foi o produtor do disco) en Madison.\nOs temas \"I Am One\", \"Rhinoceros\", \"Bury Me\", e \"Daydream\" aparecen xa nas s\u00faas demos de 1989. Os catro temas foron re-gravados para \"Gish\". Seis tem\u00e1s m\u00e1is foron composto e gravados para o disco, pero finalmente non se inclu\u00edron e apareceron noutras edici\u00f3ns da banda.\nJames Iha mencionou que mercou a s\u00faa primeira guitarra Gibson Les Paul para a gravaci\u00f3n do Gish. El usou ese modelo de guitarra case exclusivamente ata o Adore de 1998.\nA pesar de s\u00f3 acadar o n\u00famero 196 da lista \"Billboard 200\" despois da s\u00faa edici\u00f3n, en maio de 2005 o disco xa vendera 1,1 mill\u00f3ns de copias nos Estados Unidos.\nDescartes.\nAs seguintes canci\u00f3ns foron escritas e gravadas para \"Gish\" pero non entraron no disco. Todas elas ser\u00edan editadas en futuros lanzamentos."}
{"id": "32719", "revid": "56817", "url": "https://gl.wikipedia.org/wiki?curid=32719", "title": "Portus Cale", "text": "Portus Cale era o nome dunha cidade da Gallaecia romana que se corresponde coa actual cidade portuguesa de Porto.\nDo seu nome prov\u00e9n o do actual Portugal, pois durante a Alta Idade Media o norte luso, foi tam\u00e9n denominado como condado de Portu Cale, para diferencialo do condado de Galiza. A denominaci\u00f3n hist\u00f3rica para o territorio cuberto por ambos era o de Galiza, herdando o nome da Gallaecia romana.\nCale e Gaia.\nMentres a primeira parte do sintagma (\"Portus\") se contin\u00faa no nome do actual Porto, na orela dereita do Douro, o de segundo est\u00e1 continuado polo de Gaia, a localidade sita en fronte de Porto, na beira esquerda do mesmo r\u00edo, oficialmente denominada Vila Nova de Gaia.\nCale e Galiza.\nA ra\u00edz do nome \"Cale\", \u00e9, posibelmente, a mesma que se cont\u00e9n no nome dos kallaiko\u00ed ou galaicos. Mesmo se ten defendido que en orixe os galaicos ser\u00edan un pobo localizado nos arredores da foz do Douro, que acabou por estender o seu nome ao conxunto de \"populi\" sitos ao Norte dos lusitanos. A\u00ednda que non deixa de ser unha hip\u00f3tese veros\u00edmil, en apoio c\u00edtanse casos similares. O nome do que n\u00f3s chamamos Alema\u00f1a \u00e9 en realidade a extensi\u00f3n da designaci\u00f3n dunha tribo, os alam\u00e1ns, a un conxunto de pobos xermanos. Grecia, nome romano para designar a H\u00e9lade, \u00e9 outro caso semellante."}
{"id": "32720", "revid": "865", "url": "https://gl.wikipedia.org/wiki?curid=32720", "title": "Dredg", "text": "dredg \u00e9 unha banda estadounidense de rock alternativo formada en Los Gatos, California. O seu son \u00e9 bastante experimental e \u00e9 dif\u00edcil definilo, indo dende sinxelas baladas rom\u00e1nticas ata peculiares temas instrumentais con fortes tendencias progresivas. "}
{"id": "32721", "revid": "98629", "url": "https://gl.wikipedia.org/wiki?curid=32721", "title": "DEUS", "text": "dEUS \u00e9 unha banda belga de rock formada en 1989 en Antuerpen. Dende a s\u00faa fundaci\u00f3n os seus \u00fanicos membros permanentes son Tom Barman (voz, guitarra) e Klaas Janszoons (teclado, viol\u00edn). dEUS \u00e9 considerada unha das bandas de rock belgas m\u00e1is exitosas e influentes.\nBiograf\u00eda.\nA banda, que canta principalmente en ingl\u00e9s, fundouse en Antuerpen en 1989 como unha banda de versi\u00f3ns, e non tivo forma definitiva ata despois do Humo's Rock Rally (un concurso belga de bandas de rock) de 1992. Na xira que seguiu a trav\u00e9s de Espa\u00f1a dEUS definiu o seu son e despois da edici\u00f3n do EP \"Zea\" o selo Island Records ofreceulle un contrato \u00e1 banda, sendo o primeiro grupo indie belga en asinar un contrato cun grande selo internacional.\nO seu \u00e1lbum de estrea \"Worst Case Scenario\", ten influencias de Frank Zappa, Tom Waits e Captain Beefheart e foi editado o 16 de setembro de 1994, cunha boa acollida por parte da cr\u00edtica. O seu segundo traballo, \"In a Bar, Under the Sea\", apareceu dous anos despois e tam\u00e9n foi eloxiado pola cr\u00edtica pola s\u00faa diversidade e agradable caos. \"The Ideal Crash\", lanzado en 1999, trat\u00e1base dun disco m\u00e1is accesible. Entre os tres \u00e1lbums a banda vendeu uns 750.000 discos en todo o mundo.\nDespois da xira de promoci\u00f3n de \"The Ideal Crash\" a banda tomouse un extenso descanso que lle permitiu aos seus membros adicarse a outros proxectos. Barman dirixiu unha pel\u00edcula chamada \"Any Way the Wind Blows\" no ano 2003 e formou Magnus co produtor de tecno CJ Bolland no 2004.\nA mediados do 2004 comezaron a gravar novo material e a realizar concertos por Europa. En agosto lanzaron o sinxelo \"If You Don't Get What You Want\", s\u00f3 dispo\u00f1ible a trav\u00e9s de descarga dixital.\nO 12 de setembro do 2005 setembro editaron o seu novo traballo, \"Pocket Revolution\". Na s\u00faa promoci\u00f3n realizaron unha extensa xira cuns 130 concertos. Despois de rematar a xira dEUS comezou a ensaiar para preparar o seu seguinte traballo. No 2007 a banda constru\u00edu o seu propio estudio para continuar traballando no seu novo \u00e1lbum. Gravado coa mesma formaci\u00f3n de \"Pocket Revolution\", \"Vantage Point\" foi editado o 21 de abril do 2008.\n\"Vantage Point\" conseguiu o platino en B\u00e9lxica un mes despois do seu lanzamento, pero non tivo tanto \u00e9xito en Europa. Despois da aparici\u00f3n do \u00e1lbum o grupo comezou unha xira de promoci\u00f3n do mesmo, que rematou con dous concertos no Forest National de Bruxelas.\nA banda est\u00e1 traballando na actualidade nun novo disco que sair\u00e1 \u00e1 luz durante o ano 2010 segundo declaraci\u00f3ns de Tom Barman.\ndEUS amosa unha gran variedade de influencias, inclu\u00edndo a Captain Beefheart, Frank Zappa, Big Star, Sonic Youth, Leonard Cohen e The Velvet Underground.\nCo tempo dEUS foi incorporando unha ampla variedade de estilos como pop, folk, free jazz, neo-prog, punk e heavy metal aos seus traballos. Eles convert\u00e9ronse nunha das m\u00e1is importantes e influentes bandas belgas de rock."}
{"id": "32722", "revid": "23204", "url": "https://gl.wikipedia.org/wiki?curid=32722", "title": "Indiana", "text": "Indiana \u00e9 un dos estados dos Estados Unidos de Am\u00e9rica, situada no Medio Oeste. \u00c9 o trix\u00e9simo oitavo meirande estado e o d\u00e9cimo s\u00e9timo m\u00e1is poboado dos 50 Estados dos Estados Unidos de Am\u00e9rica. A s\u00faa capital e cidade m\u00e1is grande \u00e9 Indianapolis. Indiana foi admitido nos Estados Unidos como d\u00e9cimo noveno estado o 11 de decembro de 1816. Limita co lago Michigan polo noroeste, M\u00edchigan polo norte, Ohio polo leste, o r\u00edo Ohio e Kentucky polo sur e sueste, e co r\u00edo Wabash e Illinois polo oeste.\nDiversos pobos ind\u00edxenas habitaron Indiana durante miles de anos, alg\u00fans dos cales foron expulsados polo goberno dos Estados Unidos entre 1800 e 1836. Indiana recibe o seu nome por ser un estado que estaba amplamente habitado por tribos nativas mesmo despois de que se lle concedese a condici\u00f3n de estado. Dende ent\u00f3n, os patr\u00f3ns de asentamento en Indiana reflectiron a segmentaci\u00f3n cultural rexional presente no leste dos Estados Unidos; a parte m\u00e1is setentrional foi colonizada por xente que proced\u00eda de Nova Inglaterra e Nova York, Indiana central polo inmigrantes de Mid-Atlantic e Ohio, e a Indiana do sur por colonos de estados sure\u00f1os como Kentucky e Tennessee.\nIndiana ten unha econom\u00eda diversa cun produto interior bruto de 377,1\u00a0bill\u00f3ns de d\u00f3lares en 2019. Ten varias \u00e1reas metropolitanas cunha poboaci\u00f3n superior a 100\u00a0000 habitantes e un bo n\u00famero de cidades pequenas e vilas. Indiana \u00e9 a sede de equipos deportivos profesionais nos que se contan os Indianapolis Colts da NFL e os Indiana Pacers da NBA, e neste estado cel\u00e9brase o evento deportivo de carreiras de Indianapolis 500."}
{"id": "32724", "revid": "605", "url": "https://gl.wikipedia.org/wiki?curid=32724", "title": "Estados dos EUA", "text": ""}
{"id": "32727", "revid": "5312", "url": "https://gl.wikipedia.org/wiki?curid=32727", "title": "Buenafuente", "text": "Buenafuente pode referirse a:"}
{"id": "32728", "revid": "23204", "url": "https://gl.wikipedia.org/wiki?curid=32728", "title": "Bergen", "text": "Bergen \u00e9 a segunda cidade m\u00e1is grande de Noruega. A cidade at\u00f3pase situada na costa suroeste do pa\u00eds, no condado de Hordaland, cuxo centro est\u00e1 situado entre un grupo de monta\u00f1as co\u00f1ecidas como \"de Syv Fjell\" (\"As Sete Monta\u00f1as\"). A poboaci\u00f3n da cidade era de 242.854 habitantes a 1 de abril de 2006, segundo o Instituto Nacional de Estat\u00edstica de Noruega (Statistisk sentralbyr\u00e5).\nBergen est\u00e1 reco\u00f1ecida como a capital non oficial da rexi\u00f3n co\u00f1ecida como Noruega occidental, e \u00e9 co\u00f1ecida tam\u00e9n como a porta aos co\u00f1ecidos fiordes noruegueses e por iso comezou a ser a un dos m\u00e1is grandes portos cruceir\u00edsticos non s\u00f3 de Noruega se non tam\u00e9n do mundo.\nBergen \u00e9 a cidade m\u00e1is chuviosa de Escandinavia con 235 d\u00edas de precipitaci\u00f3n ao ano (2248\u00a0mm).\nHistoria.\nA cidade de Bergen foi fundada no s.XI polo rei Olav Kyrre no ano 1070. Celebrou o seu 9\u00ba centenario en 1970. Foi a capital de Noruega no s.XIII ata 1299. A finais dese s\u00e9culo Bergen converteuse nunha das cidades m\u00e1is importantes da Liga Hanse\u00e1tica. A principal raz\u00f3n da importancia de Bergen foi o comercio do bacallau seco da costa norte de Noruega, comezado sobre o ano 1100.\nOs mercadores hase\u00e1ticos alem\u00e1ns viviron no seu propio barrio separado da cidades, onde o baixo alem\u00e1n era a lingua com\u00fan, gozando de dereitos exclusivos para o comercio cos mari\u00f1eiros do norte que cada ver\u00e1n navegaban ata Bergen. Hoxe, a\u00ednda se pode apreciar na zona costeira de Bergen chamada Bryggen, declarada Patrimonio mundial pola UNESCO.\nEn 1349, a peste negra foi introducida en Noruega pola tripulaci\u00f3n dun barco ingl\u00e9s que atracou en Bergen. No s.XV a cidade foi varias veces atacada polos Victual Brothers, en 1429 conseguiron queimar o castelo real e gran parte da cidade. En 1536 o rei conseguiu forzar os mercadores alem\u00e1ns a converterse en cidad\u00e1ns noruegueses ou volver ao seu pa\u00eds, o que supuxo o declive da influencia alem\u00e1. En 1665 o porto da cidade foi o lugar da sanguinolenta batalla de V\u00e5gen, entre barcos ingleses por un lado e os barcos holandeses, apoiados polos cidad\u00e1ns, do outro.\nA\u00ednda as\u00ed durante os ss. XV e XVI Bergen seguiu sendo a cidade m\u00e1is grande dos pa\u00edses n\u00f3rdicos, e seguiu sendo a cidade m\u00e1is grande de Noruega ata 1850, cando foi superada por Oslo. Bergen conservou o monopolio do comercio co norte de Noruega ata 1789.\nEn 1916 partes do centro da cidade foron destru\u00eddas por un devastador incendio, o \u00faltimo de dos moitos que sufriu a cidade ao longo da s\u00faa dilatada historia. Durante a segunda guerra mundial a cidade foi ocupada o primeiro d\u00eda da invasi\u00f3n alem\u00e1, o 9 de abril de 1940, despois dunha breve batalla entre os barcos alem\u00e1ns e a artiller\u00eda costeira norueguesa.\nEn 1972, Bergen uniuse cos concellos veci\u00f1os (Arna, Fana, Laksev\u00e5g e \u00c5sane), adquirindo as\u00ed as s\u00faas actuais fronteiras."}
{"id": "32730", "revid": "98629", "url": "https://gl.wikipedia.org/wiki?curid=32730", "title": "MIME", "text": "MIME (\"Multipurpose Internet Mail Extensions\", Extensi\u00f3ns Multifunci\u00f3n para Mensaxes de Internet), son unha serie de convenci\u00f3ns ou especificaci\u00f3ns dirixidas a que se poidan intercambiar a trav\u00e9s de Internet todo tipo de Ficheiros (textos, sons, v\u00eddeos etc.) de forma transparente para o usuario, MIME act\u00faa convertendo os datos non-ASCII inseridos polo usuario, en datos ASCII, de forma que poidan ser transmitidos polo SMTP . Unha parte importante do MIME est\u00e1 dedicada a mellorar as posibilidades de transferencia de texto en distintos idiomas e alfabetos.\nEn 1991 a IETF (Internet Engineering Task Force) comezou a desenvolver esta norma e dende 1994 todas as extensi\u00f3ns MIME est\u00e1n especificadas de forma detallada en diversos documentos oficiais dispo\u00f1ibles en Internet (RFC 2045-2049).\nNa actualidade ning\u00fan programa de correo electr\u00f3nico ou navegador de Internet pode considerarse completo se non acepta MIME nas s\u00faas diferentes facetas (texto e formatos de ficheiro)."}
{"id": "32731", "revid": "5634340", "url": "https://gl.wikipedia.org/wiki?curid=32731", "title": "IMAP", "text": "IMAP \u00e9 un acr\u00f3nimo ingl\u00e9s de \"Internet Message Access Protocol\", Protocolo de rede de acceso a mensaxes electr\u00f3nicas almacenadas nun servidor. Mediante IMAP p\u00f3dese ter acceso ao correo electr\u00f3nico dende calquera equipo que te\u00f1a unha conexi\u00f3n a Internet. Unha vez configurada a conta IMAP, pode especificar os cartafoles que desexa mostrar e os que desexa ocultar, esta caracter\u00edstica faino distinto do protocolo POP."}
{"id": "32732", "revid": "56817", "url": "https://gl.wikipedia.org/wiki?curid=32732", "title": "Novell GroupWise", "text": "Novell GroupWise \u00e9 unha soluci\u00f3n de software colaborativa completa que mant\u00e9n aos traballadores informados mediante correo electr\u00f3nico, calendario, mensaxer\u00eda instant\u00e1nea, manexo de tarefas e manexo de contactos e documentos."}
{"id": "32734", "revid": "197", "url": "https://gl.wikipedia.org/wiki?curid=32734", "title": "RAE", "text": ""}
{"id": "32735", "revid": "197", "url": "https://gl.wikipedia.org/wiki?curid=32735", "title": "AALE", "text": ""}
{"id": "32736", "revid": "75439", "url": "https://gl.wikipedia.org/wiki?curid=32736", "title": "Forza A\u00e9rea dos Estados Unidos de Am\u00e9rica", "text": "A Forza A\u00e9rea dos Estados Unidos (en ingl\u00e9s: \"United States Air Force\", \"USAF\") \u00e9 unha das ramas das Forzas Armadas dos Estados Unidos. \u00c9 a forza a\u00e9rea m\u00e1is grande e m\u00e1is avanzada tecnoloxicamente do mundo e conta cuns 15 000 avi\u00f3ns en servizo e uns 352 000 homes en activo, 72 000 na reserva, e 102 000 na garda a\u00e9rea nacional (Air National Guard).\nO 18 de setembro de 1947, trala aprobaci\u00f3n da Acta de Seguridade Nacional de 1947, escindiuse do ex\u00e9rcito (\"US Army\"). A misi\u00f3n actual da USAF \u00e9 \"dar opci\u00f3ns soberanas para a defensa dos Estados Unidos de Am\u00e9rica e os seus intereses globais, voar e combater no ar, no espazo e no ciberespazo\".\nGaler\u00eda de imaxes.\nGaler\u00eda de imaxes dos avi\u00f3ns m\u00e1is co\u00f1ecidos da USAF:"}
{"id": "32737", "revid": "98629", "url": "https://gl.wikipedia.org/wiki?curid=32737", "title": "Jos\u00e9 Manuel Dur\u00e3o Barroso", "text": "Jos\u00e9 Manuel Dur\u00e3o Barroso, nado en Lisboa o 23 de marzo de 1956, \u00e9 un pol\u00edtico portugu\u00e9s, presidente da Comisi\u00f3n Europea dende o 23 de novembro de 2004; antes, foi Primeiro Ministro de Portugal (do 6 de abril de 2002, cando herdou o cargo de Ant\u00f3nio Guterres, \u00f3 29 de xu\u00f1o de 2004, cando foi substitu\u00eddo por Pedro Santana Lopes).\nVida antes de 1995.\nFormaci\u00f3n e inicio da s\u00faa carreira.\nLicenciouse en Dereito na Universidade de Lisboa e estudou Ciencias Econ\u00f3micas e Sociais na Universidade de Xenebra. Foi profesor asistente na Facultade de Dereito en Georgetown; despois, regresou a Lisboa e converteuse en director do departamento de relaci\u00f3ns internacionais da Universidade Lus\u00edada.\nInicio da s\u00faa actividade pol\u00edtica.\nNa s\u00faa xuventude, Dur\u00e3o pertenceu a numerosos grupos mao\u00edstas e comunistas, antes da Revoluci\u00f3n dos Caraveis do 25 de abril de 1974. En 1980 uniuse \u00f3 Partido Socialdem\u00f3crata de Portugal, de dereitas, no que contin\u00faa ata o d\u00eda de hoxe.\nVida despois de 1995.\nOposici\u00f3n.\nEn 1995, Dur\u00e3o Barroso foi escollido deputado no Parlamento portugu\u00e9s. Catro anos m\u00e1is tarde, ser\u00eda designado presidente do PSD e, polo tanto, l\u00edder da oposici\u00f3n.\nGoberno.\nO 6 de abril de 2002, Dur\u00e3o Barroso fac\u00edase primeiro ministro de Portugal. A s\u00faa pol\u00edtica viuse marcada polo conservadorismo econ\u00f3mico e polo apoio \u00e1 Guerra de Iraq, opo\u00f1\u00e9ndose as\u00ed \u00e1 opini\u00f3n maioritaria da sociedade do seu pa\u00eds.\nComisi\u00f3n Europea.\nO 29 de xu\u00f1o de 2004, Barroso dimitiu como primeiro ministro de Portugal para asumi-lo cargo de presidente da Comisi\u00f3n Europea, cargo no que sucedeu \u00f3 italiano Romano Prodi.\nA elecci\u00f3n da Comisi\u00f3n liderada por Barroso non estivo exenta de pol\u00e9mica. Na primeira proposta que se presentou \u00f3 Parlamento Europeo, o comisario de Xustiza e vicepresidente era Rocco Buttiglione. Ante a evidencia de que, por uns e outros motivos, o Parlamento non \u00eda acepta-la Comisi\u00f3n, Dur\u00e3o Barroso realizou unha serie de cambios: tras substitu\u00edr a Rocco Buttiglione por Franco Frattini e a Ingrida Udre por Andris Piebalgs, a Comisi\u00f3n presentouse definitivamente ante o Parlamento e foi aprobada.\nNa actualidade, Jos\u00e9 Manuel Dur\u00e3o Barroso \u00e9 un dos homes m\u00e1is destacados na escena pol\u00edtica europea actual."}
{"id": "32738", "revid": "1060", "url": "https://gl.wikipedia.org/wiki?curid=32738", "title": "Dur\u00e3o Barroso", "text": ""}
{"id": "32739", "revid": "169", "url": "https://gl.wikipedia.org/wiki?curid=32739", "title": "Polic\u00eda Auton\u00f3mica de Galicia", "text": ""}
{"id": "32741", "revid": "5312", "url": "https://gl.wikipedia.org/wiki?curid=32741", "title": "Polic\u00eda Auton\u00f3mica Galega", "text": "A Polic\u00eda Auton\u00f3mica Galega \u00e9 unha unidade do Corpo Nacional de Polic\u00eda adscrita \u00e1 comunidade aut\u00f3noma galega.\nOrganizaci\u00f3n e administraci\u00f3n.\nDepende organicamente da Direcci\u00f3n Xeral de Polic\u00eda (Ministerio do Interior) e funcionalmente da Direcci\u00f3n Xeral de Interior e Protecci\u00f3n Civil da Xunta de Galicia, segundo as previsi\u00f3ns do artigo 25.27 do Estatuto de autonom\u00eda de Galicia.\nCando foi creada o 19 de xu\u00f1o de 1991, dispo\u00f1\u00eda de 157 axentes, destinados na capital de Galicia. En 1993 eran 264 axentes e abr\u00edronse as catro sedes provinciais, \u00e1s que se sumou a de Vigo en 1997. No ano 2000 hab\u00eda 407 axentes, en 2007 eran 420 e en 2016 435 (61 mulleres e 374 homes) . O comisario xefe en 2017 \u00e9 Silverio Blanco Fern\u00e1ndez, a xefatura est\u00e1 en Santiago de Compostela, conta con xefaturas provinciais na Coru\u00f1a, Lugo, Pontevedra e Ourense, e unha xefatura local en Vigo. O parque m\u00f3bil est\u00e1 composto por 112 veh\u00edculos: 65 coches rotulados, 49 camuflados, 4 motos rotuladas e 4 camufladas ."}
{"id": "32742", "revid": "23204", "url": "https://gl.wikipedia.org/wiki?curid=32742", "title": "Historia de Polonia", "text": "A Historia de Polonia rem\u00f3ntase 10 s\u00e9culos atr\u00e1s. Sempre determinada pola localizaci\u00f3n xeogr\u00e1fica, en momentos foi ponte noutros muro entre Occidente e Oriente. No ano 966 coa evanxelizaci\u00f3n cat\u00f3lica (un dos m\u00e1is claros signos identificativos da nacionalidade polaca), Polonia estaba chamada a se converter nun basti\u00f3n a partir do cal expandi-la cristiandade cara o leste e protexe-la no oeste. Pero veci\u00f1os m\u00e1is poderosos puxeron en repetidas ocasi\u00f3ns a Polonia en situaci\u00f3n de desaparecer. Checos, lituanos, alem\u00e1ns, austr\u00edacos, franceses, suecos e sobre todo rusos conquistaron \u00f3 longo do tempo o territorio polaco, que en ocasi\u00f3ns quedara reducido a estado vasalo como ducado cando non desaparec\u00eda do mapa.\nDende 1918 \u00e9 un estado completamente soberano, a\u00ednda que m\u00e1is da metade do s\u00e9culo volver\u00e1 a depender de Rusia, esta vez como socio comercial (COMECON) e militar (Pacto de Varsovia). A incorporaci\u00f3n en 1999 \u00e1 OTAN e en 2004 \u00e1 Uni\u00f3n Europea, sit\u00faan a Polonia na meirande alianza de naci\u00f3ns democr\u00e1ticas e pr\u00f3speras do mundo.\nPolonia Medieval 966 - 1385.\nNo a no 966 sit\u00faase a fundaci\u00f3n de Polonia, co bautismo de Miescko I \u00f3 catolicismo. Mieszko era o duque dos polanos e fundador da dinast\u00eda Piast. O seu fillo, Boleslao I, unificou os territorios no que aproximadamente hoxe \u00e9 Polonia. E en 1025 coroouse baixo autoridade papal primeiro rei de Polonia. En 1138, os fillos de Boleslao III herdan o reino e rep\u00e1rteno en catro partes. O pa\u00eds entra nun per\u00edodo de guerra civil e loitas polo poder. En 1241 os mongois invaden Polonia.\nEn 1226, Conrado I de Masovia al\u00edase cos cabaleiros teut\u00f3ns para pelexar contra os prusianos. Trala vitoria, os teut\u00f3ns levar\u00edan a guerra contra os propios polacos e incluso contra os lituanos nos s\u00e9culos XIV e XV. Debido \u00e1 presi\u00f3n da guerra, Polonia exp\u00e1ndese neses s\u00e9culos cara o leste. Por fin, baixo Ladislao I de Polonia, cons\u00e9guese a reunificaci\u00f3n. O seu fillo Casimiro III de Polonia \"o Grande\", morrer\u00eda sen fillos e ser\u00eda o derradeiro monarca da dinast\u00eda Piast. O seu sobri\u00f1o, o anxevino Luis I de Hungr\u00eda, herda o trono.\nEn 1385, a filla de Lu\u00eds I asina co Grande Duque de Lituania un acordo de alianza contra os cabaleiros teut\u00f3ns (\"ver Uni\u00f3n polacolituana\").\nA era Xaguiell\u00f3n 1385-1572.\nOs ex\u00e9rcitos unidos do Grande Ducado de Lituania e do Reino de Polonia, obte\u00f1en a decisiva vitoria na batalla de Grundwald en 1410. Os cabaleiros teut\u00f3ns xamais se recuperar\u00e1n da derrota, e ata vense obrigados a desface-lo seu Estado Mon\u00e1stico Teut\u00f3n en Prusia. En 1569 lituanos e polacos \u00fanense na Rzeczpospolita (\"rep\u00fablica\" en polaco) (\"ver Uni\u00f3n de Lublin\"). O estado resultante \u00e9 o segundo maior de Europa tras Rusia e ten unha considerable influencia en Europa oriental e Central, e ata serve de contraforza contra o Imperio Otom\u00e1n. No s\u00e9culo XIV prod\u00facese unha importante inmigraci\u00f3n de xudeus dende Europa occidental por ser acusados de expandi-la Peste Negra. En Polonia existe a liberdade relixiosa e ata os xudeus son ben recibidos polas clases aristocr\u00e1ticas e as familias reais. Sendo mal vistos polo campesi\u00f1ado cat\u00f3lico. No s\u00e9culo XVIII chegar\u00e1n a se-lo 7% da poboaci\u00f3n urbana. A maior porcentaxe de poboaci\u00f3n xud\u00eda nun pa\u00eds cat\u00f3lico.\nA uni\u00f3n polaco-lituana 1572 - 1795.\nEn 1572 o rei Sigmundo Augusto morreu sen herdeiros. Debido a prosperidade polaca, ningu\u00e9n defendeu un claro candidato e fixo provocar unha guerra civil. No canto, Polonia celebrou un sistema de elecci\u00f3n polaco para o seu pr\u00f3ximo rei (a democracia dos nobres). En 1573 reun\u00edronse en Varsovia t\u00f3dolos nobres polacos e votaron \"libremente e entre iguais\" por catro candidatos. Henryk Walezy ga\u00f1ou a elecci\u00f3n (derrotando \u00f3 tsar Iv\u00e1n IV e \u00f3 rei de Suecia entre outros), pero tras catro meses de reinado, recibiu novas da morte do seu irm\u00e1n -o rei de Francia-, e volveu a Francia para tomar posesi\u00f3n coma Henrique III de Francia. Isto desconcertou \u00e1 nobreza polaca, xa que nese tempo Polonia era un estado m\u00e1is rico que Francia.\nUnha serie de disputas entre os nobres no s\u00e9culo XVIII, e a negativa de moderniza-los sistemas produtivos no agro, atrasou a industrializaci\u00f3n en Polonia e relegou a s\u00faa influencia en Europa. O 3 de maio de 1791 apr\u00f3base unha Constituci\u00f3n moderna, que converte \u00e1 Uni\u00f3n polaco-lituana nunha monarqu\u00eda parlamentaria (Primeira Rep\u00fablica Polaca). As posibilidades de recuperaci\u00f3n econ\u00f3mica que tra\u00eda a Constituci\u00f3n foron truncadas polas invasi\u00f3ns das naci\u00f3ns veci\u00f1as.\nAs partici\u00f3ns de Polonia, s\u00e9culo XVIII.\nA finais do XVIII, Polonia foi repartida tres veces dando morte \u00e1 Uni\u00f3n polaco-lituana. A saber:\nGrande Ducado de Varsovia e Vasalaxe rusa (1807- 1918).\nEn 1807 no marco das guerras napole\u00f3nicas, Francia derrota a Prusia e Napole\u00f3n I establece o Ducado de Varsovia (comunmente chamado Grande Ducado de Varsovia) e pon no trono a Federico Augusto I de Saxonia. ISto fixo entre os nacionalistas polacos os m\u00e1is fiei aliados de Francia xa que recuperaron os azos de recuperar alg\u00fan d\u00eda a s\u00faa patria.\nTrala derrota final de Francia, no Congreso de Viena de 1815 no que se decide o futuro de Europa, o ducado pasa case na s\u00faa totalidade a se-lo Reino de Polonia, baixo mandato do csar ruso.\nIndependencia (1918 - 1939).\nAs potencias derrotadas da Primeira Guerra Mundial retir\u00e1ronse de Polonia polo Tratado de Versalles (1919), Rusia en plena guerra civil tam\u00e9n viuse obrigada a retirarse, perdendo territorio incluso na guerra polaco-sovi\u00e9tica e moi danada pola guerra civil subseguinte \u00e1 revoluci\u00f3n bolxevique. O tratado ata lle daba a Polonia territorios prusianos do II Reich (corredor de Danzig).\nSegunda guerra mundial.\nO 23 de agosto de 1939 o Terceiro Reich e a Uni\u00f3n Sovi\u00e9tica asinan un tratado de non agresi\u00f3n, no que deciden un novo repartimento de Polonia. O 1 de setembro de 1939 Alema\u00f1a invade Polonia. O 17 de setembro a invade a Uni\u00f3n Sovi\u00e9tica. No ver\u00e1n de 1941, segundo a Operaci\u00f3n Barbarossa, toda Polonia queda en mans alem\u00e1s. Formouse un goberno no exilio (que durou ata 1990), primeiro en Par\u00eds e logo en Londres. 400.000 polacos loitaron no lado do Ex\u00e9rcito Roxo e 200.000 na fronte occidental mandados polo goberno do exilio e encadrados en divisi\u00f3ns brit\u00e1nicas.\nCando os alem\u00e1ns descubriron as fosas de Katyn onde miles de oficiais polacos foran asasinados polos sovi\u00e9ticos. O goberno polaco no exilio esixiu a investigaci\u00f3n da Cruz Vermella. A Uni\u00f3n Sovi\u00e9tica cortou ent\u00f3n relaci\u00f3ns co goberno polaco.\nEn xullo de 1944 os sovi\u00e9ticos conquistaron o leste polaco e estableceron en Lublin o \"Comit\u00e9 Polaco de Liberaci\u00f3n Nacional\". Durante a guerra 6 mill\u00f3ns de polacos foron asasinados polos alem\u00e1ns, 2,5 mill\u00f3ns deportados a Alema\u00f1a a campos de traballos forzados, 3 mill\u00f3ns de xudeus polacos foron asasinados en campos de exterminio (\"ver Holocausto\"), nos guetos ou por enfermidades nos guetos. Outro medio mill\u00f3n de polacos foron deportados \u00f3 gulag.\nTrala guerra, a Silesia alem\u00e1, Pomerania e parte de Prusia, xunto con Danzig foron dadas \u00e1 nova Polonia. Oito mill\u00f3ns de alem\u00e1ns foron expulsados dos seus fogares e recolocados en Alema\u00f1a. Medio mill\u00f3n de alem\u00e1ns morrer\u00edan nos vindeiros anos nos campos de traballos forzados do goberno comunista polaco (\"Lambinowice\").\nRep\u00fablica Popular de Polonia.\nNunhas elecci\u00f3ns controladas polo Partido Polaco dos Traballadores Unidos (\"PZPR\"), os comunistas acadaron o poder. Era o ano 1947, o mesmo partido non perder\u00eda o poder ata 1989.\nEn outubro de 1978 Xo\u00e1n Paulo II converter\u00edase no primeiro Papa polaco. O 1 de xullo de 1980, a billonaria d\u00e9beda do goberno polaco, levouno a subi-lo prezo da comida. As folgas subsecuentes paralizaron durante o ver\u00e1n as minas de carb\u00f3n en Silesia. O 31 de agosto de 1980, os traballadores asinaron un acordo de 21 puntos co goberno comunista. O m\u00e1is importante era o dereito dos traballadores a formar sindicatos \u00e1 marxe do goberno comunista.\nNos estaleiros de Danzig (\"Gdansk\" en polaco), fundouse o sindicato Solidariedade, dirixido por Lech Walesa. Ser\u00eda a punta de lanza dun amplo movemento anticomunista que abrangu\u00eda dende a Igrexa cat\u00f3lica polaca (quen contaban cun grande aliado no Vaticano) ata sectores esquerdistas prodemocr\u00e1ticos. O goberno cada vez perd\u00eda influencia.\nTrala desfeita do PZPR e o descubrimento da corrupci\u00f3n e enriquecemento persoal dos dirixentes do partido. O descontento conta os comunistas aumentou en Polonia e outros pa\u00edses. A Uni\u00f3n Sovi\u00e9tica incrementou notablemente as posici\u00f3ns do seu ex\u00e9rcito na fronteira polaca (1980). En 1981 o xeneral Wojciech Jaruzelski \u00e9 elixido Primeiro Secretario do PZPR. Entre o 12 e o 13 de decembro ordena arrestar \u00f3s principais membros de Solidariedade e declara a lei marcial. Esta durar\u00eda dous anos. Ata 1986 non ser\u00eda liberada a meirande parte dos influentes dirixentes de Solidariedade.\nTransici\u00f3n e Democracia.\nEn 1989 as Conversaci\u00f3ns da Mesa Redonda, entre Solidariedade e o goberno comunista deron lugar a unhas elecci\u00f3ns semi-libres das que Lech Walesa sair\u00eda presidente. Este feito desencadear\u00eda o colapso das ditaduras comunistas de Europa oriental (\"ver Guerra fr\u00eda\").\nTras 1989 Polonia adopta a democracia como sistema de goberno e o capitalismo como sistema econ\u00f3mico. Ingresa na OTAN e na UE.\nGobernantes de Polonia.\nDivisi\u00f3n territorial (\"Rozbicie dzielnicowe\") (1138-1306).\nNota: s\u00f3 se citan aqu\u00ed os gobernantes reco\u00f1ecidos co t\u00edtulo de \"Gran Duque de toda Polonia\" (normalmente os que exerc\u00edan o seu control sobre a \"provincia real de Cracovia\")\nReino Constitucional, Reino de Polonia (\"Kongres\u00f3wka, Kr\u00f3lestwo Polskie\") (1815-1832).\nNota: cinco tsares de Rusia adxudic\u00e1ronse o t\u00edtulo de \"rei de Polonia\"."}
{"id": "32743", "revid": "85894", "url": "https://gl.wikipedia.org/wiki?curid=32743", "title": "Polanos occidentais", "text": "Os polanos (en polaco, \"polanie\") foron unha tribo eslava que habitou as beiras do r\u00edo Warta a finais do s\u00e9culo VIII.\nHistoria.\nCara ao s\u00e9culo X, chegaran a se-la tribo m\u00e1is poderosa entre os r\u00edos Odra e Bug e entre os C\u00e1rpatos e o Mar B\u00e1ltico, asoballando as demais tribos eslavas. No s\u00e9culo X tam\u00e9n conseguiron integrar as terras da Masovia, Cujavia e Grande Polonia.\nOs achados arqueol\u00f3xicos m\u00e1is recentes mostran catro fortalezas principais no antigo estado polano:\nA uni\u00f3n tribal liderada pola dinast\u00eda Piast en breve se transformar\u00eda no que hoxe \u00e9 a Polonia."}
{"id": "32744", "revid": "12452", "url": "https://gl.wikipedia.org/wiki?curid=32744", "title": "PNV", "text": ""}
{"id": "32745", "revid": "23204", "url": "https://gl.wikipedia.org/wiki?curid=32745", "title": "Segunda Rep\u00fablica Espa\u00f1ola", "text": "A Segunda Rep\u00fablica Espa\u00f1ola foi o r\u00e9xime pol\u00edtico democr\u00e1tico que rexeu Espa\u00f1a entre o 14 de abril de 1931, data da s\u00faa proclamaci\u00f3n, at\u00e9 o 1 de abril de 1939, data da vitoria definitiva do bando autoproclamado \"nacional\" (\u00e9 dicir, o de quen se sublevaron contra a Rep\u00fablica os d\u00edas 17 e 18 de xullo de 1936, chamados as\u00ed en oposici\u00f3n ao bando leal a ela, o \"republicano\").\nS\u00edmbolos da II Rep\u00fablica.\nEscoll\u00e9ronse como distintivos do Estado os s\u00edmbolos republicanos adoptados popularmente durante o s\u00e9culo XIX. Como bandeira escolleuse a tricolor de tres franxas horizontais, vermella, amarela e morada. O escudo era semellante \u00f3 mon\u00e1rquico anterior, a\u00ednda que a coroa mon\u00e1rquica foi substitu\u00edda pola coroa mural. Como himno nacional adoptouse o Himno de Riego, co\u00f1ecido durante gran parte do s\u00e9culo XIX por ser o himno nacional tam\u00e9n durante o trienio liberal de 1820-1823. Vi\u00f1a a substitu\u00edr a Marcha Real.\nProclamaci\u00f3n.\nTrala dimisi\u00f3n do ditador Miguel Primo de Rivera, o rei Afonso XIII intentou devolver \u00f3 debilitado r\u00e9xime mon\u00e1rquico a lexitimidade popular. Para iso, o goberno presidido polo almirante Juan Bautista Aznar convocou unha rolda de elecci\u00f3ns, comezando polas municipais para seguir coas xerais. Tendo en conta as circunstancias, as elecci\u00f3ns municipais adquiriron un car\u00e1cter de plebiscito en prol ou en contra da monarqu\u00eda.\nO 12 de abril de 1931 celebrouse a segunda rolda das elecci\u00f3ns municipais. A\u00ednda que cuantitativamente se saldaron coa vitoria mon\u00e1rquica nas urnas (26.257 concelleiros mon\u00e1rquicos fronte a 24.731 republicanos), cualitativamente o impulso republicano quedou de manifesto \u00f3 triunfaren nas grandes cidades (41 das 50 capitais de provincia), \u00e9 dicir, os n\u00facleos menos vulnerables \u00e1 influencia do caciquismo e \u00e1 perversi\u00f3n do sistema electoral de 1907, que imped\u00eda a celebraci\u00f3n de elecci\u00f3ns cando non houbera listas enfrontadas. Estes resultados colleron de sorpresa tanto a mon\u00e1rquicos coma a republicanos, xa que os mon\u00e1rquicos pensaban que a situaci\u00f3n non pasaba de dif\u00edcil. Juan Bautista Aznar preguntado sobre a posibilidade dunha crise pol\u00edtica respondeu:\nAs\u00ed o entendeu a elite mon\u00e1rquica e o propio rei, que constataron a falta de apoio popular \u00e1 orde estabelecida, renunciaron \u00f3 emprego da forza e abriron paso \u00e1 proclamaci\u00f3n da Rep\u00fablica. Tan s\u00f3 Juan de la Cierva prop\u00f3n erguerse en armas para evitar a quebra da monarqu\u00eda. De tal xeito o 14 de abril de 1931 f\u00edxose p\u00fablico o seguinte manifesto que \u00f3 d\u00eda seguinte publicou ABC en portada:\nA II Rep\u00fablica Espa\u00f1ola proclamouse finalmente o 14 de abril de 1931: a primeira cidade na que se izou a bandeira tricolor foi \u00c9ibar (Guip\u00fascoa), pero no mesmo d\u00eda imit\u00e1rona as principais cidades espa\u00f1olas, como Madrid ou Sevilla. En Catalu\u00f1a, Francesc Maci\u00e0 proclamaba a Rep\u00fablica Catal\u00e1 e o Estado catal\u00e1n como integrante da Federaci\u00f3n Ib\u00e9rica, convidando \u00f3s demais pobos de Espa\u00f1a a un\u00edrense en federaci\u00f3n.\nPola s\u00faa parte, Afonso XIII abandonou o pa\u00eds aconsellado polos seus ministros, sen abdicar formalmente, traslad\u00e1ndose a Par\u00eds, e fixando posteriormente a s\u00faa residencia en Roma. En xaneiro de 1941 abdicou en prol do seu terceiro fillo Juan, finando o 28 de febreiro do mesmo ano.\nO escritor eibarr\u00e9s Toribio Echevarr\u00eda redacta, no seu libro \"Viaje por el pa\u00eds de los recuerdos\" (ISBN 84-7173-154-1) a proclamaci\u00f3n da Segunda Rep\u00fablica en \u00c9ibar desta maneira:\nNa mesma data da proclamaci\u00f3n asume o poder o goberno dese\u00f1ado no \"Pacto de San Sebasti\u00e1n\". As\u00ed pois, este comit\u00e9 revolucionario, presidido polo pol\u00edtico ex-mon\u00e1rquico Niceto Alcal\u00e1 Zamora, conv\u00e9rtese no goberno provisorio da Rep\u00fablica e o seu presidente no xefe do Estado. O mesmo 14 de abril, Niceto Alcal\u00e1-Zamora realiza un discurso como presidente provisional da Rep\u00fablica, emitido por Uni\u00f3n Radio. Nel proclama a Segunda Rep\u00fablica Espa\u00f1ola:\nEste goberno desenvolveu o seu labor dende o 14 de abril at\u00e9 o 14 de outubro de 1931. O obxectivo principal do goberno provisorio era a convocatoria de elecci\u00f3ns a Cortes constitu\u00edntes, mais realizou tam\u00e9n un important\u00edsimo labor lexislativo, sobre todo no referente \u00e1 cuesti\u00f3n agraria. As elecci\u00f3ns celebr\u00e1ronse o 28 de xu\u00f1o e deron de novo o triunfo \u00e1 alianza \"republicano-socialista\".\nA proclamaci\u00f3n nas cidades galegas.\nA prensa da \u00e9poca informou da proclamaci\u00f3n da Rep\u00fablica nas cidades galegas do seguinte xeito:\nEtapas.\nBienio republicano-socialista.\nO bienio \"republicano-socialista\", tam\u00e9n co\u00f1ecido como \"Bienio reformista\" polas numerosas e importantes reformas feitas, foi o per\u00edodo comprendido entre abril de 1931 e novembro de 1933. Ti\u00f1a por diante grandes retos como a aprobaci\u00f3n da Constituci\u00f3n republicana e dos estatutos de autonom\u00eda.\nConstituci\u00f3n de 1931.\nO 14 de xullo de 1931 as Cortes iniciaron as s\u00faas sesi\u00f3ns baixo a presidencia do socialista Juli\u00e1n Besteiro. No comezo da s\u00faa andaina as Cortes referendaron os decretos elaborados polo goberno provisional e crearon unha comisi\u00f3n encargada de redactar a Constituci\u00f3n. O 29 de agosto Luis Jim\u00e9nez de As\u00faa presentaba a primeira redacci\u00f3n da Constituci\u00f3n, para posteriormente discutirse artigo por artigo. Os debates parlamentarios foron moi intensos, sobre todo o dos artigos 26-27 (relacionados coas congregaci\u00f3ns relixiosas e o seu financiamento) e o 44 (referente \u00e1 expropiaci\u00f3n de terras). As crises derivadas das discusi\u00f3ns deste artigos fixeron dimitir \u00f3 Presidente do goberno Niceto Alcal\u00e1-Zamora, mais este volveu \u00e1 presidencia animado por Manuel Aza\u00f1a.\nTras case 4 meses de discusi\u00f3ns, o 9 de decembro a Constituci\u00f3n foi aprobada en Cortes con 368 votos a favor, 89 ausencias e ning\u00fan voto en contra. O feito de non ser ratificada en referendo popular impediu co\u00f1ecer o grao de apoio cidad\u00e1n, e outorgou motivos \u00e1 dereita para deslexitimala.\nAlg\u00fans artigos da Constituci\u00f3n espa\u00f1ola de 1931 que caben destacar son:\nEn resumo, a Constituci\u00f3n era unha carta democr\u00e1tica que superpo\u00f1\u00eda o poder lexislativo, amparaba unha econom\u00eda mixta e declaraba o estado como laico.\nReformas.\nTrala aprobaci\u00f3n da Constituci\u00f3n o 9 de decembro confirmouse a Niceto Alcal\u00e1-Zamora como Presidente da Rep\u00fablica, e o 15 de decembro nomeouse a Manuel Aza\u00f1a como Presidente do goberno.\nCuesti\u00f3n relixiosa.\nNo momento da proclamaci\u00f3n da Rep\u00fablica a xerarqu\u00eda eclesi\u00e1stica era moi conservadora, mais este enfrontamento entre Igrexa e Estado agravouse trala aprobaci\u00f3n da Constituci\u00f3n. Por outra banda os sentimentos divid\u00edanse: a dereita defend\u00eda que se mantiveran os privilexios concedidos \u00e1 Igrexa, mentres que entre alg\u00fans republicanos de esquerda e sindicalistas medraba un forte sentimento \"anti-clerical\" que se chegou a manifestar en queimas de igrexas.\nO goberno neste eido levou \u00e1 pr\u00e1ctica unha pol\u00edtica de secularizaci\u00f3n. A \"Lei de Confesi\u00f3ns e Congregaci\u00f3ns relixiosas\", sancionada polo presidente da Rep\u00fablica o 2 de xu\u00f1o de 1933, agravou a reacci\u00f3n contraria da Igrexa cat\u00f3lica. \u00d3 d\u00eda seguinte de sancionada a Lei o Papa P\u00edo XI daba a co\u00f1ecer unha carta enc\u00edclica contraria \u00e1 lei.\nEntre as medidas tomadas destacan: separaci\u00f3n da Igrexa do Estado, a liberdade de cultos, o matrimonio civil, a secularizaci\u00f3n dos cemiterios, a extinci\u00f3n do orzamento do clero (vixente dende o Concordato de 1851), o divorcio e a prohibici\u00f3n da educaci\u00f3n dirixida por eclesi\u00e1sticos. Expulsouse tam\u00e9n a Compa\u00f1\u00eda de Xes\u00fas, por gardaren tan s\u00f3 lealdade \u00f3 Papa.\nReforma do ex\u00e9rcito.\nManuel Aza\u00f1a puxo en marcha a reforma do ex\u00e9rcito, xa que este ti\u00f1a un fato de deficiencias na s\u00faa estrutura e no material. Emprendeu este labor unha semana despois de asumir o cargo de ministro da Guerra no goberno provisional, e os seus obxectivos eran eliminar o poder pol\u00edtico do ex\u00e9rcito, aumentar a s\u00faa eficacia e reducir o n\u00famero de oficiais. Para trocar esta situaci\u00f3n aplicouse a Lei Aza\u00f1a, que entre as s\u00faas medidas inclu\u00eda: os militares deb\u00edan xurar fidelidade \u00e1 Rep\u00fablica (por decreto do 22 de abril de 1931), reorganizaci\u00f3n das unidades do ex\u00e9rcito, supresi\u00f3n da Lei de Xurisdici\u00f3ns, eliminaci\u00f3n da Academia Militar de Zaragoza (dirixida por Franco dende 1928)...\nPor engadido a Rep\u00fablica creou unha forza armada leal a ela: a Garda de Asalto.\nReforma educativa.\nO goberno da Rep\u00fablica atopouse cunha alta taxa de analfabetismo (en torno \u00f3 45%) que era preciso diminu\u00edr. As\u00ed o ensino obrigatorio, laico e gratu\u00edto foi a nova filosof\u00eda para tentar formar a cidad\u00e1ns libres, base sobre a que se quer\u00eda constru\u00edr a Rep\u00fablica.\nPara iso o goberno decretou a creaci\u00f3n de 7.000 novas prazas de mestre e aumentoulles o salario entre o 15 e o 50 %. Asemade inst\u00e1base \u00e1 creaci\u00f3n de 7.000 novas escolas.\nOutra das medidas destacables foi a creaci\u00f3n o 29 de maio das Misi\u00f3ns Pedag\u00f3xicas que, presididas por Manuel Bartolom\u00e9 Coss\u00edo, levaban a cultura polas vilas e aldeas espa\u00f1olas. A agrupaci\u00f3n teatral \"La Barraca\" dirixida por Federico Garc\u00eda Lorca, representaba tam\u00e9n obras teatrais polas vilas e aldeas, \u00e1s veces adaptadas polo propio Lorca.\nReforma agraria.\nA situaci\u00f3n do campo cando se proclamou a II Rep\u00fablica non mudara moito dende os procesos de desamortizaci\u00f3n realizados no s\u00e9culo XIX. A situaci\u00f3n era grave, sobre todo para os xornaleiros e os campesi\u00f1os andaluces e estreme\u00f1os. Neste eido non coincid\u00edan os socialistas e os republicanos. Os republicanos propu\u00f1an o repartimento de terras para aumentar a produtividade, mentres que os socialistas propu\u00f1an a socializaci\u00f3n da terra e a s\u00faa explotaci\u00f3n colectiva.\nDurante o goberno provisional, o ministro de Traballo Francisco Largo Caballero realizou unha serie de medidas para paliar a mala situaci\u00f3n do campo. A \"Lei de bases da reforma agraria\" foi definitivamente aprobada o 9 de setembro de 1932 por 318 votos a prol, 19 en contra e 120 abstenci\u00f3n. Cabo dela tam\u00e9n se aprobou a \"Lei de intensificaci\u00f3n de cultivos\". Para a posta en pr\u00e1ctica destas leis foi creado o Instituto de Reforma Agraria (IRA), pero non foi moi efectivo xa que a complexidade das leis e a oposici\u00f3n dos grandes terratenentes latifundistas (que en ocasi\u00f3ns deixaron de traballar a terra) fixeron que a concesi\u00f3n de terras \u00f3s campesi\u00f1os fora moi escasa e lenta, o que decepcionou os campesi\u00f1os, que tanto anceiaran a Rep\u00fablica. A\u00ednda que en teor\u00eda as medidas eran pretensiosas, na pr\u00e1ctica o impacto foi leve. Dous anos e medio despois da proclamaci\u00f3n da Rep\u00fablica s\u00f3 cambiaran de mans 45.000 hect\u00e1reas en beneficio duns 7.000 campesi\u00f1os.\nOs sindicatos convocaron folgas e o malestar social medraba. Comezaron a ocuparse ilegalmente terras por parte de campesi\u00f1os desesperados. O suceso m\u00e1is grave deste tipo sucedeu nun pequeno pobo andaluz chamado Casas Viejas, onde o 10 de xaneiro de 1933 os seus habitantes se sublevaron contra as autoridades. A represi\u00f3n realizada foi dur\u00edsima: alg\u00fans campesi\u00f1os foron queimados nas casas onde se atrincheraban, outros foron fusilados... Esta represi\u00f3n causou forte conmoci\u00f3n na cidadan\u00eda e as dereitas aproveitaron para desprestixiar \u00f3 goberno. Pola s\u00faa parte, os anarquistas revolucionarios de esquerda decid\u00edronse a derrubar esa Rep\u00fablica \"burguesa\" que non respond\u00eda \u00e1s demandas da cidadan\u00eda.\nAutonomismo.\nDurante o primeiro bienio tan s\u00f3 foi aprobado o Estatuto de Catalu\u00f1a. Este pasou \u00e1s Cortes tras a s\u00faa aprobaci\u00f3n case por unanimidade polos representantes dos concellos e ser votada afirmativamente polo 99% dos electores no referendo popular. Nas Cortes o Estatuto foi discutido lenta e arduamente, mais trala intentona de golpe de Estado perpetrada polo xeneral Sanjurjo acelerouse a s\u00faa discusi\u00f3n at\u00e9 ser aprobado o 9 de setembro de 1932 por 314 votos en prol e 24 na s\u00faa contra. Destaca neste eido o discurso pronunciado polo Presidente do goberno, Manuel Aza\u00f1a, o 27 de maio de 1932, que axudou a acelerar o debate, e comezaba as\u00ed:\nPola s\u00faa parte no Pa\u00eds Vasco e Navarra as forzas pol\u00edticas tentaban facer un proxecto estatutario. En xu\u00f1o de 1931 unha asemblea conformada polos concellos vascos e navarros aprobaron un proxecto de estatuto, mais este foi rexeitado polo goberno republicano xa que se achegaba moito \u00f3 tradicionalismo. Xa en 1932 Navarra se desligou do proxecto. En 1933 un novo proxecto foi aprobado pola meirande parte dos concellos de Biscaia e Guip\u00fascoa, pero non polos de \u00c1raba. Sometido a referendo popular foi votado afirmativamente nas provincias de Biscaia e Guip\u00fascoa, mais en \u00c1raba tan s\u00f3 conseguiu o 44% dos votos a favor. Isto non detivo a s\u00faa presentaci\u00f3n \u00e1s Cortes, onde foi paralizada a s\u00faa discusi\u00f3n polo goberno radical-cedista.\nEn Galicia trala chegada da II Rep\u00fablica diversas instituci\u00f3ns loitaron pola consecuci\u00f3n da autonom\u00eda para Galicia. Mais as\u00ed e todo moitos dos diversos proxectos elaborados resultaron incompatibles coa Constituci\u00f3n, por consideraren a Galicia como un \"Estado aut\u00f3nomo dentro da Rep\u00fablica Federal Espa\u00f1ola\". En 1932, xa estando fundado o Partido Galeguista, por proposici\u00f3n do alcalde de Santiago de Compostela Raimundo L\u00f3pez Pol, comeza a elaboraci\u00f3n dun estatuto factible para a Rep\u00fablica. Este foi aprobado nunha asemblea de concellos en decembro de 1932, mais a chegada das dereitas \u00f3 goberno paralizou o seu proceso.\nConflitividade social e crise da coalici\u00f3n.\nA cuesti\u00f3n territorial foi un foco de tensi\u00f3ns. O malestar no ex\u00e9rcito f\u00edxose patente no levantamento militar do xeneral Sanjurjo. Este golpe de estado (co\u00f1ecido como \"sanjurjada\") produciuse o 10 de agosto de 1932 en Sevilla e resultou un fracaso. Sanjurjo tentou fuxir a Portugal pero foi detido en Huelva.\nPor outra banda o fracaso de aplicaci\u00f3n da Reforma Agraria creou conflitividade entre a poboaci\u00f3n, sobre todo entre os xornaleiros, campesi\u00f1os e anarquistas. Este malestar deu lugar a disturbios fortemente reprimidos en Casas Viejas, Castilblanco e outros nas chamadas revoluci\u00f3ns de xaneiro e decembro de 1933.\nAdemais durante todo o bienio reformista as dereitas seguiron un proceso de reorganizaci\u00f3n. Deste xeito en 1931 Ramiro Ledesma Ramos e On\u00e9simo Redondo fundan as Juntas de Ofensiva Nacional-Sindicalista (JONS). Pola s\u00faa parte, en 1933, Jos\u00e9 Antonio Primo de Rivera funda a Falange Espa\u00f1ola (FE). Estas d\u00faas organizaci\u00f3ns fundiranse en 1934 formando a Falange Espa\u00f1ola de las JONS.\nOutros partidos que non cuestionaban a forma de goberno sen\u00f3n a laicidade e a propiedade un\u00edronse para formar a Confederaci\u00f3n Espa\u00f1ola de Derechas Aut\u00f3nomas (CEDA) que dirix\u00eda Jos\u00e9 Mar\u00eda Gil Robles. Fund\u00e1ronse tam\u00e9n neste per\u00edodo outros partidos autoritarios como Renovaci\u00f3n Espa\u00f1ola liderada por Jos\u00e9 Calvo Sotelo.\nA reorganizaci\u00f3n das dereitas, unido a crises no goberno debido \u00e1 represi\u00f3n en Casas Viejas, pola falta de entendemento entre republicanos e socialistas ou polo fracaso electoral nas elecci\u00f3ns municipais de abril de 1933, complicou a situaci\u00f3n da coalici\u00f3n. A causa disto Manuel Aza\u00f1a dimite, tomando o goberno Alejandro Lerroux, que non consegue facerse coa situaci\u00f3n, feito que o leva a dimitir. Diego Mart\u00ednez Barrio, novo presidente do goberno, convoca elecci\u00f3ns xerais para novembro.\nBienio radical-cedista.\nAs elecci\u00f3ns xerais de novembro deron a vitoria \u00e1s dereitas. A distribuci\u00f3n de escanos foi a seguinte:\n\u00c1 vista dos resultados electorais o presidente Niceto Alcal\u00e1-Zamora nomeou xefe de goberno a Alejandro Lerroux, que contaba co apoio parlamentario da CEDA. As\u00ed deu comezo \u00f3 bienio \"radical-cedista\", tam\u00e9n co\u00f1ecido como \"Bienio negro\", que foi o per\u00edodo comprendido entre novembro de 1933 e febreiro de 1936.\nPol\u00edtica contrarreformista.\nAlejandro Lerroux, nomeado xefe de goberno, foi o encargado de formar o goberno. No gabinete tan s\u00f3 hab\u00eda membros do Partido Republicano Radical que por\u00e9n necesitaba o apoio da CEDA. Ese apoio foi condicionado a que as escolas eclesi\u00e1sticas seguiran activas, que se paralizara a Lei de Congregaci\u00f3ns, se revisara a lexislaci\u00f3n laboral e se detivera a reforma agraria. Nesta pol\u00edtica contrarreformista, de rectificaci\u00f3n das reformas do anterior bienio, tam\u00e9n se encontra a paralizaci\u00f3n dos estatutos vasco e galego as\u00ed como a amnist\u00eda \u00f3s participantes no golpe de estado de Jos\u00e9 Sanjurjo Sacanell.\nFolgas e conflitos.\nA contrarreforma efectuada no agro desfavoreceu \u00f3s traballadores do campo, reducindo o seu salario \u00e1 metade. Ante esta situaci\u00f3n a Federaci\u00f3n Nacional de Trabajadores de la Tierra, dependente da UGT, convocou unha folga xeral que tivo \u00e9xito en Estremadura e parte de Andaluc\u00eda e Castela-A Mancha. A folga saldouse con 10.000 detidos e\npreto de 200 concellos socialistas suspendidos.\nEn Catalu\u00f1a o goberno central anulou a \"LLei de contractes de conreu\" que facilitaba o acceso \u00e1 propiedade da terra \u00f3s arrendatarios dos vi\u00f1edos. Ricardo Samper, daquela xefe de goberno e que apoiara a lei tivo que dimitir ante a intransixencia das dereitas a esta lei. Ante esta crise as esquerdas clamaban pola disoluci\u00f3n das Cortes e a convocatoria de novas elecci\u00f3ns. A CEDA, en troques, aspiraba a entrar no goberno. Desta forma trala dimisi\u00f3n de Samper volve Lerroux \u00e1 xefatura do goberno, entrando tam\u00e9n tres membros da CEDA que at\u00e9 ent\u00f3n estaban exclu\u00eddos do gabinete. A entrada da CEDA produciu a escisi\u00f3n do Partido Republicano Radical pola s\u00faa \"banda esquerda\", encabezada por Diego Mart\u00ednez Barrio, o cal diminu\u00eda a\u00ednda m\u00e1is (19 deputados abandonaron o PRR) o poder do partido, dependendo as\u00ed m\u00e1is do apoio da CEDA. Os escindidos fundaron o Partido Radical Democr\u00e1tico, que se fusionar\u00eda cos radicais socialistas para formar Uni\u00f3n Republicana.\nAs esquerdas estaban convencidas de que a CEDA quer\u00eda tirar abaixo a Rep\u00fablica polo que o PSOE convocou unha folga xeral revolucionaria que seguiron os partidos de esquerda e centro-esquerda co \u00e1nimo de botar abaixo o goberno. O goberno declarou ilegal esta folga e declarou o estado de guerra en toda Espa\u00f1a. A folga comezou o 5 de outubro cun apoio irregular dos anarquistas e comunistas. A folga tivo \u00e9xito nas principais cidades espa\u00f1olas, mais a escasa planificaci\u00f3n levou \u00f3 fracaso da tentativa revolucionaria.\nO Estado catal\u00e1n.\nEn Catalu\u00f1a a folga xeral foi unida \u00f3 descontento da esquerda nacionalista pola lentitude das transferencias de competencias conseguidas co estatuto de autonom\u00eda. Definitivamente o 6 de outubro o presidente da Generalitat de Catalu\u00f1a, Llu\u00eds Companys, proclama o Estado catal\u00e1n. Lerroux deu orde de declarar o estado de guerra e esmagar a sedici\u00f3n, mais o xeneral encargado, Domingo Batet, foi m\u00e1is prudente e disparou con can\u00f3ns dende a Praza de Sant Jaume con carga oca. O 7 de outubro Companys rend\u00edase. Os membros da Generalitat foron detidos e condenados a distintas penas de c\u00e1rcere. As\u00ed Companys foi condenado a 30 anos de cadea e Manuel Aza\u00f1a, que se atopaba en Barcelona por casualidade, tam\u00e9n foi detido e enviado \u00f3 buque-prisi\u00f3n \"S\u00e1nchez Barc\u00e1iztegui\". O estatuto catal\u00e1n foi suspendido as\u00ed como a \"Lei de cultivos\". A rebeli\u00f3n catal\u00e1 custoulle a vida a 8 soldados e 38 civ\u00eds. As penas de morte ditadas foron conmutadas por vontade de Alcal\u00e1 Zamora, que lle recordou a Lerroux as amnist\u00edas para os participantes na \"Sanjurjada\". Lerroux accedeu, mais coa oposici\u00f3n total da CEDA.\nRevoluci\u00f3n de Asturias.\nEn Asturias e norte de Le\u00f3n a situaci\u00f3n resultou diferente. A CNT estaba adherida \u00e1 Alianza Obrera (xunto coa UGT e comunistas), e o comunismo ti\u00f1a unha forza real. Os folguistas posu\u00edan armas e a dinamita das minas asturianas. O 5 de outubro comezaba a sublevaci\u00f3n e os folguistas comezaron a ocupar os pobos e vilas da zona. Estableceuse unha uni\u00f3n entre todas as forzas (obreiras, anarquistas, socialistas e comunistas) baixo a consigna UHP (Uni\u00f3n de Hermanos Proletarios). Nas zonas ocupadas organiz\u00e1ronse comunas e os concellos foron substitu\u00eddos por comit\u00e9s revolucionarios. Suprimiuse o di\u00f1eiro e socializ\u00e1ronse os medios de produci\u00f3n. O ministro de Guerra encomendou a misi\u00f3n de sufocar a rebeli\u00f3n \u00f3 xeneral Francisco Franco, que estaba \u00f3 mando da Lexi\u00f3n e das tropas regulares. A represi\u00f3n foi dur\u00edsima, realiz\u00e1ndose fusilamentos, asasinatos roubos e violaci\u00f3ns. O 18 de outubro d\u00e1base remate \u00e1 revoluci\u00f3n que foi sufocado con preto de 2.000 mortos, 30.000 detidos e miles de despedimentos. \"A posteriori\" dit\u00e1ronse vinte penas de morte das que foron executadas d\u00faas.\nA repercusi\u00f3n foi moi forte. \u00d3 redor de 200 concellos asturianos que estaban controlados por socialistas e republicanos de esquerda pasaron a seren controlados por xestoras. A CEDA aumentou o seu peso no goberno e produciuse unha dereitizaci\u00f3n do r\u00e9xime.\nCrise da coalici\u00f3n radical-cedista.\nA revoluci\u00f3n de Asturias provocou un ambiente tensionado na pol\u00edtica estatal, mais o goberno de Lerroux non entrou en crise por iso, sen\u00f3n pola conmutaci\u00f3n da pena de morte a Gonz\u00e1lez Pe\u00f1a por parte de Alcal\u00e1-Zamora. A CEDA op\u00faxose e Lerroux tivo que formar novo goberno no que inclu\u00edu a cinco da CEDA e s\u00f3 a tres do Partido Republicano Radical. Gil Robles ocupou o Ministerio de guerra, colacando en postos chaves a militares como o xeneral Joaqu\u00edn Fanjul, Francisco Franco, Manuel Goded ou Emilio Mola. Este novo goberno esqueceuse da pol\u00edtica social e outorgou o di\u00f1eiro do estado \u00f3s \"ricos\". A finais de 1935 produc\u00edronse dous esc\u00e1ndalos de corrupci\u00f3n que botaron abaixo o goberno. O primeiro foi o do estraperlo en outubro, que provocou un forte desprestixio de Alejandro Lerroux. Alcal\u00e1-Zamora fixo dimitir a Lerroux e encargou formaci\u00f3n de novo goberno a Joaqu\u00edn Chapaprieta, pero \u00f3 pouco chegou un novo esc\u00e1ndalo de corrupci\u00f3n, o de Tay\u00e1-Nombela. Gil Robles retirou o seu apoio a Chapaprieta confiando en ser nomeado o novo encargado de formar goberno. Pero Alcal\u00e1-Zamora, temeroso da reacci\u00f3n popular, preferiu un home de centro, Manuel Portela Valladares. Portela Valladares decretou a disoluci\u00f3n das Cortes e convocou elecci\u00f3ns para o 16 de febreiro de 1936.\nAnteriormante \u00e1 convocatoria de elecci\u00f3ns os partidos pol\u00edticos f\u00f3ranse reorganizando. Os mon\u00e1rquicos e conservadores un\u00edronse no Bloque Nacional de Jos\u00e9 Calvo Sotelo, que era abertamente contrario \u00e1 Rep\u00fablica e \u00e1 s\u00faa Constituci\u00f3n.\nPola s\u00faa parte o centro-esquerda e a esquerda republicana un\u00edronse maioritariamente nun pacto asinado o 15 de xaneiro de 1936 na Fronte Popular, que estaba formado por Izquierda Republicana, Uni\u00f3n Republicana, Partido Socialista Obrero Espa\u00f1ol, Juventudes Socialistas, Partido Comunista de Espa\u00f1a, Partido Obrero de Unificaci\u00f3n Marxista, Partido Sindicalista e a Uni\u00f3n General de Trabajadores.\nEn Galicia uniuse \u00e1 Fronte Popular o Partido Galeguista. En Euskadi o Partido Nacionalista Vasco presentouse en solitario. En Catalu\u00f1a colig\u00e1ronse Esquerra Republicana de Catalunya, Acci\u00f3 Catalana Republicana, Partit Nacionalista Republic\u00e0 Catal\u00e0, Uni\u00f3 Socialista de Catalunya, Uni\u00f3 de Rabassaires e pequenos partidos comunistas para formar o Front d'Esquerres.\nFronte Popular.\nAs elecci\u00f3ns xerais de febreiro deron o triunfo \u00e1 Fronte Popular. A distribuci\u00f3n de escanos foi a seguinte:\nAnte o resultado das elecci\u00f3ns a reacci\u00f3n popular non se fixo esperar. A xente corr\u00eda a liberar \u00f3s presos do 34 sen agardar \u00e1 amnist\u00eda. O Xefe do Estado Maior Central, xeneral Franco, deulle o apoio do ex\u00e9rcito a Manuel Portela Valladares para que \"non deixara pasar o comunismo\". Intentou promover entre alg\u00fans militares unha sublevaci\u00f3n. Goded tam\u00e9n tentou sublevar o cuartel da Monta\u00f1a de Madrid e outros dous xenerais que estiveran en todas as conspiraci\u00f3ns contra a Rep\u00fablica, Joaqu\u00edn Fanjul e \u00c1ngel Rodr\u00edguez del Barrio, sondexaron esa posibilidade. Franco non viu o momento maduro e botouse para atr\u00e1s, a\u00ednda que eses d\u00edas do 17 \u00f3 19 de febreiro estivo m\u00e1is preto que nunca de dar un golpe militar. Evitouno a firme actitude de Pozas e do xeneral Miguel N\u00fa\u00f1ez de Prado. Portela Valladares decidiu dimitir, polo que Alcal\u00e1-Zamora tivo que ordenar a Manuel Aza\u00f1a que formase goberno. O d\u00eda 19 de febreiro Aza\u00f1a forma o goberno no que incl\u00fae tan s\u00f3 a republicanos de esquerda, decidindo non inclu\u00edr ning\u00fan socialista (a\u00ednda que Largo Caballero xa vetara a participaci\u00f3n do PSOE no novo goberno). Pese \u00f3 moderado do novo goberno, as dereitas reaccionaron coma se fosen os mesmos sovi\u00e9ticos os que alcanzasen o poder.\nA primeira medida do novo goberno foi a concesi\u00f3n dunha amnist\u00eda. Dende o comezo procedeuse a unha restauraci\u00f3n das reformas emprendidas no primeiro bienio. As\u00ed restaurouse a Generalitat de Catalu\u00f1a, os concellos socialistas suspendidos dende outubro de 1934 e os concellos vascos suspendidos no ver\u00e1n de 1934. React\u00edvanse os procesos dos estatutos de autonom\u00eda, de tal xeito que o 1 de outubro se aprobaba o Estatuto de Autonom\u00eda de Euskadi e en febreiro de 1938 o Estatuto de Autonom\u00eda de Galicia \u00e9 admitido a tr\u00e1mite (a\u00ednda que non foi discutido nin aprobado).\nReinici\u00e1ronse tam\u00e9n os traballos do Instituto de Reforma Agraria e envi\u00e1ronse os militares m\u00e1is proclives \u00f3 golpismo lonxe de Madrid.\nVolveuse \u00e1 reforma agraria, movendo m\u00e1is terra que nunca. Dende marzo at\u00e9 a sublevaci\u00f3n militar de xullo distribu\u00eduse moita m\u00e1is terra que nos 5 anos anteriores (at\u00e9 7 veces m\u00e1is, segundo Edward Malefakis). As cifras alcanzaron as 550.000 hect\u00e1reas ocupadas, onde se asentaron uns 110.000 campesi\u00f1os.\nA pesar da rapidez do goberno en po\u00f1erse \"mans \u00e1 obra\", \u00f3s obreiros e campesi\u00f1os non lles era abondo. Ped\u00edronse aumentos salariais, realiz\u00e1ronse folgas e medrou o desemprego. O valor da peseta caeu. O investimento privado decrec\u00eda, todo o contrario que o investimento p\u00fablico. Parte deste investimento privado (como o do multimillonario mallorqu\u00edn Juan March) empregouse en financiar as forzas que levaban conspirando contra a rep\u00fablica dende 1932. A inestabilidade e tensi\u00f3n social provocou que alg\u00fans partidos pol\u00edticos comezasen a formar as s\u00faas milicias. A Falange Espa\u00f1ola, decidida a botar abaixo o r\u00e9xime democr\u00e1tico, comezou a provocar a maior desorde e terror posibles (a dial\u00e9ctica dos pu\u00f1os e das pistolas). Polas r\u00faas da capital a xente comezou a ir armada para defenderse dos ataques dos adversarios. A Falange Espa\u00f1ola, que at\u00e9 ent\u00f3n nunca tivera representaci\u00f3n institucional e non pasaba duns poucos miles de afiliados, comezou a aumentar a s\u00faa afiliaci\u00f3n. O partido estaba financiado por Renovaci\u00f3n Espa\u00f1ola, o Banco Vizcaya, Juan March e a Italia fascista.\nO 10 de marzo a Falange atentou contra a vida do mestre Luis Jim\u00e9nez de As\u00faa, asasinando o polic\u00eda Jes\u00fas Gisbert que o escoltaba. O 14 de marzo, de novo a Falange, atentou contra a vida de Largo Caballero, sen \u00e9xito. Pouco despois a Falange Espa\u00f1ola foi ilegalizada. Pero non por iso deixaba de actuar: asasinaron a Manuel Pedregal, un maxistrado que sentenciara a 30 anos de c\u00e1rcere a un falanxista que matara a un vendedor de xornais de esquerdas; puxeron unha bomba no desfile conmemorativo do 14 de abril, resultando durante a confusi\u00f3n morto un garda civil a disparos da Garda de Asalto (no enterro deste houbo enfrontamentos entre a Falange e a Garda de Asalto, resultando varios mortos e feridos); asasinaron o xornalista Manuel Andr\u00e9s en Donostia, \u00f3 tam\u00e9n xornalista Luciano Malumbres en Santander e \u00f3 capit\u00e1n socialista Carlos Faraudo en Madrid; abriron fogo de metralleta no centro de Madrid contra traballadores, matando a 3 e ferindo a 40, o d\u00eda 16 de abril.\nO d\u00eda 7 de abril Niceto Alcal\u00e1-Zamora \u00e9 destitu\u00eddo coma presidente da Rep\u00fablica. A proposici\u00f3n redactada por Indalecio Prieto e Manuel Aza\u00f1a e presentada no Congreso dos deputados o 3 de abril, sinala que non foi necesaria a disoluci\u00f3n das Cortes o 7 de xaneiro de 1936, e que, seguindo a Constituci\u00f3n, un presidente non pode disolver as Cortes d\u00faas veces se non \u00e9 coa aprobaci\u00f3n da C\u00e1mara (a\u00ednda que a verdadeira raz\u00f3n estivera, posiblemente, no fracaso electoral de Alcal\u00e1-Zamora \u00e1 fronte dun partido pol\u00edtico, perdendo as\u00ed a s\u00faa autoridade como xefe de estado). A pesar de ter os apoios destes dous pol\u00edticos no momento da disoluci\u00f3n Alcal\u00e1-Zamora foi pintado coma demasiado \"conservador\" e \"moderado\" para os obxectivos reformistas da Rep\u00fablica. Como substituto seu foi elixido Manuel Aza\u00f1a. Indalecio Prieto aspiraba a ser o novo presidente do goberno, pero nunha votaci\u00f3n do seu partido a maior\u00eda decidiron que o PSOE non entrase no goberno. Manuel Aza\u00f1a nomeou presidente do goberno a Santiago Casares Quiroga.\nSublevaci\u00f3n.\nMais os plans conspiradores xa exist\u00edan dende o inicio do goberno da Fronte Popular. Despois das elecci\u00f3ns de febreiro de 1936, Francisco Franco foi desprazado a Canarias, Goded a Baleares e Emilio Mola a Pamplona (feudo dos requet\u00e9s). Emilio Mola, xa en Pamplona, preparouse para organizar o levantamento. Entre o 5 e o 12 de marzo reuniuse coa maior\u00eda dos militares golpistas. Al\u00ed Mola comentou que estaba preparando un levantamento que poder\u00eda suceder o 19 de abril, mais a conspiraci\u00f3n foi descuberta polo PCE, que forzou \u00f3 goberno a tomar medidas. Pese a todo seguiuse adiante coa trama golpista. \u00c1 cabeza da trama organizada por Emilio Mola ter\u00eda de estar Jos\u00e9 Sanjurjo Sacanell.\nA esquerda tentou aproximarse \u00f3s militares, sobre todo mediante a Uni\u00f3n Militar Republicana Antifascista (UMRA). Un grupo de aproximadamente 200 militares desta organizaci\u00f3n desprazouse a \u00c1frica coa intenci\u00f3n de secuestrar \u00f3s xefes golpistas, pero esta operaci\u00f3n foi descuberta por Casares Quiroga e desmontada de seguido. Os dirixentes do UMRA reun\u00edronse con Casares Quiroga para avisalo do alzamento previsto para o 16 de xullo e d\u00e9ronlle os nomes dos militares golpistas: Franco, Mola, Goded, Varela, Aranda, Fanjul, Yag\u00fce, Garc\u00eda Vali\u00f1o e Alonso Vega. O presidente do goberno non deu creto a estas afirmaci\u00f3ns respondendo que non exist\u00eda perigo ning\u00fan de insurrecci\u00f3n.\nEn xullo de 1936 aconteceron uns importantes sucesos, que se ben non desencadearon o alzamento, si que lles serviu para xustificalo. O 12 de xullo uns falanxistas asasinaron o tenente da Garda de Asalto Jos\u00e9 Castillo, membro da UMRA. Alg\u00fans dos seus compa\u00f1eiros decidiron vingarse e acheg\u00e1ronse \u00f3 domicilio de Antonio Goicoechea, pero \u00f3 non atoparse al\u00ed foron \u00f3 de Gil Robles, que tampouco estaba, e definitivamente \u00f3 de Jos\u00e9 Calvo Sotelo, que foi asasinado a tiros.\nFinalmente as ordes definitivas de Mola foron que o ex\u00e9rcito de \u00c1frica se sublevase \u00e1s 5 da ma\u00f1\u00e1 do d\u00eda 18 de xullo e 24 horas m\u00e1is tarde en toda a pen\u00ednsula. O ex\u00e9rcito de \u00c1frica ter\u00eda que controlar o Marrocos espa\u00f1ol, e despois ser transportado v\u00eda mar\u00edtima a Andaluc\u00eda, polo que a frota tam\u00e9n ti\u00f1a que se sublevar. Este plan foi descuberto o 17 de xullo en Melilla, pero o comandante xeneral de Melilla non se decidiu a arrestar os oficiais, sendo finalmente el o arrestado, pese \u00f3 risco de que os demais conspiradores non estiveran preparados. As\u00ed e todo, na noite do 18 de xullo, xa se eliminara a resistencia no Marrocos espa\u00f1ol.\nFrancisco Franco dirixiuse a Marrocos dende Canarias no famoso voo no \"Dragon Rapide\", alugado co di\u00f1eiro de Juan March, para comandar as tropas regulares.\nPara pasar as tropas regulares \u00e1 pen\u00ednsula necesitou pedir apoio \u00e1s forzas nazis e fascistas, xa que o estreito de Xibraltar estaba controlado polas tripulaci\u00f3ns da escuadra republicana, que se amotinaran contra os oficiais rebeldes. Hitler envioulle a Franco unha partida de 20 Junker e 6 cazas Heinkel. O obxectivo de Hitler era que co triunfo dun golpe militar dereitista, Francia perdera un posible aliado. Pola s\u00faa banda Mussolini enviou unha escuadrilla de 12 bombardeiros Savoia-Marchetti S.M.81 e 2 buques mercantes con cazas FIAT CR.32.\nPese a todo o apoio \u00e1 sublevaci\u00f3n non foi maioritario entre o ex\u00e9rcito. Dos 18 xenerais con mando de divisi\u00f3n, inclu\u00eddos da Garda Civil e de Carabineros, \u00e9 dicir, os que controlaban as unidades de intervenci\u00f3n m\u00e1is importantes, unicamente se sublevaron 4: Cabanellas, Queipo de Llano, Goded e Franco e s\u00f3 Cabanellas mandaba tropas na pen\u00ednsula. Outros dous xenerais de divisi\u00f3n en situaci\u00f3n de dispo\u00f1ibles que intervi\u00f1eron na sublevaci\u00f3n foron Fanjul e Saliquet. Entre os xenerais de brigada s\u00f3 14 de 56 apoiaron o golpe de Estado. Os sublevados contaban inicialmente cuns 120.000 homes armados, dos 254.000 que hab\u00eda nese intre na pen\u00ednsula, nas Illas e en \u00c1frica.\nMais varios factores conflu\u00edron para daren superioridade \u00f3s alzados e diminu\u00edr a eficacio de quen permaneceron leais. Un foi a orde xeral do goberno de desmobilizar os soldados, para minguar forza \u00f3s militares rebeldes, que as\u00ed e todo conseguiu o efecto contrario, xa que moitos deses soldados, naquelas zonas onde fracasou a sublevaci\u00f3n se negaron despois a volver \u00e1s s\u00faas unidades e, baixo o amparo da mobilizaci\u00f3n revolucionaria e popular, ingresaron nas milicias. Os anarquistas e socialistas, os primeiros en organizar milicias, desconfiaban en gran parte destes xefes e oficiais. Trunc\u00e1base as\u00ed dende o comezo o que puido ser o ex\u00e9rcito republicano.\nPara os sublevados era todo diferente xa que, a pesar de o ex\u00e9rcito peninsular non estar tampouco moi preparado para a guerra, contaban con forzas disciplinadas e organizadas. Sobre todo dispuxeron dende o comezo co ex\u00e9rcito de \u00c1frica, coa case totalidade dos seus 1.600 xefes e oficiais e dos 40.000 homes baixo seu mando. A s\u00faa tropa m\u00e1is co\u00f1ecida era a \"Legi\u00f3n\", composta de pr\u00f3fugos, delicuentes e marxinados que eran introducidos no culto \u00e1 violencia e \u00e1 virilidade. \u00d3 car\u00f3n da \"Legi\u00f3n\" estaban tam\u00e9n as Forzas Regulares Ind\u00edxenas, composta por mercenarios marroqu\u00eds e alg\u00fans espa\u00f1ois.\nA sublevaci\u00f3n na pen\u00ednsula non triunfou, mais tampouco foi sufucada debido \u00e1 ineficacia do goberno. Deuse paso as\u00ed \u00e1 Guerra civil espa\u00f1ola.\nFronte Popular durante a guerra civil.\nUnha vez iniciada a insurrecci\u00f3n, algunhas comunidades van ser conquistadas polo bando nacional e van dar apoio \u00f3s insurrectos, e vai haber outras que se mante\u00f1en en poder da Rep\u00fablica. Espa\u00f1a estaba baixo o mando de dous gobernos.\nO 4 de setembro de 1936, a presidencia do goberno, pasa \u00e1s mans do socialista Largo Caballero, que ser\u00e1 sucedido \u00f3 ano seguinte por Juan Negr\u00edn. Este era tam\u00e9n socialista e vai continuar \u00f3 mando de forma \u201cestable\u201d at\u00e9 a fin da guerra civil no ano 1939, e durante o exilio at\u00e9 o ano 1945. A ca\u00edda do goberno de Largo Caballero precipitouse tralos enfrontamentos entre os bandos formados principalmente pola CNT e o POUM contra o PSUC. O POUM foi ilegalizado, detidos os seus dirixentes e fusilado o seu l\u00edder, Andreu Nin.\nA guerra vai ser un conflito que vai estar marcado polo internacionalismo que vai adquirir co intervencionismo dos dous futuros bloques da Segunda guerra mundial.\nEntre os feitos da Rep\u00fablica durante a guerra civil, cabe destacar que o 1 de outubro de 1936, vai ser concedida a autonom\u00eda \u00f3 Pa\u00eds Vasco. O 4 de novembro, un mes despois, a CNT, decide unirse \u00f3 goberno de Largo Caballero, a pesar das notables diferenzas que exist\u00edan entre sindicalistas e socialistas. Estando Madrid baixo asedio o goberno vai trasladarse a Valencia, mentres se forman as Xuntas de Defensa de Madrid encabezadas polo Xeneral Miaja que encarga a organizaci\u00f3n do Estado Maior a Vicente Rojo.\nO 8 de novembro de 1936, \u00e9 a data da chegada das Brigadas Internacionais, que non abandonar\u00e1n ata que a guerra estea definitivamente decantada, o 21 de setembro de 1938. O 28 de outubro de 1937, o goberno republicano trasladado a Valencia, mudouse desta vez a Barcelona. O 23 de xaneiro de 1939 a Rep\u00fablica proclama oficialmente o estado de guerra, tras dous anos e medio de loita. O 28 de febreiro de 1939, o Presidente da Rep\u00fablica, Manuel Aza\u00f1a, vai dimitir, mentres que Francia e o Reino Unido xa reco\u00f1ec\u00edan a Espa\u00f1a de Franco, como xa fixeran anos anteriores os fascistas e nazis.\nO goberno republicano tivo que se exiliar definitivamente a Francia entre o 4 e o 12 de marzo, no momento no que o Coronel Segismundo Casado, co apoio entre outros de Juli\u00e1n Besteiro, deu un golpe de Estado contra a Rep\u00fablica, mentres se albiscaba xa a fin da guerra, que chegou oficialmente o 1 de abril de 1939.\nA Rep\u00fablica no exilio.\nA Rep\u00fablica Espa\u00f1ola continuou no exilio coas s\u00faas instituci\u00f3ns que segu\u00edan a representar a legalidade da Constituci\u00f3n de 1931 despois da vitoria dos nacionais na guerra civil espa\u00f1ola. Estas instituci\u00f3ns te\u00f1en a s\u00faa vixencia entre 1939 e 1977. A sede do goberno no exilio sit\u00faase primeiro en Cidade de M\u00e9xico para trasladarse o 8 de febreiro de 1946 a Par\u00eds, Francia.\nPor iniciativa da delegaci\u00f3n de M\u00e9xico na Conferencia de San Francisco das Naci\u00f3ns Unidas, ap\u00f3iase unha moci\u00f3n de repulsa \u00f3 goberno de Franco e reco\u00f1\u00e9cese o goberno no exilio como representante de Espa\u00f1a. Medida reco\u00f1ecida pola Conferencia de Potsdam. A Asemblea Xeral das Naci\u00f3ns Unidas confirma dita moci\u00f3n en febreiro de 1946 e vota en decembro do mesmo ano exclu\u00edr o seu ingreso \u00f3 organismo internacional. En 1950 o goberno de Franco consegue revogar a prohibici\u00f3n de establecer delegaci\u00f3ns diplom\u00e1ticas para posteriormente ingresar na ONU como pa\u00eds membro.\nM\u00e9xico foi o primeiro pa\u00eds en reco\u00f1ecer o goberno da Rep\u00fablica en 1939, tal decisi\u00f3n mant\u00edvose at\u00e9 1977 cando se restablecen relaci\u00f3ns diplom\u00e1ticas con Espa\u00f1a. Outro estado que reco\u00f1eceu at\u00e9 1977 a II Rep\u00fablica foi Iugoslavia.\nDisoluci\u00f3n da II Rep\u00fablica espa\u00f1ola no exilio.\nDespois das elecci\u00f3ns do 15 de xu\u00f1o de 1977, o Presidente da Rep\u00fablica Jos\u00e9 Maldonado e Fernando Valera, Presidente do Consello de Ministros, emiten a \"Declaraci\u00f3n de la Presidencia y del Gobierno de la Rep\u00fablica Espa\u00f1ola en el Exilio\" o 21 de xu\u00f1o de 1977, en Par\u00eds. En dito texto, despois de reafirmar a legalidade institucional emanada da Constituci\u00f3n de 1931 e dos procesos electorais de 1931, 1933 e 1936, declararon: \"As Instituci\u00f3ns da Rep\u00fablica no exilio po\u00f1en as\u00ed remate \u00e1 misi\u00f3n hist\u00f3rica que se impuxeran. E quen as mantivo ata hoxe, s\u00edntense satisfeitos porque te\u00f1en a convici\u00f3n de ter cumprido co seu deber.\"\nP\u00faxose as\u00ed termo \u00e1 segunda experiencia republicana na historia do estado espa\u00f1ol."}
{"id": "32746", "revid": "736", "url": "https://gl.wikipedia.org/wiki?curid=32746", "title": "II Rep\u00fablica Espa\u00f1ola", "text": ""}
{"id": "32747", "revid": "89787", "url": "https://gl.wikipedia.org/wiki?curid=32747", "title": "Decapitaci\u00f3n", "text": "A decapitaci\u00f3n (do lat\u00edn \"caput\", \"capitis\", que significa testa) \u00e9 un xeito de execuci\u00f3n que consiste en separar a cabeza do corpo. O resultado \u00e9 a morte instant\u00e1nea, xa que cercenar a testa priva a t\u00f3dolos \u00f3rganos das s\u00faas funci\u00f3ns involuntarias que son esenciais para o corpo, mentres que o cerebro \u00e9 privado de sangue osixenado.\nA decapitaci\u00f3n real\u00edzase xeralmente cun coitelo, espada, sabre, machado ou guillotina e durante moito tempo foi unha forma normal de aplicala pena de morte. A decapitaci\u00f3n accidental pode ser o resultado dunha explosi\u00f3n, accidente de coche ou industrial, a execuci\u00f3n errada por enforcamento ou outra ferida violenta. O suicidio por decapitaci\u00f3n \u00e9 raro pero non desco\u00f1ecido. \u00c9 unha pena de morte legal en Arabia Saudita, Qatar e o Iemen, pero s\u00f3 se aplica no primeiro pa\u00eds."}
{"id": "32748", "revid": "23204", "url": "https://gl.wikipedia.org/wiki?curid=32748", "title": "Aforcamento", "text": ""}
{"id": "32749", "revid": "43327", "url": "https://gl.wikipedia.org/wiki?curid=32749", "title": "Segunda Rep\u00fablica", "text": "II Rep\u00fablica p\u00f3dese referir a estas rep\u00fablicas:"}
{"id": "32752", "revid": "15490", "url": "https://gl.wikipedia.org/wiki?curid=32752", "title": "Macrino", "text": "Marcus Opelius Macrinus, nado en Cesarea (Mauritania) no 164 e finado en Partia no 218, foi un emperador romano que gobernou co nome de \"Caesar Marcus Opelius Severus Macrinus Augustus\", adoptando o \"cognomen\" dos Severos a\u00ednda que non era tal.\nFoi o primeiro emperador que chegou a dirixir o imperio sen ser senador. Durante o seu mandato tampouco pisou Roma. A s\u00faa vida en Roma estivo ligada os xuristas e chegou a ser o asesor legal de Plautiano, precepto dos pretorianos. \u00c1 morte deste por Caracalla, foi el o elixido para dirixir os pretorianos.\nComo tal, participou nas campa\u00f1as de Caracalla e no ano 217 acompa\u00f1ou a este ao Oriente, onde foi asasinado o emperador. Nomeado polas lexi\u00f3ns como novo emperador, nomeou \"augustus\" ao seu fillo Diadumediano. Era consciente do poder que a rexente en ausencia de Caracalla levaba os asuntos do Imperio, a s\u00faa nai Xulia Domna, dirixiulle unha carta onde se compromet\u00eda a manter os seus privilexios.\nO perigo para os Severos era que Macrino conseguira asentar o seu imperio, e como tal, Xulia Donna comeza a intrigar para que nomearan emperador o seu sobri\u00f1o Heliog\u00e1balo, e de s\u00f3 14 anos, cousa que consegue no 218, co visto e prace do Senado e o apoio dunha boa parte das lexi\u00f3ns.\nMentres tanto en Oriente, a loita contra os partos non \u00edan ben. Despois da batalla de Nisibis, onde non houbo vencedor nin vencido, Macrino firma unha paz vergo\u00f1enta para as armas romanas, e ademais se compromet\u00eda a pagar unha forte cantidade a Partia. Esa cantidade foi descontada da soldada do ex\u00e9rcito, co conseguinte malestar dos militares. Pouco a pouco o malestar vaise estendendo, e Macrino pronto se atopa s\u00f3 co apoio da lexi\u00f3n Gallia. Nestas condici\u00f3ns en xu\u00f1o do 218 prod\u00facese o encontro entre as tropas de Macrino e Heliog\u00e1balo, onde se consumou a abandono de Macrino, xa que os pretorianos o deixan en plena batalla. Logra fuxir, pero \u00e9 reco\u00f1ecido ao tratar de coller unha embarcaci\u00f3n para cruzar o B\u00f3sforo e morto en xullo do 218. O seu fillo Diadumediano tentou de se achegar deica Partia, pero foi detido en Siria, onde morreu pouco despois. \nO reco\u00f1ecemento total de Heliog\u00e1balo como emperador volta de novo os Severos ao poder."}
{"id": "32753", "revid": "56817", "url": "https://gl.wikipedia.org/wiki?curid=32753", "title": "Terceira Rep\u00fablica", "text": "III Rep\u00fablica p\u00f3dese referir a estas rep\u00fablicas:"}
{"id": "32754", "revid": "736", "url": "https://gl.wikipedia.org/wiki?curid=32754", "title": "III Rep\u00fablica", "text": ""}
{"id": "32757", "revid": "25871", "url": "https://gl.wikipedia.org/wiki?curid=32757", "title": "Fusilamento", "text": "O fusilamento \u00e9 un m\u00e9todo de execuci\u00f3n, particularmente \u00e9 com\u00fan en tempo de guerra. O pelot\u00f3n de fusilamento xeralmente est\u00e1 formado por militares ou polic\u00edas e o m\u00e9todo require que todos os membros do pelot\u00f3n disparen \u00e1 vez. Tradicionalmente foi un m\u00e9todo especialmente utilizado para executar esp\u00edas e desertores dos ex\u00e9rcitos."}
{"id": "32760", "revid": "5863", "url": "https://gl.wikipedia.org/wiki?curid=32760", "title": "Garrote", "text": "O garrote, m\u00e1is co\u00f1ecido como garrote vil, \u00e9 un instrumento para executar a pena de morte. Consiste nun pau cun colar de ferro que comprime a gorxa atravesado por un parafuso. Ao virar este, causa a rotura do pescozo.\nO seu nome prov\u00e9n do medievo, \u00e9poca en que o medio de execuci\u00f3n da plebe, dos viles (\u201cvil\u201d), era a garrotazos (\u201cgarrote\u201d), a diferenza dos nobres, axustizados por decapitaci\u00f3n con espada ou machado.\nEmpregado dende a Idade Media, foi un m\u00e9todo de execuci\u00f3n legal en Portugal e en Espa\u00f1a. Tam\u00e9n se aplicou en pa\u00edses de colonizaci\u00f3n espa\u00f1ola, como Cuba, Filipinas ou Porto Rico. En Inglaterra us\u00e1base para axustizar a condenados por herex\u00eda antes de queimalos.\nO seu uso en Espa\u00f1a rem\u00f3ntase a 1820, pero conv\u00e9rtese no medio de axustizamento oficial en 1832, cando o rei Fernando VII imp\u00f3n este m\u00e9todo por consideralo m\u00e1is r\u00e1pido c\u00e1 forca, o utilizado ata ent\u00f3n.\nA pena de morte estivo vixente ata que a Constituci\u00f3n Espa\u00f1ola de 1978 a aboliu. Os \u00faltimos executados por garrote vil en Espa\u00f1a foron, en 1974, o anarquista catal\u00e1n Salvador Puig Antich e mailo delincuente com\u00fan Heinz Ches, en ambos casos o 2 de marzo dese ano. A pel\u00edcula \"Salvador (Puig Antich)\", de 2006, relata os \u00faltimos anos do mozo, tam\u00e9n co\u00f1ecido como el Metge (\"o m\u00e9dico\"), e a s\u00faa execuci\u00f3n mediante o garrote vil."}
{"id": "32761", "revid": "43327", "url": "https://gl.wikipedia.org/wiki?curid=32761", "title": "Primeira Rep\u00fablica", "text": "I Rep\u00fablica p\u00f3dese referir a estas rep\u00fablicas:"}
{"id": "32762", "revid": "736", "url": "https://gl.wikipedia.org/wiki?curid=32762", "title": "I Rep\u00fablica", "text": ""}
{"id": "32763", "revid": "169", "url": "https://gl.wikipedia.org/wiki?curid=32763", "title": "Polanos", "text": ""}
{"id": "32764", "revid": "56817", "url": "https://gl.wikipedia.org/wiki?curid=32764", "title": "Abaz\u00f3n", "text": "A abaz\u00f3n \u00e9 unha dilataci\u00f3n en forma de bolsa situadas a ambos os lados da boca de certos animais, como moitos monos e alg\u00fans roedores que serve para almacenar alimentos antes de os mastigaren ou depositaren nalg\u00fan outro sitio, a s\u00faa composici\u00f3n \u00e9 moi parecida \u00e1 do tecido adiposo, que en condici\u00f3ns normais garda entre un 10% ao 20% das graxas necesarias."}
{"id": "32765", "revid": "6", "url": "https://gl.wikipedia.org/wiki?curid=32765", "title": "Xeograf\u00eda de Marte", "text": "A xeograf\u00eda de Marte \u00e9 notabelmente irregular: comb\u00ednanse grandes can\u00f3ns, longas cordilleiras e altos volc\u00e1ns (o monte Olimpo, un dos volc\u00e1ns marcianos, \u00e9 o volc\u00e1n m\u00e1is alto dos co\u00f1ecidos) con extensas chairas; e con outros accidentes xeogr\u00e1ficos que rara vez se atopan na Terra, coma cr\u00e1teres provocados por meteoritos.\nA superficie de Marte div\u00eddese en d\u00faas rexi\u00f3ns principais: \nA superficie de Marte \u00e9 ca\u00f3tica en moitos sectores e conserva as pegadas de grandes cataclismos que non te\u00f1en equivalente na Terra. Espec\u00falase que as zonas volc\u00e1nicas poder\u00edan ter covas de tama\u00f1o 100 ou 1000 veces maior que as terrestres, que no futuro poder\u00edan dar acubillo a colonias no seu interior.\nUnha caracter\u00edstica do hemisferio norte \u00e9 a existencia dun enorme avultamento que cont\u00e9n o complexo volc\u00e1nico de Tharsis. Nel at\u00f3pase o Monte Olimpo, o maior volc\u00e1n do sistema solar, cunha altura calculada de entre 21 e 26\u00a0km e a s\u00faa base ten un largo de 600\u00a0km. As coladas de lava crearon un z\u00f3colo cun bordo que forma un cant\u00edn de 6\u00a0km de altura. Hai que engadir a grande estrutura colapsada de Alba Patera. As \u00e1reas volc\u00e1nicas ocupan o 10\u00a0% da superficie do planeta. Alg\u00fans cr\u00e1teres amosan sinais de actividade recente e te\u00f1en petrificada nas s\u00faas abas. A pesar destas evidencias, non foi ata maio de 2007 cando o Spirit descubriu cun alto grao de certeza o primeiro dep\u00f3sito volc\u00e1nico signo dunha antiga actividade volc\u00e1nica na zona denominada Home Plate, situada na base interior do cr\u00e1ter Gusev. Unha das mellores probas \u00e9 a que os investigadores chaman \"bomb sag\" (a marca da bomba). Cando se atopan a lava e a auga, a explosi\u00f3n lanza cara a arriba anacos de roca, alg\u00fans dos cales volven caer e encaixan en dep\u00f3sitos m\u00e1is brandos.\nPr\u00f3ximo ao ecuador e cunha lonxitude superior aos 3000\u00a0km, unha largura de ata 600\u00a0km e unha profundidade de ata 8\u00a0km, Valles Marineris \u00e9 un can\u00f3n que se formou polo afundimento do terreo a causa da formaci\u00f3n do avultamento de Tharsis.\nHai unha evidencia clara de erosi\u00f3n en varios lugares de Marte, tanto polo vento como pola auga. Existen na superficie longos vales sinuosos semellantes a leitos de r\u00edos. Eses inmensos vales poden ser o resultado de fracturas ao longo das que correron grandes cantidades de lava e, posteriormente, de auga. A superficie do planeta conserva verdadeiras redes hidrogr\u00e1ficas, hoxe secas. Todos estes detalles da superficie suxiren un pasado con outras condici\u00f3ns ambientais en que a auga causou estes leitos mediante inundaci\u00f3ns catastr\u00f3ficas.\nAo igual que a L\u00faa e Mercurio, Marte non presenta tect\u00f3nica de placas activa, como a Terra. Non hai evidencias de movementos horizontais recentes na superficie tales como monta\u00f1as por pregamento tan com\u00fans na terra. Non obstante, a Mars Global Surveyor en \u00f3rbita arredor de Marte detectou en varias rexi\u00f3ns do planeta extensos campos magn\u00e9ticos de baixa intensidade. Este achado inesperado dun probable campo magn\u00e9tico global, activo no pasado e agora desaparecido, pode ter interesantes implicaci\u00f3ns para a estrutura interior do planeta.\nO hemisferio norte de Marte cont\u00e9n tres grandes cuncas, Utop\u00eda, Acidalia e Arcadia, das que a primeira \u00e9 a maior cunca de impacto co\u00f1ecida do Sistema Solar, cun di\u00e1metro de 3300 km, case dobre da dimensi\u00f3n N-S do deserto do S\u00e1hara."}
{"id": "32766", "revid": "197", "url": "https://gl.wikipedia.org/wiki?curid=32766", "title": "Monte Olimpo", "text": "Monte Olimpo pode ser:"}
{"id": "32767", "revid": "1131", "url": "https://gl.wikipedia.org/wiki?curid=32767", "title": "Monte Olimpo, Grecia", "text": "O monte Olimpo (que significa \"o luminoso\") \u00e9 a monta\u00f1a m\u00e1is alta de Grecia, e dos Balc\u00e1ns xunto \u00f3 Musala de Bulgaria, ambos con 2925 metros de altitude.\nA mitolox\u00eda grega situaba no Olimpo o fogar dos deuses ol\u00edmpicos, os principais deuses do pante\u00f3n grego. Os gregos cr\u00edan que nel hab\u00eda constru\u00eddas mansi\u00f3ns de cristal na que moraban os deuses.\nExisten m\u00e1is monta\u00f1as con este nome en todo o mundo, unhas dezaoito, ademais dun volc\u00e1n marciano."}
{"id": "32769", "revid": "12452", "url": "https://gl.wikipedia.org/wiki?curid=32769", "title": "Asturies", "text": ""}
{"id": "32779", "revid": "1131", "url": "https://gl.wikipedia.org/wiki?curid=32779", "title": "Galer\u00eda de imaxes da Pobra do Carami\u00f1al", "text": "Galer\u00eda de imaxes do concello da Pobra do Carami\u00f1al na provincia da Coru\u00f1a."}
{"id": "32800", "revid": "165", "url": "https://gl.wikipedia.org/wiki?curid=32800", "title": "Pa\u00eds Vasco Franc\u00e9s", "text": ""}
{"id": "32846", "revid": "85894", "url": "https://gl.wikipedia.org/wiki?curid=32846", "title": "Enerx\u00eda interna", "text": "A enerx\u00eda interna (U) dun sistema, \u00e9 o resultado da enerx\u00eda cin\u00e9tica das mol\u00e9culas ou \u00e1tomos que o constit\u00faen, das s\u00faas enerx\u00edas de rotaci\u00f3n e vibraci\u00f3n, ademais da enerx\u00eda potencial intermolecular debida \u00e1s forzas de tipo gravitatorio, electromagn\u00e9tico e nuclear, que constit\u00faen conxuntamente as interacci\u00f3ns fundamentais. Intenta ser un reflexo da enerx\u00eda a escala microsc\u00f3pica, sen inclu\u00edr a enerx\u00eda cin\u00e9tica translacional ou rotacional do sistema como un todo nin a enerx\u00eda potencial que o corpo poida ter pola s\u00faa localizaci\u00f3n nun campo gravitacional ou electrost\u00e1tico externo. Nese caso falamos de entalp\u00eda.\nConvencionalmente, cando se produce unha variaci\u00f3n da enerx\u00eda interna sen que se modifique a composici\u00f3n qu\u00edmica do sistema, f\u00e1lase de variaci\u00f3n da enerx\u00eda interna sensible. Se se produce alteraci\u00f3n da estrutura at\u00f3mica-molecular, como ocorre nunha reacci\u00f3n qu\u00edmica, f\u00e1lase de variaci\u00f3n da enerx\u00eda interna qu\u00edmica. Nas reacci\u00f3ns de fisi\u00f3n e fusi\u00f3n f\u00e1lase de enerx\u00eda interna nuclear.\nEn todo sistema illado (que non pode intercambiar enerx\u00eda co exterior), a enerx\u00eda interna cons\u00e9rvase (Primeiro Principio da Termodin\u00e1mica). Ademais, neste tipo de sistemas, a variaci\u00f3n total da enerx\u00eda interna \u00e9 igual \u00e1 suma das cantidades de enerx\u00eda comunicadas ao sistema en forma de calor e de traballo formula_1. A\u00ednda que a calor transmitida depende do proceso en cuesti\u00f3n, a variaci\u00f3n de enerx\u00eda interna \u00e9 independente do proceso, s\u00f3 depende do estado inicial e final, polo que se di que \u00e9 unha funci\u00f3n de estado. Por esta mesma raz\u00f3n formula_2 \u00e9 unha diferencial exacta, contrapo\u00f1\u00e9ndose a formula_3, que depende do proceso.\nEcuaci\u00f3n fundamental.\nEn termodin\u00e1mica ded\u00facese a existencia dunha ecuaci\u00f3n da forma\nco\u00f1ecida como a ecuaci\u00f3n fundamental.\nA importancia da mesma radica en que concentra nunha soa ecuaci\u00f3n toda a informaci\u00f3n termodin\u00e1mica dun sistema. A obtenci\u00f3n de resultados concretos a partir dela \u00e9 pois un proceso sistem\u00e1tico. \nSe calculamos a s\u00faa diferencial:\ndef\u00ednense as s\u00faas derivadas parciais como:\nComo T, P e formula_9 son derivadas parciais de U, ser\u00e1n funci\u00f3ns das mesmas variables que U:\nEstas relaci\u00f3ns co\u00f1\u00e9cense como ecuaci\u00f3ns de estado."}
{"id": "32847", "revid": "23204", "url": "https://gl.wikipedia.org/wiki?curid=32847", "title": "Guip\u00fascoa", "text": "Guip\u00fascoa (en \u00e9uscaro e oficialmente: \"Gipuzkoa\"; en ) \u00e9 unha das tres provincias espa\u00f1olas que forman a comunidade aut\u00f3noma do Pa\u00eds Vasco, ademais de ser unha das sete provincias (\"herrialdes\") do Pa\u00eds Vasco tradicional. Limita ao norte co mar Cant\u00e1brico, ao oeste con Biscaia, ao sur con \u00c1raba e ao leste con Navarra e Iparralde (\"Pa\u00eds Vasco franc\u00e9s\"), parte do departamento dos Pireneos Atl\u00e1nticos. A s\u00faa capital \u00e9 Donostia.\nGuip\u00fascoa \u00e9 a provincia de menor superficie entre todas as de Espa\u00f1a, cunha \u00e1rea de 1.909\u00a0km\u00b2. A s\u00faa poboaci\u00f3n no ano 2007 alcanzaba 694.944 habitantes, o que a converte nunha das m\u00e1is densamente poboadas de Espa\u00f1a (360,7 hab./km\u00b2).\nLocalidades importantes.\nAdemais da capital provincial, na costa destacan Ir\u00fan, Hondarribia, Pasaia e Zarautz, mentres que Arrasate, Tolosa, Errenteria, Bergara, Azpeitia e mais \u00c9ibar son poboaci\u00f3ns importantes no interior do seu territorio.\nXeograf\u00eda.\nNa zona litoral as monta\u00f1as chegan at\u00e9 o mar. As r\u00edas son pouco profundas (Deba, Orio, Pasaia), excepto a do Bidasoa, que fai de fronteira con Francia. Na zona central hai unha rede de r\u00edos \u00e1 beira dos cales se sit\u00faan os principais centros industriais. A zona sur \u00e9 a m\u00e1is monta\u00f1osa e onde se erguen as cimas m\u00e1is elevadas (Aizgorri, 1.544 m).\nClima.\nO clima \u00e9 de tipo atl\u00e1ntico, con oscilaci\u00f3ns de temperaturas non demasiado fortes, mais chuvia abundante e repartida durante todo o ano. En Donostia a temperatura media do mes m\u00e1is fr\u00edo \u00e9 de 7,8\u00a0\u00b0C e a do m\u00e1is c\u00e1lido, de 15,1\u00a0\u00b0C. A media de precipitaci\u00f3ns anual \u00e9 de 1.506\u00a0mm. En consonancia, a vexetaci\u00f3n \u00e9 atl\u00e1ntica, con faias, carballos e grande abundancia de pradeiras.\nEconom\u00eda.\nA econom\u00eda guip\u00fascoana caracter\u00edzase polo seu forte desenvolvemento da industria, pero, ao contrario que Biscaia, que se desenvolveu a partir da industria pesada sider\u00farxica, Guip\u00fascoa puxo en marcha unha industria lixeira diversificada sen perder. As industrias principais son a metal\u00farxica, a t\u00e9xtil, a de fabricaci\u00f3n de armas e a das artes gr\u00e1ficas. A agricultura consiste, sobre todo, na obtenci\u00f3n de forraxes para a gandar\u00eda bovina, que abastece a importantes empresas alimentarias. No litoral \u00e9 moi importante a pesca (Pasaia \u00e9 o porto pesqueiro m\u00e1is importante), as\u00ed como o turismo.\nA rede de estradas e de ferrocarr\u00eds est\u00e1 ben desenvolvida. Hai aeroporto en Hondarribia."}
{"id": "32848", "revid": "23204", "url": "https://gl.wikipedia.org/wiki?curid=32848", "title": "Biscaia", "text": "Biscaia (en \u00e9uscaro e oficialmente: \"Bizkaia\"; en castel\u00e1n: \"Vizcaya\") \u00e9 unha provincia de Euskadi, ademais de ser unha das sete provincias do hist\u00f3rico Pa\u00eds Vasco. D\u00e1 nome ao Golfo de Biscaia e situase ao norte da Pen\u00ednsula Ib\u00e9rica, limitando ao norte co mar Cant\u00e1brico, ao sueste coa provincia de Burgos, ao sur con \u00c1raba, ao leste coa provincia de Guip\u00fascoa e ao oeste con Cantabria. A s\u00faa capital \u00e9 Bilbao.\nA provincia est\u00e9ndese por unha superficie de 2217\u00a0km\u00b2, e no ano 2006 contaba cunha poboaci\u00f3n de 1\u00a0139\u00a0863 habitantes, polo que ofrec\u00eda unha elevada densidade de cerca de 514 hab/km\u00b2.\nEtimolox\u00eda.\nO termo Biscaia ten unha etimolox\u00eda discutida. Para alg\u00fans significa \"cima\", e ser\u00eda un sin\u00f3nimo da actual palabra vasca \"bizkar\" 'touticeira'. No ano 1141 en referencia \u00e1 cima do monte Igeldo de Donostia, aparece inscrito o seguinte top\u00f3nimo: \"Iheldo Bizchaya\" (cima de Igeldo); tam\u00e9n en Navarra, hai unha comarca denominada \"A Biscaia\", que pode significar \"A cima\". Propux\u00e9ronse tam\u00e9n outras etimolox\u00edas, como \"bits-kaia\" (porto de espuma), menos probables.\nPoboaci\u00f3n.\nSegundo o censo INE 2007, Biscaia conta con 1\u00a0141\u00a0457 habitantes (denominados \"bisca\u00ed\u00f1os\") e a s\u00faa densidade de poboaci\u00f3n \u00e9 de 514,1 hab/km;, s\u00f3 superada por Madrid e Barcelona. Quinta provincia espa\u00f1ola por poboaci\u00f3n en 1981, a pesar da crise demogr\u00e1fica que v\u00e9n sufrindo desde a Transici\u00f3n \u00e9 a\u00ednda a novena provincia espa\u00f1ola en n\u00famero de habitantes. Debido a que desde principios dos 80 presentou un forte saldo migratorio negativo cara a outras rexi\u00f3ns de Espa\u00f1a, contaba no 2005 tan s\u00f3 cun 3,19% de estranxeiros, cinco puntos e medio menos que a media nacional."}
{"id": "32849", "revid": "10599", "url": "https://gl.wikipedia.org/wiki?curid=32849", "title": "Baixa Navarra - Nafarroa Beherea", "text": ""}
{"id": "32850", "revid": "23204", "url": "https://gl.wikipedia.org/wiki?curid=32850", "title": "Navarra", "text": "Navarra (en , en ), oficialmente Comunidade Foral de Navarra (en , en ), \u00e9 unha comunidade foral uniprovincial de Espa\u00f1a, ademais dunha das sete provincias (\"herrialdes\") do hist\u00f3rico Pa\u00eds Vasco. Situada no extremo norte da pen\u00ednsula Ib\u00e9rica, limita ao norte co departamento dos Pireneos Atl\u00e1nticos en Francia, ao leste coas provincias aragonesas de Huesca e Zaragoza, ao sur coa Rioxa e ao oeste coas provincias vascas de Guip\u00fascoa e \u00c1raba.\nEst\u00e1 formada por 272 concellos, un deles, Petilla de Arag\u00f3n, formado por dous exclaves na provincia de Zaragoza. Conta cunha poboaci\u00f3n de 636 638 habitantes (2015), dos que aproximadamente un terzo vive na capital e cidade m\u00e1is poboada, Pamplona (196.166 habitantes), e m\u00e1is da metade na \u00e1rea metropolitana da mesma (328.511 habitantes).\nNavarra apareceu por vez primeira como entidade pol\u00edtica propia no s\u00e9culo IX coa formaci\u00f3n do Reino de Pamplona que a finais do s\u00e9culo X est\u00e1 xa consolidado como Reino de Navarra. Ademais do castel\u00e1n, tam\u00e9n o \u00e9uscaro \u00e9 lingua oficial na zona vasc\u00f3fona e na zona mixta, territorios situados no norte da comunidade.\nEtimolox\u00eda.\nA primeira vez da que se ten constancia escrita do termo \"Navarra\" \u00e9 no s\u00e9culo IX, na obra \"Vita Karoli Magni\" escrita por Eginardo, na cal descr\u00edbense as intrusi\u00f3ns do rei franco Carlomagno ata o r\u00edo Ebro. Crese que o top\u00f3nimo \"Navarra\" poder\u00eda derivar do voc\u00e1bulo \"naba\", de orixe prerromano, probablemente protovasco, cuxo significado ser\u00eda o de \"terra chaira rodeada por monta\u00f1as\", perfectamente aplicable a Pamplona e a s\u00faa contorna.\nHistoria.\nAs ra\u00edces m\u00e1is antigas remontan ao per\u00edodo paleol\u00edtico.\nDurante a Protohistoria suponse que Navarra estivo poboada polos vasc\u00f3ns, por\u00e9n nos albores do primeiro milenio os celtas asent\u00e1ronse decididamente, como o demostra o asentamento de Cortes de Navarra. Constit\u00fae un t\u00f3pico dicir que o territorio non foi dominado por Roma, por\u00e9n Pamplona foi un n\u00facleo claro de romanizaci\u00f3n, am\u00e9n de que tanto por Navarra como polo Pa\u00eds Vasco pasaban algunhas importantes v\u00edas romanas.\nAo longo do per\u00edodo visigodo, os vascos traen en xaque o poder dos reinos de Tolosa e Toledo, por\u00e9n Pamplona segue a ser unha urbe hispanorromana. Esta resistencia vasca manterase contra os francos e os \u00e1rabes. Logo da invasi\u00f3n \u00e1rabe da Pen\u00ednsula Ib\u00e9rica, a comezos do s\u00e9culo VIII, atop\u00e1monos en 824 cun primeiro poder independente navarro, personificado en I\u00f1igo Arista. No 860, seu fillo Garc\u00eda I\u00f1\u00edguez se\u00f1orea en Pamplona. O sur, por\u00e9n, est\u00e1 en mans dos musulm\u00e1ns durante bastante tempo (Tudela non \u00e9 tomada at\u00e9 1119), o que sup\u00f3n unha cu\u00f1a, de xeito que a expansi\u00f3n navarra se efectua en movementos laterais.\nEn \u00e9poca de Sancho III o Grande (1000-1035) o reino de Navarra acada a s\u00faa maior extensi\u00f3n, incorporando territorios de Arag\u00f3n e Sobrarbe polo oriente, e da Rioxa e Castela por occidente. \u00c1 s\u00faa morte, por\u00e9n, dividiu o reino entre seus catro fillos.\nDurante un tempo, estivo Navarra, logo, unida a Arag\u00f3n, mais \u00e1 morte de Afonso o Batallador, en 1134, foi restaurado o reino navarro con Garc\u00eda Ram\u00edrez. Nesta altura as posibilidades de expansi\u00f3n cara o sur estaban xa coutadas, pois tales territorios estaban ocupados xa por Castela e Arag\u00f3n. Por outra banda, as relaci\u00f3ns transpirenaicas da corte pamplonesa eran flu\u00eddas, pois a s\u00faa parte setentrional, a Baixa Navarra est\u00e1 na vertente norte dos Pireneos. O occitano era lingua da documentaci\u00f3n oficial da chancelar\u00eda navarra, cousa que se esquece frecuentemente.\nEn 1234, herdou a coroa navarra Teobaldo, fillo do conde de Champa\u00f1a e sobri\u00f1o do monarca Sancho o Forte. Comeza unha nova dinast\u00eda que dura at\u00e9 o XIII. A voda de Xoana I co rei Filipe IV de Francia sup\u00f3n a incorporaci\u00f3n navarra \u00e1 coroa francesa. En 1327 a nobreza navarra negouse a reco\u00f1ecer ao herdeiro dos Valois, elixindo a Xoana II como ra\u00ed\u00f1a, que inaugura, ao estar casada co hom\u00f3nimo, a casa de Evreux. En 1479 accedeu ao trono Leonor. Logo de ser sucedida por Francisco de Foix, subiu ao trono Catarina de Foix (1481). So o reinado desta, Fernando o Cat\u00f3lico ordenou, en 1512, a invasi\u00f3n de Navarra, que efectuou o duque de Alba. Inicialmente Navarra foi incorporada \u00e1 Coroa de Arag\u00f3n, pero en 1514, definitivamente, pasou a formar parte da Coroa de Castela. A monarqu\u00eda navarra subsistiu na Baixa Navarra at\u00e9 1610, ano na que a li\u00f1a din\u00e1stica pasou \u00e1 Casa de Borb\u00f3n francesa.\nXeograf\u00eda.\nRelevo.\nO pa\u00eds navarro div\u00eddese en tres zonas diferentes: a Navarra pirenaica no norte; a Navarra intermedia; e a Ribeira navarra no sur.\nA primeira comprende a maior porci\u00f3n dos Pireneos occidentais, desde o Pico de Anie (2.504 m) nos l\u00edmites coa Huesca, at\u00e9 o monte Larr\u00fan nos lindes con Guip\u00fascoa e Lapurdi. Non acadan aqu\u00ed os Pireneos excesiva altura, mais si forman unha muralla abrupta con poucos pasos cara \u00e1 vertente setentrional. Desde eles se desenvolven unha serie de cordais transversais que avanzan cara o sur, onde os r\u00edos formaron vales (Roncal, Salazar, Roncesvales). M\u00e1is a occidente, os Pireneos prol\u00f3nganse nas serras que conforman os lindes con Guip\u00fascoa (serras de Aldu\u00eddes e Aralar) e \u00c1raba (And\u00eda, Urbasa).\nO centro da comunidade est\u00e1 ocupada pola conca de Pamplona. A oeste a serie de vales da comarca da Burunda, coas localidades de Altsasu e Arakil. Estes vales e outros, bordeados de montes, mante\u00f1en unha direcci\u00f3n aproximada norte-sur, e por eles fl\u00faen os diversos tributarios da bac\u00eda do r\u00edo Ebro (Ega, Arga, Zidacos, Arag\u00f3n). Nos conf\u00edns coa provincia de Zaragoza, no leste, est\u00e9ndese a comarca das Bardenas, de vexetaci\u00f3n escasa.\nA Ribera navarra son os territorios sitos na beira esquerda do Ebro, que fai de l\u00edmite natural coa comunidade da Rioxa; a Ribera prol\u00f3ngase da outra banda do Ebro na comarca de Tudela, no extremo sudoriental.\nHidrolox\u00eda.\nA maior parte do territorio pertence \u00e1 conca do Ebro, que drena de norte a sur as augas desde os Pireneos. Os principais afluentes, de oeste a leste, son: Ega, Arga, Zidacos e Arag\u00f3n. A zona noroeste do pa\u00eds, por\u00e9n, pertence \u00e1 vertente cant\u00e1brica, na que a corrente principal \u00e9 o Bidasoa.\nClima.\nA zona noroeste pos\u00fae un clima claramente atl\u00e1ntico, e en consonancia a flora \u00e9 tam\u00e9n eurosiberiana, con carballos, faias, abetos etc. Este clima prol\u00f3ngase en parte pola banda pirenaica, mais segundo se ga\u00f1a altura transf\u00f3rmase nun clima de monta\u00f1a.\nO resto do territorio cae no dominio clim\u00e1tico mediterr\u00e1neo continentalizado.\nDemograf\u00eda.\nA Comunidade Foral de Navarra ocupa no ano 2011 o posto 15\u00ba como comunidade aut\u00f3noma m\u00e1is poboada cunha poboaci\u00f3n de 642.051 habitantes. Ten unha densidade de poboaci\u00f3n de 61,79 hab./km\u00b2.\nAo longo do s\u00e9culo XX a poboaci\u00f3n de Navarra aumentou de 307.669 a 556.263 habitantes. O ritmo de crecemento foi lento ata que nos anos 60 produciuse un importante desenvolvemento industrial en Navarra, especialmente concentrado na \u00e1rea metropolitana de Pamplona que converteu \u00e1 comunidade foral en receptora de inmigrantes. Esta forte evoluci\u00f3n mant\u00edvose ata os anos 80, d\u00e9cada na cal produciuse unha importante reduci\u00f3n da taxa de natalidade que chegou a cifras preocupantes nos anos 90, particularmente no per\u00edodo comprendido entre 1990 e 1996. A partir dese ano v\u00f3lvese a apreciar un forte incremento da poboaci\u00f3n debido \u00e1 chegada de inmigrantes extraeuropeos e a taxa de natalidade segue desde ent\u00f3n aumentando.\nOrganizaci\u00f3n territorial.\nNa Idade Media e durante a vixencia da Deputaci\u00f3n Provincial os Meiri\u00f1ados tiveron protagonismo como ente territorial e ata como demarcaci\u00f3n electoral (desde 1841 ata o final do franquismo, o meiri\u00f1ado desempe\u00f1ou funci\u00f3ns de circunscrici\u00f3n electoral para as elecci\u00f3ns provinciais dos deputados forais; tam\u00e9n foi a circunscrici\u00f3n electoral utilizada na elecci\u00f3n dos integrantes do Parlamento Foral na lexislatura auton\u00f3mica 1979-1983). Actualmente os meiri\u00f1ados carecen de competencias administrativas, a\u00ednda que os seus territorios coinciden cos actuais partidos xudiciais (a\u00ednda que en dous delas cambia a cidade de referencia).\nMeiri\u00f1ados.\n \nNavarra dividiuse historicamente en \"Meiri\u00f1ados\": \nAta 1530, o Reino de Navarra inclu\u00edu tam\u00e9n o territorio de Baixa Navarra, co\u00f1ecida xeral pero impropiamente como Sexto Meiri\u00f1ado ou Meiri\u00f1ado de Ultrapuertos, xa que se gobernaba desde Sang\u00fcesa. A s\u00faa cidade m\u00e1is importante \u00e9 Saint-Jean-Pied-de-Port.\nComarcas.\nComarcas xeogr\u00e1ficas.\nNavarra div\u00eddese a efectos xeogr\u00e1ficos en tres comarcas diferenciadas pola xeograf\u00eda da zona. Esta divisi\u00f3n comarcal de Alfredo Florist\u00e1n Samanes e Salvador Mensua segue criterios relacionados co relevo, o clima, a vexetaci\u00f3n e \u00e1s veces, a historia.\nZonificaci\u00f3n Navarra 2000.\nEsta zonificaci\u00f3n de car\u00e1cter xeral foi definida no estudo de prospectiva \"Navarra 2000\", \u00e9 reiteradamente utilizada e \u00e9 ata aceptada formalmente por outras instituci\u00f3ns alleas ao Goberno de Navarra por exemplo o Ministerio de Agricultura, Pesca e Alimentaci\u00f3n, pero carece dunha regulaci\u00f3n adecuada que permita a s\u00faa utilizaci\u00f3n xeral cunha nomenclatura homox\u00e9nea. Esta zonificaci\u00f3n non cuestiona ningunha das existentes nin das que os distintos Departamentos do Goberno de Navarra poidan definir no futuro. Divide Navarra en 7 zonas, 18 subzonas e 68 \u00e1reas.\nEntidades locais.\nA Lei Foral 6/1990, de 2 de xullo, da administraci\u00f3n local de Navarra, establece nos seus artigos 2 e 3.1 cales son os tipos de entidades locais existentes nesta Comunidade: \nLinguas.\nNavarra ten d\u00faas linguas propias e oficiais: o castel\u00e1n e o \u00e9uscaro. O castel\u00e1n \u00e9 oficial en toda a comunidade foral mentres que o \u00e9uscaro s\u00f3 \u00e9 oficial nas zonas que a Lei foral do \u00e9uscaro especifica. O \u00e9uscaro f\u00e1lase na zona centro e norte do territorio, sendo a lingua materna dunha maior\u00eda da poboaci\u00f3n no norte e extremo noroeste. No conxunto de Navarra, o castel\u00e1n \u00e9 a lingua materna do 88,9% da poboaci\u00f3n, o \u00e9uscaro do 7,0%, o 2,1% ten ambas as linguas como maternas e o 2,1% restante ten outra lingua como lingua materna. Actualmente aumenta o n\u00famero de persoas que co\u00f1ecen o \u00e9uscaro en Navarra.\nHistoricamente fal\u00e1ronse tam\u00e9n outras linguas, desaparecidas na actualidade, como o romance navarro ou navarroaragon\u00e9s, xurdido nos cursos medio e baixo dos r\u00edos Ega, Arga, Arag\u00f3n e Ebro ao seu paso polo reino e que se converteu no s\u00e9culo XIII na lingua de expresi\u00f3n escrita da Corte e a administraci\u00f3n reais, alcanzando en 1329 o status de lingua oficial do reino e sendo posteriormente absorbida polo castel\u00e1n durante o s\u00e9culo XVI. Tam\u00e9n, minoritariamente, o occitano, franc\u00e9s, hebreo e \u00e1rabe.\nO castel\u00e1n e o \u00e9uscaro son definidas como linguas propias de Navarra segundo a \"Lei foral 18/1986, de 15 de decembro, do Vascuence\". De acordo con esta lei, Navarra est\u00e1 ling\u00fcisticamente dividida en tres zonas, \"vasc\u00f3fona\" (uso maioritario do \u00e9uscaro), \"mixta\" e \"non vasc\u00f3fona\" (uso maioritario do castel\u00e1n).\nHimno de Navarra.\nChamado historicamente \u00abHimno de las Cortes\u00bb, debe a s\u00faa orixe \u00e1 Marcha para a entrada do Reino, pasaclaustro barroco que se interpretaba no claustro da Catedral de Pamplona ao paso das Cortes de Navarra pola celebraci\u00f3n das sesi\u00f3ns.\nGoberno e pol\u00edtica.\nNavarra est\u00e1 rexida por catro instituci\u00f3ns forais:\nTransportes.\nEstradas.\nA Rede de Estradas de Navarra conta con 3.886,44 quil\u00f3metros de estrada (2006). Navarra tivo historicamente exclusiva competencia en estradas e cami\u00f1os desde a Lei paccionada, e polo tanto o Goberno de Navarra \u00e9 o titular da citada rede, coa \u00fanica excepci\u00f3n da Autoestrada Vasco-Aragonesa AP-68.\nAs principais v\u00edas da comunidade son:\nFerrocarril.\nO desenvolvemento do ferrocarril en Navarra como medio de transporte de masas estivo sempre por baixo do acaecido noutras rexi\u00f3ns de Espa\u00f1a e Europa. Na actualidade, Navarra conta con tres li\u00f1as ferroviarias que totalizan unha rede de 175 km. As li\u00f1as son: Madrid-Ir\u00fan/Hendaia, Altsasu-Zaragoza e Bilbao-Castej\u00f3n. Toda a rede est\u00e1 electrificada pero s\u00f3 unha pequena fracci\u00f3n -os tramos da Madrid-Ir\u00fan e desde Castej\u00f3n ata a fronteira navarroaragonesa- contan con v\u00eda dobre. Na actualidade disc\u00fatese a f\u00f3rmula de financiamento do Corredor Navarro de Alta Velocidade, Zaragoza-Pamplona-Y vasco, no seu tramo Pamplona-Castej\u00f3n.\nAeroporto.\nO aeroporto de Pamplona at\u00f3pase a 6 quil\u00f3metros da cidade de Pamplona, capital de Navarra, entre os municipios de Noain e Galar. Conta cunha terminal de pasaxeiros, seis mostradores de facturaci\u00f3n, d\u00faas portas de embarque, un aparcadoiro con capacidade para 403 coches e un terminal de carga. O aeroporto ofrece os seguintes destinos de forma regular: Madrid e Barcelona.\nAutob\u00fas.\nDesde a Estaci\u00f3n de Autobuses de Pamplona operan 18 compa\u00f1\u00edas. que comunican Pamplona co resto de localidades de Navarra e outras cidades de Espa\u00f1a. Tam\u00e9n Pamplona e 17 dos 19 municipios da s\u00faa \u00e1rea metropolitana contan cun servizo de transporte urbano denominado Transporte Urbano Comarcal (TUC) xestionado pola Mancomunidade da Comarca de Pamplona desde 1999 e \u00e9 co\u00f1ecido popularmente como \"La Villavesa\". Tudela tam\u00e9n conta con catro li\u00f1as de transporte urbano xestionado polo seu concello."}
{"id": "32851", "revid": "1505", "url": "https://gl.wikipedia.org/wiki?curid=32851", "title": "Reacci\u00f3n exot\u00e9rmica", "text": "Denom\u00ednase reacci\u00f3n exot\u00e9rmica a calquera reacci\u00f3n qu\u00edmica na que ten lugar un desprendemento de calor.\nA reacci\u00f3n contraria denom\u00ednase endot\u00e9rmica.\nCando o desprendemento de calor e moi elevado, os produtos da reacci\u00f3n poden chegar a temperaturas moi altas e acadar a incandescencia form\u00e1ndose chamas (lume).\nUn exemplo de reacci\u00f3n exot\u00e9rmica \u00e9 a combusti\u00f3n.\nDende o punto de vista termodin\u00e1mico, unha reacci\u00f3n exot\u00e9rmica \u00e9 aquela que transcorre con diminuci\u00f3n de entalp\u00eda, aquela na que \u0394H&lt;0; \u00e9 dicir, aquela reacci\u00f3n na que debido ao desprendemento de enerx\u00eda o contido enerx\u00e9tico dos produtos \u00e9 menor que o dos reactivos.\nonde Hprodutos menor que Hreactivos\nA ecuaci\u00f3n termoqu\u00edmica do exemplo que segue ind\u00edcanos que cando un mol de carbono (s\u00f3lido, 12 gramos), reaccionan cun mol de os\u00edxeno (22,4 Litros de gas, medidos en condici\u00f3ns normais de presi\u00f3n e temperatura), form\u00e1ndose un mol de di\u00f3xido de carbono (22,4 L de gas medidos en condici\u00f3ns normais) despr\u00e9ndese unha calor de 393500 J. O feito de ser calor desprendida ind\u00edcase co signo menos; \u0394H&lt;0\nC (s) + O2 (g) \u2192 CO2 (g) ; \u0394H= -393,5 kJ/mol"}
{"id": "32854", "revid": "1505", "url": "https://gl.wikipedia.org/wiki?curid=32854", "title": "Reacci\u00f3n endot\u00e9rmica", "text": "Denom\u00ednase reacci\u00f3n endot\u00e9rmica a calquera reacci\u00f3n qu\u00edmica na que ten lugar unha absorci\u00f3n de calor.\nA reacci\u00f3n contraria denom\u00ednase exot\u00e9rmica.\nDende o punto de vista termodin\u00e1mico, unha reacci\u00f3n endot\u00e9rmica \u00e9 aquela que transcorre con aumento de entalp\u00eda, aquela na que \u0394H&gt;0, \n\u00c9 dicir, aquela reacci\u00f3n na que debido \u00e1 absorci\u00f3n de enerx\u00eda o contido enerx\u00e9tico dos produtos \u00e9 maior que o dos reactivos.\nonde Hprodutos maior que Hreactivos\nA ecuaci\u00f3n termoqu\u00edmica do exemplo que segue ind\u00edcanos que cando un mol (60 gramos) de di\u00f3xido de silicio (s\u00f3lido), se descomp\u00f3n dando un mol de silicio (28 gramos) e un mol de os\u00edxeno (22,4 L de gas medidos en condici\u00f3ns normais), absorbe unha calor de 858570 J; son precisos 558570 J de calor para descompo\u00f1er un mol de SiO2. O feito de ser calor absorbida ind\u00edcase co signo mais; \u0394H&gt;0\nSiO2 (s) \u2192 Si (s) + O2 (g) ; \u0394H= +858,57 kJ\n\u00c9 importante dicir que as reacci\u00f3ns endot\u00e9rmicas ao absorber calor poden ser \u00fatiles e pr\u00e1cticas nalg\u00fans casos, por exemplo, ao querer arrefriar un lugar."}
{"id": "32856", "revid": "1131", "url": "https://gl.wikipedia.org/wiki?curid=32856", "title": "Julio Prieto Nespereira", "text": "Julio Prieto Nespereira, nado en Ourense o 7 de decembro de 1896 e finado en Madrid o 5 de agosto de 1991, foi un pintor e gravador galego.\nEstilo.\nPrieto Nespereira continuou a tradici\u00f3n iniciada por Manuel Castro Gil e acusa a influencia deste no rigor do debuxo e na firmeza da incisi\u00f3n nas augafortes, sobre todo nas s\u00faas evocaci\u00f3ns monumentais. Despois solta a s\u00faa li\u00f1a e comeza a xogar cos ritmos de curvas, coa ideaci\u00f3n de redes, nun barroquismo persoal m\u00e1is creativo e pl\u00e1stico. A serie de \u00abPeces rotos\u00bb chegan \u00e1 abstracci\u00f3n pura. Como pintor \u00e9 un expresionista temperado, \u00e1s veces pr\u00f3ximo \u00f3 postcubismo, que tam\u00e9n acusa a s\u00faa escultura.\nTraxectoria.\nRealizou a primeira exposici\u00f3n de pintura \u00f3 \u00f3leo en 1912, na s\u00faa cidade natal, e debuxa en xornais galegos. \u00d3 comezar a primeira guerra mundial viaxou a Catalu\u00f1a e quedou impresionado pola obra de Isidro Nonell e Joaqu\u00edn Mir. Chegou a Madrid en 1917 e visitou o Museo do Prado con frecuencia. Ga\u00f1ou oposici\u00f3ns para residir na corte e participou na Grande Mostra de Arte Galega da Coru\u00f1a.\nEn 1918 iniciou clases de pintura con Fernando \u00c1lvarez de Sotomayor, con quen prosegue ata 1921. Debuxou no Museo de Reproduci\u00f3ns Art\u00edsticas e colaborou en revistas galegas como \"Alfar\" e \"N\u00f3s\". Co\u00f1eceu o gravado na obra de Bramguym.\nEn 1922 enviou por primeira vez gravados \u00e1 Exposici\u00f3n Nacional de Belas Artes. Na de 1924 obtivo unha bolsa de viaxe que lle permitiu visitar Portugal. As medallas nesta gran mostra comezaron a chegar: en 1926 a terceira, en 1930 a segunda e en 1932 a primeira. \u00d3 longo da s\u00faa vida ga\u00f1ou outros moitos premios. En 1926 foi invitado \u00e1 Bienal de Venecia. \u00d3 ano seguinte \u00e1 Trienal de Florencia e \u00e1 Internacional de Gravadores. En 1928 cruza o Oc\u00e9ano Atl\u00e1ntico para visitar Buenos Aires e Montevideo, onde exp\u00f3n a s\u00faa obra. \u00d3 seu regreso a Espa\u00f1a fundou a agrupaci\u00f3n de gravadores \u00abLos veinticuatro\u00bb. Concorreu \u00e1 Internacional de Barcelona e visitou por vez primeira Par\u00eds, xa en 1929. Un ano despois logra premio de honor na Exposici\u00f3n Hispanoamericana de Sevilla. En 1932, coa primeira medalla na Nacional de Belas Artes, concorre \u00e1 Internacional de Filadelfiae exp\u00f3n en Bos Aires. Ese mesmo ano foi elixido presidente da Agrupaci\u00f3n Espa\u00f1ola de Artistas Gravadores e trib\u00fataselle unha homenaxe en Madrid.\nFoi nomeado profesor de gravado art\u00edstico na Escola Nacional de Artes Gr\u00e1ficas en 1934 e, un ano m\u00e1is tarde, conseguiu o premio Duque de Alba no concurso nacional organizado polo C\u00edrculo de Belas Artes. Dirixiu exposici\u00f3ns de gravadores ingleses e franceses no Museo de Arte Moderna de Madrid. Pouco antes de comeza-la guerra civil recibiu o premio nacional de gravado. Os anos da contenda b\u00e9lica pasounos en Valencia e Barcelona.\nComo bolseiro do Ministerio de Asuntos Exteriores viaxou ao Uruguai e o Brasil en 1947 e 1948. Foi h\u00f3spede oficial en Montevideo, onde expuxo 140 gravados, que mostrar\u00e1 tam\u00e9n en R\u00edo de Xaneiro, S\u00e3o Paulo e Santos, as\u00ed como en Punta del Este e Bos Aires, onde se relaciona con Espilinbergo, Quinquela Mart\u00edn, Escotti e Portinari.\nProseguen as s\u00faas exposici\u00f3ns en Espa\u00f1a. Viaxa \u00f3 Norte de \u00c1frica. En 1951 organizou a mostra \u00abGoya y el grabado espa\u00f1ol\u00bb, que percorre Am\u00e9rica de norte a sur, Filipinas, Xap\u00f3n e Oriente Medio. En 1953 representou a Espa\u00f1a na segunda Bienal Hispanoamericana e ga\u00f1ou a medalla de ouro da Agrupaci\u00f3n de Gravadores de Cuba. Foi nomeado membro da Academia de Artes e Letras da Habana.\nAta 1955 cultivou un estilo figurativo. M\u00e1is adiante evolucionou o seu concepto pl\u00e1stico e en 1956 deuno a co\u00f1ecer en Praga, Par\u00eds e Hamburgo. Viaxou por Francia e B\u00e9lxica e organizou certames para dar a co\u00f1ecer novos valores. En 1960 foi nomeado vicerreitor da Escola Nacional de Artes Gr\u00e1ficas e en 1961 conseguiu o premio da Fundaci\u00f3n March.\nAlternando o gravado coa pintura, en 1966 fixo unha antol\u00f3xica no Museo de Arte Moderna de Madrid, onde mostrou por vez primeira series famosas da s\u00faa arte coma \u00ab Hombres de mar\u00bb, \u00abMujeres del campo gallego\u00bb e \u00abPeces rotos\u00bb. \u00c1 s\u00faa proposta ac\u00f3rdase a creaci\u00f3n do Museo Nacional de Gravado Contempor\u00e1neo e Sistemas de Estampaci\u00f3n, en 1967, do que \u00e9 designado director entre 1967 e 1968.\nA s\u00faa obra seguiu percorrendo o mundo. Expuxo en Nova York. En 1971 foi nomeado vocal do padroado do Museo Espa\u00f1ol de Arte Contempor\u00e1nea, e en 1974 foille concedida a Medalla de Ouro \u00f3 M\u00e9rito nas Belas Artes. En 1976 ga\u00f1ou o premio de honra na Bienal de Gravado Hispano-Arxentino de Mendoza. Un ano despois realizou unha exposici\u00f3n en Ourense, onde a Deputaci\u00f3n organizara un ciclo de conferencias a cargo de Ram\u00f3n Otero Pedrayo, \u00c1lvaro Cunqueiro e Xos\u00e9 Filgueira Valverde.\nOs reis de Espa\u00f1a entreg\u00e1ronlle en 1980 o diploma e a medalla do centenario do C\u00edrculo de Belas Artes. O Museo Provincial de Lugo inaugurou unha sala monogr\u00e1fica do artista e a cidade dedicoulle unha r\u00faa. O grande conxunto da s\u00faa obra chegou a Ourense, con gravados, debuxos e pinturas. Foi nomeado fillo predilecto da s\u00faa cidade natal en 1984. O Concello de Pontedeume f\u00edxoo fillo adoptivo da vila en 1986. Pese \u00e1 s\u00faa dilatada existencia, traballou case ata o mesmo d\u00eda da s\u00faa morte, que lle chegou o 5 de agosto de 1991. Postumamente creouse a Bienal Internacional de Gravado que leva o seu nome e patrocinan a Xunta de Galicia e a Fundaci\u00f3n Caixa Ourense.\nRecibiu numerosas distinci\u00f3ns: a Orde do M\u00e9rito de Ecuador, a encomenda da Orde de Isabel a Cat\u00f3lica, a medalla de ouro do C\u00edrculo de Belas Artes e a medalla de ouro \u00f3 M\u00e9rito no Traballo; foi tam\u00e9n membro da Real Academia de Belas Artes da Coru\u00f1a, correspondente da Real Academia Galega e membro de honor de numerosas entidades de Madrid, Barcelona e Am\u00e9rica."}
{"id": "32857", "revid": "89787", "url": "https://gl.wikipedia.org/wiki?curid=32857", "title": "Giuseppe Tavani", "text": "Giuseppe Tavani, nado en Roma o 21 de marzo de 1924 e finado o 22 de marzo de 2019, foi un fil\u00f3logo italiano.\nTraxectoria.\nGiuseppe Tavani foi catedr\u00e1tico de Filolox\u00eda Rom\u00e1nica da Universidade de Roma I e un dos principais estudosos da poes\u00eda l\u00edrica galego-portuguesa medieval. Foi nomeado doutor \"honoris causa\" das Universidades de Santiago de Compostela e de Barcelona. Foi socio do Institut d\u00b4Estudis Catalans e da Academia das Ci\u00eancias de Lisboa, e un prestixioso especialista da literatura galego-portuguesa, catal\u00e1, provenzal e francesa.\nAdemais, Giuseppe Tavani tam\u00e9n \u00e9 tradutor de obras literarias galegas e portuguesas para o italiano."}
{"id": "32888", "revid": "23204", "url": "https://gl.wikipedia.org/wiki?curid=32888", "title": "Sarde\u00f1a", "text": "Sarde\u00f1a (en sardo: \"Sardigna\", en italiano: \"Sardegna\", en catal\u00e1n: \"Sardenya\", en corso: \"Sardegna\") \u00e9 a segunda illa m\u00e1is grande do mar Mediterr\u00e1neo despois de Sicilia. Cunha superficie de 24.090\u00a0km\u00b2, \u00e9 unha das vinte rexi\u00f3ns de Italia, posu\u00edndo un estatuto especial de autonom\u00eda rexional.\nSarde\u00f1a ademais \u00e9 unha das d\u00faas rexi\u00f3ns cuxos habitantes foron denominados \"popolo\" (\"pobo diferenciado\") polo parlamento italiano, xunto coa rexi\u00f3n do V\u00e9neto. A orixe do nome da illa \u00e9 incerta, mais \u00e9 posible que prove\u00f1a dunha tribo chamada os Sardi. Foi ademais chamada \"Ichnusa\" polos fenicios e \"Sandalyon\" polos gregos, xa que a s\u00faa forma lembra unha pisada.\nXeograf\u00eda.\nA capital da rexi\u00f3n de Sarde\u00f1a \u00e9 Cagliari, estando divida a rexi\u00f3n en oito provincias: Cagliari, Sassari, Nuoro, Orist\u00e1n, Olbia-Tempio, Ogliastra, Carbonia-Iglesias e Medio Campidano.\nSarde\u00f1a \u00e9, pola s\u00faa extensi\u00f3n, a segunda illa do Mediterr\u00e1neo e da Rep\u00fablica Italiana, logo de Sicilia. \u00c9 unha das cinco rexi\u00f3ns da Rep\u00fablica Italiana que dispo\u00f1en dun estatuto de autonom\u00eda especial, xunto con Sicilia, Trentino-Tirol do Sur, Fri\u00fal-Venecia Xulia e o Val de Aosta.\nA illa, con 1800 km de costa, est\u00e1 a 200 km \u00f3 oeste da pen\u00ednsula italiana, 200 km \u00f3 norte de Tunisia e a s\u00f3 12 km \u00f3 sur da illa francesa de C\u00f3rsega.\nXeograf\u00eda f\u00edsica.\nO territorio de Sarde\u00f1a caracter\u00edzase por ser relativamente monta\u00f1oso, estando arredor do 80% do territorio conformado xa sexa por monta\u00f1as ou outeiros. Canto aos outeiros e altiplanos rochosos representan o 67,9% da superficie, alg\u00fans deles, moi caracter\u00edsticos, son chamados \"giare\" ou \"gollei\". As monta\u00f1as son o 13,6% e est\u00e1n conformadas por antigas rochas niveladas por un lento e continuo proceso de erosi\u00f3n.\nEstas monta\u00f1as te\u00f1en o seu cumio m\u00e1is elevado no Perdas Caprias (en italiano: \"Punta La Marmora\"), cunha altura de 1834 m sobre o nivel do mar, no macizo do Gennargentu. Ao norte dist\u00ednguense os montes de Limbara (1362 m), o monte Rasu (1269 m), o monte Albo (1127 m) e o Corriasi de Oliena (1463 m). Ao sur o monte Linas (1236 m) e os montes do Iglesiente que pos\u00faen menos altitude a medida que se aproximan ao mar.\nA zona das planicies comprende o 18,5% do territorio; a chaira m\u00e1is extensa \u00e9 o Campidano, que separa os relevos centro setentrionais dos montes do Iglesiente, mentres a chaira de Nurra at\u00f3pase na parte noroccidental, cara \u00e1 cidade de Sassari.\nOs r\u00edos te\u00f1en natureza artificial, xa que os m\u00e1is importantes est\u00e1n contidos por diques que conforman encoros utilizados, principalmente, para irrigaci\u00f3n dos campos. O dique do lago Omodeo \u00e9 o m\u00e1is grande de Italia; s\u00e9guenlle os diques de Flumendosa, Coghinas e Posada. Os r\u00edos m\u00e1is importantes son o Tirso, o Flumendosa, o Coghinas, o Cedrino e o Temo. O \u00fanico lago natural \u00e9 o de Baratz, ao norte de L'Alguer.\nA costa se curva nos golfos de Asinara ao norte, de Orosei ao leste, de Cagliari ao sur, e de Oristano ao oeste. As costas son altas, rochosas e con pequenas enseadas que, cara ao nord\u00e9s, v\u00f3lvense profundas. Litorais baixos, areosos e \u00e1s veces pantanosos, at\u00f3panse nas zonas meridionais e occidentais: son os estanques costeiros, zonas h\u00famidas moi importantes dende o punto de vista ecol\u00f3xico. A illa de Sarde\u00f1a est\u00e1 circundada por m\u00faltiples illas e illotes entre as que se atopan Asinara, San Pietro, Sant'Antioco, Tavavola, e o arquip\u00e9lago da Magdalena con Caprera.\nClima.\nO clima mediterr\u00e1neo \u00e9 t\u00edpico en gran parte de Sarde\u00f1a, excepto nalgunhas zonas do interior marcadas por un clima m\u00e1is r\u00edxido. Ao longo da zona costeira, onde reside gran parte da poboaci\u00f3n, te\u00f1en invernos suaves, grazas \u00e1 presenza do mar, con raras nevadas e ver\u00e1ns calorosos e secos. No interior da illa, a baixa humidade e o forte vento permite soportar facilmente as elevadas temperaturas estivais, capaces de alcanzar normalmente os 35-40\u00a0\u00b0C. Por\u00e9n, nas zonas m\u00e1is pr\u00f3ximas \u00e1 costa raramente se acadan ditas temperaturas. Nas zonas internas o clima \u00e9 m\u00e1is r\u00edxido. Sobre os montes do Gennargentu nos meses de inverno neva e a temperatura descende baixo cero. No ver\u00e1n o clima \u00e9 fresco, abrigo durante as horas nocturnas e raramente caloroso durante d\u00edas consecutivos.\nAs precipitaci\u00f3ns resultan escasas ao longo da costa e na zona meridional cunha media inferior aos 500\u00a0mm anuais; en particular, a localidade de Capo Carbonara rexistrou o valor m\u00ednimo absoluto tanto da rexi\u00f3n coma de todo o territorio italiano cunha media de 266\u00a0mm anuais. Nas \u00e1reas internas da meirande parte da illa a precipitaci\u00f3n media \u00e9 de 500\u2013800\u00a0mm, e nas proximidades dos principais relevos monta\u00f1osos p\u00f3dense superar os 1.000\u00a0mm anuais.\nRexi\u00f3ns hist\u00f3ricas.\nSarde\u00f1a est\u00e1 dividida historicamente en subrexi\u00f3ns que derivan directamente, nas denominaci\u00f3ns e nas extensi\u00f3ns, dos distritos administrativos, xudiciais e electorais, chamados en sardo \"curadorias\".\nAlgunhas denominaci\u00f3ns xa non est\u00e1n en uso, namentres outras resistiron at\u00e9 hoxe e son a\u00ednda utilizadas de xeito habitual polos sardos. Algunhas das m\u00e1is co\u00f1ecidas son: Anglona, Barbagia, Barigadu, Baronie, Campidano, Logudoro, Gallura, Goceano, Mandrolisai, Marghine, Marmilla, Meilogu, Monteacuto, Montiferru, Nurra, Ogliastra, Planargia, Quirra, Romangia, Sarcidano, Sarrabus, Sulcis ou Trexenta.\nHistoria.\nPrehistoria.\nA historia da Sarde\u00f1a data xa de moi antigo. Por exemplo en 1979 foron datados vestixios humanos do 150.000 a.C. Na Prehistoria os habitantes da Sarde\u00f1a estabelec\u00e9ronse e comercializaron obsidiana, unha pedra usada na produci\u00f3n de bastas ferramentas, e este comercio revelou alg\u00fans contactos entre os sardos e a meirande parte do mediterr\u00e1neo. Entre o Neol\u00edtico e a \u00e9poca do Imperio Romano, deuse a civilizaci\u00f3n nur\u00e1guica. Mesmo actualmente, 7.000 anos despois, \"Nuraghe\" sobrevive. Hai sospeitas de que a misteriosa poboaci\u00f3n Shardana chegou \u00e1 Sarde\u00f1a, vindo do Mediterr\u00e1neo Oriental, arredor do s\u00e9culo 20 a.C.\nPouco se sabe sobre esta xente, cuxo nome (que probabelmente signifique \"Xentes do Mar\") foi atopado nunhas inscrici\u00f3ns exipcias. Segundo alg\u00fans estudos ling\u00fc\u00edsticos, este pobo partira de Sardis (Lidia) e chegou ao mar Tirreno, formando relaci\u00f3ns con sardos e etruscos.\nA partir do 1000 a.C., os mari\u00f1eiros fenicios estabeleceron varios portos na costa sarda, que introduciron a escritura na illa arredor do 600 a.C. Por\u00e9n, no 509 a.C., a guerra estalou entre os nativos e os propios fenicios, que pediron axuda a Cartago, pasando finalmente a illa a formar parte do Imperio Cartaxin\u00e9s. No 238 a.C., despois de ser derrotada pola Rep\u00fablica Romana durante a primeira guerra p\u00fanica, Cartago cedeu Sarde\u00f1a a Roma.\nRoma.\nCoa chegada dos romanos \u00e1 illa foi desenvolvida unha rede de estradas organizada, que facilitaba o desprazamento das tropas e dos comerciantes. Esa rede serviu como base ao sistema actual de estradas. Os romanos aproveitaron abundantemente os recursos de Sarde\u00f1a, que chegou a ser un celeiro do imperio debido \u00e1s s\u00faas abundantes colleitas de trigo de alta calidade. Constru\u00edronse anfiteatros, e posteriormente a relixi\u00f3n cristi\u00e1 difundiuse en Sarde\u00f1a debido \u00e1 chegada de xudeus e cristi\u00e1ns exiliados, disidentes do Imperio. No 227 C\u00f3rsega formou parte da provincia romana de C\u00f3rsega e Sarde\u00f1a. Cando o imperio se debilitou, a presenza de tropas romanas comezou a declinar.\nV\u00e1ndalos.\nEntre 456 e 534, Sarde\u00f1a formou parte do curto imperio dos v\u00e1ndalos, un pobo de orixe xerm\u00e1nica que migrara cara ao sur das s\u00faas terras orixinarias durante todo o s\u00e9culo V. Este pobo, a parte das illas, conseguiu dominar o Norte de \u00c1frica, onde se estabeleceron tomando Cartago no ano 439. Finalmente a illa foi reconquistada por Xustiniano, emperador bizantino. Baixo dominio de Bizancio, o representante imperial gobernaba a partir de Caralis, mais ese goberno era practicamente inexistente na rexi\u00f3n monta\u00f1osa de Barbagia, na parte oriental da illa, onde un reino b\u00e1rbaro persistiu por nove s\u00e9culos.\nIdade Media.\nComezando o S\u00e9culo VIII, os \u00e1rabes e b\u00e9rberes realizaron varios ataques \u00e1 Sarde\u00f1a. Especialmente logo da conquista de Sicilia en 832. Os bizantinos non foron quen de defender este territorio, o m\u00e1is afastado deste Imperio, polo que o gobernador local asumiu unha autoridade independente. Para mellor defensa, dividiu a illa en catro \"Giudicati\": Gallura, Logudoro, Arborea e Caralis. No ano 900 estes distritos torn\u00e1ronse en catro monarqu\u00edas constitucionais independentes, caendo por varias veces no poder de X\u00e9nova, de Pisa ou mesmo do papado.\nNo 1323, o Reino de Arag\u00f3n comezou unha campa\u00f1a para conquistar a Sarde\u00f1a da man do infante Afonso, en alianza co reino, ou \"giudicato\", de Arborea. Este reino, m\u00e1is tarde, tornariase o seu inimigo e, por un tempo, gobernou case a totalidade da illa con Eleonora di Arborea, at\u00e9 que o \u00faltimo xu\u00edz decidiu vender as terras remanentes por 100.000 florins de ouro. Os habitantes ligures nativos de Alghero, cuxa cidade foi cedida polos reis de Arborea, foi repoboada polos invasores catal\u00e1ns, cuxos descendentes a\u00ednda hoxe falan catal\u00e1n.\nReino de Sarde\u00f1a.\nO dominio da Coroa de Arag\u00f3n prolongouse at\u00e9 o s\u00e9culo XVIII, mantendo na illa unha r\u00edxida organizaci\u00f3n de tipo feudal. M\u00e1is tarde a Guerra de Sucesi\u00f3n espa\u00f1ola provocou que Sarde\u00f1a fose ocupada por un ex\u00e9rcito anglo-holand\u00e9s no 1708 e pasase no 1713 ao dominio da Austria mediante o Tratado de Utrecht. A\u00ednda que a illa foi rapidamente recuperada no 1717 por Filipe V de Espa\u00f1a, mais ao ano seguinte este tivo que regresala tras a s\u00faa derrota fronte a Cu\u00e1drupla Alianza, formada polo Sacro Imperio Romano Xerm\u00e1nico, as Provincias Unidas dos Pa\u00edses Baixos, o Reino de Francia e o Reino da Gran Breta\u00f1a.\nFinalmente no 1720, Sarde\u00f1a tornouse en reino independente baixo a Casa de Savoia, os gobernadores do Piemonte. Co Reunificaci\u00f3n de Italia, no 1860, o reino sardo pasou a formar parte da nova Italia unificada.\nActualidade.\nNo 1948, co nacemento da Rep\u00fablica Italiana, f\u00f3iselle outorgado \u00e1 Sarde\u00f1a un Estatuto especial, ao igual ca outras catro rexi\u00f3ns (Sicilia, Trentino-Tirol do Sur, Fri\u00fal-Venecia Xulia e Val de Aosta) co obxectivo de evitar separatismos.\nXa que logo, a lei constitucional n\u00famero 3 do 26 de febreiro de 1948 permitiu unha transferencia do poder da rep\u00fablica \u00e1 rexi\u00f3n. Daquela, Sarde\u00f1a, xunto coas s\u00faas illas menores, constit\u00faese nunha Rexi\u00f3n Aut\u00f3noma. Dende ese intre a rexi\u00f3n organizouse en tres provincias (Cagliari, Nuoro e Sassari, e posteriormente agregar\u00edase Oristano) e tres \u00f3rganos dos poderes rexionais. O poder executivo \u00e9 administrado pola Xunta Rexional, o poder lexislativo polo Consello Rexional, e finalmente, o Alto Comisario (pouco despois chamado Presidente da Xunta ou Comisi\u00f3n rexional), elixido polo Consello para ser o representante da rexi\u00f3n sarda. No 2004 o Presidente da Xunta cambiou de nome outra vez a Presidente da Rexi\u00f3n. Con isto, a rexi\u00f3n de Sarde\u00f1a tenta unir a s\u00faa identidade propia, o mantemento da s\u00faa cultura e o legado da s\u00faa longa historia.\nDemograf\u00eda.\nCunha densidade de poboaci\u00f3n de 69 hab./km\u00b2, un pouco m\u00e1is dun terzo da media estatal, Sarde\u00f1a \u00e9 a cuarta rexi\u00f3n menos poboada de Italia. A distribuci\u00f3n da poboaci\u00f3n \u00e9 an\u00f3mala en comparaci\u00f3n coa doutras rexi\u00f3ns italianas situadas no mar, de feito contrariamente \u00e1 tendencia xeral, os asentamentos urbanos non tiveron lugar principalmente ao longo da costa, sen\u00f3n cara ao centro da illa. As raz\u00f3ns hist\u00f3ricas para este prop\u00f3sito son os repetidos ataques sarracenos durante a Idade Media, que fac\u00edan insegura a costa, as actividades gandeiras do interior e a natureza pantanosa das chairas costeiras, recuperada s\u00f3 no s\u00e9culo XX. Con todo a situaci\u00f3n inverteuse coa expansi\u00f3n do turismo de praia e hoxe t\u00f3dolos principais centros urbanos sardos est\u00e1n situados preto das costas, mentres que o interior da illa \u00e9 moi pouco poboado.\nAdemais Sarde\u00f1a \u00e9 a rexi\u00f3n italiana coa m\u00e1is baixa taxa de fecundidade total (1,087 nacementos por muller) e a rexi\u00f3n coa segunda menor taxa de natalidade. A esperanza media de vida \u00e9 81,1 anos (84,5 para as mulleres e 77,7 para os homes). \u00c9 destacable que Sarde\u00f1a comparte coa illa xaponesa de Okinawa a maior taxa de centenarios no mundo con 22 centenarios por cada 100.000 habitantes).\nParticularidades xen\u00e9ticas.\nOs habitantes orixinarios de Sarde\u00f1a, que agora est\u00e1n concentrados no interior da illa debido \u00e1 presi\u00f3n dos colonos, son unha \"anomal\u00eda xen\u00e9tica\" na rexi\u00f3n mediterr\u00e1nea occidental. Pertencen ao Haplogrupo I do cromosoma Y, que s\u00f3 ten unha alta frecuencia nos pa\u00edses escandinavos, Alema\u00f1a e a zona norte de Croacia e Bosnia.\nAdemais, o haplogrupo I dos pobos ind\u00edxenas dos sardos pertence ao subtipo I1b1b, que \u00e9 case exclusivo da illa. Este haplogrupo tam\u00e9n ten unha distribuci\u00f3n baixa ao redor dos Pireneos, que indican unha certa migraci\u00f3n dos sardos e os habitantes desa zona. Con todo, o sardo est\u00e1 m\u00e1is estreitamente relacionado subgrupo croata-bosn\u00edaco que o subtipo escandinavo. Compre destacar que na illa ten especial relevancia unha enfermidade xen\u00e9tica chamada talasemia.\nLocalidades Sardas.\nDentro da Sarde\u00f1a destacan principalmente as localidades que son capitais das catro provincias, \u00e9 dicir, Cagliari (\"Casteddu\"), con preto de 250.000 habitantes, Sassari (\"Sassari\"), con m\u00e1is de 130.000 habitantes, Nuoro (\"N\u00f9goro\") e Oristano (\"Aristanis\").\nAdemais das capitais, outras vilas de importancia son Alghero (\"L'Alguer\"), Arzachena (\"Alzachena\"), Bitti (\"Bithi\"), Bonorva (\"Bonolva\"), Bosa, Cabras (\"Crabas\"), Carbonia, Castelsardo (\"Caltheddu\"), Cuglieri (\"Culiri\"), Dorgali (\"Durgale\"), Gavoi (\"Gaboi\"), Iglesias (\"Igresias\"), La Maddalena (\"A Maddalena\"), Lanusei (\"Lanuse\"), Macomer (\"Maccumele\"), Mogoro (\"Mogoru\"), Olbia (\"Terranoa\"), Oliena (\"Uliana\"), Orune, Ozieri (\"Othieri\"), Perfugas (\"Peifugas\"), Ploaghe (\"Piaghe\", Porto Torres (\"Posthudorra \"), Posada (\"Pasata\"), Pozzomaggiore (\"Puthumajore\"), Cartu Sant'Elena (\"Cartu Sant'Aleni\"), Sanluri (\"Seddori\"), San Teodoro (\"Santu Diadoru\"), Sant'Antioco (\"Sant'Antiogu\"), Carloforte (\"U P\u00e0ize\"), Selargius (\"Cedraxius\"), Siniscola (\"Thiniscole\"), Tempio Pausania (\"Tempiu\"), Teulada, Villacidro (\"Biddexirdu\") ou Villaputzu (\"Biddeputzi\").\nDivisi\u00f3ns administrativas.\nAt\u00e9 o ano 2005, Sarde\u00f1a estaba dividida en catro provincias: Cagliari, Nuoro, Sassari e Oristano. En 2005, o Consello Rexional decidiu crear catro novas provincias: Carbonia-Iglesias, Medio Campidano, Ogliastra, Olbia-Tempio.\nEconom\u00eda.\nEn xeral Sarde\u00f1a ten unhas mellores condici\u00f3ns econ\u00f3micas que a meirande parte das rexi\u00f3ns do sur de Italia. O sector primario goza a\u00ednda dunha importancia excepcional, sobre todo a cr\u00eda de cabras e de ovella. A agricultura foi modernizada, sobre todo na zona chaira do Campidano, onde se cultivan verduras, c\u00edtricos, arroz, e onde se producen os famosos vi\u00f1os sardos.\nCon todo, a pesar de ser unha illa, hai moi pouca tradici\u00f3n pesqueira, a\u00ednda que nas \u00faltimas \u00e9pocas es\u00e1 a ga\u00f1ar moita importancia, sobre todo na pesca do at\u00fan, exportado principalmente e o Xap\u00f3n. \u00c9 destacable tam\u00e9n a miner\u00eda, restrinxida ao carb\u00f3n, ao antimonio, ao ouro, ao chumbo e ao zinc. A extracci\u00f3n de granito representa un gran parte da industria no norte da illa. As industrias principais son qu\u00edmicas, produtos petroqu\u00edmicos, traballo de metais, cemento, farmac\u00e9utico, estaleiros e alimentaci\u00f3n.\nCon todo, hoxe a econom\u00eda sarda est\u00e1 enfocada cara o sector terciario, que sup\u00f3n o 67.8 % de emprego, co comercio, servizos, tecnolox\u00eda da informaci\u00f3n, e sobre todo sobre o turismo, que representa a industria principal da illa con 2.721 empresas activas e 189.239 prazas hoteleiras. En 2008 rexistr\u00e1ronse 11.896.674 pasaxeiros nos aeroportos da illa.\nComercio.\nNa Sarde\u00f1a, tal como en Italia, a moeda oficial \u00e9 o euro, mais os sardos a\u00ednda se refiren, non oficialmente, ao \"su Francu\" (ou \"su Pidzu\"). 1 \"francu\" equival\u00eda 1.000 liras italianas.\nEnerx\u00edas renovables.\nAs enerx\u00edas renovables aumentaron notablemente nos \u00faltimos anos, principalmente a enerx\u00eda e\u00f3lica, favorecida polos abondosos ventos que cruzan a illa, e a enerx\u00eda solar, ademais da creaci\u00f3n dunha central de enerx\u00eda solar t\u00e9rmica e de biocombustibles, sobre a base de aceite de Jatropha. Sarde\u00f1a \u00e9 hoxe a rexi\u00f3n italiana que absorbe a maior porcentaxe de gases de efecto invernadoiro por habitante.\nTurismo.\nA illa conta con varias zonas de turismo extraordinarias, inclu\u00edndo a Costa Smeralda e Gennargentu. A illa \u00e9 particularmente famosa polas s\u00faas praias, como en costa Smeralda, Alghero e Villasimius, se ben goza doutros lugares interesantes.\nCultura.\nLinguas.\nAs linguas m\u00e1is faladas en Sarde\u00f1a son o italiano e o sardo, un romance con influencias do fenicio, do etrusco e doutras linguas do oriente pr\u00f3ximo. A\u00ednda que estea a perder falantes (principalmente na xente nova de Cagliari, a prol do italiano), segue a ser moi falada, por mor das medidas oficiais.\nAmais destas d\u00faas, outras linguas son faladas na illa. Nas rexi\u00f3ns do norte de Gallura e Sassari, a lingua falada \u00e9 unha variante do corso. Na illa de San Pietro f\u00e1lase o ligur de X\u00e9nova. En Alghero, ao norte, f\u00e1lase tam\u00e9n un dialecto medieval do catal\u00e1n, lembr\u00e1ndonos que a illa foi unha colonia catal\u00e1.\nM\u00fasica.\nSarde\u00f1a \u00e9 fogar dunha das m\u00e1is vellas formas da polifon\u00eda vocal, co\u00f1ecido comunmente como \"cant\u00fa a tenore\", que varios m\u00fasicos famosos atoparon irresistible, inclu\u00edndo a Frank Zappa, Ornette Coleman e Peter Gabriel. Este \u00faltimo viaxou \u00e1 cidade de Bitti, na rexi\u00f3n monta\u00f1osa central, onde gravou os agora famosos Tenores di Bitti. Outro estilo de canto polif\u00f3nico, semellante ao corso \"paghjella\" co\u00f1\u00e9cese como o \"cantu a cuncordu\".\nUn instrumento \u00fanico dos sardos \u00e9 o \"launeddas\", que consiste en tres tubos con ling\u00fceta sinxela, que forman parte do mesmo corpo de cana. T\u00e9\u00f1ense rexistros deste instrumento en restos de at\u00e9 o ano 2000 a.C..\nTam\u00e9n dentro das m\u00fasica do pa\u00eds salienta o \"cantu a chiterra\" (canci\u00f3ns de guitarra), que ten a s\u00faa orixe en prazas, cando os artistas compet\u00edan entre si. Sarde\u00f1a tam\u00e9n produciu un notable n\u00famero de m\u00fasicos de jazz como Antonello Salis, Marcello Melis ou Paolo Fresu. O principal teatro de \u00f3pera da illa \u00e9 o Teatro L\u00edrico de Cagliari.\nHoxe en d\u00eda a cultura sarda at\u00f3pase nun bo estado de sa\u00fade, e a xente m\u00e1is nova est\u00e1 involucrada activamente na s\u00faa propia m\u00fasica e danza. No ano 2004 o co\u00f1ecido presentador da BBC Andy Kershaw viaxou \u00e1 illa co especialista en m\u00fasica sardo Pablo Fabra, entrevistando a moitos artistas.\nEcosistemas.\nSarde\u00f1a \u00e9 fogar dunha gran variedade de raras ou pouco com\u00fans razas e especies animais e vexetais. Os ecosistemas da illa est\u00e1n protexidos grazas \u00e1s estritas leis de protecci\u00f3n e conservaci\u00f3n ambiental, e grazas a un enorme plan de reforestaci\u00f3n converteuse na rexi\u00f3n italiana coa maior extensi\u00f3n forestal, con 1.213.250 hect\u00e1reas de bosques. O Plan Rexional de Paisaxe prohibe a construci\u00f3n na costa, salvo nos centros urbanos, xunto aos bosques, lagos ou outros sitios culturais ou ambientais.\nParques naturais.\nSarde\u00f1a ten tres parques nacionais: \nAdemais destes tres parques nacionais hai outros dez rexionais: Porto Conte, Molentargius - Saline, Limbara, Marghine e Goceano, Sinis - Montiferru, Monte Arci, Giara di Gesturi, Monte Linas - Oridda - Marganai, Sette Fratelli - Monte Genas e Sulcis. Tam\u00e9n p\u00f3dense atopar 60 reservas naturais, 5 oasis do Fondo Mundial para a Natureza e 25 monumentos naturais."}
{"id": "32890", "revid": "23204", "url": "https://gl.wikipedia.org/wiki?curid=32890", "title": "Illa de Man", "text": "A Illa de Man (en ; en ), tam\u00e9n co\u00f1ecida simplemente como Mann (manx Mannin), \u00e9 unha Dependencia da Coroa brit\u00e1nica, localizada no Mar de Irlanda entre as illas de Gran Breta\u00f1a e Irlanda. O xefe de Estado \u00e9 o Rei Carlos III, que ostenta o t\u00edtulo de Se\u00f1or de Man. O Se\u00f1or de Man \u00e9 representado por un Tenente Gobernador, pero as relaci\u00f3ns exteriores e a defensa son responsabilidade do Goberno Brit\u00e1nico.\nA illa est\u00e1 habitada dende o -6500. Como unha das seis naci\u00f3ns celtas, ten grande influencia cultural ga\u00e9lica dende o s\u00e9culo V, e f\u00e1lase a lingua manx, da familia ling\u00fc\u00edstica goid\u00e9lica. En 627, Edwin de Northumbria conquistou a Illa de Man xunto con gran parte de Mercia. No s\u00e9culo IX, os pobos n\u00f3rdicos comezaron a asentarse na illa. Posteriormente, os n\u00f3rdicos de Escocia estableceron o Reino das Illas. O t\u00edtulo dos reis levar\u00eda dende ent\u00f3n o sufixo \"e das Illas\". Magnus III, rei de Noruega, era tam\u00e9n co\u00f1ecido como \"Rei de Mann e das Illas\" como parte da civilizaci\u00f3n das H\u00e9bridas entre 1099 e 1103. Xurdiu ent\u00f3n unha cultura n\u00f3rdico-ga\u00e9lica e a illa ficou baixo control n\u00f3rdico. En 1266, a illa converteuse en parte de Escocia, formalizado no Tratado de Perth. Despois dun per\u00edodo no que o control da illa alternouse entre os reis de Escocia e os de Inglaterra, a illa pasou a formar parte do control feudal da Coroa Brit\u00e1nica en 1399. O se\u00f1or\u00edo revestiu na Coroa Brit\u00e1nica en 1765, pero a illa nunca chegou a formar parte de Gran Breta\u00f1a ou o posterior Reino Unido, mantendo o seu status como unha dependencia da Coroa gobernada internamente.\nEtimolox\u00eda.\nA Illa de Man en manx \u00e9 \"Ellan Vannin\", onde \"ellan\" significa \"illa\". A m\u00e1is antiga forma de \"Man\" \u00e9 \"Manu\" ou \"Mana\", que aparece en caso xenitivo como \"Vaninn\", significando logo \"Ellan Vannin\" \"Illa de Man\".\nO nome Mana/u est\u00e1 relacionado coa figura da mitolox\u00eda celta co\u00f1ecida como Manann\u00e1n mac Lir entre os irlandeses e como Manawydan polos galeses.\nO nome aparece documentado na historia como \"Mona\" (Xulio C\u00e9sar, -54), como \"Monapia\" ou \"Monabia\" (Plinio o vello, 77), \"Mon\u0153da\" (Tolomeo, 150), \"Mevania\" ou \"M\u00e6navia\" (Orosio, 416), e \"Eubonia\" ou \"Eumonia\" polos escritores irlandeses. En gal\u00e9s aparece como \"Manaw\", e nas Sagas de islandeses \u00e9 \"M\u00f6n\".\nMalia que a Illa de Man nunca foi incorporada \u00f3 Imperio romano, foi citada polos cl\u00e1sicos, que a chaman de varias formas, como \"Monapia\", en grego M\u03bf\u03bd\u03b1\u03bf\u03b9\u03b4\u03b1 (\"Monaoida\"), M\u03bf\u03bd\u03b1\u03c1\u03b9\u03bd\u03b1 (\"Monarina\"), \"Menavi\" e \"Mevania\". Os nomes en gal\u00e9s antigo e irland\u00e9s antigo para a Illa de Man, \"Manau\" e \"Mano\", coinciden co \"Manaw Gododdin\", o nome para unha antiga rexi\u00f3n do norte de Gran Breta\u00f1a \u00f3 longo do Estuario de Forth. O nome est\u00e1 probablemente conectado coa denominaci\u00f3n galesa para a illa de Anglesey, \"Ynys M\u00f4n\" e posiblemente coa ra\u00edz celta reflectida no gal\u00e9s \"mynydd\", no bret\u00f3n \"menez\" e no ga\u00e9lico escoc\u00e9s \"monadh\", t\u00f3dolos cales significan \"monta\u00f1a\" e derivan da ra\u00edz protoindoeuropea *\"men\"-, \"elevarse\". Neste caso, o nome ser\u00eda unha referencia \u00e1 illa aparentemente ergu\u00e9ndose por riba do Mar de Irlanda no horizonte.\nHistoria.\nA Illa de Man formou un posto avanzado do reino viquingo dende arredor do ano 900 e parte do reino noruegu\u00e9s das H\u00e9bridas at\u00e9 o s\u00e9culo XIII, momento en que pasou a ser administrada pola coroa escocesa. No s\u00e9culo XIV foi transferida \u00f3 control ingl\u00e9s e \u00e1 Coroa Brit\u00e1nica en 1765.\nUnha das actuais inquedanzas da illa incl\u00fae resucitar o unha vez case extinto manx e a recente e significativa inmigraci\u00f3n de persoas de procedencia non manesa que presta servizos no sector financeiro.\nO per\u00edodo celta.\nO asentamento dos pobos celtas rem\u00f3ntase cara ao 500 a.C.. A lingua manesa, pertencente \u00e1 p\u00f3la c\u00e9ltica, comezar\u00e1 a pasar dun dialecto a unha lingua propia s\u00f3 a partir do s\u00e9culo V .\nO cristianismo foi importado \u00e1 Illa de Man polo predicador irland\u00e9s San Patricio, con el chegaron despois moitos misioneiros de pa\u00edses celtas, e de Irlanda en particular, a efectuar misi\u00f3ns cristi\u00e1s a partir do ano 500 dc, nun territorio a\u00ednda moi sometido \u00e1 influencia dos dru\u00eddas.\nEstes misioneiros contribu\u00edron \u00e1 edificaci\u00f3n de pequenas capelas nas que pregaban. Pero a falta de espazo obrigaba a practicar os bautismos e a predicaci\u00f3n a ceo aberto.\n\u00c1chanse sobre a illa 35 cruces celtas (chamadas \"keeills\"), pero exist\u00edan al\u00ed canto menos 174 polo que citan documentos antigos . Estas cruces foron xeralmente erixidas sobre monumentos funerarios. As numerosas igrexas e as capelas foron edificadas sobre a localizaci\u00f3n de keeills.\nGoberno e pol\u00edtica.\nO soberano da Illa de Man \u00e9 o Rei de Gran Breta\u00f1a en calidade de Se\u00f1or de Man (actualmente o rei Carlos III). Repres\u00e9ntaa na illa un Gobernador Xeral, que \u00e9 elixido pola Coroa por un per\u00edodo de cinco anos. A illa de Man goza dun goberno, un parlamento e un sistema xudicial totalmente independente do brit\u00e1nico. Por\u00e9n, os cidad\u00e1ns de Man son cidad\u00e1ns brit\u00e1nicos.\nA Coroa inglesa ten a responsabilidade \u00faltima da direcci\u00f3n da administraci\u00f3n da illa de Man, para o cal s\u00e9rvese dos membros do Goberno brit\u00e1nico, os cales act\u00faan -nestes asuntos- en calidade de conselleiros da Ra\u00ed\u00f1a.\nA\u00ednda que o sistema xur\u00eddico brit\u00e1nico non abrangue a illa de Man, o sistema legal de Man bas\u00e9ase nos principios do dereito com\u00fan ingl\u00e9s.\nOrganizaci\u00f3n pol\u00edtico-administrativa.\nA Illa de Man est\u00e1 dividida en seis distritos administrativos, chamados \"sheadings\". Os seis \"sheadings\" son Ayre, Glenfaba, Garff, Michael, Rushen e Middle. Os \"sheadings\" forman a base dalg\u00fans distritos electorais e cada un ten un \"coroner\". Este oficio non debe ser confundido co de \"xu\u00edz de instruci\u00f3n\" (en ingl\u00e9s tam\u00e9n \"coroner\"), un cargo desempe\u00f1ado habitualmente polo Grande Alguacil. Unha persoa pode desempe\u00f1ar o papel de \"coroner\" en m\u00e1is dun \"sheading\" ao mesmo tempo.\nO termo 'sheading' suponse un voc\u00e1bulo n\u00f3rdico para 'divisi\u00f3n naval'; cada distrito estaba responsabilizado de producir un n\u00famero concreto de barcos de guerra. Tam\u00e9n pode ser unha palabra de orixe celta significando 'sexta parte'.\nXeograf\u00eda.\nO monte Snaefell (621 m), domina o centro da illa desde o seu cumio e, segundo un antigo dito popular, p\u00f3dense ver sete reinos: os Reinos de Man, Escocia, Inglaterra, Irlanda, Gales, a Illa de Man e o Ceo.\nDemograf\u00eda.\nDe acordo co censo do 2001, a Illa de Man \u00e9 fogar de 76,315 persoas, dos cales aproximadamente 25,347 residen na capital da illa, Douglas (\"Doolish\"). Isto fai que a illa te\u00f1a unha densidade de poboaci\u00f3n de 133 hab/km\u00b2.\nCultura.\nA cultura da illa de Man est\u00e1 fortemente influenciada polas s\u00faas orixes c\u00e9lticas e n\u00f3rdicas. Est\u00e1 actualmente gozando dun renacer do idioma ga\u00e9lico aut\u00f3ctono ( o manx ) (\"Gaelg\"). A\u00ednda que o derradeiro falante nativo morreu en 1974, cos nenos pequenos est\u00e1 volv\u00e9ndose a empregar o manx. Hai hoxe 27 falantes nativos e outros 650 falantes. O manx est\u00e1 estreitamente relacionado co Ga\u00e9lico escoc\u00e9s e o irland\u00e9s.\nUnha amplamente co\u00f1ecida expresi\u00f3n manesa \u00e9 \"Traa Dy Liooar\", que significa \"o tempo basta\" e representa un esteorot\u00edpico aspecto da actitude dos maneses ante a vida."}
{"id": "32893", "revid": "85894", "url": "https://gl.wikipedia.org/wiki?curid=32893", "title": "Can\u00f3n", "text": "Can\u00f3n pode referirse a:"}
{"id": "32901", "revid": "98629", "url": "https://gl.wikipedia.org/wiki?curid=32901", "title": "Can\u00f3n (xeolox\u00eda)", "text": "En xeolox\u00eda e xeomorfolox\u00eda, un can\u00f3n \u00e9 un accidente xeogr\u00e1fico provocado por un r\u00edo que, a trav\u00e9s dun proceso de epix\u00e9nese, escava en terreos brandos unha profunda fendedura de paredes case verticais. Os can\u00f3ns (tam\u00e9n chamados, especialmente cando son estreitos, foces, desfiladeiros ou gargantas) son incisi\u00f3ns lineais de tendencia rectil\u00ednea e que pos\u00faen car\u00e1cter estrutural, dirixidos por levantamentos tect\u00f3nicos, por descensos do nivel de base ou erosi\u00f3n remontante do r\u00edo principal. Outras orixes dos can\u00f3ns son:\nEn xeral, os relevos tabulares favorecen a presenza de can\u00f3ns profundos asociados a fracturas, por exemplo os karsts."}
{"id": "32907", "revid": "85894", "url": "https://gl.wikipedia.org/wiki?curid=32907", "title": "Comit\u00e9 Provisional Revolucionario Polaco", "text": "O Comit\u00e9 Provisional Revolucionario Polaco (en polaco:\"Tymczasowy Komitet Rewolucyjny Polski\"), ou Polrevkom, foi un comit\u00e9 revolucionario auspiciado pola Uni\u00f3n Sovi\u00e9tica para formar en Polonia un estado sat\u00e9lite no contexto da guerra ruso-polaca.\nO comit\u00e9 foi creado en Moscova o 23 de xullo de 1920 por polacos bolxeviques, comandados por Julian Marchlewski. A decisi\u00f3n foi tomada tralos iniciais \u00e9xitos do Ex\u00e9rcito Roxo en territorio polaco. O territorio conquistado \u00e9 administrado de xeito transitorio polo comit\u00e9 mencionado antes de transferi-lo \u00f3 Partido Comunista dos Traballadores Polacos. O centro administrativo do \"Polrevkom\" ach\u00e1base nun tren blindado ata crea-la sede permanente en Bialystok o 30 de xullo de 1920.\nO 20 de agosto de 1920 a derrota do ex\u00e9rcito sovi\u00e9tico fronte \u00f3s polacos desfixo o comit\u00e9 e \u00e1 esp\u00farea Rep\u00fablica."}
{"id": "32910", "revid": "169", "url": "https://gl.wikipedia.org/wiki?curid=32910", "title": "Alianza Atl\u00e1ntica", "text": ""}
{"id": "32914", "revid": "23204", "url": "https://gl.wikipedia.org/wiki?curid=32914", "title": "Estado de Quer\u00e9taro", "text": "Quer\u00e9taro \u00e9 un dos 31 estados de M\u00e9xico, localizado no centro do pa\u00eds, e facendo fronteira cos estados mexicanos de Guanajuato, San Luis Potos\u00ed, Hidalgo, M\u00e9xico e Michoac\u00e1n. A s\u00faa \u00e1rea \u00e9 de 11 499\u00a0km\u00b2 e a s\u00faa poboaci\u00f3n \u00e9 de 1.827.937(2010) habitantes. A capital do Estado \u00e9 a cidade de Santiago de Quer\u00e9taro."}
{"id": "32921", "revid": "43749", "url": "https://gl.wikipedia.org/wiki?curid=32921", "title": "Provincia de Biscaia", "text": ""}
{"id": "32922", "revid": "43749", "url": "https://gl.wikipedia.org/wiki?curid=32922", "title": "Provincia de Guip\u00fascoa", "text": ""}
{"id": "32923", "revid": "22570", "url": "https://gl.wikipedia.org/wiki?curid=32923", "title": "Lviv", "text": "Lviv ou Le\u00f3polis, (oficialmente en ; en ; antigamente en ) \u00e9 unha cidade do oeste de Ucra\u00edna, capital da provincia (oblast) do mesmo nome. \u00c9 un importante centro cultural, Patrimonio da Humanidade pola UNESCO. Ten 808 900 habitantes. Conta cun aeroporto internacional e d\u00faas universidades.\nLviv foi fundada a mediados do s\u00e9culo XIII. Os polacos conquist\u00e1rona en 1340. En 1772 pasa a ser a capital do Reino de Galicia e Lodomeria, no Imperio Austr\u00edaco.\nAta a Segunda guerra mundial formou parte de Polonia. A poboaci\u00f3n polaca refuxiouse na cidade de Wroclaw e as autoridades sovi\u00e9ticas repobo\u00e1rona con poboaci\u00f3n ucra\u00edna."}
{"id": "32924", "revid": "169", "url": "https://gl.wikipedia.org/wiki?curid=32924", "title": "Vojvodina", "text": ""}
{"id": "32926", "revid": "736", "url": "https://gl.wikipedia.org/wiki?curid=32926", "title": "Segunda Rep\u00fablica espa\u00f1ola", "text": ""}
{"id": "32927", "revid": "736", "url": "https://gl.wikipedia.org/wiki?curid=32927", "title": "II Rep\u00fablica", "text": ""}
