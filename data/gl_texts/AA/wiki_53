{"id": "31137", "revid": "98629", "url": "https://gl.wikipedia.org/wiki?curid=31137", "title": "Arquivo do Reino de Galicia", "text": "O Arquivo do Reino de Galicia \u00e9 un arquivo cuxa titularidade pertence ao Ministerio de Cultura e cuxa xesti\u00f3n est\u00e1 cedida \u00e1 Xunta de Galicia desde 1989. At\u00f3pase na Cidade Vella da Coru\u00f1a.\nExerce funci\u00f3ns de Arquivo Hist\u00f3rico Xeral de Galicia e de Arquivo Hist\u00f3rico Provincial da Coru\u00f1a, polo que custodia a documentaci\u00f3n de \u00e1mbito galego ou provincial que producen as administraci\u00f3ns locais, auton\u00f3micas e estatais.\nHistoria.\nAs s\u00faas orixes datan da Real C\u00e9dula emitida por Carlos I de Castela o 3 de febreiro de 1529 e dunha Real Provisi\u00f3n do mesmo monarca e a s\u00faa nai, a ra\u00ed\u00f1a Xoana I de Castela do 1 de marzo de 1543, cando se ordenou a salvagarda e custodia dos procedementos da Real Audiencia de Galicia, un organismo creado polos Reis Cat\u00f3licos mediante diversas disposici\u00f3ns a partir de 1480. O seu inicio formal data da Real C\u00e9dula de Carlos III emitida o 22 de outubro de 1775, cando se crea o Arquivo, asign\u00e1ndolle tam\u00e9n persoal e unhas normas de funcionamento. A s\u00faa sede orixinal era o Palacio da Real Audiencia, un edificio que actualmente alberga a Capitan\u00eda Xeneral, onde permaneceu at\u00e9 o seu traslado en 1936 aos sotos do Palacio de Xustiza.\nEn 1898 o arquitecto Luis Bellido redactou o primeiro proxecto de construci\u00f3n dun edificio propio, ao que seguiron outros proxecto de Pedro Mari\u00f1o (1923) e Rafael Gonz\u00e1lez Villar e Leoncio Bescansa (1929). Finalmente, en 1956 o Arquivo foi trasladado \u00e1 s\u00faa actual localizaci\u00f3n, xunto ao Xard\u00edn de San Carlos, nun edificio concibido por Antonio Tenreiro e inaugurado en 1955.\nO n\u00facleo dos fondos do Arquivo prov\u00e9n dos procedementos da Real Audiencia de Galicia. Por\u00e9n, desde mediados do s\u00e9culo XIX foi adquirindo fondos de orixe diversa, at\u00e9 chegar a m\u00e1is de 250. O Arquivo alberga fondos que se remontan, no caso de diversos diplomas en pergami\u00f1o, ao s\u00e9culo IX.\nManuel Murgu\u00eda exerceu de xefe do arquivo de 1870 a 1875.\nEn 2008 foille concedido o Premio da Cr\u00edtica Galicia dentro da categor\u00eda \"Iniciativas culturais\"."}
{"id": "31138", "revid": "5312", "url": "https://gl.wikipedia.org/wiki?curid=31138", "title": "Abraham Iris", "text": "O Abraham Iris foi un avi\u00f3n de reco\u00f1ecemento con capacidade para dous ocupantes, producido en Francia a inicios de 1930. Existiron d\u00faas versi\u00f3ns con lixeiros cambios entre si; o Iris I cun motor Hispano-Suiza de 75\u00a0kW (100\u00a0hp), e o Iris II cun motor Renault. O Iris era un monopraza convencional de \u00e1 de parasol cun curioso dese\u00f1o para o acendido do motor."}
{"id": "31140", "revid": "98629", "url": "https://gl.wikipedia.org/wiki?curid=31140", "title": "Adam RA-14 Loisirs", "text": "O Adam RA-14 Loisirs foi un avi\u00f3n lixeiro de d\u00faas prazas dese\u00f1ado por Roger Adam pouco despois da segunda guerra mundial. Tivo influencia no dese\u00f1o dos aeroplanos afeccionados franceses.\nDese\u00f1o e produci\u00f3n.\nO Loisirs foi dese\u00f1ado en maio de 1945 por Roger Adam e constru\u00eddo por Etablissements Aeronautiques R. Adam. Trat\u00e1base dun avi\u00f3n bipraza de tubo, madeira e tela apto para a que fose constru\u00eddo por afeccionados. Era un monoplno de \u00e1 alta reforzada cun tren de aterraxe de cola reforzado. Os asentos estaban colocados un ao lado do outro.\nA compa\u00f1\u00eda vendeu planos e fabricou partes do avi\u00f3n que pod\u00eda ser equipado con varios motores de entre 65 e 80 cabalos. Entre eles inclu\u00edanse os motores R\u00e9gnier 4D, Continental A65, Continental A75 e Continental C90."}
{"id": "31141", "revid": "51526", "url": "https://gl.wikipedia.org/wiki?curid=31141", "title": "Katowice", "text": "Katowice [kat\u0254\u02c8v\u02b2it\u200b\u0361s\u025b]: (checo: Katovice, alem\u00e1n: Kattowitz) \u00e9 unha cidade da rexi\u00f3n de Silesia, no sur de Polonia, sobre os r\u00edos K\u0142odnica e Rawa (os afluentes do Oder e do V\u00edstula). Katowice est\u00e1 situado nas terras da alta Silesia, aproximadamente a 50 quil\u00f3metros do Silesian Beskids (a parte dos C\u00e1rpatos) e aproximadamente a 100 quil\u00f3metros do sistema monta\u00f1oso dos Sudetes (Chequia).\nKatowice foi a capital do Voivodato de Silesia dende a s\u00faa formaci\u00f3n en 1999. Antes, era a capital do voivodato de Katowice. Katowice \u00e9 a principal cidade industrial de Silesia. A s\u00faa poboaci\u00f3n \u00e9 327,000 (2009), dentro dunha \u00e1rea metropolitana aproximada de 3.5 mill\u00f3ns.\nHistoria.\nA \u00e1rea que arrodea de Katowice en Silesia, foi habitada polo grupo \u00e9tnico dos silesianos, na historia documentada m\u00e1is temper\u00e1. Primeiro foi gobernado pola dinast\u00eda polaca Silesian Piast (at\u00e9 a s\u00faa extinci\u00f3n). En 1335, formaba parte da Coroa de Bohemia. En 1526, o territorio pasou aos monarqu\u00eda austr\u00edaca dos Habsburgo, trala morte de Lu\u00eds II, rei de Hungr\u00eda e Bohemia. En 1742, a maior\u00eda de Silesia foi anexionado a Austria polo Reino de Prusia durante a Primeira Guerra Silesiana.\nKatowice Foi fundado no s\u00e9culo 19 e acadou o estatuto de cidade en 1865 cando Katowice acadou o rango de Provincia de Silesia, dentro de Prusia. A cidade medrou, debido \u00e1 agromante minar\u00eda (especialmente carb\u00f3n) derivada das monta\u00f1as pr\u00f3ximas. O crecemento da cidade e a prosperidade depend\u00edan da minar\u00eda do carb\u00f3n e das industrias do aceiro, do cal tirou durante a Revoluci\u00f3n Industrial. Katowice foi habitado principalmente por alem\u00e1ns, silesianos, xudeus e polacos. Anteriormente parte do distrito de Beuthen, en 1873 converteuse na nova capital do distrito de Katowice. O 1 de abril de 1899, a cidade de Katowice foi separado do resto do distrito, convertendose as\u00ed nunha cidade independente.\nLogo das sublevaci\u00f3ns silesianas (1918-21) Katowice formou parte da Segunda Rep\u00fablica polaca, cun significativo n\u00edvel de autonom\u00eda (Co Parlamento Silesiano coma poder lexislativo e co Consello do Voivodato Silesiano coma poder executivo).\nEn 1953 a cidade foi rebautizada Stalinogr\u00f3d (\"Cidade de Stalin\") polo goberno comunista polaco. A\u00ednda as\u00ed, o nome novo nunca foi aceptado pola poboaci\u00f3n da cidade e en 1956 o nome anterior de 'Katowice' foi restaurado.\nDebido ao grave dano ecol\u00f3xico xerado ao medio-ambiente ocorrido durante o per\u00edodo posterior \u00e1 segunda guerra mundial, polo goberno da Rep\u00fablica Popular, hoxe en d\u00eda, os trocos recentes en controis, procedementos e pol\u00edticas do goberno polaco, dende a ca\u00edda do Comunismo, reduciu moito do dano que foi feito.\nLogo das reformas econ\u00f3micas dos anos 90, houbo un cambio nas preferencias econ\u00f3micas, deixando f\u00f3ra \u00e1 industria pesada, e manifest\u00e1ndose unha tendencia cara os pequenos negocios e mailos servizos.\nEconom\u00eda.\nKatowice \u00e9 un centro carbon\u00edfero e aceireiro. Ten varias minas de carb\u00f3n ( Wujek, Mysowice-Wesounha, Wieczorek, Murcki, Staszic)\nComercio e empresas.\nKatowice \u00e9 tam\u00e9n un grande centro de negocios. Cada ano en Katowice celebrase a Feira Internacional de Spodek, onde se organizan ducias de feiras de comercio internacional. Katowice ten o segundo centro empresarial m\u00e1is grande en Polonia (ap\u00f3s Varsovia). Os ra\u00f1aceos est\u00e9ndense ao longo da estrada Chorzowska, Korfantego e Ro\u017adzie\u0144skiego e ata o centro da cidade. Os edificios de oficinas m\u00e1is novos (Clase A) en Katowice son o Chorzowska 50, o ra\u00f1aceos Altus e as \"Torres Silesia\" (en construci\u00f3n).\nEn Katowice asentase a Zona Econ\u00f3mica Especial de Katowice ( Katowicka Specjalna Strefa Ekonomiczna).\nO \u00edndice de desemprego en Katowice \u00e9 un dos m\u00e1is baixos de Polonia, fica no 2 % (no 2008), segundo as estat\u00edsticas oficiais. A cidade caracter\u00edzase pola s\u00faa forza laboral e as\u00ed atrae moitas persoas que buscan traballo, dende cidades veci\u00f1as e doutros distritos.\nO soldo medio mensual de Katowice \u00e9 o m\u00e1is alto en Polonia - sobre 3950 zlotych (1000 \u20ac), en Varsovia \u00e9 sobre 3500 zlotychs (900 \u20ac)."}
{"id": "31142", "revid": "1077", "url": "https://gl.wikipedia.org/wiki?curid=31142", "title": "Piaget", "text": ""}
{"id": "31144", "revid": "85894", "url": "https://gl.wikipedia.org/wiki?curid=31144", "title": "Montefurado", "text": "O top\u00f3nimo galego Montefurado fai referencia a un monte no que se practicou a extracci\u00f3n mineira:"}
{"id": "31145", "revid": "85894", "url": "https://gl.wikipedia.org/wiki?curid=31145", "title": "Ieoh Ming Pei", "text": "Ieoh Ming Pei (en chin\u00e9s \u8c9d\u807f\u9298), nado en Cant\u00f3n o 26 de abril de 1917 e finado en Nova York o 16 de maio de 2019, foi un arquitecto chin\u00e9s, m\u00e1is co\u00f1ecido como I. M. Pei.\nTraxectoria.\nGa\u00f1ador do Premio Pritzker, estivo identificado como o derradeiro mestre da alta arquitectura moderna. Traballou coa forma abstracta, usando pedra, formig\u00f3n, vidro e ferro. Pei foi un dos arquitectos m\u00e1is exitosos do s\u00e9culo XX."}
{"id": "31146", "revid": "111586", "url": "https://gl.wikipedia.org/wiki?curid=31146", "title": "H\u00f4 Chi Minh", "text": "H\u00f4 Chi Minh (vietnamita H\u1ed3 Ch\u00ed Minh), de verdadeiro nome Nguy\u1ec5n Sinh Cung, e co\u00f1ecido como B\u00e1c H\u1ed3 (\"T\u00edo Ho\"), nado en Kim Li\u00ean o 19 de maio de 1890 e finado en Hanoi o 2 de setembro de 1969, foi un pol\u00edtico, escritor, poeta e revolucionario vietnamita, Presidente de Vietnam do Norte (1954 - 1969).\nTraxectoria.\nRecibiu o nome de Nguy\u1ec5n T\u1ea5t Th\u00e0nh aos 10 anos. Aos 15 anos emigrou a Europa, onde se adheriu ao comunismo durante a s\u00faa estad\u00eda en Francia (1915 - 1923). En 1919, H\u00f4 Chi Minh tentou solicitar na conferencia de Versalles igualdade de dereitos para a colonia de Indochina. Membro fundador do PCF, trasladouse a Moscova. M\u00e1is tarde foi enviado polo Komintern a Hong Kong, onde fundou o Partido Comunista de Indochina tralas revoltas de 1930 en Vietnam.\nAdoptou o nome de H\u00f4 Chi Minh, \"o que ilumina\", e volveu ao seu pa\u00eds en 1941. Xa en Vietnam formou o Viet Minh (Viet Nam Da Lap Dong Minh Hoi, Liga para a Independencia de Vietnam) ao que se adheriron grupos nacionalistas, con Vo Nguyen Giap ao mando dos grupos armados.\nDeclaraci\u00f3n de Independencia e guerra.\nO 2 de setembro de 1945 declarou a independencia de Vietnam, mais ao non aceptala Francia na conferencia de Fontainebleau, en decembro de 1946 desatouse a guerra. Trala vitoria de Dien Bien Phu (7 de maio de 1954), foi proclamado Presidente da Rep\u00fablica Democr\u00e1tica de Vietnam. Ao non convocarse o referendo sobre a unificaci\u00f3n dos dous estados, en 1959 ordenou o apoio \u00e1s guerrillas que xa actuaban dende o ano anterior en Vietnam do Sur. Formouse as\u00ed a Fronte Nacional de Liberaci\u00f3n (FNL), o que provocou a intervenci\u00f3n dos EUA, guerra que H\u00f4 Chi Minh non ver\u00eda rematada.\nDurante moitos anos viviu nunha pequena casa, malia os ofrecementos do goberno de trasladarse a un mellor domicilio.\nEn 1975, Saig\u00f3n foi renomeada Cidade de Ho Chi Minh (\"Th\u00e0nh Ph\u1ed1 H\u1ed3 Ch\u00ed Minh\")."}
{"id": "31147", "revid": "6437121", "url": "https://gl.wikipedia.org/wiki?curid=31147", "title": "Moebius", "text": "Jean Giraud, co\u00f1ecido polo seu pseud\u00f3nimo Moebius, nado en Par\u00eds o 8 de maio de 1938 e finado na mesma cidade o 10 de marzo de 2012, foi un historietista franc\u00e9s. Alcanzou a celebridade como debuxante do western \"O Tenente Blueberry\", que guionizaba Jean-Michel Charlier e se publicaba na revista \"Pilote\". Faleceu o 10 de marzo de 2012 aos 73 anos de idade.\nTraxectoria.\nEn 1974 formou o grupo dos Humanoides Asociados con outros autores como Philippe Druillet, Dionnet e Farkas. Xuntos editar\u00edan a revista \"Metal Hurlant\", onde Jean Giraud (agora co seud\u00f3nimo Moebius) se revelar\u00eda como autor completo en renovadoras series de fantas\u00eda e ciencia ficci\u00f3n como \"Arzach\" (1975) ou \"O garaxe herm\u00e9tico\" (1976). En 1980, iniciou coa saga de \"O Incal\" a s\u00faa frut\u00edfera colaboraci\u00f3n co guionista Alejandro Jodorowsky. Dende o ano 1988, cando viu Akira, ten sido gran fan do estilo de debuxo xapon\u00e9s, en especial de Katsuhiro Otomo e de Yukito Kishiro (quen \u00e1 vez tam\u00e9n esta moi influenciado polo estilo franco-belga de Frank Miller ou o propio Jean Giraud), e as s\u00faas obras se viron influenciadas por este feito.\nParalelamente ao seu labor como historietista e ilustrador, Jean Giraud participou nos dese\u00f1os de multitude de pel\u00edculas, como \"Alien\" (1979), \"Tron\" (1982), \"Abyss\" (1989) ou \"O quinto elemento\" (1997)."}
{"id": "31149", "revid": "98629", "url": "https://gl.wikipedia.org/wiki?curid=31149", "title": "O home de Laramie", "text": "O home de Laramie (en ) \u00e9 unha pel\u00edcula do oeste dirixida por Anthony Mann e protagonizada por James Stewart. Tam\u00e9n foi a primeira pel\u00edcula filmada en cinemascope.\nSinopse.\nWill Lockhart (James Stewart) \u00e9 un misterioso vaqueiro que chega a Coronado, unha pequena vila de Novo M\u00e9xico, coa \u00fanica obsesi\u00f3n de atopar a persoa que lle vendeu uns rifles \u00f3s apaches que causaron a morte do seu irm\u00e1n. Al\u00ed co\u00f1ecer\u00e1 \u00f3 cacique local, un vello cego chamado Alec Waggoman (Donald Crisp), \u00f3 seu desapiadado fillo Dave (Alex Nicol) e \u00f3 seu fillo adoptivo Vic Hansbro (Arthur Kennedy). A sede de vinganza de Will o levar\u00e1 a un enfrontamento co clan, especialmente con Dave, quen a piques est\u00e1 de causarlle a morte.\nInspirada na obra de William Shakespeare \"O rei Lear\", James Stewart d\u00e1 vida a un heroe d\u00e9bil e v\u00edtima das s\u00faas obsesi\u00f3ns, moi lonxe do arquetipo de vaqueiro representado por exemplo por John Wayne ou Clint Eastwood. Amais, Mann saca proveito das vantaxes do cinemascope para salientar a violencia e dor das personaxes a trav\u00e9s da paisaxe deserta e \u00e1rida de Novo M\u00e9xico."}
{"id": "31159", "revid": "85894", "url": "https://gl.wikipedia.org/wiki?curid=31159", "title": "C\u00e1mara de Faraday", "text": "O nome de c\u00e1mara de Faraday ou gaiola de Faraday procede do f\u00edsico e inventor norteamericano Michael Faraday.\nA presenza da gaiola de Faraday provoca que o campo electromagn\u00e9tico dentro dun condutor en equilibrio est\u00e1tico sexa nulo, evitando as\u00ed os efectos dos campos electromagn\u00e9ticos externos e internos, \u00e9 dicir, illando o interior do exterior. Isto prod\u00facese debido a que os electr\u00f3ns m\u00f3vense cunha forza tal que:\nformula_1\nNa que \"e\" \u00e9 a carga do el\u00e9ctr\u00f3n, e E \u00e9 a forza do campo electromagn\u00e9tico externo, polo que o resultado \u00e9 un campo oposto que anule o externo, como se dixo anteriormente.\nO efecto da gaiola de Faraday ponse de manifesto na vida coti\u00e1 e explica por que non funcionan os tel\u00e9fonos m\u00f3biles nos ascensores ou por que cando un raio cae nun coche, os ocupantes non sofren danos por electrocuci\u00f3n.\nDurante as d\u00e9cadas de 1980 e 1990, a gaiola de Faraday tivo especial importancia na protecci\u00f3n das transmisi\u00f3ns e informaci\u00f3ns privilexiadas entre as grandes empresas."}
{"id": "31162", "revid": "1131", "url": "https://gl.wikipedia.org/wiki?curid=31162", "title": "Ernesto Chao", "text": "Ernesto Chao Pino, nado en Ribadavia o 12 de novembro de 1943 e finado en Santiago de Compostela o 6 de agosto de 2018, foi un actor galego.\nTraxectoria.\nSe ben foi moi co\u00f1ecido polo seu papel como Miro Pereira, que interpretou durante m\u00e1is dunha d\u00e9cada na comedia da TVG \"Pratos combinados\", Ernesto Chao foi un actor cunha dilatada experiencia profesional, especialmente no teatro, cunha carreira ininterrompida desde 1969.\nFoi director do Centro Dram\u00e1tico Galego durante d\u00faas tempadas (1986-87).\nProtagonizou o telefilme \"Condenado a vivir\", onde interpretaba a Ram\u00f3n Sampedro, na primeira vez que a s\u00faa historia era levada \u00e1 ficci\u00f3n. M\u00e1is tarde, Javier Bardem encarnar\u00eda o mesmo papel na oscarizada \"Mar Adentro\" de Alejandro Amen\u00e1bar, onde se deu a co\u00f1ecer Mabel Rivera, actriz que interpretou a s\u00faa muller Balbina en \"Pratos combinados\".\nTraballou nunha ducia de produci\u00f3ns cinematogr\u00e1ficas desde 1985, comezando ese mesmo ano a s\u00faa carreira televisiva, especialmente ligada \u00e1 TVG. En TV participou nunha vintena de programas de formatos diversos, colaborando nos \u00faltimos anos con pequenos papeis en series de \u00e9xito a nivel nacional como \"Cu\u00e9ntame c\u00f3mo pas\u00f3\" ou \"Aqu\u00ed no hay quien viva\". En 2018 participou na serie \"Fari\u00f1a\" interpretando o papel de Xerardo Fern\u00e1ndez Albor como Presidente da Xunta de Galicia.\nMantivo a s\u00faa propia compa\u00f1\u00eda teatral, Lagarta Lagarta, xunto \u00e1 s\u00faa esposa, a tam\u00e9n actriz Rosa \u00c1lvarez.\nObra.\nTeatro.\nDesde 1970 participou en m\u00e1is de 35 espect\u00e1culos teatrais con distintas compa\u00f1\u00edas. Alg\u00fans t\u00edtulos son \"Galileo Galilei\", \"Fobias\", \"Carambola\" (C\u00f3ncavo convexo) ou \"O pa\u00eds da comedia\"."}
{"id": "31167", "revid": "23204", "url": "https://gl.wikipedia.org/wiki?curid=31167", "title": "Coca", "text": "A coca pode referirse a:\nBot\u00e1nica e farmacopea:\nXeograf\u00eda:\nPersoas\nGastronom\u00eda\nOutros:"}
{"id": "31179", "revid": "23204", "url": "https://gl.wikipedia.org/wiki?curid=31179", "title": "Positr\u00f3n", "text": "O positr\u00f3n \u00e9 a antipart\u00edcula subat\u00f3mica do electr\u00f3n da materia ordinaria; pos\u00fae a mesma masa, o mesmo esp\u00edn, e carga el\u00e9ctrica contraria (positiva) \u00e1 do electr\u00f3n.\nDescuberto en 1932 por Carl David Anderson, ti\u00f1a sido teorizado por Paul Adrien Maurice Dirac o ano anterior."}
{"id": "31181", "revid": "1131", "url": "https://gl.wikipedia.org/wiki?curid=31181", "title": "Galer\u00eda de imaxes de Laxe", "text": "Galer\u00eda de imaxes do concello de Laxe na provincia da Coru\u00f1a."}
{"id": "31182", "revid": "98629", "url": "https://gl.wikipedia.org/wiki?curid=31182", "title": "752", "text": ""}
{"id": "31184", "revid": "23204", "url": "https://gl.wikipedia.org/wiki?curid=31184", "title": "Cabalo de Troia (inform\u00e1tica)", "text": "Un cabalo de troia \u00e9 un programa inform\u00e1tico considerado malicioso, xa que permite controlar unha m\u00e1quina remotamente sen consentimento do usuario. Funciona cunha estrutura cliente-servidor; os troianos ve\u00f1en como m\u00ednimo con d\u00faas partes, unha a parte servidor e outra a parte cliente, tam\u00e9n poden traer outros programas para configurar estes dous. A parte servidor col\u00f3case no ordenador que se quere controlar, \u00e9 desde a parte cliente controlamos ao servidor.\nO nome deriva do episodio da Guerra de Troia narrado na \"Odisea\" en que Ulises logra introducirse cos seus guerreiros na cidade Troia no interior dun cabalo de madeira aparentemente abandonado por eles mesmos nunha falsa fuxida.\nAlg\u00fans dos troianos m\u00e1is co\u00f1ecidos.\nEstes troianos son tan co\u00f1ecidos que ning\u00fan antivirus deber\u00eda ter problemas para identificalos.\nDefenderse dos troianos.\nOs troianos non te\u00f1en m\u00e9todos de progaci\u00f3n propios, polo que necesitan que os propagen terceiras persoas, xa sexa por spam, redes P2P ou que ve\u00f1an adxuntos con outro programa. A\u00ednda as\u00ed necesitase que o usuario execute o ficheiro para \"infectarse\".\nSe temos un bo antivirus actualizado deber\u00eda reco\u00f1ecer calquera troiano. Alg\u00fans anti-spyware poder\u00edan tam\u00e9n dar con eles.\nOutra forma ser\u00eda tendo un \"firewall\", cun \"firewall\" non o eliminaremos, pero podemos cerrarlle a sa\u00edda a rede, as\u00ed ser\u00e1 imposible que a versi\u00f3n cliente contacte coa servidor, polo que ser\u00e1 inofensivo.\nTam\u00e9n poder\u00edamos desabilita-lo seu inicio; o arrancar o sistema operativo p\u00f3\u00f1ense en marcha unha serie de programas, se temos un troiano (parte servidor) tam\u00e9n se po\u00f1er\u00e1 el para arrincar ao comezar o sistema operativo. \nDesde Windows para desabilita-lo seu arrinque imos \u00f3 \"Men\u00fa de Inicio\", \"Executar\" e escribimos \"msconfig\", aceptamos e amosarase unha xanela, imos a pestana \"Inicio\" e desabilitamo-lo troiano. Unha vez desabilitado deberemos reiniciar para que se garden os cambios."}
{"id": "31190", "revid": "85894", "url": "https://gl.wikipedia.org/wiki?curid=31190", "title": "Winston", "text": "O top\u00f3nimo ingl\u00e9s Winston pode referirse a:\nComo nome ou apelido pode referirse a:"}
{"id": "31192", "revid": "25871", "url": "https://gl.wikipedia.org/wiki?curid=31192", "title": "Eudora, Arcansas", "text": "Eudora \u00e9 unha cidade do condado de Chicot, Arcansas, Estados Unidos. Ten 2.819 habitantes, na s\u00faa maior\u00eda (84.5%) afroamericanos."}
{"id": "31215", "revid": "56817", "url": "https://gl.wikipedia.org/wiki?curid=31215", "title": "Cat\u00e1logo astron\u00f3mico", "text": "Un cat\u00e1logo astron\u00f3mico \u00e9 unha lista de corpos celestes, xeralmente inclu\u00edndo as s\u00faas caracter\u00edsticas principais. Hai cat\u00e1logos de diferentes tipos de obxectos, a\u00ednda que os que utilizamos no curso son o de Messier e o Novo Cat\u00e1logo Xeral, \u00e1mbolos dous de obxectos difusos (nebulosas, galaxias, c\u00famulos...). Os obxectos des\u00edgnanse coas iniciais do cat\u00e1logo seguidas dun n\u00famero (p. ex. M42, NGC869)."}
{"id": "31220", "revid": "6", "url": "https://gl.wikipedia.org/wiki?curid=31220", "title": "Chuvia de meteoros", "text": "A chuvia de meteoros, popularmente co\u00f1ecida como \"chuvia de estrelas\", \u00e9 un fen\u00f3meno astron\u00f3mico que se produce cando a Terra atravesa os restos da cola dun cometa (estes restos, mentres se atopan no espazo exterior, ch\u00e1manse meteoroides), o que permite que durante uns d\u00edas se poidan ver entrando na atmosfera un gran n\u00famero de meteoros, que parecen irradiar todos dun punto chamado radiante.\nTipos e caracter\u00edsticas.\nCalquera meteoro capaz de provocar sombras ten magnitude superior a -4 (refulxir de Venus),e denom\u00ednase b\u00f3lido. Estes b\u00f3lidos poden sobrevivir a entrada na atmosfera, estoupar (coma en Tunguska), ou chegar ao chan (meteorito). A altura habitual de visi\u00f3n est\u00e1 entre 120 e 80 km.\nCalquera noite despexada e con boa visibilidade p\u00f3dense atopar meteoros no ceo, para diferencialos e importante determinar o radiante, esperar se aparece alg\u00fan outro na mesma zona, e despois acudir as listas de chuvias de meteoros para saber se estaba identificada. De tal xeito que se non se repite a observaci\u00f3n nesa noite e nas sucesivas tan s\u00f3 ser\u00eda un meteoro illado.\nAlgunhas estelas de cometas p\u00f3dense atopar divididas en grandes fragmentos debido ao paso do cometa polo influxo gravitacional de X\u00fapiter e Saturno, pod\u00e9ndose ver espectaculares chuvias coma as dos restos do cometa Biela do 27 de novembro de 1877.\nPrincipais chuvias de meteoros.\nEstas son as chuvias anuais m\u00e1is notables, segundo a constelaci\u00f3n situada na posici\u00f3n de entrada dos meteoros (radiante):"}
{"id": "31222", "revid": "6", "url": "https://gl.wikipedia.org/wiki?curid=31222", "title": "Estrela de neutr\u00f3ns", "text": "Unha estrela de neutr\u00f3ns \u00e9 o terceiro tipo de obxecto que se pode formar na fase final da evoluci\u00f3n das estrelas, cando o n\u00facleo restante ten entre 1,4 e 3 veces a masa do Sol. Neste caso a contracci\u00f3n detense debido \u00e1 formaci\u00f3n dunha 'sopa' de neutr\u00f3ns (a\u00ednda que diferentes modelos permiten a existencia de prot\u00f3ns e a\u00ednda quark illados), quedando un obxecto de masa maior \u00e1 do Sol que ten o tama\u00f1o dunha cidade. Moitos emiten raios X e rotan a grande velocidade, polo que se detectan como fontes de pulsos de raios X, e se denominan p\u00falsares.\nA raz\u00f3n pola que as estrelas que colapsan en estrelas de neutr\u00f3ns rematan xirando a alta velocidade d\u00e9bese \u00e1 conservaci\u00f3n do momento angular da estrela matriz rotatoria (de xeito semellante a unha patinadora que aumenta a velocidade de xiro ao encollerse) ao colapsar e facerse mais pequeno o seu radio acelerar\u00e1 a s\u00faa rotaci\u00f3n inicial ata xerar pulsos electromagn\u00e9ticos.\nO tama\u00f1o das estrelas rolda os 10 km de radio para unha masa de 1,4 veces a solar, segundo estimaci\u00f3ns que pouco a pouco van fac\u00e9ndose m\u00e1is precisas."}
{"id": "31223", "revid": "56817", "url": "https://gl.wikipedia.org/wiki?curid=31223", "title": "Estrela dobre", "text": "Ch\u00e1mase estrela dobre a un par de estrelas que vistas a trav\u00e9s dun telescopio \u00f3ptico terrestre aparecen pr\u00f3ximas entre si, vistas coma unha parella \"visual\", mentres cunha estrela binaria \u00e9 un par de estrelas que est\u00e1n ligadas pola s\u00faa mutua atracci\u00f3n gravitatoria e xiran en torno \u00f3 centro de masas de ambas; cabe polo tanto subli\u00f1ar que a\u00ednda que unha estrela dobre normalmente tam\u00e9n \u00e9 unha binaria, isto non acontece sempre, por ex. hai estrelas dobres visuais que non te\u00f1en relaci\u00f3n gravitatoria entre si, e pola contra hai binarias que non poden ser resoltas opticamente e polo tanto non son estrelas dobres; para non confundir ambos conceptos, hai que ter en conta que o concepto de estrela dobre \u00e9 un concepto a nivel \u00f3ptico, visual, e non a un nivel de interacci\u00f3n f\u00edsica entre ambas compo\u00f1entes, a\u00ednda que perfectamente pode existir unha relaci\u00f3n \u00f3ptica e gravitatoria \u00f3 mesmo tempo. Son maior\u00eda na nosa galaxia (en torno \u00f3 60%) e existen tam\u00e9n sistemas m\u00faltiples con tres ou m\u00e1is estrelas.\nExisten 3 tipos de estrelas dobres: \nSe facemos caso o concepto de estrela dobre, a terceira categor\u00eda non deber\u00eda ser inclu\u00edda, pero que unha binaria poida ser resolta visualmente ou non, depende en gran medida do telescopio co cal se trata de resolve-la binaria, polo que cos novos avances na \u00f3ptica moitas \"non visuais\" caeron na categor\u00eda de \"visuais\", de aqu\u00ed nace moitas veces a confusi\u00f3n entre estrela dobre e estrela binaria. Esta categor\u00eda \u00e9 inclu\u00edda debido a estes avances, a\u00ednda que propiamente non son estrelas dobres."}
{"id": "31229", "revid": "22570", "url": "https://gl.wikipedia.org/wiki?curid=31229", "title": "\u00c9xodo", "text": "O \u00c9xodo \u00e9 o segundo libro tanto da Tanakh, que est\u00e1 nun conxunto chamado Tor\u00e1, coma da Biblia, que est\u00e1 nun conxunto doutros catro libros chamado Pentateuco. Narra a fuxida de Exipto do pobo hebreo (neste libro chamado con moita frecuencia \"pobo de Israel\" ou \"fillos de Israel\") para alcanzar \"A Terra Prometida\". O libro acaba cando Mois\u00e9s, o l\u00edder deste pobo, comeza a impo\u00f1er a lei que lle \u00e9 revelada directamente por Deus. A viaxe dos hebreos contin\u00faa nos seguintes libros do Pentateuco, o Lev\u00edtico, e N\u00fameros, e non remata ata o final do \u00faltimo libro do Pentateuco, o Deuteronomio, que a partir de aqu\u00ed comezan a establecerse na ansiada \"Terra Prometida\".\nPreludio do \u00c9xodo.\nOs fillos de Xacob e el mesmo establec\u00e9ranse en Exipto fuxindo da seca que asolaba o seu pa\u00eds, e foron acollidos con hospitalidade grazas \u00e1 influencia do fillo de Xacob Xos\u00e9. Os seus fillos asent\u00e1ronse e tiveron moitos descendentes, tantos que chegaron a inquietar moitos exipcios.\nUn novo monarca alcanzou o poder en Exipto e, temoroso de que \"os fillos de Israel\" chegasen a ser m\u00e1is fortes e m\u00e1is poderosos que o pobo exipcio, comezou a ditar leis co fin de debilitar a fortaleza do pobo de Israel. F\u00edxoos os seus escravos, e mandounos traballar en dur\u00edsimos traballos.\nPero sendo escravos os hebreos segu\u00edan sendo perigosos para Exipto, as\u00ed que o Fara\u00f3n ditou ante o seu pobo: \"todo fillo que naza dos hebreos arroxar\u00e9delo \u00f3 r\u00edo, en cambio, a toda filla deixar\u00e9dela con vida\".\nA xuventude de Mois\u00e9s.\nOs servos do Fara\u00f3n entraron en t\u00f3dalas casas do pobo hebreo, matando a todo fillo home das familias dese pobo. Un s\u00f3 neno, que ser\u00eda Mois\u00e9s, sobreviviu a esa matanza, pois foi ocultado durante tres meses para impedir que fose exterminado coma os demais nenos da s\u00faa xeraci\u00f3n. Como a s\u00faa nai non puido ocultalo m\u00e1is tempo, calafateou unha cesta de papiro, meteu nela \u00f3 neno e colocouna nun xuncal do Nilo.\nA corrente do r\u00edo leva \u00f3 pequeno Mois\u00e9s ata o lugar onde se estaba ba\u00f1ando a filla do Fara\u00f3n en compa\u00f1a das s\u00faas doncelas. A filla do Fara\u00f3n atopa o neno, e tras comprobar que \u00e9 hebreo, compad\u00e9cese del e decide coidalo. A ama de cr\u00eda que encontra \u00e9 a propia nai do neno, \u00e1 que lle da un salario a cambio de aleitalo. Cando Mois\u00e9s medra, a s\u00faa nai d\u00e1llo \u00e1 filla do Fara\u00f3n. \u00c9 agora cando a Mois\u00e9s lle \u00e9 dado o seu nome, que significa \"chegado das augas\".\nMois\u00e9s vive na corte do Fara\u00f3n, onde recibe a educaci\u00f3n dun pr\u00edncipe exipcio, aprendendo a escritura e tendo as\u00ed acceso a toda a sabedor\u00eda do pobo exipcio. Mois\u00e9s conv\u00e9rtese nun mozo forte, de temperamento impulsivo e coraz\u00f3n apaixonado.\nO Mois\u00e9s de mozo viaxou ata onde o pobo hebreo traballaba nunha obra do fara\u00f3n e observou as terribles condici\u00f3ns de vida nas que viv\u00eda o seu verdadeiro pobo. Mois\u00e9s, co\u00f1ecedor de cales eran as s\u00faas orixes, veuse apoderado pola tristeza. O pr\u00edncipe de Exipto estalou de rabia cando veu un exipcio darlle azoutas a un hebreo, e matouno ao se afastar aquel da xente.\nO \u00e9xodo particular de Mois\u00e9s.\nTras cometer ese crime, Mois\u00e9s fuxiu de Exipto, e refuxiouse nun pa\u00eds des\u00e9rtico chamado Madian. Mois\u00e9s sentou nun pozo, e veu chegar a unhas mulleres, que vi\u00f1an a sacar auga do pozo para o seu gando. Nese momento chegaron uns pastores que as botaron para ser eles os primeiros en sacar auga. Mois\u00e9s levantouse para defendelas, e levou o gando das mulleres para darlle de beber. As mulleres eran as fillas de Xetr\u00f3, o sacerdote de Madian.\nCando Xetr\u00f3 soubo o que Mois\u00e9s fixera polas s\u00faas fillas, mandou chamalo para agradecerllo. Mois\u00e9s foi levado \u00e1 presenza de Xetr\u00f3. Curiosamente, este home co\u00f1ec\u00eda a Iav\u00e9, o que lle permitiu a Mois\u00e9s co\u00f1ecer e adoptar a relixi\u00f3n dos seus verdadeiros familiares.\nXetr\u00f3 ofreceu en matrimonio a Mois\u00e9s unha das s\u00faas fillas, chamada S\u00e9fora, e tivo con ela un fillo \u00f3 que chamaron Xersom.\nDeus manif\u00e9stase.\nUn d\u00eda en que Mois\u00e9s apacentaba o raba\u00f1o de Xetr\u00f3 no p\u00e9 do monte Horeb, a pouca distancia da fronteira exipcia, veu arder unha silva sen consumirse, e unha voz chamou por el. Mois\u00e9s acercouse, e a voz, que resultaba ser de Deus, d\u00edxolle que ti\u00f1a que liberar \u00f3 pobo de Israel e que non temese \u00f3s perigos, pois El estar\u00eda da s\u00faa parte. Deus d\u00edxolle tam\u00e9n que levase con el \u00f3 seu irm\u00e1n Aar\u00f3n.\nMois\u00e9s leva consigo a Aar\u00f3n ata o palacio do novo fara\u00f3n (hoxe crese que este fara\u00f3n puideron ser Rams\u00e9s II ou Thutmose III, pois o que gobernaba cando Mois\u00e9s fuxira xa morrera, a quen lle \u00e9 pedido a liberaci\u00f3n de Israel, pero o fara\u00f3n non o acepta. Mois\u00e9s intenta demostrar o poder de Deus coa s\u00faa caxata, que coloca no chan e se transforma nunha serpe. Os sacerdotes exipcios tam\u00e9n transforman en serpes as s\u00faas caxatas, mais a serpe de Mois\u00e9s engole as outras d\u00faas e volvese a transformar nunha caxata. A pesar de todo, os exipcios seguiron negando a liberaci\u00f3n de Israel.\nAs dez pragas.\nDeus foille dicindo a Mois\u00e9s algunhas maldici\u00f3ns que deb\u00eda recitar Aar\u00f3n. Un total de dez maldici\u00f3ns transform\u00e1ronse en pragas que asolaron Exipto co fin de forzar a liberar Israel \u00f3 Fara\u00f3n. As primeiras pragas eran recitadas por Aar\u00f3n, mais as seguintes vi\u00f1an a Exipto \u00f3 levantar Mois\u00e9s o seu brazo. As pragas foron as seguintes:\nA sa\u00edda de Israel.\nO Fara\u00f3n foi avisado do terrible que ser\u00eda a \u00faltima praga: \"... as\u00ed di Iav\u00e9: cara media noite sairei a trav\u00e9s de Exipto e morrer\u00e1 en terra exipcia todo primox\u00e9nito, desde o primox\u00e9nito de Fara\u00f3n que se senta no seu trono ata o primox\u00e9nito da escrava que se afana trala mula, e todos os primox\u00e9nitos do gando (...)\". Mois\u00e9s abandona o palacio do Fara\u00f3n e marcha xunta \u00f3s hebreos. Advertiulles que aproveitaran o sangue dos cordeiros recentemente sacrificados para pintar con el as portas, pois Deus pasar\u00eda por de largo das casas pintadas, mentres que entrar\u00eda nas que non estiveran pintadas.\nTal como dixo Mois\u00e9s, a media noite a \u00faltima praga maldiciu a Exipto, e non houbo casa neste pa\u00eds na que o primox\u00e9nito non morrera. O Fara\u00f3n fixo chamar a Mois\u00e9s e a Aar\u00f3n e d\u00edxolles que pod\u00edan marchar: \"\u00a1Levant\u00e1devos, sa\u00edde de en medio do meu pobo, tanto vos como os fillos de Israel, e marchade a dar culto a Iav\u00e9 como dixestes! Tomade as\u00ed o voso gando menor como o voso gando maior, segundo indicastes, e bendic\u00eddeme a min tam\u00e9n\".\nA sa\u00edda de Exipto.\nOs hebreos sa\u00edron das s\u00faas casas e dos seus traballos, e desde todo o pa\u00eds de Exipto reun\u00edronse con Mois\u00e9s. Os hebreos parten da cidade de Rameses e seguen o cami\u00f1o polo deserto que hai m\u00e1is al\u00f3 da ribeira do Nilo, pero \u00f3 chegar \u00e1 costa do Mar Vermello, vendo xa a costa da pen\u00ednsula do Sina\u00ed na outra ribeira do mar, chega o Fara\u00f3n e os mellores soldados do seu ex\u00e9rcito, dispostos a non deixar marchar \u00f3 pobo de Israel. Os hebreos collen medo e comezan a fuxir do lugar.\nPero Mois\u00e9s manda calmarse \u00f3 seu pobo, convencido de que Deus volver\u00eda a prover. E as\u00ed foi: baixou do ceo unha nube de tebras que separou a hebreos de exipcios e \"Iav\u00e9 retirou o mar mediante un recio vento que soprou toda a noite\" tras apoiar Mois\u00e9s a s\u00faa caxata sobre o mar. \u00d3 amencer as augas estaban \"formando coma un muro \u00e1 s\u00faa dereita e \u00e1 s\u00faa esquerda\", quedando entre elas un cami\u00f1o seco. Mois\u00e9s apresurouse a chamar \u00f3s hebreos para cruzalo, mais pouco despois as tebras que envolv\u00edan \u00f3s exipcios disip\u00e1ronse e os exipcios lanz\u00e1ronse nos seus carros sobre Israel. As rodas dos seus carros se afundiron no barro, as\u00ed que tiveron que retirarse deles. Pouco despois, Mois\u00e9s apoiou novamente a s\u00faa caxata na outra ribeira do mar, e as augas volv\u00e9ronse a xuntar, e os exipcios, os seus carros e as s\u00faas monturas foron engulidas polas augas.\nO sustento de Deus \u00f3 pobo de Israel.\nA marcha dos hebreos polo deserto e lenta e penosa, debido a que a calor do deserto ven acompa\u00f1ada da diminuci\u00f3n das reservas de auga. Nun lugar chamado Marah atopan un pozo, pero as s\u00faas augas son amargas e a gorxa da xente que bebe delas irr\u00edtase \u00f3 tomala. Non obstante, Deus converte esa auga en doce e a xente pode beber.\nPero a auga non pode saciar \u00f3 pobo de Israel, e a xente comeza a recordar a s\u00faa vida en Exipto, onde eran escravos, pero ti\u00f1an sempre de comer e t\u00f3dolos d\u00edas se saciaban. O pobo empeza a rebelarse contra Mois\u00e9s, pero Deus fala de novo a Mois\u00e9s para que diga \u00e1 xente: \"\u00f3 atardecer comeredes carne e \u00e1 ma\u00f1\u00e1 saciar\u00e9desvos de pan. \u00a1Co\u00f1eceredes ent\u00f3n que Eu son Iav\u00e9, Deus voso!\".\nAs\u00ed foi: pola tarde, enormes bandadas de codornices cubriron os ceos, e Israel puido comer carne. E pola ma\u00f1\u00e1, \"hab\u00eda unha capa de orballo arredor do campo. Evaporada a capa de orballo, apareceu sobre a superficie do deserto unha cousa delgada a modo de escamas, delgada coma a xeada sobre a terra. \u00d3 vela os fillos de Israel, dix\u00e9ronse uns \u00f3s outros: \u00bfque \u00e9? E Mois\u00e9s dixo: \u00c9 o pan que Iav\u00e9 vos da para alimento\".\nOs hebreos chamaron man\u00e1 a aquel pan. O man\u00e1 deixaba un sabor doce coma o mel. Cada un puido coller canto necesitaba, acorde co seu apetito. Alg\u00fans desconfiaron de Deus e gardaron man\u00e1 en vasillas, por se El non volv\u00eda a enviar man\u00e1. Mois\u00e9s convenceunos de que Deus prover\u00eda a diario, mais alg\u00fans non fixeron caso. \u00d3 d\u00eda seguinte, comprobaron que Mois\u00e9s ti\u00f1a raz\u00f3n en dicilo, pois o man\u00e1 que gardaran criara vermes e ul\u00eda mal.\nOs rebeldes a Mois\u00e9s non estaban contentos co pan que Deus lles entregaba a diario, e agora queix\u00e1banse da falta de auga. Seguindo as indicaci\u00f3ns de Deus, Mois\u00e9s e alg\u00fans anci\u00e1ns foron ata unha rocha en Horeb, e cando a golpeou coa s\u00faa caxata, comezou a manar auga dela. Por fin, as penalidades pararon de afectar \u00f3s hebreos.\nOs triunfos de Israel sobre as tribos do deserto.\nA presenza de Israel pola pen\u00ednsula do Sina\u00ed incomodara \u00f3s pobos que viv\u00edan al\u00ed, e un dos reis dese pobo, Amaleq, levou \u00f3s seus servos onde estaban os campamentos hebreos, os cales rodearon. Mois\u00e9s dixo a un xove chamado Xosu\u00e9 que reunira a uns homes e que sa\u00edse a combater as tropas de Amaleq.\nXosu\u00e9 e os homes que escolleu foron combater a ma\u00f1\u00e1 seguinte, e Mois\u00e9s foi \u00f3 cume dun cerro coa s\u00faa caxata. Cando Mois\u00e9s sosti\u00f1a os seus brazos en alto, os hebreos ga\u00f1aban terreo, pero cando os abaixaba, retroced\u00edan. Mois\u00e9s estaba xa alcanzado en anos e non puido seguir levantando m\u00e1is os brazos, polo que Aar\u00f3n e outro home chamado Hur o sentaron nunha pedra e sostiv\u00e9ronlle os brazos todo o tempo que durou o combate, que durou todo o d\u00eda, do amencer \u00f3 atardecer. Grazas a isto, Xosu\u00e9 venceu \u00f3s amalequitas e os exterminou.\nAs faza\u00f1as de Israel son admiradas por t\u00f3dalas tribos do deserto. Xetr\u00f3, o sogro de Mois\u00e9s, non sab\u00eda que o seu xenro acaudillaba \u00f3s hebreos, e cando o soubo, tomou o seu gado e foi \u00f3 Monte Sina\u00ed, \"onde moraba Iav\u00e9\", pois estaba seguro de que Mois\u00e9s pasar\u00eda por este lugar.\nA chegada \u00f3 Sina\u00ed.\nMois\u00e9s sa\u00edu \u00f3 encontro do seu sogro \u00f3 chegar \u00f3 monte Sina\u00ed, e contoulle todo o que lle pasara desde que abandonara a s\u00faa casa. Xetr\u00f3 aconsellou a Mois\u00e9s que crease un sistema de goberno para aplacar o seu ca\u00f3tico pobo. Mois\u00e9s elixiu ent\u00f3n a alg\u00fans xu\u00edces, os cales mandar\u00edan sobre as tribos hebreas ata que fose proclamada a monarqu\u00eda entre eles, varios s\u00e9culos despois.\nUn d\u00eda, Mois\u00e9s escoitou a voz de Iav\u00e9, que lle mandaba reunirse con el no monte Sina\u00ed. Mois\u00e9s subiu a monta\u00f1a, en medio dun conxunto de fen\u00f3menos naturais, mostra do poder de Iav\u00e9. Iav\u00e9 dixo ent\u00f3n a Mois\u00e9s os Dez Mandamentos, entre outras leis, cuxo ditado se prolongou corenta d\u00edas e corenta noites."}
{"id": "31234", "revid": "56817", "url": "https://gl.wikipedia.org/wiki?curid=31234", "title": "229", "text": ""}
{"id": "31235", "revid": "5863", "url": "https://gl.wikipedia.org/wiki?curid=31235", "title": "Francisco Cacharro Pardo", "text": "Francisco Cacharro Pardo, nado en Guarrom\u00e1n (Xa\u00e9n) o 16 de novembro de 1936 e finado o 8 de marzo de 2015, foi un pol\u00edtico galego. Foi un dos homes fortes do Partido Popular de Galicia na provincia de Lugo durante boa parte do Fraguismo.\nTraxectoria.\nAntes de entrar en pol\u00edtica foi inspector xefe de ensino primario na provincia de Lugo (1973-1981). Omnipresente na pol\u00edtica galega desde as posici\u00f3ns m\u00e1is conservadoras de Galicia, \u00e9 senador por Lugo desde 1977 a 2008, concelleiro de Lugo desde 1974 a 2007, foi conselleiro de Educaci\u00f3n (1982-1983), presidente da Deputaci\u00f3n de Lugo desde 1983 ata 2007. Para as elecci\u00f3ns municipais de 2007 Xos\u00e9 Manuel Barreiro, vicepresidente do PPdeG e presidente do PP provincial de Lugo, anunciou que competir\u00eda nas elecci\u00f3ns internas do partido para ser o candidato \u00e1 presidencia da Deputaci\u00f3n Provincial de Lugo, o que se interpretou como unha desautorizaci\u00f3n da actual direcci\u00f3n do PP cara \u00e1 s\u00faa pol\u00edtica. Logo de deixar a presidencia da deputaci\u00f3n luguesa mantivo enfrontamentos coa direcci\u00f3n do partido.\nHome que non refusaba a pol\u00e9mica, chegou a desmarcarse dos dirixentes do PP galego nos seus \u00faltimos anos na Deputaci\u00f3n. Mantivo enfrontamentos tanto con eles como co fiscal xefe de Lugo, Jes\u00fas Izaguirre, quen o 19 de maio de 2006 chegou a facer un rexistro na sede da Deputaci\u00f3n polas presuntas irregularidades na contrataci\u00f3n de obras, rexistro co\u00f1ecido como 'operaci\u00f3n Muralla'. En manifestaci\u00f3ns realizadas en xaneiro de 2006 apoiou as declaraci\u00f3ns do senador Carlos Benet no que equiparaba o ent\u00f3n presidente do goberno espa\u00f1ol Jos\u00e9 Luis Rodr\u00edguez Zapatero cun golpista.\nVida persoal.\nO seu fillo, Francisco Cacharro Gosende, tam\u00e9n se dedicou \u00e1 pol\u00edtica activa."}
{"id": "31236", "revid": "5863", "url": "https://gl.wikipedia.org/wiki?curid=31236", "title": "Alberte Xulio Rodr\u00edguez Feixoo", "text": "Alberte Xulio Rodr\u00edguez Feixoo, nado en Barcelona o 24 de abril de 1954, \u00e9 un avogado e pol\u00edtico galego.\nTraxectoria.\nNaceu na emigraci\u00f3n, estudou dereito e especializouse en dereito comunitario europeo en Estrasburgo. Vencellado \u00f3 sindicalismo nacionalista galego traballou como avogado laboralista en Lugo desde 1979. Foi deputado polo BNG representando \u00e1 provincia de Lugo no Parlamento de Galicia entre 1989 e 2005.\nFoi o presidente de Esquerda Nacionalista, un partido que estaba integrado no BNG. Ocupou este cargo desde a VI Asemblea Nacional, celebrada en Compostela o 30 de abril de 2008, e at\u00e9 ent\u00f3n ocupara o cargo de secretario nacional."}
{"id": "31237", "revid": "114", "url": "https://gl.wikipedia.org/wiki?curid=31237", "title": "Francisco Cacharro", "text": ""}
{"id": "31238", "revid": "181", "url": "https://gl.wikipedia.org/wiki?curid=31238", "title": "Gerthy Radnitz Cori", "text": ""}
{"id": "31239", "revid": "1131", "url": "https://gl.wikipedia.org/wiki?curid=31239", "title": "Lei de Titius-Bode", "text": "A lei de Titius-Bode, chamada tam\u00e9n \u00e1s veces s\u00f3 lei de Bode, relaciona a distancia dun planeta \u00f3 Sol co n\u00famero da orde do planeta mediante unha regra simple. Matematicamente tr\u00e1tase dunha sucesi\u00f3n que facilita a distancia dun planeta \u00f3 Sol.\nA lei orixinal era \nonde \" n \" = 0, 3, 6, 12, 24, 48..., con cada valor de \" n \" dous veces o valor anterior e sendo \" a \" o semieixo da \u00f3rbita. Facendo c\u00e1lculos p\u00f3dese observar a relaci\u00f3n existente entre os valores obtidos por esta lei e os valores reais dos planetas: \n0, 3, 6, 12, 24, 48, 96... \n4, 7, 10, 16, 28, 52, 100...\n0.4, 0.7, 1, 1.6, 2.8, 5.2, 10.0, ...\nNaquela \u00e9poca s\u00f3 se co\u00f1ec\u00edan os planetas cl\u00e1sicos: Mercurio, Venus, Terra, Marte, X\u00fapiter e Saturno, sendo os seus valores: \n0.38, 0.72, 1, 1.52, 5.2, 9.54\nDescubrimento e importancia hist\u00f3rica.\nA lei foi descuberta en 1766 por Johann Daniel Titius e atribu\u00eduselle en 1772 \u00f3 director do observatorio de Berl\u00edn, Johann Elert Bode, de a\u00ed o nome da lei.\nO descubrimento de Urano por William Herschel en 1781 non fixo m\u00e1is que confirmar a lei publicada s\u00f3 tres anos antes e levou a que no cuarto lugar a 2,8 U.A. faltaba un planeta. No congreso astron\u00f3mico que tivo lugar en Gotha, Alema\u00f1a, en 1796, o franc\u00e9s Joseph Lalande recomendou a s\u00faa busca. Entre cinco astr\u00f3nomos se repartiron o ceo na busca do quinto planeta e finalmente o 1 de xaneiro de 1801, no Observatorio de Palermo o monxe Giuseppe Piazzi que non pertenc\u00eda \u00e1 comisi\u00f3n de busca descubriu Ceres o primeiro dos asteroides. O d\u00eda 3 de xaneiro o corpo despraz\u00e1rase un terzo da l\u00faa en direcci\u00f3n oeste. Ata o 24 non publicou o seu descubrimento crendo que era un cometa. Carl Friedrich Gauss inventou ex profeso para Ceres un procedemento de c\u00e1lculo da \u00f3rbita con tal de aproveitar os poucos datos da \u00f3rbita conseguidos por Piazzi. Calculada a s\u00faa \u00f3rbita, resultou un corpo que orbitaba entre Marte e X\u00fapiter.\nA lei de Bode tivo unha grande importancia no desenvolvemento da Astronom\u00eda de finais do s\u00e9culo XVIII e comezos do s\u00e9culo XIX.\nFormulaci\u00f3ns modernas da lei de Bode.\nA formulaci\u00f3n moderna \u00e9 que a distancia dun planeta \u00f3 Sol en UAs \u00e9:\nonde \" k \" =0,1,2,4,8,16,32,64,128 (0 seguidos polas potencias de 2) \nPara os planetas exteriores, o primeiro termo \u00e9 desprezable, e a interpretaci\u00f3n \u00e9 que cada planeta est\u00e1 aproximadamente a d\u00faas veces a distancia do sol con respecto \u00f3 anterior. \u00c9 dicir, as distancias dos planetas est\u00e1n en progresi\u00f3n xeom\u00e9trica.\n\" A distancia dun planeta \u00f3 Sol \u00e9 d\u00faas veces a distancia \u00f3 Sol do anterior. \" \nAs distancias dos planetas calculados pola lei de Bode comparadas coas reales son: \n1 O cinto de asteroides ten que ser considerado un planeta para cubrir o oco de k=8, o n\u00famero tomado para a distancia \u00f3 Sol (2,77 UA) \u00e9 realmente o do asteroide m\u00e1is grande do Cinto, Ceres. \n2 Neptuno viola a lei caendo a medio cami\u00f1o entre o k=64 e k=128. Plut\u00f3n est\u00e1 considerado un planeta anano.\nExplicaci\u00f3n te\u00f3rica.\nNon hai ningunha explicaci\u00f3n te\u00f3rica s\u00f3lida da lei de Titius-Bode, non se sabe se esta \u00e9 simplemente unha coincidencia num\u00e9rica ou unha regra m\u00e1is fundamental da mec\u00e1nica celeste.\nOs resultados da simulaci\u00f3n de formaci\u00f3n planetaria parecen apoiar a idea de que a lei Titius-Bode \u00e9 unha consecuencia natural da formaci\u00f3n planetaria, segundo as teor\u00edas actuais nesta \u00e1rea.\nAplicaci\u00f3n a outros Sistemas de sat\u00e9lites.\nHai s\u00f3 un limitado n\u00famero de sistemas nos que a lei de Bode pode probarse. X\u00fapiter, Saturno e Urano te\u00f1en varias l\u00faas grandes que se asemellan a planetas en canto \u00f3 seu proceso de creaci\u00f3n. Na aplicaci\u00f3n \u00f3s sat\u00e9lites debemos ter presente que hai que descartar todos aqueles que non se formaron nas proximidades do planeta sen\u00f3n que foron capturados pola gravidade deste. Estes corpos caracter\u00edzanse por ser pequenos, xirar nun plano moi distinto dos sat\u00e9lites grandes ou incluso ter un movemento retrogrado.\nAplicaci\u00f3n aos sat\u00e9lites de X\u00fapiter.\nOs catro sat\u00e9lites galileanos de X\u00fapiter m\u00e1is o sat\u00e9lite interno m\u00e1is grande Amaltea cumpren perfectamente a lei de Bode:\ne unha correlaci\u00f3n r=0,9925.\nAmaltea hai que consideralo porque a pesar de ter s\u00f3 200\u00a0km. xira na \u00f3rbita dos sat\u00e9lites galileanos.\nResulta que\nEn radios do planeta:\nObservemos que dun planeta ao seguinte no Sistema Solar ou nos sat\u00e9lites de X\u00fapiter o valor \u00e9 moi semellante.\nAplicaci\u00f3n aos sat\u00e9lites de Urano.\nAs l\u00faas grandes de Urano te\u00f1en unha adaptaci\u00f3n \u00e1 lei de Bode magn\u00edfica:\ne unha correlaci\u00f3n r=0,9943.\n\u00c9 dicir:\nEn radios do planeta:\nMentres que os primeiros sat\u00e9lites est\u00e1n a uns 3 radios do planeta, Mercurio est\u00e1 a 83,24 radios solares. Non obstante o crecemento ten unha taxa bastante semellante.\nAplicaci\u00f3n aos sat\u00e9lites de Saturno.\nA aplicaci\u00f3n \u00e1s l\u00faas de Saturno presenta m\u00e1is problemas. O que se fai \u00e9 axustar aos sat\u00e9lites grandes m\u00e1is internos: Xano, Mimas, Encelado, Tetis, Dione e Rea con n=1 ata 6. Agora ax\u00fastanse os demais ata que caian sobre a recta. Fai falla deixar os ocos 7 e 8 ata chegar a Tit\u00e1n e Hiperi\u00f3n que ser\u00edan n=9 e 10 respectivamente. Iapeto ser\u00eda o n=13 e Febe o n=18.\nO axuste ser\u00eda:\ne unha correlaci\u00f3n de 0,9995.\n\u00c9 dicir:\nEn radios do planeta:"}
{"id": "31240", "revid": "56817", "url": "https://gl.wikipedia.org/wiki?curid=31240", "title": "Mec\u00e1nica celeste", "text": "A mec\u00e1nica celeste \u00e9 a parte da astronom\u00eda que estuda o movemento dos corpos celestes e as leis que o rixen. Apl\u00edcanse os principios da f\u00edsica co\u00f1ecidos como mec\u00e1nica cl\u00e1sica (lei da gravitaci\u00f3n universal de Isaac Newton). Estuda o movemento dos corpos, co\u00f1ecido como problema de Kepler, o movemento dos planetas ao redor do Sol, dos seus sat\u00e9lites e o c\u00e1lculo das \u00f3rbitas de cometas e asteroides."}
{"id": "31241", "revid": "140139", "url": "https://gl.wikipedia.org/wiki?curid=31241", "title": "P\u00e1rsec", "text": ""}
{"id": "31244", "revid": "1077", "url": "https://gl.wikipedia.org/wiki?curid=31244", "title": "Troiano", "text": ""}
{"id": "31245", "revid": "85894", "url": "https://gl.wikipedia.org/wiki?curid=31245", "title": "Cari\u00f1a", "text": "Unha cari\u00f1a ou emoticona \u00e9 unha sucesi\u00f3n de caracteres especiais que representan caras humanas e que se emprega en Internet para expresar o estado de animo de quen escribe.\nHistoria.\nCando a fins da d\u00e9cada de 1970 se popularizaron as BBS entre os especialistas inform\u00e1ticos dos Estados Unidos nos que intercambiaban mensaxes de texto nos que as bromas, chistes ou a retranca non sempre se entend\u00eda como tales interpret\u00e1ndose literalmente o texto. Para evitar iso xurdiron formas de transmitir sentimentos polo texto como escribir a palabra \"joke\" (broma) \u00f3 final dunha frase graciosa para defini-lo seu contexto.\nUn enxe\u00f1eiro especialista en intelixencia artificial, Scott E. Fahlman, propuxo \u00f3s usuarios dunha BBS en 1982 utilizar :-) para expresar un texto en broma e :-( para expresar un texto serio, denominou a esta sucesi\u00f3n de caracteres smileys. Pouco a pouco outros usuarios comezaron a empregalos e fix\u00e9ronse populares e seguiron cando internet se fixo algo coti\u00e1 e pasaron \u00e1s mensaxes de texto dos m\u00f3biles.\nActualmente desenvolv\u00e9ronse m\u00e1is cari\u00f1as para expresar diferentes sentimentos, acci\u00f3ns ou personaxes e moitas veces aparecen substitu\u00eddos por aut\u00e9nticas caras ou bonequi\u00f1os.\nExemplos.\n :-) sorriso \n :-( tristura ou enfado \n :/ algo descontento\n :-D moi contento\n :-P saca-la lingua\n ;-) chiscadela\n :-o sorpresa\n :-7 raro\n xD risa\n :\\/ boca grande\n (\u00b0&lt; pac-man\n @:-) muller con pelo recollido\n 0:-) Santo, inocente.\n :-E Dr\u00e1cula.\n :* bico.\n :@ carraxe\nCari\u00f1as xaponesas.\n :(`\u30d8\u00b4) anoxado\n :\uff08\u3000\u00b4_\u309d`\uff09 indiferente"}
{"id": "31246", "revid": "1077", "url": "https://gl.wikipedia.org/wiki?curid=31246", "title": "Emoticona", "text": ""}
{"id": "31247", "revid": "6", "url": "https://gl.wikipedia.org/wiki?curid=31247", "title": "Tempo sideral", "text": "O tempo sideral \u00e9 un sistema de medida de tempo que toma como referencia un punto fixo da esfera celeste (o punto Aries). Def\u00ednese un d\u00eda sideral como o tempo que transcorre entre dous pasos consecutivos dese punto polo meridiano do lugar.\nVer tam\u00e9n.\nTempo\nTempo Universal Coordinado\nTempo Medio de Greenwich"}
{"id": "31248", "revid": "15490", "url": "https://gl.wikipedia.org/wiki?curid=31248", "title": "Uni\u00f3n Astron\u00f3mica Internacional", "text": "A Uni\u00f3n Astron\u00f3mica Internacional (siglas en ingl\u00e9s: IAU, International Astronomical Union) \u00e9 o organismo internacional que se encarga de promocionar e coordina-la investigaci\u00f3n astron\u00f3mica a nivel global. Est\u00e1 organizada en 12 divisi\u00f3ns cient\u00edficas, e dentro 37 comisi\u00f3ns m\u00e1is especializadas, ademais de 90 grupos de traballo. O seu nacemento tivo lugar no 1919. A actual presidenta (2019) \u00e9 Ewine van Dishoeck.\nA UAI re\u00fane a m\u00e1is de 13 500 astr\u00f3nomos profesionais de m\u00e1is de 100 pa\u00edses do mundo. A s\u00faa misi\u00f3n \u00e9 promover e salvagardar a astronom\u00eda en todos os seus aspectos, inclu\u00edndo investigaci\u00f3n, comunicaci\u00f3n, educaci\u00f3n e desenvolvemento, a trav\u00e9s da cooperaci\u00f3n internacional. A UAI tam\u00e9n serve como autoridade reco\u00f1ecida internacionalmente para asignar designaci\u00f3ns a corpos celestes e as caracter\u00edsticas de superficie neles.\nOs grupos de traballo son establecidos Polo Comit\u00e9 executivo, As Divisi\u00f3ns ou Comisi\u00f3ns, para tomar tarefas ben definidas por per\u00edodos limitados de tempo. Na actualidade (2019), un dos grupos, a Division B WG UV Astronomy (para o estudo das emisi\u00f3ns ultravioleta) est\u00e1 dirixido pola espa\u00f1ola Ana I. G\u00f3mez de Castro ('Chair' do grupo).\nAsemade, desenvolve proxectos en conxunto con outras entidades, como o Galileo Teachers Training Program, en colaboraci\u00f3n con HOU.\nTen tam\u00e9n un grupo de nomeamento de pequenos corpos celestes, o \"Working Group for Small Body Nomenclature (WGSBN)\", que por exemplo, nomeou a Arrokoth."}
{"id": "31249", "revid": "25871", "url": "https://gl.wikipedia.org/wiki?curid=31249", "title": "Xigante vermella", "text": "Unha xigante vermella \u00e9 unha estrela de grande tama\u00f1o que pode chegar a alcanzar un tama\u00f1o de mill\u00f3ns de veces o do Sol. Emite luz vermella, debido \u00e1 s\u00faa menor temperatura superficial (3000\u00a0\u00b0C-4000\u00a0\u00b0C).\nAs xigantes vermellas son o preludio da fase final da evoluci\u00f3n das estrelas. Orix\u00ednanse cando unha estrela esgota todo o hidr\u00f3xeno do seu n\u00facleo e comeza a fusionar helio e outros materiais m\u00e1is pesados \u00f3 contraerse o n\u00facleo. Durante a s\u00faa fase de xigante vermella as estrelas son inestables, con contracci\u00f3ns e expansi\u00f3ns at\u00e9 que expulsan as s\u00faas capas exteriores, as de maior tama\u00f1o de forma catastr\u00f3fica nas xigantescas explosi\u00f3ns chamadas supernovas."}
{"id": "31250", "revid": "5863", "url": "https://gl.wikipedia.org/wiki?curid=31250", "title": "Proclamaci\u00f3n da I Rep\u00fablica portuguesa", "text": "A Proclamaci\u00f3n da I Rep\u00fablica Portuguesa foi o resultado da Revoluci\u00f3n do 5 de outubro de 1910 que nesa data pon fin \u00e1 monarqu\u00eda en Portugal.\nContexto.\nO movemento revolucionario do 5 de outubro de 1910 deuse nunha secuencia natural de acci\u00f3n doutrinaria e pol\u00edtica que, dende a creaci\u00f3n do Partido Republicano, en 1876, vi\u00f1a sendo desenvolta. A propaganda republicana soubo sacar partido dalg\u00fans feitos hist\u00f3ricos de repercusi\u00f3n popular: as conmemoraci\u00f3ns do centenario da morte de Cam\u00f5es, no ano 1890, e o Ultimato brit\u00e1nico de 1890 foron aproveitados polos defensores das doutrinas republicanas que se identificaron cos sentimentos nacionais e aspiraci\u00f3ns populares.\nElias Garcia, Manuel Arriaga, Magalh\u00e3es Lima, as\u00ed como o obreiro Agostinho da Silva, foron personaxes importantes das asembleas de propaganda republicana, en 1880.\nO terceiro centenario da morte de Cam\u00f5es, foi conmemorado con actos significativos \u2014 como o cortexo c\u00edvico que percorreu as r\u00faas de Lisboa, entre o grande entusiasmo popular e, tam\u00e9n, o traslado dos restos mortais de Cam\u00f5es e Vasco da Gama para o Pante\u00f3n Nacional. As luces e o aire de festa nacional que caracterizaran estas conmemoraci\u00f3ns complementaron ese cadro de exaltaci\u00f3n patri\u00f3tica. A idea das conmemoraci\u00f3ns camoneanas partira da \"Sociedade de Geografia de Lisboa\", mais a execuci\u00f3n correspondeu a unha comisi\u00f3n de representantes da \"Prensa de Lisboa\", constitu\u00edda polo Vizconde de Jorumenha, por Te\u00f3filo Braga, Ramalho Ortig\u00e3o, Batalha Reis, Magalh\u00e3es Lima e Pinheiro Chagas. O Partido Republicano, \u00f3 que pertenc\u00edan as figuras m\u00e1is representativas da Comisi\u00f3n Executiva das conmemoraci\u00f3ns do tricentenario camoneano, ga\u00f1ou gran popularidade.\nA revolta.\nDurante o breve reinado de Manuel II de Portugal \u2014 que ascendeu \u00f3 trono despois do atentado a Carlos I de Portugal, no que finou tam\u00e9n o seu fillo herdeiro Lu\u00eds Filipe, Duque de Bragan\u00e7a \u2014, o movemento republicano acentuouse, chegando mesmo a ridiculizar \u00e1 monarqu\u00eda. A 3 de outubro de 1910 estourou a revolta republicana que xa se adivi\u00f1aba no contexto da inestabilidade pol\u00edtica. A\u00ednda que moitos envoltos rexeitaron participar \u2014 chegando mesmo a parecer que a revolta fracasara \u2014 a vitoria debeuse tam\u00e9n grazas \u00e1 incapacidade de resposta do Goberno en reunir tropas que dominasen \u00f3s preto de douscentos revolucionarios que resist\u00edan armas en man. Coa adhesi\u00f3n dalg\u00fans nav\u00edos de guerra, o Goberno rendeuse, os republicanos proclamaban a Rep\u00fablica, e Manuel II de Portugal exiliouse."}
{"id": "31251", "revid": "736", "url": "https://gl.wikipedia.org/wiki?curid=31251", "title": "Revoluci\u00f3n do 5 de Outubro de 1910", "text": ""}
{"id": "31252", "revid": "89787", "url": "https://gl.wikipedia.org/wiki?curid=31252", "title": "Syberia", "text": "Syberia \u00e9 unha videoxogo de aventura gr\u00e1fica desenvolvido por Micro\u00efds en 2002. Creado polo debuxante de c\u00f3mics Benoit Sokal, centra a acci\u00f3n do xogo en Kate Walker, unha avogada nova que traballa para unha compa\u00f1\u00eda de xoguetes de Nova York. Ten unha secuela, \"Syberia II\", lanzada no 2004.\nSinopse.\nA acci\u00f3n comeza nos Alpes franceses onde Kate ten que se reunir con Anna Voralberg para tratar de mercarlle a s\u00faa f\u00e1brica pero morre antes da s\u00faa chegada polo que ten que busca-lo seu irm\u00e1n, que leva desaparecido trinta anos, para consegui-la s\u00faa sinatura polo que debe percorre-lo mundo enteiro.\nAcollida.\nVendas.\n\"Syberia\" foi un \u00e9xito comercial. Segundo Cedric Orvoine de Micro\u00efds, o xogo superou as 225\u00a0000 unidades vendidas en febreiro de 2003, \ne acadou case 350.000 vendas globais nas s\u00faas versi\u00f3ns para consola e ordenador en setembro. En Francia, a \"Agence fran\u00e7aise pour le jeu vid\u00e9o\" informou que a versi\u00f3n para ordenador de \"Syberia\" vendera 50.000 unidades en setembro de 2003, antes do lanzamento das s\u00faas versi\u00f3ns para consola. Micro\u00efds anunciou ese mes plans para enviar 50.000 e 20.000 unidades, respectivamente, das versi\u00f3ns de PlayStation e Xbox en Francia. En Am\u00e9rica do Norte, a s\u00faa versi\u00f3n para ordenador vendeu 60.158 copias no comercio retallista s\u00f3 durante 2003, e Orvoine observou a principios de 2004 que a s\u00faa versi\u00f3n para Xbox estaba \"vendendo moito m\u00e1is que as nosas expectativas iniciais\" na rexi\u00f3n. Michel Bams, de White Birds Productions de Beno\u00eet Sokal, dixo que \"Syberia\" alcanzara \"case 500.000 copias\" nas vendas globais en febreiro, un n\u00famero que superou a finais de 2005, segundo Ubisoft. Por\u00e9n, Jane Jensen sinalou en 2004 que o xogo \"non fora moi rendible\" para The Adventure Company, o que, entre outros factores, levou \u00e1 cancelaci\u00f3n do seu proxecto \"Gray Matter\". Bill Tiller informou de vendas nos Estados Unidos que roldaban as 161.000 unidades ata 2006.\nAs vendas mundiais da serie \"Syberia\" superaran o mill\u00f3n de unidades en 2008, e ascenderon a 3 mill\u00f3ns en 2016, antes do lanzamento de \"Syberia 3\".\nRecensi\u00f3ns da cr\u00edtica.\nDe acordo con \"The New York Times\", \"Syberia\" \"recibiu valoraci\u00f3ns euf\u00f3ricas\" da cr\u00edtica. Base\u00e1ndose en 26 recensi\u00f3ns, o sitio Metacritic de recensi\u00f3ns estimou a recepci\u00f3n cr\u00edtica do xogo como \"xeralmente favorable\".\n\"USA Today\" chamou o xogo \"unha elecci\u00f3n s\u00f3lida\", e CNN sinalou que \"Syberia trae gr\u00e1ficos impresionantes do x\u00e9nero de aventuras\". Just Adventure chamouno o \"Mellor xogo de aventuras no E3\". Non obstante, recibiu unha cr\u00edtica negativa de Charles Herold de \"The New York Times\", quen escribiu que a s\u00faa \"fe [nos xogos de aventuras] est\u00e1 pendente dun f\u00edo, porque estiven xogando a \"Syberia\" de Microid, o mellor xogo de aventuras do ano, e non \u00e9 moi bo."}
{"id": "31253", "revid": "56817", "url": "https://gl.wikipedia.org/wiki?curid=31253", "title": "Trainz", "text": "Trainz \u00e9 un simulador ferroviario en 3D para ordenador creado pola compa\u00f1\u00eda australiana Auram. O simulador permite tanto conducir diversos modelos de trens como dese\u00f1ar e constru\u00edr. Trainz version 1 apareceu en decembro de 2001 e a versi\u00f3n actual \u00e9 Trainz Railroad Simulator 2006 que apareceu en setembro de 2005."}
{"id": "31254", "revid": "140298", "url": "https://gl.wikipedia.org/wiki?curid=31254", "title": "Celtic FC", "text": ""}
{"id": "31255", "revid": "140302", "url": "https://gl.wikipedia.org/wiki?curid=31255", "title": "Rangers FC", "text": ""}
{"id": "31256", "revid": "5312", "url": "https://gl.wikipedia.org/wiki?curid=31256", "title": "Nokia 3200", "text": "O Nokia 3200 \u00e9 un tel\u00e9fono m\u00f3bil de Nokia con c\u00e1mara dixital integrada. Forma parte de Nokia Expression que se caracteriza polo seu formato divertido dirixido \u00e1 xente m\u00e1is nova, tam\u00e9n permite a personalizaci\u00f3n a trav\u00e9s das carcasas transparentes recortables. Incl\u00fae unha aplicaci\u00f3n de edici\u00f3n fotogr\u00e1fica compatible coa interface de Nokia series 40, na que o Nokia 3200 est\u00e1 baseado, e que permite enviar fotos por MMS e conta tam\u00e9n cun navegador XHTML e unha radio FM est\u00e9reo."}
{"id": "31257", "revid": "5312", "url": "https://gl.wikipedia.org/wiki?curid=31257", "title": "Motorola V600", "text": "O Motorola V600 \u00e9 un tel\u00e9fono m\u00f3bil fabricado pola empresa estadounidense Motorola. Conta con c\u00e1mara dixital integrada e pantalla a cor que permite gravar, tecnolox\u00eda de cuatribanda (\u00fatil para os usuarios que viaxan dun pa\u00eds a outro), compatibilidade Bluetooth, servizo MMS. A carcasa \u00e9 segundo o estilo t\u00edpico de Motorola: negra metalizada, a\u00ednda que \u00e9 posible personalizado con carcasas de cores intercambiables."}
{"id": "31258", "revid": "140318", "url": "https://gl.wikipedia.org/wiki?curid=31258", "title": "Hibernian FC", "text": ""}
{"id": "31259", "revid": "85894", "url": "https://gl.wikipedia.org/wiki?curid=31259", "title": "Iris", "text": "O termo iris pode referirse a:"}
{"id": "31261", "revid": "140326", "url": "https://gl.wikipedia.org/wiki?curid=31261", "title": "Hearts", "text": ""}
{"id": "31262", "revid": "408", "url": "https://gl.wikipedia.org/wiki?curid=31262", "title": "Heart of Midlothian FC", "text": ""}
{"id": "31263", "revid": "348", "url": "https://gl.wikipedia.org/wiki?curid=31263", "title": "Vesta (asteroide)", "text": ""}
{"id": "31265", "revid": "81969", "url": "https://gl.wikipedia.org/wiki?curid=31265", "title": "Celtic F.C.", "text": "O Celtic Football Club \u00e9 un club de f\u00fatbol escoc\u00e9s da zona de Parkhead, en Glasgow, que actualmente compite na Scottish Premier League. Fundouse en 1887 e disputou o seu primeiro partido en 1888. Desde a s\u00faa fundaci\u00f3n, o Celtic conseguiu 50 t\u00edtulos de liga \u2013s\u00f3 superado polo Rangers FC\u2013 e 39 copas escocesas \u2013m\u00e1is que ning\u00fan outro club escoc\u00e9s. O club disputa os seus partidos como local no Celtic Park, o estadio con maior capacidade do f\u00fatbol escoc\u00e9s, que alberga 60.832 espectadores sentados.\nHistoria.\n\u00c9 moi sonada a grande rivalidade que o Celtic ten co Rangers dende 1888 (ano do nacemento do Celtic). \u00c9 o derbi por excelencia de Escocia e pode que do mundo posto que o mesmo Sir Alex Ferguson (que xa leva visto moito f\u00fatbol na s\u00faa vida) fala na s\u00faa autobiograf\u00eda de que endexamais vira nun enfrontamento de rivalidade unha atmosfera e unha paix\u00f3n semellantes \u00e1s que se poden vivir nos encontros entre Celtic e Rangers. De feito, dic\u00eda que nin nos derbis que vira en Espa\u00f1a, Italia, Inglaterra... tivera visto nada que se lle achegase. E tam\u00e9n boa conta disto pode d\u00e1la o futbolista ferrol\u00e1n do Rangers Nacho Novo que reco\u00f1eceu nunha entrevista concedida a un xornal deportivo que aquilo era impresionante e que se alg\u00fan compa\u00f1eiro lle quer\u00eda dicir algo, como estivese a 3 ou 4 metros xa non o\u00eda o que lle quer\u00eda comentar. Tanto esta rivalidade, por intres da historia esaxerada, coma cando se fai referencia a \u00e1mbolos dous clubs se fala do Old Firm.\nO equipo xoga os seus partidos coma conxunto local no Celtic Park tam\u00e9n co\u00f1ecido coma \"Parkhead\" por estar chantado nesa avenida e coma \"The Paradise\" ou simplemente \"Paradise\" grazas \u00f3s bo\u00edsimos momentos que al\u00ed puideron pasar moitos seareiros. O estadio ten unha capacidade de 60.832 prazas todas elas de sentar sendo o estadio con meirande capacidade da Escocia e o segundo do Reino Unido en canto a clubs se refire.\nAbof\u00e9 que o fito por excelencia do club foi a proclamaci\u00f3n do mesmo coma campi\u00f3n de Europa no 1967 trala vitoria acadada cun xogo de reis sobre o Inter de Mil\u00e1n por 2-1 en Lisboa. E velaqu\u00ed a explicaci\u00f3n de que t\u00f3dolos xogadores que artellaban o equipo recibiran a denominaci\u00f3n de Lisbon Lions. C\u00f3mpre salientar tam\u00e9n \u00f3 falar deles que, hogano, inda segue a se-lo \u00fanico club de Europa que foi quen de ga\u00f1a-la m\u00e1xima competici\u00f3n continental botando man tan s\u00f3 de xente do pa\u00eds da orixe do equipo. E \u00e9 m\u00e1is, os xogadores tiveran nacido todos eles nun raio de 30 millas (algo m\u00e1is de 55 quil\u00f3metros) con respecto \u00e1 casa do club, Celtic Park.\nO Celtic tam\u00e9n \u00e9 co\u00f1ecido coma o equipo dos cat\u00f3licos, estando formada a s\u00faa afecci\u00f3n principalmente pola minor\u00eda cat\u00f3lica de Escocia, polos norteirlandeses cat\u00f3licos e polos irlandeses. Tam\u00e9n ten importantes n\u00facleos de seguidores en Australia, Estados Unidos ou Inglaterra, e a\u00ednda noutros pa\u00edses anglosax\u00f3ns coma o Canad\u00e1 ou Nova Zelandia al\u00e9n de moitos milleiros m\u00e1is de afeccionados do equipo que est\u00e1n espallados polo resto do mundo.\nO estadio adoita estar cheo en cada partido e nas \u00faltimas tempadas as estat\u00edsticas indican unha asistencia media \u00f3 terreo de xogo de arredor dunhas 57.000-58.000 persoas; cifras tan s\u00f3 superadas polos seguidores do Manchester United a nivel brit\u00e1nico.\nUniforme.\nO primeiro equipamento do equipo \u00e9 a de camisola con franxas horizontais verdes e brancas, pantalonci\u00f1o cor branca e medias brancas inda que hai que dicir \u00f3 respecto que houbo \u00f3 longo da historia do club diversas tempadas nas que as medias eran, \u00e1 imaxe da camisola, con franxas verdes e brancas. En canto \u00f3 segundo equipamento hai que salientar que foi mudando \u00f3 longo dos anos pero por p\u00f3r un exemplo a da tempada 2005-2006 era completamente verde.\nXogadores.\nCadro actual.\n "}
{"id": "31266", "revid": "98629", "url": "https://gl.wikipedia.org/wiki?curid=31266", "title": "Rangers F.C.", "text": "O Rangers Football Club \u00e9 un club de f\u00fatbol da localidade de Glasgow (Escocia) que adoita ser chamado Glasgow Rangers inda que oficialmente ese nome non o pos\u00faa ning\u00fan equipo de f\u00fatbol. Este costume de darlle esta denominaci\u00f3n a puxeron ben de moda os comentaristas ingleses dos partidos de f\u00fatbol que falaban do Glasgow Rangers para tentar face-la diferenciaci\u00f3n con respecto \u00f3 Queens Park Rangers londiniense. Tam\u00e9n ten denominaci\u00f3ns alternativas coma os alcumes \"The Gers\" que non deixar\u00eda de se-la abreviaci\u00f3n de The Rangers, \"Light Blues\" pola cor da s\u00faa camisola e \"The Teddy Bears\" pola rima que isto fai con Rangers.\nEn 2012 o Rangers F.C. entrou nunha profunda crise financeira debido a problemas coa administraci\u00f3n de impostos do Reino Unido, polo que o 14 de xu\u00f1o do mesmo ano, tras non poderse solucionar a dura situaci\u00f3n econ\u00f3mica do club, o equipo desapareceu, v\u00e9ndose obrigado a refundarse na Terceira Divisi\u00f3n escocesa.\nHistoria.\nClub nado no 1872 e que foi o primeiro do mundo en acadar 55 t\u00edtulos do se campionato nacional de liga e tam\u00e9n o que pode fachendear de se-lo pioneiro en sumar 100 t\u00edtulos oficiais (\u00f3 remate da tempada 2012-13 xa acumulaba 117).\n\u00c9 moi sonada a grande rivalidade que o Rangers ten co Celtic. \u00c9 o derbi por excelencia de Escocia e pode que do mundo posto que o mesmo Sir Alex Ferguson fala na s\u00faa autobiograf\u00eda de que endexamais vira nun enfrontamento de rivalidade unha atmosfera e unha paix\u00f3n semellantes \u00e1s que se poden vivir nos encontros entre Celtic e Rangers. E tam\u00e9n boa conta disto pode dala o futbolista ferrol\u00e1n do Rangers Nacho Novo que reco\u00f1eceu nunha entrevista concedida a un xornal deportivo que aquilo era impresionante e que se alg\u00fan compa\u00f1eiro lle quer\u00eda dicir algo, como estivese a 3 ou 4 metros xa non o\u00eda o que lle quer\u00eda comentar. Tanto esta rivalidade, por intres da historia esaxerada, coma cando se fai referencia a \u00e1mbolos dous clubs se fala do Old Firm.\nO primeiro equipamento do equipo \u00e9 o de camisola cor azul, pantalonci\u00f1o cor branca e medias azuis. En canto \u00f3 segundo equipamento hai que salientar que foi mudando \u00f3 longo dos anos pero por p\u00f3r un exemplo a da tempada 2005-2006 era con camisola branca cunha franxa vermella cruzando verticalmente o peito dende o pescozo, pantalonci\u00f1o azul e medias brancas.\nO estadio que acolle os seus encontros coma locais \u00e9 o de Ibrox Stadium cunha capacidade para 50.987 persoas sendo t\u00f3dalas bancadas de sentar. Ademais este estadio \u00e9 un cinco estrelas segundo criterios UEFA e \u00e9 o terceiro en capacidade de p\u00fablico de Escocia tan s\u00f3 por detr\u00e1s, e nesta orde, do Celtic Park e do Hampden Park onde xoga a Seleci\u00f3n Escocesa de F\u00fatbol t\u00f3dolos seus encontros oficiais coma local a non ser que haxa alg\u00fan problemi\u00f1a.\nO maior fito da historia do Rangers de seguro que foi a consecuci\u00f3n da xa extinta Recopa no ano 1972 tras derrotar \u00f3 D\u00ednamo de Moscova no Camp Nou por 3-2.\nO equipo do Rangers tam\u00e9n \u00e9 co\u00f1ecido por se-lo conxunto dos protestantes de Escocia. E \u00f3s seus seareiros se lles co\u00f1ece coma \"Bears\" e \"Bluenoses\".\nXogadores.\n\"Actualizado 13 de xu\u00f1o de 2018\"\nAdestradors.\nOs adestradores intermedios foron Willie Thornton (2 partidos en 1969), Tommy McLean (4 partidos en 1983), Ian Durrant (1 partidos en 2007) e Graeme Murty (6 partidos en 2017)."}
{"id": "31267", "revid": "85894", "url": "https://gl.wikipedia.org/wiki?curid=31267", "title": "Heart of Midlothian F.C.", "text": "O Heart of Midlothian Football Club \u00e9 un club de f\u00fatbol escoc\u00e9s da cidade de Edimburgo. Foi fundado en 1874 na capital escocesa e sendo al\u00f3 o que o Rangers F.C. \u00e1 cidade de Glasgow. Tam\u00e9n recibe o nome de \"Hearts\", \"The Heart\" que \u00e9 o alcume m\u00e1is vello, \"The Jam Tarts\" e \"The Jambos\".\nXoga os seus partidos coma local no Tynecastle Stadium que est\u00e1 dotado de 18.008 prazas.\nO seu primeiro uniforme consta dunha camisola morada, con pantal\u00f3n branco e medias moradas.\nSon os maiores rivais que pos\u00fae o outro equipo \"grande\" da localidade, o Hibernian F.C.."}
{"id": "31268", "revid": "81969", "url": "https://gl.wikipedia.org/wiki?curid=31268", "title": "Hibernian F.C.", "text": "O Hibernian Football Club nace en Edimburgo no ano 1875 e sendo na cidade o que o Celtic F.C. en Glasgow. O equipo ademais de ser co\u00f1ecido coma Hibernian recibe tam\u00e9n as denominaci\u00f3ns alcum\u00edsticas de \"Hi-bees\" e de \"Hibs\", pero hai que ter coidado e tentar non dicir Hibernians porque daquela estariamos a referirnos a un club de Malta.\nO Hibernian mant\u00e9n unha grande rivalidade co seu veci\u00f1o da capital escocesa, o Hearts.\nXoga no estadio chamado Easter Road con 20.421 asentos.\nA s\u00faa primeira equipamento est\u00e1 formada por unha camisola verde coas mangas brancas e pantalonci\u00f1o e medias cor verde."}
{"id": "31269", "revid": "22570", "url": "https://gl.wikipedia.org/wiki?curid=31269", "title": "Athlon 64", "text": "Athlon 64 \u00e9 un microprocesador de 64-bit realizado por AMD e que sa\u00edu \u00f3 mercado o 23 de febreiro de 2003. Existen tres variantes Athlon 64, Athlon 64 FX e Athlon 64 X2."}
{"id": "31270", "revid": "89787", "url": "https://gl.wikipedia.org/wiki?curid=31270", "title": "Lector de libro electr\u00f3nico", "text": "Un lector de libro electr\u00f3nico, dispositivo de lectura para libros electr\u00f3nicos ou \"eReader\" \u00e9 un dispositivo que permite ler a versi\u00f3n electr\u00f3nica ou dixital dun libro. Na ficci\u00f3n unha das mostras m\u00e1is co\u00f1ecidas que se co\u00f1ecen \u00e9 no filme \"\" de 1968, no que aparecen dous astronautas lendo un xornal nun dispositivo de lectura port\u00e1til. Os primeiros dispositivos reais apareceron a mediados dos anos 80 coa popularizaci\u00f3n da inform\u00e1tica, xa que un libro electr\u00f3nico se pode ler nun PC, unha PDA, nun port\u00e1til ou en calquera outro dispositivo que te\u00f1a unha pantalla. Non obstante, o libro electr\u00f3nico non conseguiu desbancar o libro tradicional como sistema de lectura.\nDefinici\u00f3n.\nO libro electr\u00f3nico \u00e9 un aparello port\u00e1til destinado primordialmente \u00e1 lectura de textos nunha pantalla. Ten unha tecnolox\u00eda baseada nos formatos e ferramentas dixitais pero moito m\u00e1is simple que a dun ordenador. Est\u00e1 destinado a un p\u00fablico lector que precisa dun aparello m\u00e1is lixeiro, aut\u00f3nomo e econ\u00f3mico que un ordenador port\u00e1til ou un tablet pero m\u00e1is c\u00f3modo e funcional que un tel\u00e9fono m\u00f3bil ou un tel\u00e9fono intelixente. Algunhas editoriais e librar\u00edas tradicionais (libros en papel) est\u00e1n a desenvolver li\u00f1as espec\u00edficas no sector do libro electr\u00f3nico como \u00e9 o caso de Amazon que comercializa o Kindle fabricado por Foxconn.\nFuncionalidades.\nAs principais caracter\u00edsticas dun libro electr\u00f3nico son:\nAlgunhas marcas tam\u00e9n posibilitan:\nFormatos de ficheiros para libros electr\u00f3nicos.\nEntre os formatos de arquivos comunmente usados para libros electr\u00f3nicos, dist\u00ednguense entre formatos xen\u00e9ricos e formatos nativos:\nFormatos xen\u00e9ricos.\nSon formatos com\u00fans e estandarizados:\nFormatos nativos.\nOs formatos nativos son aqueles que se crearon a prop\u00f3sito para marcas ou aparellos espec\u00edficos. Pron\u00fancianse todos eles deletreados:"}
{"id": "31271", "revid": "5863", "url": "https://gl.wikipedia.org/wiki?curid=31271", "title": "James Stewart", "text": "James Maitland \"Jimmy\" Stewart, nado en Vinnegar Hill (Indiana, Pensilvania) o 20 de maio de 1908 e finado en Beverly Hills, no condado dos \u00c1nxeles (California) o 2 de xullo 1997, foi un actor de cine, teatro e televisi\u00f3n estadounidense ga\u00f1ador do Premio \u00d3scar \u00f3 mellor actor, famoso pola s\u00faa particular personalidade diante da pantalla. Durante o transcurso da s\u00faa carreira actuou en varias pel\u00edculas consideradas cl\u00e1sicos e foi nomeado cinco veces ao Premio \u00d3scar, ga\u00f1ando unha vez en competencia e recibindo un pola s\u00faa traxectoria. Tam\u00e9n tivo unha notable carreira militar alcanzando o grao de Brigadier Xeral na Forza A\u00e9rea dos Estados Unidos de Am\u00e9rica.\nComezou estudando a carreira de arquitecto antes de ser atra\u00eddo polo teatro na Universidade de Princeton. Os seus primeiros \u00e9xitos vi\u00f1eron como actor no teatro de Broadway, antes de realizar o seu debut en Hollywood en 1935. A carreira de Stewart chegou a ter gran reco\u00f1ecemento, logo da boa acollida recibida pola s\u00faa participaci\u00f3n nas pel\u00edculas do director Frank Capra, inclu\u00edndo o seu rol que o nomeou ao Premio da Academia en \"Mr. Smith Goes to Washington\". A trav\u00e9s das s\u00faas sete d\u00e9cadas en Hollywood, (comezou en 1935 e retirouse en 1991) Stewart cultivou unha carreira vers\u00e1til e reco\u00f1ecida no cine con cl\u00e1sicos tales como \"The Philadelphia Story\", \"Harvey\", \"Que fermoso \u00e9 vivir\", \"A vent\u00e1 indiscreta\", \"Rope\", e \"Vertixe\". \u00c9 o actor m\u00e1is representativo da lista de AFI's 100 Years... 100 Movies (10th Anniversary Edition). Desde 2007, 10 das s\u00faas pel\u00edculas foron inclu\u00eddas no United States National Filme Registry.\nTraxectoria.\nFormouse academicamente na Mercershurg Academy de Pensilvania. Estudou arquitectura na universidade de Princeton onde se graduou en 1932. Stewart dedicouse \u00f3 teatro ata 1935, ano no que debutou no cinema. Participou na segunda guerra mundial, o que lle valeu para consagrarse como s\u00edmbolo patri\u00f3tico. Traballou cos directores m\u00e1is importantes e abordou diversos x\u00e9neros. En 1949 casou por primeira e \u00fanica vez con Gloria Hatrick McLean coa que tivo catro fillos.\nDos m\u00e1is de oitenta filmes nos que interveu c\u00f3mpre destacar:\nEn 1985 foille outorgado un Oscar especial pola s\u00faa carreira cinematogr\u00e1fica."}
{"id": "31272", "revid": "98629", "url": "https://gl.wikipedia.org/wiki?curid=31272", "title": "Identificaci\u00f3n biom\u00e9trica do iris", "text": "O escaneo do iris \u00e9 un dos m\u00e9todos m\u00e1is precisos de identificaci\u00f3n biom\u00e9trica. Usando unha pequena c\u00e1mara, o sistema examina a anatom\u00eda do iris. O m\u00e9todo aproveita os pequenos detalles que distinguen os iris das distintas persoas. Os iris de dous xemelgos son diferentes, e tam\u00e9n existen diferenzas entre o ollo esquerdo e o dereito dun mesmo individuo.\nProceso.\nO proceso de reco\u00f1ecemento iniciase coa adquisici\u00f3n dunha fotograf\u00eda do iris, normalmente obtida utilizando iluminaci\u00f3n infra-vermella. A\u00ednda que a luz visible pode ser utilizada para iluminar o ollo, os iris de pigmentaci\u00f3n escura revelan maiores detalles baixo a iluminaci\u00f3n infra-vermella. A fotograf\u00eda resultante \u00e9 analizada empregando algoritmos que localizan o iris e extraen a informaci\u00f3n necesaria para crear unha mostra biom\u00e9trica. Cada iris conten m\u00e1is de 400 caracter\u00edsticas que poden ser usadas para distinguir ao seu propietario.\nPosteriormente, tomarase unha nova fotograf\u00eda cada vez que o usuario do sistema necesite ser autenticado. O sistema buscar\u00e1 a mostra almacenada durante a fase de rexistro que coincida coa que acabamos de obter, e determinar\u00e1 a identidade da persoa\nHistoria.\nO primeiro en suxerir o emprego dos patr\u00f3ns do iris para a identificaci\u00f3n persoal foi o oftalm\u00f3logo Frank Burch, que o expuxo ante os seus colegas no congreso anual da Academia Americana de Oftalmolox\u00eda de 1936. Medio s\u00e9culo despois, dous compa\u00f1eiros de profesi\u00f3n, Aran Safir e Leonard Flom, patentaron a idea. En 1989 ambos pediron axuda a un profesor da Universidade de Cambridge, John Daugman, para crear os algoritmos para o reco\u00f1ecemento do iris, que permitiron levalo \u00e1 pr\u00e1ctica. En 1994, Daugman patentar\u00eda o algoritmo IrisCode, propiedade de Iridian Technologys, que \u00e9 a base da maior\u00eda dos sistemas actuais de reco\u00f1ecemento por escaneo de iris.\nFiabilidade.\nO iris \u00e9 un dos m\u00e9todos de identificaci\u00f3n biom\u00e9trica m\u00e1is fiables da actualidade.\nSegundo o fabricante LG, as probabilidades de atopar dous iris iguais, \u00e9 dunha entre 1078, o que far\u00eda practicamente imposible que d\u00faas persoas distintas tivesen iris iguais.\nO aeroporto de King Abdul Aziz, en Arabia Saudita, realizou unha proba en febreiro do 2002 para verificar a fiabilidade do sistema. Escolleron a 20.000 pasaxeiros e rexistr\u00e1ronos no sistema. Cando se procedeu a identificalos, soamente ocorreron 17 falsos rechazos, e ning\u00fan falso positivo.\nSegundo un estudo publicado no 2002 por Biometric Technology, a taxa de erro cruzado, \u00e9 de 1/131.000\nFacilidade de uso e aceptaci\u00f3n.\nUn escaneo do iris pode ser levado a cabo a distancias que van dende os 10 at\u00e9 os 60 cent\u00edmetros, dependendo do dispositivo, polo tanto non ten porque ser un m\u00e9todo de identificaci\u00f3n biom\u00e9trica invasivo.\nO sistema de reco\u00f1ecemento do iris non debe ser confundido co sistema baseado no escaneo da retina, outro sistema biom\u00e9trico anterior, baseado no rexistro do fondo capilar da retina. \u00d3 contrario do reco\u00f1ecemento de iris, o escaneo de retina require que o ollo do suxeito sexa iluminado intensamente, o que fai que est\u00e1 vella tecnolox\u00eda sexa considerada moito m\u00e1is invasiva.\nO reco\u00f1ecemento de iris non implica o uso de luces brillantes, nin o contacto directo, nin tampouco o uso de tecnolox\u00eda l\u00e1ser. Simplemente se trata dunha fotograf\u00eda dixital, que ser\u00e1 procesada para convertela nun patr\u00f3n con informaci\u00f3n sobre os detalles do iris do individuo. A fotograf\u00eda non quedar\u00eda almacenada no sistema, sen\u00f3n un conxunto de bytes xa procesados.\nO feito de que os sistemas de reco\u00f1ecemento de iris non precisen de contacto f\u00edsico \u00e9 unha vantaxe comparativa con respecto a outros sistemas biom\u00e9tricos, como os que usan a xeometr\u00eda da man ou a pegada dactilar, non s\u00f3 pola comodidade que representa. Ademais, permite que se utilice en contornos onde os usuarios te\u00f1en as mans sucias, ou necesitan usar luvas, por exemplo. Nos sistemas de identificaci\u00f3n por iris, o usuario nin sequera ter\u00eda que preocuparse de quitar os anteollos ou as lentes de contacto.\nPrevenci\u00f3n de ataques.\nO iris \u00e9 unha das caracter\u00edsticas biom\u00e9tricas m\u00e1is dif\u00edciles de roubar. Un iris f\u00f3ra do seu corpo nunca poder\u00eda enganar \u00f3 sistema de identificaci\u00f3n. Despois da morte, o iris perde rapidamente a s\u00faa textura, e non pasar\u00eda a proba de autenticidade. De feito, unha das t\u00e9cnicas empregadas na ciencia forense para determinar a hora da morte dunha persoa consiste en analizar o iris, por ser unha das partes do corpo que m\u00e1is r\u00e1pido se deteriora.\nAdemais, os sistemas de identificaci\u00f3n expo\u00f1en ao ollo a distintos graos de luminosidade, para detectar que o ollo est\u00e1 vivo, e tentar evitar posibles fraudes con fotograf\u00edas. Por\u00e9n, hai quen afirma que non \u00e9 tan dif\u00edcil enganar a alg\u00fans sistemas existentes no mercado. En novembro do 2002, a revista alem\u00e1 C'T publicou un artigo no que afirmaban ter enganado a un sistema de identificaci\u00f3n por iris, simplemente empregando unha fotograf\u00eda de alta resoluci\u00f3n, cun burato no medio. Os investigadores puxeron detr\u00e1s da foto a s\u00faa propia pupila, para simular que o iris estaba vivo.\nPermanencia.\nSegundo os fabricantes de sistema de reco\u00f1ecemento de iris, tr\u00e1tase da \u00fanica caracter\u00edstica biom\u00e9trica que pode ser utilizada dende \u00f3s dez meses de vida, e permanece estable durante o resto da vida. Segundo o fabricante LG, fix\u00e9ronse probas de identificaci\u00f3n de iris cunha mostra tomada 30 anos antes e tiveron \u00e9xito.\nA necesidade de volver a rexistrar a mostra que identifica a un individuo ter\u00eda lugar unicamente en circunstancias moi especiais, como algunhas enfermidades oculares pouco frecuentes, ou tras alg\u00fans tipos de operaci\u00f3ns cir\u00farxicas no ollo.\nTempo de espera.\nPara rexistrar a mostra inicial, nunca ser\u00e1n necesarios m\u00e1is de dous minutos. Durante o uso diario do sistema, os tempos de resposta oscilan entre o segundo e os catro segundos, dependendo do dispositivo empregado.\nO xeito no que est\u00e1n dese\u00f1ados os sistemas de reco\u00f1ecemento fai que o tempo de identificaci\u00f3n non dependa do n\u00famero de usuarios rexistrados, o que converte \u00f3 escaneo de iris nun sistema axeitado para traballar con bases de datos moi grandes. Un estudo realizado no 2001 polo UK's National Physical Laboratory afirmaba que o sistema de reco\u00f1ecemento por iris \u00e9 capaz de reco\u00f1ecer case 20 veces m\u00e1is mostras por minuto que o seu competidor m\u00e1is pr\u00f3ximo.\nCusto.\nOs sistemas de identificaci\u00f3n baseados no iris seguen sendo dos m\u00e1is caros de entre todos os sistemas de identificaci\u00f3n biom\u00e9trica.\nUn sistema empresarial b\u00e1sico custar\u00eda, cando menos, uns 10.000 euros. Nese prezo estar\u00eda inclu\u00eddo o servidor para almacenar os datos, o software, e un esc\u00e1ner de iris para situar nunha parede.\nPero poden atoparse sistemas a\u00ednda m\u00e1is modestos, para uso dom\u00e9stico, a partir de 700-800 euros. Neste caso o \u00fanico que ir\u00eda inclu\u00eddo ser\u00eda a c\u00e1mara e o software.\nUniversalidade.\nSon poucas as persoas que non te\u00f1en cando menos un ollo, e polo tanto, a identificaci\u00f3n por iris \u00e9 un sistema bastante universal.\nEn canto ao uso da tecnolox\u00eda por parte de persoas cegas ou con deficiencias visuais, foron moi poucas as probas realizadas at\u00e9 o momento. Parece ser que en moitos casos, estas persoas poder\u00edan usar o sistema, con distintos graos de dificultade."}
{"id": "31273", "revid": "98629", "url": "https://gl.wikipedia.org/wiki?curid=31273", "title": "Lu\u00eds X de Francia", "text": "Lu\u00eds X de Francia e I de Navarra, chamado tam\u00e9n \"Lu\u00eds o Obstinado\" ou \"Luis le Hutin\", naceu o 4 de outubro de 1289 para morrer o 5 de xu\u00f1o de 1316.\nTraxectoria.\nFillo de Filipe IV de Francia \"O Fermoso\" e de Xoana I de Navarra. Irm\u00e1n dos m\u00e1is tarde tam\u00e9n reis Filipe V de Francia e Carlos IV de Francia, e de Isabel, casada co rei Eduardo II de Inglaterra.\nRei de Navarra en 1305 e de Francia en 1314, durante o seu reinado afrontou a rebeli\u00f3n de Flandres e o inverno da fame, trala morte do seu pai Filipe IV. Casou en 1305 con Margarida de Borgo\u00f1a, (neta de Lu\u00eds IX de Francia), da cal tivo unha filla, Xoana (que ser\u00eda Xoana II de Navarra), nada cara a 1311. A ra\u00ed\u00f1a Margarita foi posteriormente encarcerada acusada de adulterio e confinada na prisi\u00f3n de Ch\u00e2teau Gallard, onde foi estrangulada a petici\u00f3n do seu esposo. Pouco despois, o rei casar\u00e1 en 1315 con Clemencia de Hungr\u00eda.\nLu\u00eds X morreu envelenado en Vincennes \u00f3 ano seguinte. O seu fillo Xo\u00e1n I de Francia (Xo\u00e1n o P\u00f3stumo), naceu cinco meses despois da s\u00faa morte e sucedeuno no trono, pero morreu aos poucos d\u00edas de nacer. Filipe V de Francia, irm\u00e1n de Lu\u00eds, sucedeuno \u00e1 s\u00faa vez."}
{"id": "31275", "revid": "1131", "url": "https://gl.wikipedia.org/wiki?curid=31275", "title": "Bomb Jack", "text": "Bomb Jack \u00e9 un videoxogo realizado pola xaponesa Tehkan para recreativos en 1984 e que entre 1986 e 1992 viu versi\u00f3ns en Amiga, Amstrad CPC, Atari ST, Commodore 64, Game Boy e ZX Spectrum. Xogo de plataformas protagonizado por un rati\u00f1o voador habelencioso e veloz que se pasea polas construci\u00f3ns m\u00e1is famosas da Terra: Pir\u00e1mides, Acr\u00f3pole, ra\u00f1aceos... e debe recoller nestas localizaci\u00f3ns as innumerables bombas colocadas por alien\u00edxenas que cada vez colocan m\u00e1is. Jack non ten armas coas que defenderse polo que ten que esquivar \u00f3s seus inimigos. Cada certo tempo caen do ceo uns paquetes que de recollelos fai que os seres do espazo queden paralizados durante un tempo podendo desfacernos deles con s\u00f3 tocalos."}
{"id": "31276", "revid": "89787", "url": "https://gl.wikipedia.org/wiki?curid=31276", "title": "Identificaci\u00f3n biom\u00e9trica da retina", "text": "O escaneo de retina \u00e9 unha t\u00e9cnica biom\u00e9trica que usa os patr\u00f3ns \u00fanicos da retina dunha persoa para identificala.\nA retina humana \u00e9 estable dende o nacemento ata a morte. \u00c9 posible realizar escaneos de retina dende a d\u00e9cada de 1930, cando os investigadores suxeriron que cada individuo pos\u00fae cadanseus patr\u00f3ns \u00fanicos na retina. A investigaci\u00f3n foi validada e agora se sabe que a distribuci\u00f3n dos vasos sangu\u00edneos na parte traseira do ollo segue un patr\u00f3n \u00fanico, distinto entre persoa e persoa. Un escaneo de retina implica o uso dunha fonte de luz de baixa intensidade para ler os patr\u00f3ns dos vasos sangu\u00edneos, obtendo uns datos biom\u00e9tricos moi precisos. Estes datos te\u00f1en a maior precisi\u00f3n de t\u00f3dolos m\u00e9todos biom\u00e9tricos, estimada en 1:10,000,000\nO desenvolvemento da tecnolox\u00eda levou m\u00e1is tempo do agardado e durante varios anos o proceso de realizar un escaneo de retina med\u00edase en d\u00facias de segundos. As novas tecnolox\u00edas son capaces de capturaren unha mostra da retina en menos de dous segundos.\nAlg\u00fans identificadores biom\u00e9tricos, como as pegadas dactilares, poden ser falsificados. Este non \u00e9 o caso do escaneo de retina. A retina dunha persoa morta decae axi\u00f1a e non pode ser usada para realizar un escaneo de retina. \u00c9 por esta raz\u00f3n pola que o escaneo de retina \u00e9 usada en aplicaci\u00f3ns cun alto nivel de seguridade.\nProceso.\nA vasculatura retinal (forma dos vasos sangu\u00edneos da retina humana) \u00e9 un elemento caracter\u00edstico de cada individuo, polo que numerosos estudos no campo da autenticaci\u00f3n de usuarios se basean no reco\u00f1ecemento desa vasculatura.\nNos sistemas de identificaci\u00f3n baseados en patr\u00f3ns retinais o usuario debe mirar a trav\u00e9s duns binoculares, axustar a distancia interocular e a orientaci\u00f3n da cabeza, ollar a un punto determinado e por \u00faltimo pulsar un bot\u00f3n para indicarlle \u00f3 dispositivo que se atopa listo para a an\u00e1lise. A\u00ednda deber\u00e1 agardar entre 10 e 15 segundos mantendo a vista sobre un punto, para que o sistema obte\u00f1a a mostra. O escaneo real\u00edzase utilizando unha radiaci\u00f3n infravermella de baixa intensidade en forma de espiral, detectando os nodos e p\u00f3las da \u00e1rea retinal para comparalos cos almacenados nunha base de datos.\nA estas dificultades para o seu uso, eng\u00e1dese o medo que poden ter moitos usuarios a que o seu ollo resulte danado, co cal \u00e9 un m\u00e9todo que ser\u00e1 dif\u00edcil de aceptar polo p\u00fablico en xeral.\nHistoria.\nXa nos anos 30 do s\u00e9culo XX algunhas investigaci\u00f3ns suxer\u00edan que os patr\u00f3ns vasculares da retina humana pos\u00faen caracter\u00edsticas \u00fanicas.\nNon \u00e9 ata o 1984 que aparece o primeiro esc\u00e1ner de retina dispo\u00f1ible para uso comercial. Foi o Eyedentification 7.5, producido por EyeDentify, unha empresa creada no 1976, que a\u00ednda hoxe (2006) \u00e9 o principal fabricante deste tipo de dispositivos.\nFiabilidade.\nO escaneo da retina \u00e9 un dos m\u00e9todos biom\u00e9tricos m\u00e1is fiables, cunhas das taxas de falsos negativos m\u00e1is baixas, e unha taxa de falsos positivos practicamente igual a cero.\nSegundo un estudo publicado no 2002 por Biometric Technology, a taxa de erro cruzado, \u00e9 menor que 1/10\u00a0000\u00a0000\nFacilidade de uso e aceptaci\u00f3n.\nO exame deste \u00f3rgano pode revelar enfermidades ou caracter\u00edsticas m\u00e9dicas que a moitas persoas lles pode interesar manter en segredo, como o consumo de alcohol ou certas drogas, co cal pode haber xente que recee de ter que usar a s\u00faa retina como sistema de identificaci\u00f3n.\nPrevenci\u00f3n de ataques.\nUn sistema de escaneo de retina \u00e9 moi dif\u00edcil de falsificar porque non existe ningunha tecnolox\u00eda que permita imitar a retina humana de forma tan precisa como para enganar \u00f3 esc\u00e1ner. Ademais, a retina dunha persoa falecida decae demasiado r\u00e1pido como para ser usada de forma fraudulenta.\nCusto.\nUn esc\u00e1ner de retina pode conseguirse a partir duns 200 \u20ac (2006)\nExemplos de uso.\nUsado tradicionalmente para controlar o acceso f\u00edsico a lugares con altos niveis de seguridade, tales como centrais nucleares ou instalaci\u00f3ns militares, o escaneo de retina est\u00e1 comezando a usarse para salvagardar ordenadores cr\u00edticos e os seus datos. Podemos atopar lectores de retina en lugares como:"}
{"id": "31277", "revid": "98629", "url": "https://gl.wikipedia.org/wiki?curid=31277", "title": "Impresi\u00f3n dixital", "text": "Unha impresi\u00f3n dixital \u00e9 a marca visible ou moldeada que produce o contacto das cristas papilares. Depende das condici\u00f3ns nas que se faga o dactilograma (impregnando ou non de substancias de cor distinta \u00e1 do soporte), e das caracter\u00edsticas do soporte. A pesar disto, \u00e9 unha caracter\u00edstica individual que se emprega como medio de identificaci\u00f3n de persoas. A ciencia que estuda as pegadas dactilares ch\u00e1mase dactiloscopia e dentro dela existen d\u00faas grandes ramas coa s\u00faa propia clasificaci\u00f3n de pegadas. En Suram\u00e9rica e parte de Europa s\u00e9guese a clasificaci\u00f3n de Vucetich, mentres que nos EUA e na Gran Breta\u00f1a, a de Henry. O sistema de identificaci\u00f3n dactilar en Espa\u00f1a foi creado polo Dr. Federico Ol\u00f3riz Aguilera.\nPuntos caracter\u00edsticos.\nDes\u00edgnanse as\u00ed \u00e1s particularidades papilares que, en detalle, ofrecen as cristas no seu curso polo dactilograma natural e a s\u00faa impresi\u00f3n. Estas particularidades son as converxencias, desviaci\u00f3ns, empalmes, interrupci\u00f3ns, fragmentos etc. das cristas e os seus sucos.\nCristas papilares.\nSon os relevos epid\u00e9rmicos situados na palma das mans, e na planta dos p\u00e9s.\nSon unhas gl\u00e1ndulas de secreci\u00f3n de suor situadas na derme. Constan dun tubo situado no tecido celular subcut\u00e1neo, formado por un glom\u00e9rulo glandular cunha canle rectil\u00ednea, que atravesa a derme, para vir a rematar na capa c\u00f3rnea da epiderme, concretamente no poro, que \u00e9 un orificio situado nos lombos das cristas papilares, e polo que se expulsa a suor.\nUnha vez que a suor sae \u00f3 exterior, derr\u00e1mase polas cristas e mest\u00farase coa graxa natural da pel, dando lugar a que, cando se toque ou manipule un obxecto apto para a retenci\u00f3n de pegadas, estas queden impresas no mesmo.\nSucos interpapilares.\nSon as depresi\u00f3ns que separan as cristas papilares.\nDebuxos papilares.\nEst\u00e1n formados polas cristas papilares e sucos interpapilares. Est\u00e1 demostrado cientificamente, e comprobado pola experiencia, que son \"perennes\", \"inmutables\" e \"diversiformes\":"}
{"id": "31278", "revid": "89787", "url": "https://gl.wikipedia.org/wiki?curid=31278", "title": "Identificaci\u00f3n biom\u00e9trica da xeometr\u00eda da man", "text": "A xeometr\u00eda da man \u00e9 un m\u00e9todo de identificaci\u00f3n biom\u00e9trica que identifica aos usuarios pola forma das s\u00faas mans. Os lectores de xeometr\u00eda das mans toman medidas de distintas distancias entre puntos das mans dos usuarios, e comparan estas medidas coas almacenadas nun ficheiro.\nA identificaci\u00f3n usando a xeometr\u00eda da man \u00e9 un m\u00e9todo de autenticaci\u00f3n (un a un), non de identificaci\u00f3n (un a varios), co cal non \u00e9 un m\u00e9todo v\u00e1lido para usar con bases de datos de usuarios moi grandes, se non se combina non alg\u00fan sistema de identificaci\u00f3n.\nProceso.\nExisten dous tipos de dispositivos de lectura da xeometr\u00eda da man: mec\u00e1nicos e baseados en imaxes.\nO patr\u00f3n inform\u00e1tico que se obten a partir da xeometr\u00eda da man \u00e9 un dos m\u00e1is lixeiros de t\u00f3dolos m\u00e9todos biom\u00e9tricos, ocupando normalmente menos de 10 bytes.\nHistoria.\n\u00c9 un dos primeiros m\u00e9todos de identificaci\u00f3n biom\u00e9trica en ser automatizado. Fabr\u00edcanse dispostivos biom\u00e9tricos baseados na xeometr\u00eda da man dende comezos da d\u00e9cada de 1980.\nFiabilidade.\nA fiabilidade deste m\u00e9todo non \u00e9 tan alta como a doutros m\u00e9todos biom\u00e9tricos, como as pegadas dactilares ou o escaneo do iris. A xeometr\u00eda da man non \u00e9 unha caracter\u00edstica \u00fanica do individuo, por iso acostuma a usarse en combinaci\u00f3n con outras formas de identificaci\u00f3n, como tarxetas ou PINs.\nSegundo un estudo publicado no 2002 por Biometric Technology, a taxa de erro cruzado, \u00e9 menor que 1/500 (sobre unha base de datos moi pequena).\nPermanencia.\nUn dos problemas dos sistemas de identificaci\u00f3n baseados na xeometr\u00eda da man, \u00e9 que soamente as persoas adultas, que xa non est\u00e1n na fase de crecemento, poden usalo sen ter que rexistrar cada pouco tempo as novas medidas da man do usuario.\nTempo de espera.\nOs sistemas de autenticaci\u00f3n baseados na xeometr\u00eda da man est\u00e1n entre os m\u00e1is r\u00e1pidos de t\u00f3dalas tecnolox\u00edas biom\u00e9tricas. Os sistemas actuais poden determinar se unha persoa \u00e9 quen di ser en menos dun segundo."}
{"id": "31280", "revid": "1131", "url": "https://gl.wikipedia.org/wiki?curid=31280", "title": "Gauntlet", "text": "Gauntlet \u00e9 un videoxogo realizado para m\u00e1quinas recreativas en 1985 por Atari Games, dese\u00f1ado por Ed Logg. De extraordinario \u00e9xito realiz\u00e1ronse versi\u00f3ns para DOS, Apple II, Atari 8-bit, NES, Atari Lynx, Apple IIGS, Sega Master System, Mega Drive/Genesis, Atari ST, Amstrad CPC, Commodore 64, ZX Spectrum, Nintendo GameCube, PlayStation 2, Xbox, Xbox360 e Windows.\nPersonaxes.\nA acci\u00f3n sit\u00faase no Castelo das Sombras onde te\u00f1en a s\u00faa residencia todo tipo de pantasmas e demos e o xogador debe elixir a un dos personaxes para eliminar a todo o que se interpo\u00f1a no cami\u00f1o e recoller amuletos, chaves, trampas, alimentos ou transportadores."}
{"id": "31281", "revid": "56817", "url": "https://gl.wikipedia.org/wiki?curid=31281", "title": "Universal Hero", "text": "Universal Hero \u00e9 un xogo de ordenador realizado por Mastertronic en 1986 para ZX Spectrum. En 1987 apareceu unha versi\u00f3n para Atari 8 bit pero que conti\u00f1a un bug que imposibilitaba completa-lo xogo.\nO xogo ambi\u00e9ntase nun planeta imaxinario, a\u00ednda que da fasqu\u00eda da L\u00faa, no que o protagonista ten que buscar nove obxectos e sortear \u00f3s bichi\u00f1os que nos fan a vida imposible, os obxectos deb\u00e9molos levar \u00e1 sala da computadora da nave de carga para conseguir escapar do planeta."}
{"id": "31282", "revid": "81969", "url": "https://gl.wikipedia.org/wiki?curid=31282", "title": "Aberdeen F.C.", "text": "O Aberdeen Football Club \u00e9 un club de f\u00fatbol escoc\u00e9s da cidade de Aberdeen. Foi fundado en 1903 e compite na Scottish Premier League.\nHistoria.\nO club actual naceu da uni\u00f3n de 3 equipos da cidade, o Aberdeen, o Victoria United e o Orion. Nunha asemblea p\u00fablica o 20 de marzo de 1903, \u00e1 que asistiron m\u00e1is de 1600 persoas, decidiuse a uni\u00f3n. O 14 de abril dese mesmo ano f\u00edxose oficial a creaci\u00f3n de Aberdeen Football Club. Sir Alex Ferguson foi un exitoso adestrador do equipo nos anos 80, gui\u00e1ndoo a conquistar 3 ligas e a Recopa de Europa en 1983."}
{"id": "31283", "revid": "140293", "url": "https://gl.wikipedia.org/wiki?curid=31283", "title": "Celtic fc", "text": ""}
{"id": "31284", "revid": "140297", "url": "https://gl.wikipedia.org/wiki?curid=31284", "title": "CELTIC FC", "text": ""}
{"id": "31285", "revid": "140301", "url": "https://gl.wikipedia.org/wiki?curid=31285", "title": "Rangers", "text": ""}
{"id": "31287", "revid": "140308", "url": "https://gl.wikipedia.org/wiki?curid=31287", "title": "Celtic", "text": ""}
{"id": "31288", "revid": "140311", "url": "https://gl.wikipedia.org/wiki?curid=31288", "title": "Aberdeen FC", "text": ""}
{"id": "31290", "revid": "140316", "url": "https://gl.wikipedia.org/wiki?curid=31290", "title": "Hibernian", "text": ""}
{"id": "31291", "revid": "140322", "url": "https://gl.wikipedia.org/wiki?curid=31291", "title": "Hibernian fc", "text": ""}
{"id": "31296", "revid": "81969", "url": "https://gl.wikipedia.org/wiki?curid=31296", "title": "Dundee F.C.", "text": "O Dundee Football Club \u00e9 un club de f\u00fatbol escoc\u00e9s da cidade de Dundee, que actualmente compite na Scottish First Division. Os seus alcumes son \"The Dee\" ou \"The Dark Blues\" e xogan os seus partidos coma locais no Dens Park.\nA cidade de Dundee conta con dous equipos de f\u00fatbol profesionais o Dundee e o Dundee United. Os seus estadios est\u00e1n separados por apenas uns metros."}
{"id": "31297", "revid": "81969", "url": "https://gl.wikipedia.org/wiki?curid=31297", "title": "Dundee United F.C.", "text": "O Dundee United Football Club \u00e9 un club de f\u00fatbol escoc\u00e9s da cidade de Dundee. Fundouse en 1909 e actualmente compite na Scottish Premiership.\nO equipo recibe os alcumes de \"The Terrors\", mentres que os seus seareiros son \"The Arabs\" (\"os \u00e1rabes\") e \"The Tangerines\" (\"os mandarinas\", en relaci\u00f3n \u00e1 camisola laranxa que os caracteriza, e que procede da bandeira irlandesa.\nHistoria.\nNaceu en 1909 co nome de Dundee Hibernian, pero foi refundado no 1923 xa coa denominaci\u00f3n actual. O nome de \"Hibernian\" fai referencia a Irlanda e \u00e1 base de inmigrantes cat\u00f3licos sobre a que se formou, ao igual ca outros clubs escoceses, coma o Celtic de Glasgow ou o Hibernian de Edimburgo. Tam\u00e9n como neses casos existe un rival tradicional, formado sobre os barrios protestantes, e que se chama Dundee FC.\nM\u00e9ritos.\nOs principais t\u00edtulos que ten conseguido este conxunto, ata a tempada 2006-2007, son:"}
{"id": "31302", "revid": "140414", "url": "https://gl.wikipedia.org/wiki?curid=31302", "title": "Dundee United", "text": ""}
{"id": "31304", "revid": "98629", "url": "https://gl.wikipedia.org/wiki?curid=31304", "title": "Kilmarnock F.C.", "text": "O Kilmarnock Football Club \u00e9 un club de f\u00fatbol escoc\u00e9s da cidade de Kilmarnock. Foi fundado en 1869 e compite na Scottish Premier League.\nDatos.\nTr\u00e1tase do club escoc\u00e9s de f\u00fatbol m\u00e1is vello. Popularmente se lle co\u00f1ece por \"Killie\". Os seus partidos x\u00f3gaos no estadio de Rugby Park perante un m\u00e1ximo de 18.128 seareiros. O primeiro equipamento bas\u00e9ase nunha camisola branquiazul a franxas verticais acompa\u00f1ada dun pantal\u00f3n branco e dunhas medias da mesma cor.\nXogadores.\nCadro actual.\n\"Datos do 25 de febreiro de 2012\""}
{"id": "31305", "revid": "1083", "url": "https://gl.wikipedia.org/wiki?curid=31305", "title": "Kilmarnock FC", "text": ""}
{"id": "31314", "revid": "56817", "url": "https://gl.wikipedia.org/wiki?curid=31314", "title": "Abilene", "text": "O top\u00f3nimo Abilene pode referirse a:"}
{"id": "31315", "revid": "492", "url": "https://gl.wikipedia.org/wiki?curid=31315", "title": "Adrian", "text": ""}
{"id": "31316", "revid": "492", "url": "https://gl.wikipedia.org/wiki?curid=31316", "title": "Akron", "text": ""}
{"id": "31317", "revid": "492", "url": "https://gl.wikipedia.org/wiki?curid=31317", "title": "Gaiola de Faraday", "text": ""}
{"id": "31327", "revid": "492", "url": "https://gl.wikipedia.org/wiki?curid=31327", "title": "Allentown", "text": ""}
{"id": "31329", "revid": "492", "url": "https://gl.wikipedia.org/wiki?curid=31329", "title": "Asheville", "text": ""}
{"id": "31341", "revid": "98629", "url": "https://gl.wikipedia.org/wiki?curid=31341", "title": "Michael Faraday", "text": "Michael Faraday, nado en Newington (Londres) o 22 de setembro de 1791 e finado en Hampton Court o 25 de agosto de 1867, foi un qu\u00edmico e f\u00edsico ingl\u00e9s, que estudou o electromagnetismo e a electroqu\u00edmica. Os seus principais descubrimentos incl\u00faen a induci\u00f3n electromagn\u00e9tica, diamagnetismo e a electr\u00f3lise.\nMalia a escasa educaci\u00f3n formal recibida, Faraday \u00e9 un dos cient\u00edficos m\u00e1is influentes da historia. Foi debido ao seu estudo do campo magn\u00e9tico ao redor dun condutor polo que circula corrente continua que Faraday estableceu as bases para o desenvolvemento do concepto de campo electromagn\u00e9tico. Faraday tam\u00e9n estableceu que o magnetismo pod\u00eda afectar os raios de luz e que hab\u00eda unha relaci\u00f3n subxacente entre ambos fen\u00f3meno. Descubriu, tam\u00e9n, o principio de induci\u00f3n electromagn\u00e9tica, diamagnetismo, as leis da electr\u00f3lise e inventou algo que el chamou \"dispositivos de rotaci\u00f3n electromagn\u00e9tica\", que foron os precursores do actual motor el\u00e9ctrico.\nNo campo da qu\u00edmica, Faraday descubriu o benceno, investigou o hidrato de clatrato de cloro, inventou un antecesor do queimador Bunsen e o sistema de n\u00fameros de oxidaci\u00f3n, e introduciu termos como \u00e1nodo, c\u00e1todo, el\u00e9ctrodo e i\u00f3n. Finalmente, foi o primeiro en recibir o t\u00edtulo de Fullerian Professor of Chemistry na Royal Institution de Gran Breta\u00f1a, que ostentar\u00eda ata a s\u00faa morte.\nFaraday foi un excelente experimentador, quen transmitiu as s\u00faas ideas nunha linguaxe clara e simple. As s\u00faas habilidades matem\u00e1ticas, con todo, non abarcaban m\u00e1is al\u00f3 da trigonometr\u00eda e a \u00e1lxebra b\u00e1sica. James Clerk Maxwell tomou o traballo de Faraday e outros e resumiuno nun grupo de ecuaci\u00f3ns que representan as actuais teor\u00edas do fen\u00f3meno electromagn\u00e9tico. O uso de li\u00f1as de forza por parte de Faraday levou a Maxwell a escribir que \"elas demostran que Faraday foi en realidade un gran matem\u00e1tico. Un do cal os matem\u00e1ticos do futuro derivar\u00e1n valiosos e prol\u00edficos m\u00e9todos\". A unidade da capacidade el\u00e9ctrica no SI de unidades, o farad (F), denom\u00ednase as\u00ed no seu honor.\nAlbert Einstein manti\u00f1a colgado na parede do seu estudo un retrato de Faraday xunto aos de Isaac Newton e James Clerk Maxwell. O f\u00edsico neozeland\u00e9s Ernest Rutherford declarou: \"Cando consideramos a extensi\u00f3n e a magnitude dos seus descubrimentos e a s\u00faa influencia no progreso da ciencia e da industria, non existen honores que poidan retribuir a memoria de Faraday, un dos maiores descubridores cient\u00edficos de todos os tempos\".\nTraxectoria.\nPrimeiros anos.\nFaraday naceu en Newington Butts, actualmente parte de London Borough of Southwark, pero que ent\u00f3n era un barrio de Surrey, unha milla ao sur da ponte de Londres. A s\u00faa era unha familia humilde. O seu pai, James, era membro da rama sandemaniana da igrexa presbiteriana escocesa. James Faraday chegara a Londres ao redor de 1790 procedente do pequeno pobo de Outhgill, no antigo condado de Westmorland, onde fora o ferreiro do pobo. Michael naceu durante o outono dese ano. O mozo Michael Faraday, o terceiro de catro fillos, habendo accedido s\u00f3 os ensinos b\u00e1sicos, foi un autodidacta.\nFaraday recibiu unha educaci\u00f3n elemental ata os 12 anos,e \u00e1 idade de 14 anos f\u00edxose aprendiz de George Riebau, un vendedor de libros e encuadernador local da r\u00faa Blandford, e durante os sete anos que permaneceu con el, leu moitos libros, inclu\u00edndo \"The Improvement of the Mind\" (\"O desenvolvemento da mente\" en galego) de Isaac Watts, os principios e suxesti\u00f3ns do cal puxo en pr\u00e1ctica. Desenvolveu interese na ciencia, especialmente na electricidade. En particular sentiuse moi inspirado polo libro\" Conversaci\u00f3ns sobre Qu\u00edmica\", de Jane Marcet.\nA vida adulta.\nEn 1812, \u00e1 idade de vinte anos, e xa no fin do seu proceso de aprendizaxe de encuadernador, Faraday comezou a asistir \u00e1s conferencias do eminente qu\u00edmico ingl\u00e9s Humphry Davy, da Royal Institution e da Royal Society, e as de John Tatum, fundador da City Philosophical Society. A mi\u00fado, as entradas para estas conferencias eranlle proporcionadas a Faraday por William Dance (un dos fundadores da Royal Philharmonic Society). Posteriormente, Faraday enviou a Davy un libro de trescentas p\u00e1xinas baseado nas notas que tomara nas clases. A resposta de Davy foi inmediata, amable e favorable. Cando Davy se danou a vista nun accidente con tricloruro de nitr\u00f3xeno, decidiu contratar a Faraday como secretario. Cando John Payne, un dos asistentes da Royal Institution, foi despedido, encargouse a Sir Humphry Davy de atopar un substituto. Davy nomeou a Faraday asistente qu\u00edmico da Royal Institution o 1 de marzo de 1813.\nNa clasista sociedade brit\u00e1nica da \u00e9poca, Faraday non era considerado un cabaleiro. Cando Davy fixo unha longa viaxe polo continente entre 1813 e 1815, o seu mordomo non quixo acompa\u00f1alo. Faraday sumouse como asistente cient\u00edfico de Davy, e requir\u00eduselle facer de mordomo ata que se puidese atopar un substituto en Par\u00eds. De feito, Faraday fixo de mordomo durante toda a viaxe. A esposa de Davy, Jane Apreece, non quixo tratar a Faraday como un igual (fixo viaxar fora do coche, comer cos criados etc.) E f\u00edxoo sentirse tan desdito que ata se expuxo volver s\u00f3 a Inglaterra e abandonar a ciencia. Con todo, a viaxe permitiulle acceder \u00e1 elite cient\u00edfica europea e a unha chea de ideas estimulantes.\nFaraday foi un cristi\u00e1n devoto e membro do pequeno grupo sandemaniana, unha rama da Igrexa de Escocia. Posteriormente servir\u00eda d\u00faas veces como decano da igrexa que este grupo relixioso ti\u00f1a en Glovers Hall, Barbican, a cal posteriormente ser\u00eda trasladada a Barnsbury, Islington .\nCasou con Sarah Barnard (1800-1879) o 12 de xu\u00f1o de 1821, Co\u00f1ec\u00e9ronse a trav\u00e9s das s\u00faas familias na igrexa Sandemaniana, confesando a s\u00faa fe a esta congregaci\u00f3n o mes seguinte ao seu matrimonio. Non tiveron fillos.\n\u00c9xitos cient\u00edficos.\nQu\u00edmica.\nO primeiro traballo de Faraday en qu\u00edmica foi como axudante de Humphry Davy. Faraday fixo un estudo especial sobre o cloro, e descubriu dous novos cloruros de carbono. Tam\u00e9n fixo o primeiro esbozo de experimento sobre a difusi\u00f3n dos gases, un fen\u00f3meno que fora exposto por John Dalton, e a importancia f\u00edsica do que ser\u00eda completamente posta de manifesto por mor dos estudos de Thomas Graham e Joseph Loschmidt. Tivo \u00e9xito a licuar varios gases; investigou sobre as aliaxes do aceiro, e produciu varios novos tipos de cristal para usos en \u00f3ptica. Un tipo destes cristais ser\u00eda posteriormente de grande importancia hist\u00f3rica, ao ser utilizado por Faraday para detectar a rotaci\u00f3n do plano de polarizaci\u00f3n da luz cando foi introducido nun campo magn\u00e9tico, e tam\u00e9n como a primeira substancia que foi repelida os polos dun im\u00e1n. Tam\u00e9n intentou, con certo \u00e9xito, documentar os m\u00e9todos xerais da qu\u00edmica, en d\u00faas vertentes: a dos estudos avanzados e a da divulgaci\u00f3n popular.\nInventou unha forma primitiva do que ser\u00eda chamado queimador Bunsen, que hoxe en d\u00eda \u00e9 utilizado universalmente nos laboratorios como fonte de calor.\nTraballou amplamente no campo qu\u00edmico: descubriu varias substancias qu\u00edmicas, como o benceno (que el chamou bicarburet de hidr\u00f3xeno.), inventou o sistema de n\u00fameros de oxidaci\u00f3n e ademais licuou gases como o cloro. A licuefacci\u00f3n dos gases axudou a establecer que os gases son os vapores dos l\u00edquidos que pos\u00faen un punto de ebulici\u00f3n moi baixo, e deu unha base m\u00e1is s\u00f3lida para o concepto da agregaci\u00f3n molecular. En 1820 alcanzou as primeiras s\u00ednteses de compostos de carbono e cloro, C2Cl6 e C2Cl4, e publicou os resultados o ano seguinte. Tam\u00e9n determinou a composici\u00f3n do hidrato do gas cloro, que fora descuberto por Humphry Davy en 1810.\nFaraday tam\u00e9n descubriu as leis da electr\u00f3lise e popularizou moitos termos hoxe en d\u00eda com\u00fans, como \u00e1nodo, c\u00e1todo, el\u00e9ctrodo e ion, que foran creados na s\u00faa maior parte por William Whewell.\nFoi o primeiro en describir as que despois se darian en chamar nanopart\u00edculas met\u00e1licas. En 1847 descubriu as propiedades \u00f3pticas dos coloides de ouro, que difieren das do metal s\u00f3lido. Esta foi probablemente a primeira observaci\u00f3n documentada dos efectos da medida a nivel de quanta, e p\u00f3dese considerar como o inicio da nanociencia.\nElectricidade e magnetismo.\nFaraday \u00e9 co\u00f1ecido sobre todo polos seus traballos en electricidade e magnetismo. O primeiro experimento que vai rexistrar foi a construci\u00f3n dunha pila voltaica con sete moedas de medio penique, apiladas con sete discos de l\u00e1mina de cinc e seis pezas de papel humedecido con auga salada. Con esta pila descompuxo sulfato de magnesio (primeira carta a Abbott, 12 de xullo de 1812).\nEn 1821, pouco despois de que o f\u00edsico e qu\u00edmico dan\u00e9s Hans Christian \u00d8rsted descubrise o fen\u00f3meno do electromagnetismo, Davy e o cient\u00edfico brit\u00e1nico William Hyde Wollaston intentaron sen \u00e9xito dese\u00f1ar un motor el\u00e9ctrico. Faraday, quen discutira sobre a cuesti\u00f3n cos dous colegas, constru\u00edu dous dispositivos para producir o que chamou rotaci\u00f3n electromagn\u00e9tica: Un deles, agora co\u00f1ecido como o motor unipolar , causaba un movemento circular continuo que foi procreado pola forza magn\u00e9tica circular ao redor dun arame que se estendia nunha piscina de mercurio no que se colocou un im\u00e1n, o cable faria ent\u00f3n xirar ao redor o im\u00e1n se se fornecia unha corrente dunha bater\u00eda qu\u00edmica. Estes experimentos e invenci\u00f3ns son o fundamento da moderna tecnolox\u00eda electromagn\u00e9tica. Faraday publicou os seus resultados sen mencionar a s\u00faa d\u00e9beda con Wollaston e Davy, e a controversia resultante dentro da Royal Society fixo que Faraday abandonase a investigaci\u00f3n no campo do electromagnetismo durante uns anos.\nDesde o seu primeiro descubrimento en 1821, Faraday continuou o seu traballo de laboratorio, explorando as propiedades electromagn\u00e9ticas de distintos materiais e desenvolvendo a experiencia requirida. En 1824, armou un circu\u00edto para estudar se o campo magn\u00e9tico pod\u00eda regular o fluxo el\u00e9ctrico dun cable adxacente, pero non atopou tal relaci\u00f3n.\nEn 1824 Faraday xa conta coa fama e reco\u00f1ecemento froito de tantos anos de estudo e experimentaci\u00f3n. Neste punto, ata hai probas que suxiren que Davy, o seu antigo mestre, pod\u00eda estar intentando entorpecer o ascenso de Faraday como cient\u00edfico (ou \u00abfil\u00f3sofo natural\u00bb, como ent\u00f3n se decia). En 1825, por exemplo, Davy implicouno en experimentos con cristais \u00f3pticos que progresaron durante seis anos sen demasiados resultados. Malia esta oposici\u00f3n, Faraday ingresou na Sociedade Real e nunca lle gardou rancor a Davy. Non foi ata a morte de Davy, en 1829, cando Faraday parou estes traballos est\u00e9riles e emprendeu novos retos que foron m\u00e1is alentadores. \nDous anos despois, no ano 1831, Faraday descubriu a induci\u00f3n electromagn\u00e9tica e con ela, os principios do transformador e o xerador el\u00e9ctrico. Joseph Henry tam\u00e9n descubriu a autoinduci\u00f3n poucos meses antes, e o traballo de ambos puideron ser adiantados polo traballo de Francesco Zantedeschia en Italia entre 1829 e 1830.\nO momento culminante produciuse cando enrollou d\u00faas bobinas illadas ao redor dun anel de ferro, e deuse conta que ao facer pasar corrente por unha das bobinas, aparec\u00eda momentaneamente corrente na outra bobina. Este fen\u00f3meno \u00e9 co\u00f1ecido como induci\u00f3n mutua. Este dispositivo orixinal a\u00ednda se conserva na Royal Institution. En posteriores experimentos descubriu que se fac\u00eda pasar un im\u00e1n a trav\u00e9s do buraco dun destes aneis, xer\u00e1base corrente na bobina. A corrente tam\u00e9n se xeraba se o im\u00e1n permanec\u00eda quedo e o que se mov\u00eda era o anel. As s\u00faas demostraci\u00f3ns estableceron que un campo magn\u00e9tico cambiante produce un campo el\u00e9ctrico. Esta relaci\u00f3n foi modelizada matematicamente por James Clerk Maxwell na Lei de Faraday, que posteriormente converter\u00edase nunha das catro ecuaci\u00f3ns de Maxwell. Estas, \u00e1 s\u00faa vez, deron lugar \u00e1 xeneralizaci\u00f3n que hoxe en d\u00eda co\u00f1ecemos como teor\u00eda do campo unificado.\nFaraday empregar\u00eda posteriormente este principio para constru\u00edr a d\u00ednamo, o devanceiro dos actuais xeradores el\u00e9ctricos.\nDez anos de investigaci\u00f3n e final recompensa.\nFaraday suspendeu os seus traballos no campo da f\u00edsica durante 10 anos para dedicarse por enteiro \u00f3 estudo da qu\u00edmica b\u00e1sica e aplicada.\nDurante os anos seguintes, Faraday segue a investigar, profundando os seus estudos na relaci\u00f3n entre a \u00f3ptica e o electromagnetismo.\nEn 1855 a sa\u00fade de Faraday empeora, o que lle obriga a retirarse \u00e1 s\u00faa casa de Hampton Court en 1858, onde a ra\u00ed\u00f1a Vitoria lle regalara unha casa.\nFinou o 25 de agosto de 1867 e os seus restos repousan no cemiterio Highgate de Londres.\nEn agradecemento polos seus descubrimentos, a unidade no S.I da capacitancia denominase faradio.\nBibliograf\u00eda e obras.\nOs libros de Faraday, coa excepci\u00f3n de \"Chemical Manipulation\", foron colecci\u00f3ns de papeis cient\u00edficos ou transcrici\u00f3ns de charlas e conferencias. Os seus diarios public\u00e1ronse despois da s\u00faa morte, as\u00ed como alg\u00fans grandes volumes coas s\u00faas cartas e o libro de notas das s\u00faas viaxes con Humphry Davy entre 1813 e 1815.\nEntre as s\u00faas obras m\u00e1is destacadas p\u00f3dense citar:"}
{"id": "31345", "revid": "55340", "url": "https://gl.wikipedia.org/wiki?curid=31345", "title": "Amstrad CPC 664", "text": "O Amstrad CPC 664 foi un ordenador persoal de 8-bit da li\u00f1a de Amstrad CPC. Tivo unha vida comercial moi curta, sendo fabricado entre a primavera e o final de 1985 para ser substitu\u00eddo polo Amstrad CPC 6128.\nO equipo estaba formado por un monitor, un teclado no que integraba unha unidade de disco de formato Hitachi (3 polgadas) e sistema operativo CP/M 2.2. Esa foi a principal novidade en relaci\u00f3n \u00f3 modelo anterior o Amstrad CPC 464 que vi\u00f1a con casete, xa que manti\u00f1a os 64 K de RAM. Tam\u00e9n se diferenciaba polo dese\u00f1o cunha aparencia m\u00e1is profesional cun teclado bicolor de tons lenes dividido en dous bloques: un co teclado alfanum\u00e9rico de tipo QWERTY e outro num\u00e9rico coas teclas de control do cursor. A unidade de disco situ\u00e1base \u00e1 dereita do teclado con minidiscos de 3 polgadas que unha vez formateados ti\u00f1an unha capacidade de 168 KB por cara. O Locomotive BASIC que empregaba \u00e9 fundamentalmente o do CPC 464 \u00f3 que se lle engadiron novos comandos."}
{"id": "31346", "revid": "98629", "url": "https://gl.wikipedia.org/wiki?curid=31346", "title": "Tit\u00e1n (mitolox\u00eda)", "text": "Os tit\u00e1ns, masculino, e tit\u00e1nides ou titanias, feminino, foron deidades da primeira xeraci\u00f3n divina, na mitolox\u00eda grega, nacidos da uni\u00f3n entre Xea e Urano. Un\u00edronse entre si para procrear a segunda xeraci\u00f3n de deuses, chamados Ol\u00edmpicos, a\u00ednda que dous tit\u00e1ns un\u00edronse a femias doutras estirpes (Xapeto con Cl\u00edmene, unha oce\u00e1nide, e Cr\u00edo con Euribia), e d\u00faas tit\u00e1nides, Temis e Mnem\u00f3sine, foron compa\u00f1eiras de Zeus.\nReciben os nomes de Oc\u00e9ano, Ceo, Hiperi\u00f3n, Cr\u00edo, Xapeto e Cronos, os var\u00f3ns; e Tetis, Rea, Temis, Mnem\u00f3sine, Febe e T\u00eda, as mulleres .\nZeus rebelouse contra o seu pai Cronos, que se fixera co poder no ceo tras castrar a Urano, nunha guerra co\u00f1ecida como Titanomaquia, na que se enfrontaron Zeus e os seus irm\u00e1ns contra os tit\u00e1ns (mentres que as tit\u00e1nides se mantiveron neutrais). \nMitolox\u00eda.\nSegundo Elvira Barba, o mito dos tit\u00e1ns ten ra\u00edces neol\u00edticas, anteriores \u00e1 chegada dos pobos indoeuropeos a Grecia. \nSalvo Temis e Mnem\u00f3sine, por un lado, e Cronos e Rea, por outro, os tit\u00e1ns no desenvolveron un perfil propio e apenas aparecen na iconograf\u00eda. En todo caso, s\u00e1bese que Oc\u00e9ano e Tetis se mantiveron na ribeira da Terra polo seu comportamento neutral durante a guerra, e que criaron a Hera. Oc\u00e9ano pode ser representado con atributos relacionados co seu car\u00e1cter acu\u00e1tico (\u00e1ncora, remo, \u00e1nfora que verte auga), pero son m\u00e1is caracter\u00edsticas unhas pinzas de cangrexo sobre a s\u00faa cabeza, con pelo largo, barba mollada e auga sa\u00edndo da s\u00faa boca.\nTetis repres\u00e9ntase, adoito en mosaicos, como muller sentada e m\u00e1is ou menos n\u00faa, rodeada de peixes e monstros acu\u00e1ticos, \u00e1s veces cun remo, e sempre cunhas \u00e1s na fronte. Pode estar soa ou acompa\u00f1ando a Oc\u00e9ano.\nNo altar de P\u00e9rgamo figuran representadas as tit\u00e1nides T\u00eda e Febe."}
{"id": "31348", "revid": "1131", "url": "https://gl.wikipedia.org/wiki?curid=31348", "title": "Federaci\u00f3n Galega de Sociedades Filat\u00e9licas", "text": "A Federaci\u00f3n Galega de Sociedades Filat\u00e9licas (FEGASOFI) constitu\u00eduse o 17 de abril de 1966 cando, a iniciativa de Carlos P\u00e9rez-Fonterosa Ant\u00f3n e Alfredo Navarro Pay\u00e1, se reuniron en Tui dez sociedades filat\u00e9licas de Galicia e unha do Bierzo e decidiron en constitu\u00edrse en federaci\u00f3n adscrita \u00e1 Federaci\u00f3n Espa\u00f1ola de Sociedades Filat\u00e9licas (FESOFI). O seu primeiro presidente foi Alfredo Navarro Pay\u00e1 e actualmente \u00e9o Valent\u00edn Su\u00e1rez Alonso."}
{"id": "31349", "revid": "1032", "url": "https://gl.wikipedia.org/wiki?curid=31349", "title": "FEGASOFI", "text": ""}
{"id": "31350", "revid": "85894", "url": "https://gl.wikipedia.org/wiki?curid=31350", "title": "American Philatelic Society", "text": "A American Philatelic Society (APS) \u00e9 a federaci\u00f3n filat\u00e9lica dos Estados Unidos, a m\u00e1is grande das asociaci\u00f3ns filat\u00e9licas do mundo con 44.000 membros (2005) en 110 pa\u00edses, inclu\u00edndo comerciantes filat\u00e9licos e 700 clubs locais, ademais 200 sociedades especializadas est\u00e1n afiliadas \u00e1 APS. A s\u00faa sede tradicional estivo en Bellefonte, Pensilvania a\u00ednda que recentemente a trasladou a State College, Pensilvania.\nHistoria.\nA APS fundouse o 13 de setembro de 1886 en Nova York co nome de American Philatelic Association, o seu primeiro presidente foi John K. Tiffany e representaba a uns 400 filatelistas membros da APS. En 1897 cambiou o seu nome polo actual primeiro durante uns poucos meses en 1897 e permanentemente en 1908. En 1940 ti\u00f1a 4.000 membros entre eles o presidente dos Estados Unidos Franklin Delano Roosevelt e o seu secretario do Interior Harold L. Ickes. A APS \u00e9 o representante dos Estados Unidos na Federation Internationale de Philatelie desde 1947."}
{"id": "31351", "revid": "23204", "url": "https://gl.wikipedia.org/wiki?curid=31351", "title": "Ultimato brit\u00e1nico de 1890", "text": "O Ultimato brit\u00e1nico de 1890 foi un ultimato do goberno brit\u00e1nico - entregado o 11 de xaneiro de 1890 por un \"Memorando\" - a Portugal, para a retirada das forzas militares existentes no territorio comprendido entre as colonias de Mozambique e Angola, no actual Cimbabue, a pretexto dun incidente ocorrido entre portugueses e Macololos. A zona era reclamada por Portugal, que a inclu\u00edra no famoso Mapa Cor-de-rosa, reclamando a partir da Conferencia de Berl\u00edn unha franxa de territorio que \u00eda de Angola \u00e1 \"contra-costa\", ou sexa, a Mozambique.\nA imposibilidade de resistencia leva \u00e1 inmediata ca\u00edda do goberno, sendo nomeado o 14 de xaneiro un novo ministerio presidido por Ant\u00f3nio de Serpa Pimentel.\nIn\u00edciase un profundo movemento de descontento social, implicando directamente \u00e1 familia reinante, vista como demasiado pr\u00f3xima dos intereses brit\u00e1nicos, na decadencia nacional patente no ultimato. Os republicanos capitalizan este descontento, iniciando un crecemento e alongamento da s\u00faa base social de apoio que levar\u00e1 \u00e1 proclamaci\u00f3n da I Rep\u00fablica portuguesa o 5 de outubro de 1910.\nAlimentando ese ambiente de case insurrecci\u00f3n, o 23 de marzo, Ant\u00f3nio Jos\u00e9 de Almeida, estudante universitario en Co\u00edmbra e futuro presidente da rep\u00fablica, publica un artigo co t\u00edtulo \"Bragan\u00e7a, o \u00faltimo\", que ser\u00e1 considerado calumnioso para o rei e o levar\u00e1 \u00e1 cadea, e o 11 de abril ponse \u00e1 venda o \"Finis Patriae\" de Guerra Junqueiro ridiculizando a figura do rei. Formalizando a decadencia portuguesa, o 20 de agosto as\u00ednase o Tratado de Londres entre Portugal e Gran Breta\u00f1a, definindo os l\u00edmites territoriais de Angola e Mozambique. O tratado foi publicado no \"Di\u00e1rio do Governo\" o 30 de agosto e presentado \u00f3 parlamento na sesi\u00f3n do 30 de agosto, o que desencadea novas protestas e nova ca\u00edda do goberno.\nEn consecuencia da cesi\u00f3n perante os intereses brit\u00e1nicos, aparece en Lisboa a Liga Liberal, movemento de protesta presidido por Augusto Fuschini coa participaci\u00f3n de Jo\u00e3o Cris\u00f3stomo contra o Tratado de Londres. A Liga promoveu unha reuni\u00f3n, no \"Teatro S\u00e3o Lu\u00eds\", na que participaron cerca de 400 oficiais.\nDespois de 28 d\u00edas de crise pol\u00edtica \u00e9 nomeado a 14 de outubro un goberno extra-partidario, presidido por Jo\u00e3o Cris\u00f3stomo. O goberno \u00e9 apoiado pola Liga Liberal, retom\u00e1ndose progresivamente a calma.\nEstes acontecementos desencadeados polo Ultimato brit\u00e1nico do 11 de xaneiro de 1890 marcaron de forma indel\u00e9bel a evoluci\u00f3n pol\u00edtica portuguesa, desencadeando unha cadea de acontecementos que desemboca na fin da monarqu\u00eda constitucional e no reforzamento na consciencia colectiva portuguesa do apego \u00f3 imperio colonial, que despois tivo pesadas consecuencias \u00f3 longo do s\u00e9culo XX."}
{"id": "31353", "revid": "55340", "url": "https://gl.wikipedia.org/wiki?curid=31353", "title": "Aerofilatelia", "text": "Aerofilatelia \u00e9 a rama da filatelia especializada no estudo do correo a\u00e9reo, o que incl\u00fae os selos de correo a\u00e9reo, etiquetas de correo a\u00e9reo, documentos postais, aerogramas, cu\u00f1os postais, sobres a\u00e9reos de primeiro d\u00eda, as rutas e tarifas en especial dos primeiros voos e voos especiais, a aerofilatelia estuda tam\u00e9n o correo recuperado de accidentes a\u00e9reos.\nA Federaci\u00f3n Internacional de Sociedades Aerofilat\u00e9licas (FISA) \u00e9 a principal organizaci\u00f3n internacional.\nEspecialidades.\nA maior\u00eda do correo a\u00e9reo transp\u00f3rtase por avi\u00f3n, outras formas son\nO estudo do correo no espazo, a astrofilatelia, non se considera xeralmente unha especialidade da aerofilatelia a\u00ednda que garde relaci\u00f3n."}
{"id": "31354", "revid": "1131", "url": "https://gl.wikipedia.org/wiki?curid=31354", "title": "Knight Lore", "text": "Knight Lore \u00e9 un videoxogo desenvolvido por Ultimate para o ZX Spectrum en 1984 dentro da serie Sabreman tras Sabre Wulf e Underwurlde, a diferenza deles empregou unha perspectiva isom\u00e9trica, o que constitu\u00edu unha grande innovaci\u00f3n na \u00e9poca e que nos permite ter unha visi\u00f3n tridimensional de todas as pantallas polas que pasamos. Tim Stamper e Chris Stamper foron os que escribiron o c\u00f3digo do xogo. O \u00e9xito do xogo en Europa levou a que se realizaran versi\u00f3ns para BBC Micro, Amstrad CPC, MSX e Famicom Disk System que xa non ti\u00f1an a limitaci\u00f3n orixinal de limitarse a d\u00faas cores polas especifidades do Sepctrum.\nEn Knight Lore Sabreman, o protagonista da trilox\u00eda, pola acci\u00f3n dun feitizo transf\u00f3rmase en home lobo co luar. A acci\u00f3n transcorre no castelo do mago Melkior onde Sabreman debe recoller os ingredientes para facer unha ap\u00f3cema que remate co feitizo. Os ingredientes d\u00e9bense verter na caldeira de Melkior nunha orde determinada, de non levar o ingrediente axeitado unha masa de estrelas obrigar\u00e1 a Sabreman a marchar do cuarto. Ademais dos ingredientes Sabreman ten que recoller unha serie de obxectos que son precisos para superar certos obst\u00e1culos."}
{"id": "31355", "revid": "22570", "url": "https://gl.wikipedia.org/wiki?curid=31355", "title": "Combat Lynx", "text": "Combat Lynx \u00e9 un videoxogo de simulaci\u00f3n a\u00e9rea realizado por Durell Software en 1984 para o ZX Spectrum e o Commodore 64. En 1985 sa\u00edu unha versi\u00f3n para o Amstrad CPC.\nCombat Lynx \u00e9 unha simulaci\u00f3n dunha misi\u00f3n de defensa dun grupo de bases aliadas do ataque dunha divisi\u00f3n acoirazada inimiga. A misi\u00f3n de Combat Lynx, un helic\u00f3ptero lixeiro de caza e transporte \u00e9 dar cobertura a\u00e9rea a todas as bases que constit\u00faen a forza aliada. Xogo realista d\u00e9bese ter en conta o combustible, o peso da carga e persoal, ter conta dos diferentes indicadores de voo, a comunicaci\u00f3n co cuartel xeral e atacar os tanques, transportes de tropa, metralladoras e helic\u00f3pteros inimigos."}
{"id": "31356", "revid": "98629", "url": "https://gl.wikipedia.org/wiki?curid=31356", "title": "Old Firm", "text": "Old Firm \u00e9 unha expresi\u00f3n empregada para facer referencia \u00f3s dous clubs de f\u00fatbol de m\u00e1is sona de Glasgow: o Celtic e mailo Rangers. Tam\u00e9n \u00e9 usado para facer referencia \u00f3s seus derbis, que \u00f3 longo da tempada se prolongan a catro na competici\u00f3n ligueira e tam\u00e9n ven frecuentemente as facianas nalgunha competici\u00f3n copeira coma a Copa de Escocia ou a Copa da Liga de Escocia. O emprego desta denominaci\u00f3n prov\u00e9n dos afeccionados do resto de clubs da Escocia que de xeito certamente retranqueiro, quizais influenciados pola envexa de todo o que move un partido destas caracter\u00edsticas, se refer\u00edan as\u00ed \u00f3s encontros que por\u00edan en liza a \u00e1mbolos dous equipos.\nM\u00e1is adiante, nos primeiros anos 80, apareceu o que se deu en chamar New Firm que fac\u00eda referencia \u00f3s enfrontamentos de dous equipos que daquela estaban ben de moda na Escocia por facerlle fronte \u00f3s dous cl\u00e1sicos de Glasgow, o Aberdeen F.C. e o Dundee United.\nHai que salientar que ata a fin da campa\u00f1a 2005-2006 o Old Firm acumulaba un total de 91 t\u00edtulos de Liga, 64 Copas e 37 Copas da Liga. De tal xeito que estariamos a falar dunha suma de 192 t\u00edtulos oficiais a nivel nacional. E coma resultado de semellante diferenza de nivel \u00f3 longo de case que toda a historia con respecto \u00f3 resto de conxuntos escoceses, \u00e1mbolos dous equipos de Glasgow tentaron tempo atr\u00e1s de maneira infrutuosa integrarse nas competici\u00f3ns inglesas para medra-los seus ingresos e ga\u00f1ar en combatividade. De terse levado isto a bo porto, calculouse que a econom\u00eda escocesa ter\u00eda perdido arredor de 120 mill\u00f3ns de \u00a3 con todo o que iso poder\u00eda supor.\nOrixe da rivalidade.\nO enfrontamento entre \u00e1mbolos dous clubs non ten unha orixe sinxelamente deportiva como a que pode haber entre dous conxuntos calquera que pertencen \u00e1 mesma cidade, sen\u00f3n que no caso do Old Firm falamos dun transfundo de car\u00e1cter relixioso. A comunidade cat\u00f3lica de Glasgow formada por escoceses desa crenza e irlandeses chegados da emigraci\u00f3n eran do Celtic namentres o resto da poboaci\u00f3n de Glasgow que ti\u00f1a crenza protestante ou presbiteri\u00e1 eran afeccionados do Rangers. Esta inimizade non s\u00f3 deportiva sen\u00f3n que tam\u00e9n con car\u00e1cter relixioso produciu durante diferentes etapas da historia dos clubs enfrontamentos entre afecci\u00f3ns nos que se chegaron a rexistrar v\u00edtimas mortais.\nPero seica eses tempos xa son cousa do pasado posto que a atmosfera que se vive arestora en Glasgow \u00e9 moito m\u00e1is pac\u00edfica xa dende hai uns anos. E disto boa culpa a tiveron \u00e1mbalas d\u00faas directivas do Old Firm as\u00ed coma tam\u00e9n a colaboraci\u00f3n prestada polo Parlamento escoc\u00e9s, distintos colectivos relixiosos e outras organizaci\u00f3ns.\nPolo tanto segue a existir unha grande rivalidade entre os dous equipos mais agora ra\u00ed\u00f1a cada vez m\u00e1is o Fair Play e todo queda no terreo de xogo."}
{"id": "31357", "revid": "22570", "url": "https://gl.wikipedia.org/wiki?curid=31357", "title": "Lisbon Lions", "text": "Lisbon Lions \u00e9 o cualificativo que recibiron os xogadores que fixeron realidade o so\u00f1o de acada-la Copa de Europa para o conxunto de Celtic de Glasgow \u00f3 ga\u00f1arlle na final xogada no Estadio Nacional de Lisboa o 25 de maio de 1967 por 2-1 \u00f3 Inter de Mil\u00e1n.\nNese encontro os xogadores escoceses po\u00f1\u00edan o punto derradeiro a unha tempada na que ga\u00f1aran todo o que tiveran xogado xa que ademais do cetro europeo, quedaran campi\u00f3ns da Liga de Escocia, da Copa de Escocia, da Copa da Liga escocesa e mais da Copa de Glasgow.\nFalan as cr\u00f3nicas dun partido no que o Celtic non parara de atacar durante os 90 minutos que durou o encontro e dunha demostraci\u00f3n de moita vontade, ataques continuos e dun bo f\u00fatbol o amosado polos escoceses. Foi o que Helenio Herrera, que era o adestrador dos italianos, definiu en verbas de seu coma \"unha vitoria para o deporte\".\nIntegrantes.\nTodos estes futbolistas naceron nun radio de 30 millas (algo m\u00e1is de 55 quil\u00f3metros) con respecto \u00e1 casa do club, Celtic Park. Este feito sup\u00f3n que, a\u00ednda na actualidade, o Celtic siga a se-lo \u00fanico conxunto europeo en ga\u00f1a-la Copa de Europa cun equipo sen estranxeiros."}
{"id": "31358", "revid": "47401", "url": "https://gl.wikipedia.org/wiki?curid=31358", "title": "Bernt Rosengren", "text": "Bernt Rosengren, nado en Estocolmo o 24 de decembro de 1937 e finado na mesma cidade o 14 de maio de 2023, foi un m\u00fasico de jazz e compositor sueco.\nTraxectoria.\nDebutou en 1956 e en 1962 realizou a banda sonora do filme \"N\u00f3\u017c w wodzie\" de Roman Polanski. Formou o \"Bernt Rosengren Quartet\", o \"Bernt Rosengren Octet\" e o \"Rosenberg Tentet\". Entre as s\u00faas obras destacan \"Stockholm dues\", \"Notes from the Underground\", \"Plays Porgy &amp; Bess\" e \"Plays Evert Taube\"."}
{"id": "31359", "revid": "25871", "url": "https://gl.wikipedia.org/wiki?curid=31359", "title": "Christoph Ernst Friedrich Weyse", "text": "Christoph Ernst Friedrich Weyse, nado o 5 de marzo de 1774 en Altona e finado o 8 de outubro de 1842 en Copenhague, foi un organista e compositor dan\u00e9s.\nTraxectoria.\nEnviado a Dinamarca \u00f3s 15 anos, estudou con Johann Abraham Peter Schulz en Copenhaguen. En 1794 colleu o posto do organista na igrexa reformada da cidade e en 1805 pasou \u00e1 Igrexa Libre. Autor de singspieles, Te Deum, misereres e cantatas e 7 sinfon\u00edas."}
{"id": "31360", "revid": "1131", "url": "https://gl.wikipedia.org/wiki?curid=31360", "title": "Celtic Park", "text": "O Celtic Park \u00e9 un estadio de f\u00fatbol da cidade escocesa de Glasgow. Foi inaugurado en 1892\u00a0e serve de local\u00eda ao Celtic FC. Tam\u00e9n \u00e9 co\u00f1ecido coma \"Parkhead\" por estar chantado nesa avenida e como \"The Paradise\" ou simplemente \"Paradise\" grazas \u00f3s bos momentos que al\u00ed puideron pasar moitos seareiros. O estadio ten unha capacidade de 60.355 prazas todas elas de sentar sendo o estadio con meirande capacidade da Escocia e o segundo do Reino Unido en canto a clubs se refire.\nEste \u00e9 o segundo Celtic Park xa que no primeiro localizado noutro lugar da cidade escocesa o club estivo a disputar os seus partidos ata o 20 de Santiago de 1892, \u00e9 dicir, durante preto de 4 anos xa que a instituci\u00f3n foi fundada no 1888.\nO que foi trocando \u00f3 longo destes m\u00e1is de cen anos que o Celtic leva xogando no actual Celtic Park foi o n\u00famero dedicado \u00e1s bancadas. De feito, o r\u00e9cord de asistencia \u00f3 campo rexistrouse no 1 de xaneiro de 1938 cunhas 92.000 persoas metidas no estadio nun Old Firm, \u00e9 dicir, nun partido disputado contra o Rangers.\nA \u00faltima remodelaci\u00f3n ata os nosos d\u00edas data do 1995."}
{"id": "31361", "revid": "1083", "url": "https://gl.wikipedia.org/wiki?curid=31361", "title": "Parkhead", "text": ""}
{"id": "31362", "revid": "1083", "url": "https://gl.wikipedia.org/wiki?curid=31362", "title": "The Paradise", "text": ""}
{"id": "31363", "revid": "1083", "url": "https://gl.wikipedia.org/wiki?curid=31363", "title": "Paradise", "text": ""}
{"id": "31365", "revid": "72012", "url": "https://gl.wikipedia.org/wiki?curid=31365", "title": "Escoc\u00e9s", "text": "Escoc\u00e9s \u00e9 calquera cousa pertencente a Escocia ou \u00f3s escoceses; tipicamente, empr\u00e9gase nos seguintes sentidos:"}
{"id": "31366", "revid": "22570", "url": "https://gl.wikipedia.org/wiki?curid=31366", "title": "Liga escocesa de f\u00fatbol", "text": "A Liga de f\u00fatbol escocesa \u00e9 unha entidade deportiva que xestiona a disputa de partidos de f\u00fatbol en Escocia. Fundada en 1890 como Scottish Football League por once equipos pioneiros (dos cales s\u00f3 tres, o Rangers F.C., o Celtic F.C. e o Heart of Midlothian seguen ao m\u00e1ximo nivel), co\u00f1eceu sucesivos cambios ata chegar ao sistema actual.\nNa actualidade, dependen da Liga escocesa de f\u00fatbol como entidade a primeira divisi\u00f3n, a segunda divisi\u00f3n e a terceira divisi\u00f3n. Por diante delas, e sen estar baixo a tutela da Liga escocesa, est\u00e1 a divisi\u00f3n de honra, creada na tempada 1998-99.\nEsta m\u00e1xima categor\u00eda denominouse \"Liga escocesa de f\u00fatbol\" entre 1890 e 1975, de 1975 a 1998 \"Divisi\u00f3n de honra\" e na actualidade \"liga de honra escocesa\". En funci\u00f3n do n\u00famero de equipos que conforman as distintas categor\u00edas, as\u00ed se producen un ou dous ascensos e descensos entre as divisi\u00f3ns. Eses ascensos e descensos poden estar condicionados, ademais obviamente de polos resultados deportivos, polas condici\u00f3ns do estadio e pola situaci\u00f3n econ\u00f3mica do club."}
{"id": "31367", "revid": "1093", "url": "https://gl.wikipedia.org/wiki?curid=31367", "title": "Liga escocesa", "text": ""}
{"id": "31368", "revid": "98629", "url": "https://gl.wikipedia.org/wiki?curid=31368", "title": "Tesco", "text": "Tesco \u00e9 unha cadea de supermercados brit\u00e1nico de \u00e1mbito internacional, a cuarta do mundo despois de Walmart, Carrefour e Home Depot. Orixinalmente especializada en alimentaci\u00f3n agora tam\u00e9n vende nos seus establecementos roupa, electrodom\u00e9sticos e moitos m\u00e1is servizos. Fundada en Londres por Jack Cohen no ano 1919. En 2006 ti\u00f1a 1.879 establecementos no Reino Unido, 219 en Tailandia, 111 no Xap\u00f3n, 105 en Polonia, 91 en Irlanda, 87 en Hungr\u00eda, 62 en Corea do Sur, 39 na China e 35 na Rep\u00fablica Checa."}
{"id": "31370", "revid": "492", "url": "https://gl.wikipedia.org/wiki?curid=31370", "title": "Frankfort", "text": ""}
{"id": "31371", "revid": "15823", "url": "https://gl.wikipedia.org/wiki?curid=31371", "title": "Frente Revolucionario Antifascista y Patriota", "text": "O Frente Revolucionario Antifascista y Patriota (en galego, \"Fronte Revolucionaria Antifascista e Patriota\" ou FRAP), foi unha organizaci\u00f3n revolucionaria xurdida so o r\u00e9xime de Francisco Franco. A primeira reuni\u00f3n decisiva na s\u00faa creaci\u00f3n tivo lugar en Par\u00eds o 23 de xaneiro de 1971. Foi nun piso particular propiedade do dramaturgo norteamericano Arthur Miller, amigo persoal de Julio \u00c1lvarez del Vayo. Este \u00faltimo resid\u00eda circunstancialmente en dito piso coa s\u00faa esposa, Louise Graa R\u00fcfenacht. A maior\u00eda das e dos asistentes eran militantes do Partido Comunista de Espa\u00f1a (marxista-leninista).\nTraxectoria.\nO FRAP constitu\u00eduse o 24 de novembro de 1973 en Par\u00eds, nunha Conferencia Nacional na que Julio \u00c1lvarez del Vayo foi elixido presidente. Nesa Conferencia ratific\u00e1ronse os seus puntos program\u00e1ticos:\nEsta declaraci\u00f3n foi asinada polas seguintes organizaci\u00f3ns pol\u00edticas:\nO FRAP opo\u00f1\u00edase a calquera tipo de pacto, nin sequera con militares dem\u00f3cratas ou coa facci\u00f3n progresista da Igrexa. Dende as s\u00faas orixes protagonizou m\u00faltiplas acci\u00f3ns contra a ditadura. Tam\u00e9n denunciou abertamente a pol\u00edtica revisionista seguida pola direcci\u00f3n do PCE e Santiago Carrillo. Segundo o Partido Comunista de Espa\u00f1a (marxista-leninista), apart\u00e1rase da teor\u00eda marxista e caera nun reformismo posibilista, co obxectivo de chegar a compromisos con certos sectores do r\u00e9xime.\nContra 1973, o FRAP estaba en ascenso e \u00eda tomando forza en case todos os sectores populares, mesmo en capas medias da sociedade. Funcionaban con regularidade organizaci\u00f3ns entre o profesorado, a trav\u00e9s da Uni\u00f3n Popular de Profesores Dem\u00f3cratas, e entre artistas e intelectuais mediante a Uni\u00f3n Popular de Artistas (UPA). A participaci\u00f3n desta \u00faltima nas folgas de actores dos \u00faltimos anos do franquismo ser\u00eda de grande importancia. A s\u00faa publicaci\u00f3n, \"Viento del Pueblo\", realizada clandestinamente en Madrid, \u00e9 hoxe unha xoia do coleccionismo.\nEn \"Viento del Pueblo\" colaboraron de maneira an\u00f3nima, entre outros, Alfonso Sastre, con algunhas poes\u00edas sat\u00edricas dedicadas ao ent\u00f3n pr\u00edncipe sucesor, Xo\u00e1n Carlos I. Na UPA militaron ou colaboraron, entre moitos outros, Moncho Alpuente, \"El Cubri\", que realizou moitos dos debuxos de \"Viento del Pueblo\", Juan Margallo, o escultor Ram\u00f3n de Soto, Patxi Andi\u00f3n, o pintor valenciano Joan Castej\u00f3n, Viriato, pintor popular, a actriz Amparo Mu\u00f1oz ou o grupo teatral \u00abLas madres del cordero\u00bb.\nAs an\u00e1lises pol\u00edticas sobre a crise da ditadura levaron ao FRAP \u00e1 loita armada, malia que antes da s\u00faa constituci\u00f3n formal xa realizara acci\u00f3ns armadas. A primeira delas foi o 17 de marzo de 1971 en Val\u00e8ncia, e derivou nos atentados contra membros da polic\u00eda no ver\u00e1n de 1975. A resposta represiva do r\u00e9xime foi a detenci\u00f3n de numerosos membros do FRAP, a celebraci\u00f3n de dous Consellos de Guerra e, finalmente, os fusilamentos de Xos\u00e9 Humberto Baena Alonso \"Peter\", Jos\u00e9 Lu\u00eds S\u00e1nchez Bravo e Ram\u00f3n Garc\u00eda Sanz o 27 de setembro dese ano.\nA nova situaci\u00f3n pol\u00edtica dentro do per\u00edodo co\u00f1ecido como Transici\u00f3n supuxo a disoluci\u00f3n do FRAP en 1978.\nV\u00edtimas.\nAs v\u00edtimas mortais foron cinco polic\u00edas e un garda civil en Madrid e en Barcelona. Todas te\u00f1en reco\u00f1ecido o status de v\u00edtimas do terrorismo."}
{"id": "31372", "revid": "5312", "url": "https://gl.wikipedia.org/wiki?curid=31372", "title": "FRAP", "text": "FRAP p\u00f3dese referir a:"}
{"id": "31373", "revid": "2270", "url": "https://gl.wikipedia.org/wiki?curid=31373", "title": "Honolul\u00fa", "text": ""}
{"id": "31374", "revid": "5863", "url": "https://gl.wikipedia.org/wiki?curid=31374", "title": "Kansas City", "text": ""}
{"id": "31379", "revid": "26501", "url": "https://gl.wikipedia.org/wiki?curid=31379", "title": "George Astalo\u0219", "text": "George Astalo\u0219, nado en Bucarest o 4 de outubro de 1933 e finado o 27 de abril de 2014, \u00e9 un escritor roman\u00e9s.\nTraxectoria.\nA s\u00faa primeira composici\u00f3n po\u00e9tica data de 1948 nunha revista escolar. Debutou no teatro en 1968 coa peza \"Vin solda\u0163ii\", cr\u00edtica coa invasi\u00f3n sovi\u00e9tica de Checoslovaquia. O PEN Club Internacional ofreceulle unha bolsa de estudos na Academia Francesa, e Astalo\u0219 estableceuse definitivamente en Par\u00eds en 1971 e cinco anos despois obtivo a cidadan\u00eda francesa. Foi redactor xefe da revista pluriling\u00fce \"Nouvelle Europe\" desde 1971."}
{"id": "31382", "revid": "5863", "url": "https://gl.wikipedia.org/wiki?curid=31382", "title": "Edmund Hillary", "text": "Edmund Percival Hillary, nado en Auckland o 20 de xullo de 1919 e finado o 11 de xaneiro de 2008, foi un alpinista e explorador neozeland\u00e9s, famoso por ser o primeiro que completou con \u00e9xito unha ascensi\u00f3n \u00f3 Everest. Alcanzou o cumio situado a uns 8.850 metros no 29 de maio de 1953 acompa\u00f1ado do sherpa Tenzing Norgay. \u00c9 o \u00fanico neozeland\u00e9s vivo que aparece nun billete de banco.\nTraxectoria.\nNado \u00f3 sur de Auckland, Hillary acudiu \u00e1 Auckland Grammar School , unha escola que se atopaba a d\u00faas horas de cami\u00f1o. O xove Hillary adoitaba pasar estas horas de cami\u00f1o lendo. Medrou sendo un neno t\u00edmido que buscou refuxio nos libros. Aos 16 anos espertou o seu interese pola escalada tras unha excursi\u00f3n escolar a Ruapehu.\nDurante a segunda guerra mundial foi membro da aviaci\u00f3n neozelandesa. Formou parte dunha expedici\u00f3n ao Everest en 1951 que resultou un fracaso antes de unirse en 1953 \u00e1 exitosa expedici\u00f3n brit\u00e1nica. Escalou outros 10 picos no Himalaia en posteriores visitas en 1956, 1960, 1961, 1963 e 1965. Tam\u00e9n alcanzou o Polo Sur formando parte da Expedici\u00f3n trans\u00e1rtica da Commonwealth o 4 de xaneiro de 1958.\nHillary perdeu \u00e1 s\u00faa esposa Louise e \u00e1 s\u00faa filla Belinda nun accidente de aviaci\u00f3n acontecido no Nepal. M\u00e1is tarde casou con June Mulgrew. O seu fillo Peter Hillary \u00e9 tam\u00e9n un aventureiro e ten escalado o Everest d\u00faas veces.\nActivismo.\nVen dedicando gran parte da s\u00faa vida en axudar ao pobo Sherpa do Nepal a trav\u00e9s dunha fundaci\u00f3n \u00e1 que dedicou as s\u00faas enerx\u00edas. Grazas a esta fundaci\u00f3n t\u00e9\u00f1ense constru\u00eddo escolas e hospitais nas remotas rexi\u00f3ns do Himalaia. Durante a d\u00e9cada dos 80 foi o Alto Comisionado de Nova Zelandia para a India, equivalente \u00f3 cargo de embaixador.\nCon ocasi\u00f3n da celebraci\u00f3n do 50 aniversario da primeira ascensi\u00f3n ao Everest, o goberno do Nepal nomeou cidad\u00e1n de honor a Edmund Hillary e lle concedeu unha celebraci\u00f3n especial que se celebrou en Katmand\u00fa. Hillary \u00e9 o primeiro estranxeiro que recibe un honor deste tipo do pobo nepal\u00ed."}
{"id": "31385", "revid": "1131", "url": "https://gl.wikipedia.org/wiki?curid=31385", "title": "Ibrox Stadium", "text": "O Ibrox Stadium (orixinalmente \"Ibrox Park\") \u00e9 un estadio de f\u00fatbol situado na ribeira sur do r\u00edo Clyde, no distrito de Ibrox da cidade de Glasgow, en Escocia. Inaugurado en 1899, \u00e9 sede habitual do Rangers FC.\nHistoria.\nA s\u00faa denominaci\u00f3n orixinal era a de Ibrox Park mais agora ten como nome oficial o de Ibrox Stadium. Este estadio ten unha capacidade de 50,987 seareiros con t\u00f3dalas s\u00faas bancadas de sentar e \u00e9 un dos dous estadios de Escocia, xunto \u00f3 Hampden Park, que est\u00e1 denominado pola UEFA como un cinco estrelas. A nivel nacional tan s\u00f3 lle ga\u00f1a en capacidade, amais de Hampden Park, o Celtic Park, que \u00e9 o de m\u00e1is capacidade do pa\u00eds.\nEste campo de f\u00fatbol \u00e9 a casa do Rangers dende 1899 e as\u00ed o foi dende ent\u00f3n e segue a selo nos nosos tempos.\nO r\u00e9cord que ostenta este campo \u00e9 o de maior xente vendo un partido de liga de todo o Reino Unido. Foi en 1939 e asistiron, segundo os datos oficiais que se barallan, 118.567 persoas para ver un derbi do Old Firm co Celtic.\nA s\u00faa \u00faltima renovaci\u00f3n data do 1997.\nTraxedias na historia do estadio.\nPor desgraza ocorreu \u00f3 longo da historia un par de traxedias no Ibrox Stadium, a primeira polos comezos do s\u00e9culo XX (1902) e a segunda non hai moito tempo (1971).\nA que sucedeu en primeiro termo foi a do 5 de abril do 1902 nun partido entre as seleci\u00f3ns nacionais de Escocia e de Inglaterra durante un encontro do Campionato Brit\u00e1nico. Parte dunhas bancadas, que eran de madeira, vi\u00f1\u00e9ronse cara a abaixo e caeron os afeccionados al\u00ed presentes dende unha altura duns 12 m. Houbo 26 v\u00edtimas mortais e arredor de 500 feridos, polo que chegou a ser, daquela, o peor dos desastres acaecidos nun encontro de f\u00fatbol. A resposta inmediata ante este suceso foi o reforzamento dos chanzos con formig\u00f3n en todo o Reino Unido. E a segunda ocorreu no 2 de xaneiro de 1971 cando nun partido contra os eternos rivais (o Celtic) o conxunto local foi quen de consegui-la igualada a un tanto nos derradeiros intres do encontro, o que supuxo unha reacci\u00f3n de tolemia xeneralizada entre os \"Bluenoses\" que rematou en 66 mortos e arredor de 200 feridos."}
{"id": "31386", "revid": "132", "url": "https://gl.wikipedia.org/wiki?curid=31386", "title": "Ibrox Park", "text": ""}
{"id": "31389", "revid": "22570", "url": "https://gl.wikipedia.org/wiki?curid=31389", "title": "The Bhoys", "text": "Nome oficial que reciben os afeccionados do Celtic e que tam\u00e9n reciben o alcume non oficial de \"The Hoops\", \"The 'Tic\" e \"Sellic\".\nAdoitan ser na s\u00faa meirande parte de crenza cat\u00f3lica e de nacionalidade escocesa, irlandesa e norteirlandesa a\u00ednda que tam\u00e9n hai importantes colectivos de seareiros en Australia, os Estados Unidos e Inglaterra e outros menores noutros pa\u00edses anglosax\u00f3ns coma o Canad\u00e1 ou Nova Zelandia e tam\u00e9n seguidores espallados al\u00e9n das naci\u00f3ns de fala inglesa."}
{"id": "31390", "revid": "1083", "url": "https://gl.wikipedia.org/wiki?curid=31390", "title": "The Hoops", "text": ""}
{"id": "31391", "revid": "1083", "url": "https://gl.wikipedia.org/wiki?curid=31391", "title": "The 'Tic", "text": ""}
{"id": "31393", "revid": "23204", "url": "https://gl.wikipedia.org/wiki?curid=31393", "title": "William Wallace", "text": "William Wallace (ga\u00e9lico medieval: \"Uilliam Uallas\"; ga\u00e9lico escoc\u00e9s: \"Uilleam Uallas\"; anglonormando: \"William le Waleys\";) nado en Elerslie en 1272 e finado en Londres o 23 de agosto de 1305, foi un cabaleiro e terratenente escoc\u00e9s. Dedicou a s\u00faa vida \u00e1 defensa da independencia de Escocia, fronte a pol\u00edtica expansionista de Eduardo I de Inglaterra, o cal aspiraba a unir os reinos ingl\u00e9s e escoc\u00e9s.\nTraxectoria.\nDe novo viviu nunha ca\u00f3tica Escocia que non era quen de decidir que rei suceder\u00eda \u00f3 recentemente morto Alexandre III. Pasou a s\u00faa adolescencia, por causa do asasinato do seu pai e do desterro da s\u00faa nai, en Dunipace, sendo educado por un t\u00edo seu, o cal era cl\u00e9rigo e lle permitiu aprender lat\u00edn e outras linguas.\n\u00c1 idade de vinte anos med\u00eda dous metros de altura, e se ben hoxe en d\u00eda esa altura non pasa desapercibida, naquel tempo, cando a xente ti\u00f1a unha moi baixa estatura media, era considerado un xigante.\nOs abusos cometidos polos ingleses a unha poboaci\u00f3n escocesa que non se quer\u00eda dobregar eran cada vez peores, as\u00ed que o novo William Wallace abandonou os seus estudos eclesi\u00e1sticos e uniuse a un grupo de mozos escoceses que se dedicaban a combater os soldados ingleses que ti\u00f1an ocupada Escocia.\nMilitar.\nWilliam Wallace formou parte dun grupo duns cincuenta mozos escoceses, que o seguiron ata o lugar de Loudun Hill, onde viv\u00eda Fennwick, o cabaleiro ingl\u00e9s que matara o seu pai. O grupo escoc\u00e9s, catro veces menor \u00e1 tropa que Fennwick ti\u00f1a \u00e1 s\u00faa disposici\u00f3n (catrocentos homes), venceu os ingleses, morrendo case a metade deles, inclu\u00edndo a Fennwick. A vitoria do grupo de William Wallace e mailo sentimento de ter cumprida unha vinganza non lles abondou, sen\u00f3n que se fixeron coas pertenzas dos soldados ingleses \u00f3s que venceran, como armamento e cabalos.\nA partir deste acto, as autoridades inglesas puxeron prezo \u00e1 s\u00faa cabeza, polo que el e os seus compa\u00f1eiros se refuxiaron no bosque de Ettrick durante cinco anos, mais non pararon as s\u00faas actividades: dende aqu\u00ed William Wallace seguiu dirixindo ataques espont\u00e1neos a ex\u00e9rcitos ingleses.\nDurante a estad\u00eda de William Wallace en Ettrick non se dedicou soamente a obxectivos b\u00e9licos, pois, en fugaces sa\u00eddas do bosque \u00eda a Lanark, cidade na que cortexaba a rapariga Marion Braidfute. Hazelrig, o \"sheriff\" que gobernaba a cidade, sab\u00eda das impunes entradas e sa\u00eddas \u00e1 s\u00faa cidade de William Wallace, e tentou obrigalo a vir \u00e1 cidade para capturalo matando o irm\u00e1n de Marion.\nAcompa\u00f1ado dalg\u00fans dos seus compa\u00f1eiros, William Wallace causou unha matanza na tropa inglesa \u00f3 atacala, mais a superioridade inglesa obrigouno a marchar da cidade sen levar a Marion consigo. Hazelrig, incomodado por non capturalo, matou a Marion.\nWilliam Wallace axi\u00f1a volveu a Lanark para vingarse, e acompa\u00f1ado por case todo o seu rexemento, fixo un ataque nocturno sobre a cidade, que tivo \u00e9xito e lle permitiu pasar a coitelo a t\u00f3dolos homes do lugar, deixando vivo s\u00f3 \u00f3s nenos, mulleres e relixiosos.\nA sona do escoc\u00e9s aumentou tras ese ataque, e moitos mozos escoceses fixeron grupos guerrilleiros para combateren os ingleses a exemplo de William Wallace.\nCara \u00e1 batalla de Stirling.\nA situaci\u00f3n dos ex\u00e9rcitos ingleses que ocupaban Escocia foi cr\u00edtica, as\u00ed que Eduardo I decidiu resolver o asunto enviando un enorme ex\u00e9rcito de 40.000 soldados e 300 xinetes de cabaler\u00eda pesada.\nEn xullo de 1297 tivo lugar o primeiro combate, en Irvine, onde William Wallace, abandonado por uns nobres escoceses que non quixeron participar nun combate no que ser\u00edan subordinados dun plebeo, foi derrotado e tivo que refuxiarse no norte.\nPor\u00e9n, William Wallace volveu \u00e1 carga con 500 homes e enfrontouse novamente \u00f3s ingleses, o 11 de setembro de 1297, na batalla da ponte de Stirling, onde se enfrontou a un ex\u00e9rcito moito maior, de 10.000 homes, moitos deles veteranos de diferentes guerras. Os ingleses perderon a cabaler\u00eda \u00f3 ser afundida a ponte pola que pasaba, polo seu peso. A estratexia inglesa, baseada no uso da cabaler\u00eda pesada, viuse afundida xunto a ela polo paso duns euf\u00f3ricos escoceses.\nPor mor desta gran vitoria, William Wallace foi chamado a Edimburgo, onde foi nomeado pola nobreza escocesa Gardi\u00e1n de Escocia.\nCara \u00e1 batalla de Falkirk.\nEduardo I de Inglaterra, que se atopaba combatendo nunha guerra en Flandres, quedou inquedo pola derrota do seu ex\u00e9rcito, e decidiu volver a Gran Breta\u00f1a para enfrontarse en persoa \u00f3s \"criminais\" escoceses.\nCando Eduardo I chegou a Londres, os escoceses invadiran Inglaterra, tomando un gran n\u00famero de cidades. O monarca ingl\u00e9s abandonou a s\u00faa capital cun inmenso ex\u00e9rcito e dirixiuse cara \u00f3 norte, po\u00f1endo en fuga os escoceses e recuperando as cidades inglesas.\nWilliam Wallace, ante o imparable avance ingl\u00e9s cara \u00f3 norte, puxo en pr\u00e1ctica a t\u00e1ctica da terra queimada, mais non serviu de nada \u00f3 contaren os ingleses con continuas subministraci\u00f3ns chegadas de Irlanda.\nO Gardi\u00e1n de Escocia tivo ent\u00f3n que facer fronte \u00f3 ex\u00e9rcito ingl\u00e9s. Xa ti\u00f1a poucas posibilidades de vitoria \u00f3 enfrontarse a un ex\u00e9rcito tres veces superior, pero ademais foi traizoado por un importante sector da nobreza, que non o seguiu para ir \u00e1 guerra. Entre estes nobres estaba Robert the Bruce, que ap\u00f3s a morte de William Wallace vencer\u00eda os ingleses e se coroar\u00eda rei de Escocia.\nO choque entre William Wallace e Eduardo I tivo lugar en Falkirk, onde os escoceses foron esmagados polos ingleses. O l\u00edder escoc\u00e9s viuse obrigado a fuxir, o cal lle fixo baixar a popularidade e renunciar \u00f3 seu t\u00edtulo de Gardi\u00e1n de Escocia.\nEduardo I, tras derrotar o \u00fanico home que cr\u00eda que poder\u00eda botar os ingleses f\u00f3ra de Escocia, perdoou a todos os que xa loitaran contra el, e logrou nomear un rei para Escocia: John Comyn.\nCaptura.\nWilliam Wallace estivo un tempo no estranxeiro, e o propio rei Filipe IV de Francia, rival de Eduardo I de Inglaterra, ofreceulle t\u00edtulos nobiliarios e terras onde crear o seu feudo. Por\u00e9n, o escoc\u00e9s estaba demasiado comprometido coa causa de liberaci\u00f3n do seu pa\u00eds e volveu a el pouco despois.\nEn Escocia, William Wallace foi traizoado por un antigo compa\u00f1eiro de armas, Sir John de Menteith, quen logrou levalo ata un castelo onde foi feito prisioneiro. Un destacamento ingl\u00e9s recolleuno e levouno ata Londres.\nEn Londres, foi acusado de alta traiz\u00f3n, o que el negou argumentando que \"non puiden cometer unha traiz\u00f3n \u00f3 rei ingl\u00e9s pois nunca lle xurei lealdade\". Por non reco\u00f1ecer a suposta traiz\u00f3n, foi torturado no centro de Londres.\nA tortura de William Wallace foi atroz: aforc\u00e1rono durante un curto tempo, cort\u00e1ronlle os xenitais e f\u00f3ronlle sacados os intestinos e queimados no lugar. Tras ver que non abxuraba, foi finalmente executado. A s\u00faa cabeza foi posta nunha pica na entrada de Londres, e cada unha das s\u00faas extremidades foron levadas a cada un dos extremos de Inglaterra.\nA continuaci\u00f3n da loita pola independencia escocesa.\nA guerra pola independencia de Escocia foi finalmente acadada por Robert the Bruce, que reclamaba o trono escoc\u00e9s e venceu os ingleses en Bannockburn (1314), tralo cal comezaron a abandonar Escocia. A independencia non foi reco\u00f1ecida polo rei ingl\u00e9s, pero si polo seu sucesor, Eduardo II de Inglaterra.\nA pel\u00edcula de \"Braveheart\".\nEn 1995, Mel Gibson protagonizou e dirixiu un filme chamado \"Braveheart\", no que se abordaba a vida de William Wallace. A pel\u00edcula buscou m\u00e1is o espect\u00e1culo que a reproduci\u00f3n fiel da biograf\u00eda do heroe escoc\u00e9s: as batallas representadas son moi diferentes \u00e1s que dirixiu o William Wallace, e este non tivo nunca unha relaci\u00f3n coa princesa inglesa."}
{"id": "31395", "revid": "1410", "url": "https://gl.wikipedia.org/wiki?curid=31395", "title": "Lista da presidencia de Mal\u00ed", "text": "En Mal\u00ed o presidente \u00e9 xefe de estado e tam\u00e9n comandante en xefe das Forzas Armadas. Esta \u00e9 a lista de presidentes e xefes de estado de Mal\u00ed dende o 1960."}
{"id": "31401", "revid": "5877067", "url": "https://gl.wikipedia.org/wiki?curid=31401", "title": "Alpha Oumar Konar\u00e9", "text": "Alpha Oumar Konar\u00e9, nado o 2 de febreiro de 1946 en Kayes, Mal\u00ed, \u00e9 profesor universitario e foi o presidente de Mal\u00ed entre 1992 e 2002.\nEn setembro de 2021, Alpha Oumar Konar\u00e9 foi hospitalizado urxentemente en Marrocos no hospital Cheikh Zaid de Rabat."}
{"id": "31406", "revid": "89787", "url": "https://gl.wikipedia.org/wiki?curid=31406", "title": "Rexurdimento", "text": "Rexurdimento (do verbo\u00a0\"rexurdir\"\u00a0formado sobre\u00a0\"xurdir\"\u00a0que procede do termo latino\u00a0\"surgere\"\u00a0'erguer') \u00e9 o nome co que se co\u00f1ece o s\u00e9culo XIX (ou a segunda metade do mesmo) na historia de Galiza e expresa unha traxectoria de recuperaci\u00f3n non s\u00f3 literaria, sen\u00f3n tam\u00e9n cultural, pol\u00edtica e hist\u00f3rica. A publicaci\u00f3n en 1863 de \"Cantares gallegos\", obra escrita integramente en galego por Rosal\u00eda de Castro, inaugura o Rexurdimento Pleno, e as obras anteriores a esta data acostuman clasificarse como pertencentes aos precursores. A Rosal\u00eda hai que engadir a Eduardo Pondal, Valent\u00edn Lamas Carvajal e mais Manuel Curros Enr\u00edquez como os principais escritores en galego desta \u00e9poca.\nDescrici\u00f3n.\nNa primeira metade do s\u00e9culo XIX, Galiza foi escenario dunha serie de acontecementos que esbozaron unha nova situaci\u00f3n pol\u00edtico-cultural que preparou o cami\u00f1o para o chamado Rexurdimento. Esta \u00e9poca \u00e9 co\u00f1ecida como a dos Precursores.\nAlg\u00fans acontecementos hist\u00f3ricos importantes contribu\u00edron para espertar a consciencia nacionalista (non chamada as\u00ed naquela altura). Un deles foi a invasi\u00f3n francesa, que deu lugar \u00e1 circulaci\u00f3n de textos de axitaci\u00f3n popular escritos en galego. A consciencia dunha Galiza diferenciada do resto de Espa\u00f1a foi aumentando progresivamente. Esta procura da identidade manifestouse en publicaci\u00f3ns en que se valorizaban aquilo que se v\u00eda como propio, en oposici\u00f3n ao exterior, considerado como unha ameaza.\nEn 1856 tivo lugar o banquete de Conxo, en que confraternizaron estudantes e traballadores. O galeguismo adquiriu caracter\u00edsticas revolucionarias, como a reivindicaci\u00f3n do dereito de Galiza a administrar os seus propios recursos. Participaron persoas que ter\u00edan grande protagonismo no movemento rexionalista galego, como Aurelio Aguirre ou Eduardo Pondal.\nCoa publicaci\u00f3n en 1853 do primeiro libro escrito en lingua galega no s\u00e9culo XIX, \"A gaita gallega\", deuse un paso importante na normalizaci\u00f3n literaria galega. O seu autor, Xo\u00e1n Manuel Pintos, xunto con Francisco A\u00f1\u00f3n, Manuel Murgu\u00eda e outros, pertence ao grupo dos Precursores. Dito grupo anticipar\u00eda o movemento que recibir\u00eda o nome de \"Rexurdimento\" na cultura galega.\nO Rexurdimento pleno chegar\u00eda coa publicaci\u00f3n de \"Cantares gallegos\" de Rosal\u00eda de Castro en 1863, obra que marcou a madureza deste \"renacemento\". Outros escritores destacados foron Curros Enr\u00edquez (\"Aires da mi\u00f1a terra\", 1880) e Eduardo Pondal (\"Queixumes dos pinos\", 1886), que proporcionaron ao galego a plenitude literaria que perdera s\u00e9culos atr\u00e1s.\nA presenza da lingua galega nos xornais contrib\u00fae ao prestixio da lingua. No ano 1876 ed\u00edtase, promovido por Valent\u00edn Lamas Carvajal, o considerado pioneiro dos xornais integramente en galego, O T\u00edo Marcos da Portela. Este xornal, de marcado car\u00e1cter anticaciquil, tivo un enorme \u00e9xito. Entre os anos 1886 e 1888 vaise consolidando o xornalismo en Galiza, coa aparici\u00f3n de novas iniciativas monoling\u00fces como \"O Galiciano\" en Pontevedra, \"A Monteira\" en Lugo e \"As Burgas\" en Ourense."}
{"id": "31411", "revid": "56817", "url": "https://gl.wikipedia.org/wiki?curid=31411", "title": "Berkeley Software Distribution", "text": "BSD son as siglas de Berkeley Software Distribution (Distribuci\u00f3n de Software Berkeley). Util\u00edzanse para identificar un tipo de sistema operativo derivado do UNIX nado a partir das contribuci\u00f3ns realizadas a ese sistema pola Universidade de Berkeley en California.\nHistoria.\nNos primeiros anos do sistema UNIX, os seus creadores, os Laboratorios Bell da compa\u00f1\u00eda AT&amp;T, autorizaron \u00e1 Universidade de California en Berkeley e a outras universidades a utilizar o c\u00f3digo fonte e adaptalo as s\u00faas necesidades. Durante a d\u00e9cada dos setenta e dos oitenta Berkeley utilizou o sistema para as s\u00faas pescudas e investigaci\u00f3ns en materia de sistemas operativos. Cando AT&amp;T retirou o permiso de uso \u00e1 universidade por motivos comerciais, a universidade promoveu a creaci\u00f3n dunha versi\u00f3n inspirada no sistema UNIX mediante a reescritura das partes descendentes deste e utilizando as contribuci\u00f3ns que eles realizaran \u2014especialmente a s\u00faa implementaci\u00f3n do TCP, o primeiro compo\u00f1ente en ser distribu\u00eddo por separado\u2014, permitindo despois a s\u00faa distribuci\u00f3n con fin acad\u00e9mico e ao cabo dalg\u00fan tempo reducindo ao m\u00ednimo as restrici\u00f3ns referentes \u00e1 s\u00faa copia, distribuci\u00f3n e modificaci\u00f3n (a licenza BSD).\nAlg\u00fans sistemas operativos descendentes do sistema desenvolvido por Berkeley son o SunOS, o FreeBSD, o NetBSD, o OpenBSD e o Mac OS X. BSD tam\u00e9n fixo grandes contribuci\u00f3ns no campo dos sistemas operativos en xeral como o manexo de memoria virtual paxinado por demanda, o control de traballos, o Fast FileSystem, o protocolo TCP/IP e o editor de texto vi.\nV\u00e9xase tam\u00e9n.\nLigaz\u00f3ns externas.\nUniversidade de California, Berkeley"}
{"id": "31412", "revid": "27155", "url": "https://gl.wikipedia.org/wiki?curid=31412", "title": "Alexander Fleming", "text": "Alexander Fleming, nado na granxa Lochfield, preto de Darvel, en Ayrshire, Escocia, o 6 de agosto de 1881 e finado en Londres o 11 de marzo de 1955, foi un cient\u00edfico brit\u00e1nico.\nTraxectoria.\nFleming \u00e9 c\u00e9lebre por descubrir a prote\u00edna antimicrobiana chamada lisozima e mais o antibi\u00f3tico penicilina obtido a partir do fungo \"Penicillium notatum\" (que tam\u00e9n foi chamado \"Penicillium chrysogenum\" e hoxe \"Penicillium rubens\"). A s\u00faa descuberta da penicilina significou unha mudanza dr\u00e1stica para a medicina moderna, iniciando a chamada Era dos antibi\u00f3ticos.\nPolos seus descubrimentos, Fleming compartiu o Premio Nobel de Medicina en 1945 xunto a Ernst Boris Chain e Howard Walter Florey."}
{"id": "31413", "revid": "120000", "url": "https://gl.wikipedia.org/wiki?curid=31413", "title": "Roxas", "text": "Roxas \u00e9 unha cidade e a capital da provincia filipina de C\u00e1piz.\nRoxas \u00e9 un centro de produci\u00f3n de copra e peixe enlatado. Nos arredores cult\u00edvase azucre, arroz, coco, froita, c\u00e1\u00f1amo e tabaco. Os habitantes de Roxas e o resto de C\u00e1piz falan o hiligaynon.\nA cidade, anteriormente co\u00f1ecida como o Municipio do C\u00e1piz, toma o seu nome do presidente Manuel Roxas.\nSegundo o censo de 2000, a cidade ten 126.352 habitantes repartidos en 25.126 casas.\nBaranggays.\nA Roxas div\u00eddese politicamente a 47 baranggays."}
{"id": "31414", "revid": "1091", "url": "https://gl.wikipedia.org/wiki?curid=31414", "title": "Visayas Occidentais", "text": ""}
{"id": "31423", "revid": "56817", "url": "https://gl.wikipedia.org/wiki?curid=31423", "title": "Rootkit", "text": "Un rootkit \u00e9 un conxunto de ferramentas usadas frecuentemente polos intrusos ou crackers que conseguen acceder ilicitamente a un sistema inform\u00e1tico. Estas ferramentas serven para esconder os procesos e ficheiros que permiten ao intruso manter o acceso ao sistema, a mi\u00fado con fins maliciosos. Existen rootkits para unha ampla variedade de sistemas operativos, como Linux, Solaris ou Microsoft Windows.\nOrixe dos Rootkits.\nO termo \"rootkit\" (tam\u00e9n se pode escribir \"root kit\" e significa \"ferramentas do superusuario\") nas s\u00faas orixes fac\u00eda referencia a un grupo de ferramentas recompiladas de Unix como \"ps\", \"netstat\", \"w\" ou \"passwd\" que tendo sido debidamente modificadas, ocultaban calquera actividade do cracker. Deste modo, o intruso poder\u00eda manter o control do sistema con privilexios de superusuario, pero quedando oculto aos ollos dos usuarios e administradores.\nActualmente, o termo non est\u00e1 restrinxido aos sistemas operativos baseados en Unix, xa que existen ferramentas similares para outros sistemas como Windows (incluso para os sistemas operativos que non utilizan contas de \"root\")."}
{"id": "31424", "revid": "89787", "url": "https://gl.wikipedia.org/wiki?curid=31424", "title": "Keylogger", "text": "Un keylogger pode ser tanto un programa inform\u00e1tico como un dispositivo hardware que serve para rexistrar as pulsaci\u00f3ns que se realizan no teclado e gardarlas nun ficheiro (log). Logo pode verse ese ficheiro e descubrir que teclas foron premidas, en que programa, e a que hora. Alg\u00fans keyloggers permiten o env\u00edo dos logs por correo electr\u00f3nico.\nOs keyloggers ve\u00f1en existindo desde MS-DOS, cando os comandos que se introduc\u00edan quedaban rexistrados.\nPerigos que comporta.\nUn keylogger pode ser unha seria ameaza para a privaciade dos nosos ordenadores, ademais de que pode captar datos importantes, como contrasinais ou informaci\u00f3n confidencial. Por este motivo calquera anti-virus ou anti-spyware actual identificar\u00e1 calquera keylogger como unha ameaza e eliminaraa se lle damos consentimento.\nA\u00ednda as\u00ed os keyloggers poden ser unha ferramenta \u00fatil, por exemplo se borramos un documento escrito podemos recuperar o texto mirando o log do keylogger, tam\u00e9n pode servir para controlar as actividades dos rapaces pequenos cando est\u00e1n en internet etc."}
{"id": "31425", "revid": "98629", "url": "https://gl.wikipedia.org/wiki?curid=31425", "title": "Videoxogo de estratexia", "text": "Os videoxogos de estratexia son videoxogos que requiren que o xogador po\u00f1a en pr\u00e1ctica as s\u00faas habilidades de planificaci\u00f3n e pensamento para manobrar, xestionando recursos de diverso tipo (materiais, humanos, militares...), conseguir a vitoria. Na maior\u00eda dos videoxogos de estratexia, \"ao xogador conced\u00e9selle unha vista do mundo absoluta, controlando indirectamente as unidades baixo o seu poder\".\n\"A orixe dos videoxogos de estratexia est\u00e1 fortemente vinculado cos seus curm\u00e1ns pr\u00f3ximos, os xogos de mesa de estratexia\".\nRelaci\u00f3ns con outros x\u00e9neros de videoxogos.\nMoitos videoxogos deste x\u00e9nero comparten en maior ou menor medida caracter\u00edsticas con outros x\u00e9neros. As\u00ed sucede por exemplo cos MOBA e os videoxogos de rol, ou os 4x cos videoxogos de construci\u00f3n e xesti\u00f3n.\nSubx\u00e9neros e h\u00edbridos.\nDe acordo \u00e1 din\u00e1mica e ao predominio da t\u00e1ctica e estratexia.\nOs videoxogos de estratexia xeralmente toman unha de catro posibles formas arquet\u00edpicas, dependendo de se o xogo \u00e9 por quendas, en tempo real e se o xogo enfocase en estratexia de todos os \u00e1mbitos ou s\u00f3 nunha, preferentemente a militar (t\u00e1ctica). Non obstante todo xogo cont\u00e9n impl\u00edcitas cada unha destas 4 caracter\u00edsticas que se poden superpo\u00f1er de tal maneira que sexa moi complexo clasificar a un xogo dentro dun s\u00f3 subx\u00e9nero.\nEstratexia en tempo real.\nOs videoxogos de estratexia en tempo real o RTS (siglas en ingl\u00e9s de \"real-time strategy\") son videoxogos de estratexia nos que non hai quendas se non que a acci\u00f3n transcorre de forma continua no tempo.\nNos videoxogos en tempo real son dos subx\u00e9neros da estratexia m\u00e1is din\u00e1micos que hai. Ademais, por regra xeral est\u00e1n m\u00e1is traballados no apartado gr\u00e1fico, xa que ao ter terreos de xogo m\u00e1is pequenos que outros subx\u00e9neros, p\u00f3dense representar m\u00e1is texturas sen alterar tanto o rendemento.\nOs RTS est\u00e1n pensados para ser xogados de forma moi din\u00e1mica e r\u00e1pida. A diferenza dos baseados en quendas non precisan unha planificaci\u00f3n tan pausada das decisi\u00f3ns e c\u00e9ntranse moi frecuentemente na acci\u00f3n militar. A recolecci\u00f3n de recursos sole ser simple, s\u00f3 hai materias primas. As batallas repres\u00e9ntanse a unha escala de refrega, a\u00ednda que hai varios xogos que se centran en representar batallas multitudinarias con millares de unidades no terreo, como sucede nas batallas da serie \"Total War\".\nA ra\u00edz da difusi\u00f3n de Internet adquiriron especial popularidade os RTS masivos multixogador online, onde cabe destacar t\u00edtulos como \"OGame\", \"Mount&amp;Blade\", \"Travian\", \"0 A.D.\", \"Age of Empires Online\", \"Kingdoms of Camelot\", \"Galaxy life\", \"Clash of Clans\", \"\", \"EVE Online\", \"Crowfall\", \"Conan Exiles\"... Alg\u00fans deles te\u00f1en a particularidade de ser xogos de navegador web, por tanto multiplataforma.\nT\u00e1ctica en tempo real.\nSon co\u00f1ecidos tam\u00e9n polas s\u00faas siglas en ingl\u00e9s RTT (real-time tactics).\nCompartindo aspectos dos xogos de simulaci\u00f3n e xogos de guerra, os xogos de t\u00e1ctica en tempo real enf\u00f3canse en aspectos operacionais e control de guerra. A diferenza dos xogos de estratexia en tempo real, o manexo econ\u00f3mico e de recursos e a construci\u00f3n de edificios non forman parte das batallas. Alg\u00fans exemplos son a serie \"Commandos\", \"\", \"World in Conflict\" e a serie \"Close Combat\".\nEstratexia por quendas.\nTam\u00e9n son co\u00f1ecidos polas s\u00faas siglas en ingl\u00e9s TBS (turn-based strategy).\nO termo \"xogo de estratexia por quendas\" xeralmente aplicase a certos videoxogos de estratexia para distinguilos dos xogos de estratexia en tempo real. Un xogador dun xogo por quendas pos\u00fae un per\u00edodo de an\u00e1lise antes de realizar unha acci\u00f3n. Alg\u00fans exemplos deste x\u00e9nero son \"Empire-Strike\", \"Civilization\", e as series \"Heroes of Might and Magic\" e \"Master of Orion\".\nOs xogos por quendas ve\u00f1en en d\u00faas formas dependendo de se, nunha quenda, os xogadores xogan simultaneamente ou xogan as s\u00faas quendas en secuencia. Os primeiros son chamados xogos de estratexia por quendas \"simult\u00e1neos\"; sendo \"Diplomacy\" un exemplo notable. Os \u00faltimos caen na categor\u00eda dos xogos de estratexia por quendas \"alternadas\", e \u00e1 s\u00faa vez se subdividen en:\nA diferenza est\u00e1 no orde no que os xogadores xogan as s\u00faas quendas. En clasificado, os xogadores empezan as s\u00faas quendas no mesmo orde sempre. No inicio round robin, o xogador que empeza \u00e9 elixido de acordo a unha pol\u00edtica round robin. En aleatorio o primeiro xogador \u00e9 elixido ao azar.\nCase todos os xogos de estratexia que non sexan videoxogos (xogos de mesa) son por quendas.\nO mercado dos xogos de computadora ultimamente inclinouse m\u00e1is polos xogos en tempo real.\nAlg\u00fans xogos recentes mesturaron compo\u00f1entes dos xogos en tempo real con compo\u00f1entes dos xogos por quendas. Nestes xogos aos xogadores s\u00f3nselle dados 100 movementos por d\u00eda. Estes movementos poden ser tomados en calquera momento dese d\u00eda independentemente de se outros xogadores realizaran os seus movementos ou non.\nT\u00e1ctica por quendas.\nCo\u00f1ecidos tam\u00e9n pola s\u00faas siglas TBT (turn-based tactics).\nA xogabilidade t\u00e1ctica por quendas caracter\u00edzase pola expectativa dos xogadores por completar as s\u00faas tarefas usando s\u00f3 as forzas de combate que prov\u00e9enselles, e usualmente pola disposici\u00f3n dunha representaci\u00f3n realista (ou polo menos crible) de operaci\u00f3ns e t\u00e1cticas militares. Exemplos do x\u00e9nero son \"Jagged Alliance\" e a serie \"X-COM\", as\u00ed como xogos de rol t\u00e1cticos como \"Final Fantasy Tactics\", a serie \"Fire Emblem\" e os xogos da desenvolvedora Nippon Ichi.\nPola s\u00faa tem\u00e1tica.\nIndependentemente de que sexan en tempo real ou por quendas, estrat\u00e9xicos ou t\u00e1cticos, os videoxogos de estratexia categor\u00edzanse a mi\u00fado pola s\u00faa tem\u00e1tica ou o seu enfoque, pois pouco te\u00f1en que ver aqueles que se centran por exemplo no desenvolvemento dun imperio cos que se basean na defensa ou a destruci\u00f3n dunha fortaleza ou unha facci\u00f3n inimiga.\nVideoxogos de guerra.\nOs xogos de guerra son un subx\u00e9nero dos xogos de estratexia cuxos compo\u00f1entes principais son guerras t\u00e1cticas ou estrat\u00e9xicas nun mapa. Os xogos de guerra poden ser por quendas ou en tempo real e de estratexia ou t\u00e1ctica. Alg\u00fans deles est\u00e1n baseados en feitos hist\u00f3ricos. Exemplos deste subx\u00e9nero son o \"Close Combat\" ou o \"Combat Mission\".\nConstruci\u00f3n de imperios.\nTam\u00e9n co\u00f1ecidos como 4X, son xogos nos que debe explorar, expandir, explotar e exterminar.\nPoden ser por quedas ou en tempo real. Quizais os xogos m\u00e1is co\u00f1ecidos deste subx\u00e9nero sexan as series \"Civilization\" e \"Age of Empires\", \"\", \"EVE Online\", \"Crowfall\", \"Conan Exiles\" e \"Mount&amp;Blade\".\nVideoxogos de artiller\u00eda.\nSon xogos, xeralmente por quendas, nos cales os tanques at\u00e1canse uns a outros ou similares.\nOs xogos de artiller\u00eda son un tipo de xogo de estratexia, a\u00ednda que tam\u00e9n foron descritos como xogos de disparos.\nAlg\u00fans exemplos de xogos de artiller\u00eda son \"Worms\", \"Gunbound\", \"Scorched Earth\", \"Tanarus, Gorilla (\"o cal est\u00e1 programado en QBASIC), as\u00ed como o popular xogo para m\u00f3biles e tabletas \"Angry Birds\".\nMOBA.\nNeste x\u00e9nero sali\u00e9ntase o xogo en equipo, os xogadores seleccionan e controlan un \"heroe\", unha unidade de grande alcance con varias habilidades e vantaxes para formar a estratexia xeral dun equipo. O obxectivo \u00e9 destru\u00edr a estrutura principal dos opo\u00f1entes coa axuda de unidades controladas por ordenador xeradas periodicamente que marchan cara a estrutura principal do inimigo a trav\u00e9s de sendeiros aos que se refire como \"carr\u00eds\". Difer\u00e9nciase dos xogos tradicionais RTS en que non hai construci\u00f3n de unidades (estas x\u00e9ranse soas) e os xogadores controlan s\u00f3 un personaxe. \nAlg\u00fans exemplos destes xogos son: \"League of Legends\", \"Defense of the Ancients\" ou \"Heroes of the Storm\"\nTower Defense.\nTower defense ou TD \u00e9 un subx\u00e9nero dos videoxogos de estratexia en tempo real. O obxectivo \u00e9 lograr que as unidades inimigas non cheguen a cruzar o mapa, para logralo d\u00e9bense constru\u00edr torres ou outros artefactos que as ataquen ao pasar. Tanto os inimigos como as torres te\u00f1en diferentes habilidades e custos. Ao eliminar unha unidade inimiga rec\u00edbense puntos ou di\u00f1eiro que debe ser utilizado para constru\u00edr ou mellorar torres. Exemplos destacados son: \"Desktop Tower Defense, Plants vs. Zombies e Kingdom Rush.\"\nHistoria.\nA estratexia \u00e9 un x\u00e9nero moi antigo, como se pode observar con videoxogos coma Defender of the crown, de 1986 e outros de estratexia por quendas , non obstante, o seu maior apoxeo comeza con videoxogos de estratexia en tempo real, cun pioneiro coma Dune 2, de Westwood studios e outros tam\u00e9n pioneiros, pero en tem\u00e1tica coma o videoxogo de Blizzard ,de 1994 e o posterior Comand &amp; Conquer, de 1995, tam\u00e9n de Westwood studios, que foi o que iniciou realmente unha interminable lista de clons.\nEste planteamento foi moi exitoso, e salvo excepci\u00f3ns coma Civilization, Civilization II, e outras menos exitosas; haber\u00eda que esperar ata o ano 1998 para ver unha serie de videoxogos de compa\u00f1\u00edas xa asentadas nun sector sempre en crecemento (coma Blizzard ou Microsoft) que realmente o seu prop\u00f3sito era innovar, casos relevantes son os de StarCraft (cunha opini\u00f3n xeneralizada dos xogadores sobre el, que o situar\u00eda coma o mellor videoxogo deste x\u00e9nero xamais realizado) que incorporaba a tem\u00e1tica espacial; e Age of empires, que incorporaba \u00e1 estratexia en tempo real acci\u00f3n coma o comercio ou a sucesi\u00f3n de idades.\nNese mesmo ano tam\u00e9n houbo videoxogos espa\u00f1ois de gran sona internacional, coma Comandos, de Pyro studios.\nActualidade.\nNa actualidade este x\u00e9nero poder\u00edase considerar como o m\u00e1is importante en PC, grazas a t\u00edtulos coma Empire Earth, de Sierra, do ano 2001, e sobre todo da innovadora saga Total War de The Creative Assembly, uns estudios punteiros no software europeo, con exemplos coma (2002) ou (2004), con mill\u00f3ns de copias vendidas en todo o mundo. Tam\u00e9n os importantes estudios norteamericanos Blizzard\nrevolucionaron o mercado con (2002) e a s\u00faa expasi\u00f3n The frozen throne.\nEn definitiva, a estratexia actual intenta explorar novos cami\u00f1os, fusionando x\u00e9neros (caso da sobresa\u00ednte mestura estratexia-rol Spellforce -2003-, obra mestra do software centroeuropeo, de JoWood, produtora austr\u00edaca e de Phenomic game developments, estudios teut\u00f3ns), por exemplo, ou modalidades da propia estratexia, por quendas e en tempo real, como no mencionado caso de Total War."}
{"id": "31426", "revid": "88215", "url": "https://gl.wikipedia.org/wiki?curid=31426", "title": "Eduardo I de Inglaterra", "text": "Eduardo I de Inglaterra, nado en Westminster o 17 ou o 18 de xu\u00f1o de 1239 e finado en Burgh by Sands o 7 de xullo de 1307, tam\u00e9n co\u00f1ecido como Eduardo Pernas Longas ou o Martelo dos Escoceses (), foi Rei de Inglaterra desde 1272 ata 1307. Antes do seu ascenso ao trono tam\u00e9n foi co\u00f1ecido como O Se\u00f1or Eduardo. Pasou gran parte do seu reinado reformando a administraci\u00f3n real e a common law. A trav\u00e9s dunha extenso proceso legal, Eduardo investigou a tenza de varias liberdades feudais, mentres que a lei foi reformada por medio dunha serie de estatutos reguladores das leis criminal e de propiedade. Por\u00e9n, cada vez m\u00e1is, a atenci\u00f3n de Eduardo dirixiuse cara aos asuntos militares.\nComo primeiro fillo de Henrique III, Eduardo estivo envolto desde moi cedo nas intrigas pol\u00edtica do reinado do seu pai, inclu\u00edda unha autentica rebeli\u00f3n por parte dos Bar\u00f3ns ingleses. En 1259, situouse brevemente xunto ao movemento de reforma dos bar\u00f3ns, apoiando as Provisi\u00f3ns de Oxford. Tras a reconciliaci\u00f3n co seu pai, por\u00e9n, permaneceu leal a el durante o resto do conflito co\u00f1ecido como a Segunda Guerra dos Bar\u00f3ns. Tras a batalla de Lewes, Eduardo foi feito ref\u00e9n polos rebeldes, pero escapou ao cabo duns poucos meses e volveu a retomar a loita contra Sim\u00f3n de Montfort. Montfort foi derrotado na batalla de Evesham en 1265, e ao cabo de dous anos a rebeli\u00f3n quedou reducida. Con Inglaterra pacificada, Eduardo uniuse \u00e1 Novena cruzada na Terra Santa. A cruzada non durou moito e Eduardo encontr\u00e1base de cami\u00f1o de regreso a Inglaterra en 1272 cando recibiu a noticia da morte do seu pai. Sen pr\u00e9sa por volver, chegou a Inglaterra en 1274 e foi coroado na abad\u00eda de Westminster o 19 de agosto dese ano.\nTras conter unha pequena rebeli\u00f3n en Gales entre 1276 e 1277, Eduardo tivo que afrontar unha segunda rebeli\u00f3n entre 1282 e 1283 cunha guerra a grande escala de conquista. Tralo \u00e9xito da campa\u00f1a, Eduardo subxugou Gales baixo o poder ingl\u00e9s, constru\u00edndo unha serie de castelos e cidades na rexi\u00f3n e establecendo nelas a colonos ingleses. A continuaci\u00f3n, os seus esforzos torn\u00e1ronse directamente cara a Escocia. Nun primeiro momento fora convidado a arbitrar na disputa sucesoria, pero acabou reclamando a soberan\u00eda sobre o reino. Desatouse unha guerra de independencia que durou m\u00e1is al\u00e1 da morte do rei. Ao mesmo tempo, Eduardo tivo que afrontar unha nova guerra contra Francia despois de que o monarca franc\u00e9s Filipe IV invadira o ducado de Aquitania, que ata ent\u00f3n mantivera unha uni\u00f3n persoal con Inglaterra. A\u00ednda que Eduardo recuperou o seu ducado, o conflito aliviou a presi\u00f3n militar inglesa contra Escocia. Ao mesmo tempo o rei tivo que tratar cos problemas internos. A mediados da d\u00e9cada de 1290, as numerosas campa\u00f1as militares requiriron unha gran cantidade de impostos, e Eduardo tivo que afrontar a oposici\u00f3n do clero e o pobo. Cando o rei finou en 1307, deixou ao seu fillo Eduardo II de Inglaterra no medio dunha guerra e cheo de problemas financeiros e pol\u00edticos.\nPrimeiros anos, 1239\u201363.\nInfancia e matrimonio.\nEduardo naceu no palacio de Westminster a noite do 17 ao 18 de xu\u00f1o de 1239. Os seus pais foron Henrique III de Inglaterra e Leonor da Provenza.\n\"Eduardo\" \u00e9 un nome de orixe anglosax\u00f3n e non foi moi com\u00fan entre a aristocracia inglesa despois da conquista normanda. Henrique III ti\u00f1a especial devoci\u00f3n por Eduardo o Confesor polo que decidiu po\u00f1er este nome ao seu primox\u00e9nito. Entre os seus amigos da infancia estaban o seu curm\u00e1n Henrique de Almain, fillo do irm\u00e1n de Henrique, Ricardo de Cornualla. Henrique de Almain permaneceu xunto ao pr\u00edncipe ao longo da guerra civil e despois durante a cruzada. Eduardo educouse baixo a tutela de Hugh Giffard (pai do futuro chanceler Godfrey Giffard) ata que Bartholomew Pecche o substitu\u00edu en 1246 tras a s\u00faa morte.\nA pesar da preocupaci\u00f3n pola s\u00faa sa\u00fade durante a s\u00faa infancia, xa que caeu enfermo en 1246, 1247 e 1251, o pr\u00edncipe chegou a ser un home impo\u00f1ente. Med\u00eda 1,88 m de altura, moi por riba da media dos seus contempor\u00e1neos, recibindo por isto o alcume de \"Pernas Longas\". O historiador Michael Prestwich afirmou:\nEn 1254, os temores ingleses cara a unha invasi\u00f3n por parte do Reino de Castela da provincia de Gascu\u00f1a levaron ao rei Henrique III a acordar un matrimonio pol\u00edtico entre Eduardo, por ent\u00f3n de 14 anos, e Leonor de Castela, de 13 anos e medio irm\u00e1 do rei Afonso X o Sabio. Leonor e Eduardo casaron o 1 de novembro de 1254 no Mosteiro de las Huelgas en Burgos. Como parte do acordo do matrimonio, o pr\u00edncipe recibiu subsidios de terras valorados en 15\u00a0000 marcos anuais. A\u00ednda que o endebedamento do rei Henrique foi considerable, ofreceu a Eduardo unha pouca independencia. O pr\u00edncipe xa obtivera Gascu\u00f1a en 1249, pero Simon de Montfort fora nomeado tenente real un ano antes e, en consecuencia, quedou cos ingresos, polo que na pr\u00e1ctica Eduardo nunca tivo autoridade nin ingresos desta provincia. Os ingresos recibidos en 1254 inclu\u00edan a maior parte de Irlanda, grandes posesi\u00f3ns en Gales e Inglaterra, inclu\u00eddo o se\u00f1or\u00edo de Chester. O rei mantivo un gran control sobre a terra cedida, particularmente sobre Irlanda, polo que o poder de Eduardo estivo limitado al\u00ed tam\u00e9n, xa que o rei quedaba con gran parte dos ingresos destas terras.\nDesde 1254 ata 1257, Eduardo estivo baixo a influencia dos parentes da s\u00faa nai, co\u00f1ecidos como os Savoianos, entre os que destacaba Pedro de Savoia, o t\u00edo da ra\u00ed\u00f1a. Despois de 1257, Eduardo comezou a recibir influencia das facci\u00f3ns pointevinas ou dos Lusignan (medio irm\u00e1ns do seu pai). Esta asociaci\u00f3n foi significativa, xa que dous grupos de estranxeiros privilexiados foron resentidos pola nobreza inglesa, e foron o centro das posteriores reformas dos bar\u00f3ns.\nPrimeiras ambici\u00f3ns.\nEduardo mostrou independencia nos asuntos pol\u00edticos desde 1255, cando se situou xunto a familia Soler en Gascu\u00f1a, durante o conflito entre esa familia e os Colomb. Isto supuxo todo o contrario \u00e1 pol\u00edtica do seu pai de mediar entre as facci\u00f3ns locais. En maio de 1258, un grupo de magnates elaboraron un documento para reformar o goberno do rei \u2013as chamadas Provisi\u00f3ns de Oxford\u2013 que se dirix\u00edan directamente na contra dos Lusignans. Eduardo permaneceu xunto aos seus aliados pol\u00edticos e op\u00faxose \u00e1s Provisi\u00f3ns. O movemento de reforma tivo finalmente \u00e9xito en limitar a influencia dos Lusignans, e a actitude de Eduardo comezou a cambiar. En marzo de 1259, estableceu unha alianza formal cun dos principais reformadores, Richard de Clare, Conde de Gloucester. Ent\u00f3n, o 15 de outubro de 1259, anunciou o seu apoio aos bar\u00f3ns e ao seu l\u00edder, Simon de Montfort.\nO motivo detr\u00e1s do cambio de bando de Eduardo puido ser puramente pragm\u00e1tico xa que Montfort estaba nunha boa posici\u00f3n para apoiar a s\u00faa causa en Gascu\u00f1a. Cando o rei marchou para Francia en novembro, o comportamento de Eduardo tornouse en insubordinado. Fixo varios movementos para avanzar na causa dos reformistas, o que provocou que o seu pai pensara que estaba promovendo un golpe de Estado. Cando o rei regresou de Francia, rexeitou ver ao seu fillo, pero grazas \u00e1 mediaci\u00f3n do conde de Cornualla e o arcebispo de Canterbury, acabaron reconcili\u00e1ndose. Eduardo foi mandado ao estranxeiro, e en novembro de 1260, uniuse de novo cos Lusignans, que estaban exiliados en Francia.\nDe regreso a Inglaterra, a comezos de 1262, Eduardo tivo que enfrontarse a alg\u00fans dos seus antigos aliados dos Lusignans por asuntos financeiros. Ao ano seguinte, o rei enviouno a unha campa\u00f1a en Gales en contra de Llywelyn ap Gruffudd, na que non tivo grandes resultados. Por esa mesma \u00e9poca, Simon de Montfort, quen estivera fora do pa\u00eds desde 1261, regresou a Inglaterra e retomou o movemento de reforma dos bar\u00f3ns. Foi neste momento, mentres o rei parec\u00eda disposto a aceptar as demandas dos bar\u00f3ns, cando Eduardo comezou a tomar o control da situaci\u00f3n. Mentres que ata ent\u00f3n fora un pouco imprevisible nos seus actos, a partir deste momento alzouse como un dos principais defensores dos dereitos reais do seu pai. Eduardo reuniuse con alg\u00fans dos homes aos que rexeitara o ano anterior \u2013entre os que estaban o seu amigo da infancia, Henry de Almain, e John de Warenne \u2013 e reconquistou o Castelo de Windsord aos rebeldes. A trav\u00e9s da arbitraxe do rei Lu\u00eds IX de Francia, as partes lograron chegar a un acordo, o chamado Axuste de Amiens, que resultou moi favorable ao bando realista, e supuxo a semente de futuros conflitos.\nGuerra civil e Cruzadas, 1264-1273.\nSegunda guerra dos bar\u00f3ns.\nEntre os anos 1264 e 1267 tivo lugar o conflito co\u00f1ecido como a segunda guerra dos bar\u00f3ns, na cal as forzas dos bar\u00f3ns lideradas por Simon de Montfort loitaron contra aqueles que permaneceron leais ao rei. A primeira batalla do conflito tivo lugar na cidade de Gloucester, que Eduardo conseguiu recuperar de mans dos rebeldes. Cando Robert de Ferres, acudiu na axuda dos rebeldes, Eduardo negociou unha tregua con el, cuns termos que romper\u00edan m\u00e1is adiante. Eduardo capturou Northampton de mans do fillo de Montfort, Simon, antes de embarcarse nunha vingativa campa\u00f1a contra as terras de Derby. Os bar\u00f3ns e os realistas enfront\u00e1ronse finalmente na batalla de Lewes, o 14 de maio de 1264. Eduardo, comandando o franco dereito, actuou ben, e axi\u00f1a derrotou ao continxente de Londres das forzas de Montfort. Por\u00e9n, marchou en persecuci\u00f3n do ex\u00e9rcito que se retiraba e, ao seu regreso, o resto do seu ex\u00e9rcito xa fora derrotado. Por medio dun acordo, co\u00f1ecido como o Axuste de Lewes, Eduardo e o seu curm\u00e1n Henry de Almain quedaron como ref\u00e9ns de Montfort.\nEduardo permaneceu retido ata marzo, e incluso despois da s\u00faa liberaci\u00f3n permaneceu baixo estrita vixilancia. O 28 de maio, logrou escapar dos seus gardi\u00e1ns e reunirse co conde de Gloucester, quen se unira recentemente ao bando do rei.\nOs apoios de Montfort estaban diminu\u00edndo e Eduardo reconquistou Worcester e Gloucester con relativa facilidade. Mentres, Montfort acordou unha alianza co gal\u00e9s Llywelyn e comezou a marchar cara ao leste para unir as s\u00faas forzas \u00e1s do seu fillo Simon. Eduardo logrou atacar por sorpresa no castelo de Kenilworth, onde o fillo de Montfort estaba acuartelado, antes de pasar a cortar o avance do conde de Leicester. Os dous ex\u00e9rcitos reun\u00edronse no segundo grande encontro da guerra, a batalla de Evesham, do 4 de agosto de 1265. Montfort tivo poucas oportunidades fronte \u00e1s superiores forzas realistas, e tras a s\u00faa derrota foi executado e mutilado no campo de batalla.\nTras varios episodios como o engano de Derby en Gloucester, Eduardo adquirira a reputaci\u00f3n de ser de pouca confianza. Durante a campa\u00f1a do ver\u00e1n, por\u00e9n, comezou a aprender dos seus erros, e actuou de xeito que ga\u00f1ou o respecto e admiraci\u00f3n dos seus contempor\u00e1neos. A guerra non rematou coa morte de Montfort, e Eduardo continuou participando nas seguintes batallas. No Nadal, chegou a un acordo co novo Simon de Montfort e os seus aliados na illa de Axholme en Lincolnshire e, en marzo levou a cabo o asalto a Cinque Ports. Un continxente de rebeldes refuxi\u00e1ronse no case inexpugnable castelo de Kenilworth e non se renderon ata a redacci\u00f3n do conciliatorio Dictum de Kenilworth. En abril parec\u00eda que Gloucester \u00eda cambiar de bando de novo aos reformistas e que a guerra civil continuar\u00eda, pero tras a negociaci\u00f3n dos termos do Dictum de Kenilworth, as partes chegaron a un acordo. Eduardo, por\u00e9n, non tivo grande envolvemento nas negociaci\u00f3ns, xa que nese momento estaba prepar\u00e1ndose para partir nunha Cruzada.\nCruzada e subida ao trono.\nEduardo tomou a cruz dos cruzados nunha elaborada cerimonia o 24 de xu\u00f1o de 1268, xunto ao seu irm\u00e1n Edmund e o seu curm\u00e1n Henry de Almain. Entre outros, compromet\u00e9ronse a participar na Novena Cruzada alg\u00fans dos antigos adversarios de Eduardo, como o conde de Gloucester. Co pa\u00eds pacificado, o grande impedimento ao proxecto foi o financiamento. O rei Lu\u00eds IX de Francia, que lideraba a Cruzada, prestou 17\u00a0500 libras. Isto, por\u00e9n, non era suficiente e o resto tivo que ser recadado mediante unha subida dos impostos aos laicos, que non fora recadado desde 1237. En maio de 1270, o Parlamento ingl\u00e9s garantiu unha taxa dunha vintena, a cambio de que o rei confirmara a Carta Magna, e a imposici\u00f3n de restrici\u00f3ns aos prestamistas xudeus. O 20 de agosto, Eduardo partiu do porto de Dover ata Francia. Os historiadores non puideron determinar o tama\u00f1o das s\u00faas forzas con certeza, pero probablemente Eduardo conseguiu reunir 225 cabaleiros e pouco menos de 1000 homes.\nOrixinalmente, os cruzados ti\u00f1an previsto axudar \u00e1s forzas cristi\u00e1s baixo asedio en Acreo, pero Lu\u00eds desviouse ata Tunisia. O rei franc\u00e9s e o seu irm\u00e1n Carlos de Anjou, quen se fixo coroar como rei de Sicilia, decidiron atacar ao emirato para establecer un punto forte no norte de \u00c1frica. O plan fracasou cando as forzas francesas quedaron reducidas por mor dunha epidemia que, o 25 de agosto, acabou coa vida do propio Lu\u00eds. Cando Eduardo chegou a Tunisia, Carlos xa asinara un tratado co emir, e non pod\u00edan facer outra cousa que regresar a Sicilia. A Cruzada quedou aprazada ata a seguinte primavera, por\u00e9n, unha tormenta devastadora arrasou as costas sicilianas e disuadiu a Carlos de Anjou e a o novo rei de Francia, Filipe III, de continuar coa campa\u00f1a. Eduardo decidiu continuar en solitario, e o 9 de maio de 1271 chegou finalmente a Acre.\nPara ent\u00f3n, a situaci\u00f3n en Terra Santa era absolutamente precaria. Xerusal\u00e9n caera en 1244 e Acre era agora o centro do reino cristi\u00e1n. Os estados musulm\u00e1ns atacaban baixo o liderado mameluco de Baibars, e ameazaban a propia cidade de Acre. A\u00ednda que os homes de Eduardo supuxeron un importante complemento para a gornici\u00f3n da cidade, non tiveron moitas oportunidades contra a superioridade dos ex\u00e9rcitos musulm\u00e1ns e, unha incursi\u00f3n inicial preto de St Georges-de-Lebeyne en xu\u00f1o resultou ser totalmente f\u00fatil. A embaixada ao Ilkhan Abaqa (1234\u20131282) dos mongois axudou ao ataque sobre a cidade de Alepo ao norte, que contribu\u00edu \u00e1 distracci\u00f3n das forzas de Baibars. En novembro, Eduardo dirixiu o ataque sobre Qaqun, que puido servir coma ponte ata Xerusal\u00e9n, pero tanto a invasi\u00f3n mongol coma o ataque de Eduardo fracasaron. A situaci\u00f3n parec\u00eda desesperada e, en maio de 1272 Hugo III de Chipre, quen era o rei nominal de Xerusal\u00e9n, asinara unha tregua de dez anos con Baibars. Eduardo mostrouse inicialmente desafiante, pero un ataque dun asasino musulm\u00e1n en xu\u00f1o forzouno a abandonar a campa\u00f1a. A\u00ednda que logrou acabar co asasino, quedou ferido no brazo cunha daga que tem\u00eda estivese envelenada, quedando severamente debilitado durante os seguintes meses.\nNon foi ata o 24 de setembro cando Eduardo deixou Acre. Na s\u00faa chegada a Sicilia co\u00f1eceu a noticia de que o seu pai morrera o 16 de novembro de 1272. Eduardo quedou profundamente entristecido pola noticia, pero no canto de partir cara a Inglaterra, decidiu emprender unha viaxe de pracer cara ao norte. Isto debeuse parcialmente \u00e1 s\u00faa pobre sa\u00fade, pero tam\u00e9n a que non hab\u00eda pr\u00e9sa polo seu regreso. A situaci\u00f3n pol\u00edtica en Inglaterra era estable despois das turbulencias de principios de s\u00e9culo, e Eduardo xa fora proclamado rei logo da morte do seu pai, no canto de durante a coroaci\u00f3n como era o costume. En ausencia do rei, o pa\u00eds quedou baixo o goberno dun consello real, liderado por Robert Burnell. O xa rei Eduardo, emprendeu unha viaxe por Italia e Francia durante o cal, entre outras cousas, visitou ao papa Gregorio X. O 2 de agosto de 1274 o rei regresou finalmente a Inglaterra, onde foi coroado o 19 de agosto.\nPrimeiros anos de reinado, 1274\u201396.\nGuerras galesas.\nConquista.\nLlywelyn ap Gruffudd desfrutou dunha situaci\u00f3n vantaxosa trala guerra dos bar\u00f3ns. A trav\u00e9s do tratado de Montgomery de 1267, recibiu oficialmente as terras que conquistara nos Catro Cantrefs de Perfeddwlad e foi reco\u00f1ecido como Pr\u00edncipe de Gales. Por\u00e9n, os conflitos armados continuaron, en particular con certos se\u00f1ores das marcas galesas, coma Gilbert de Clare, conde de Gloucester, Roger Mortimer e Humphrey de Bohun, conde de Hereford. Os problemas estaban exacerbando cando o irm\u00e1n de Llywelyn, Dafydd e Gruffydd ap Gwenwynwyn do Powys, logo de intentar asasinalo, se pasaron ao bando ingl\u00e9s en 1274. Debido \u00e1s hostilidades que estaban tendo lugar e as propias acci\u00f3ns do rei apoiando aos seus inimigos, Llywelyn rexeitou render vasalaxe a Eduardo. Para Eduardo, supuxo outra provocaci\u00f3n os plans de Llywelyn de casar coa filla de Simon de Montfort, Leonor.\nEn novembro de 1276 declarouse a guerra. As primeiras operaci\u00f3ns lanz\u00e1ronse baixo o liderado de Mortimer, Edmund Lancaster (o irm\u00e1n de Eduardo) e William de Beauchamp, conde de Warwick. O apoio a Llywelyn era d\u00e9bil entre os seus propios homes. En xullo de 1277 Eduardo atacou cun ex\u00e9rcito de 15\u00a0500 homes dos cales 9\u00a0000 eran galeses. A campa\u00f1a non tivo grandes batallas, e Llywelyn axi\u00f1a se decatou de que non ti\u00f1a m\u00e1is opci\u00f3n que renderse. En novembro de 1277 asinouse o Tratado de Aberconwy, polo cal o gal\u00e9s s\u00f3 manti\u00f1a as s\u00faas posesi\u00f3ns en Gwynedd, a\u00ednda que se lle permitiu conservar o t\u00edtulo de Pr\u00edncipe de Gales.\nCando se retomou a guerra en 1282, foi unha empresa totalmente diferente. Para os galeses, esta guerra base\u00e1base na s\u00faa propia identidade nacional e tiveron un grande apoio provocado polos intentos de impo\u00f1er a lei inglesa aos s\u00fabditos galeses. Para Eduardo, supuxo unha guerra de conquista m\u00e1is ca unha simple campa\u00f1a de castigo, como sucedera na anterior. A guerra comezou cunha rebeli\u00f3n de Dafydd, quen estaba descontento coa recompensa recibida en 1277. Llywelyn e outros terratenentes galeses axi\u00f1a se uniron, obtendo varias vitorias militares para o seu bando. En xu\u00f1o, Gloucester foi derrotado na batalla de Llandeilo Fawr. O 6 de novembro, mentres John Peckham, arcebispo de Canterbury, estaba negociando as condici\u00f3ns da paz, o comandante de Anglesey, Luke de Tany, decidiu levar a cabo un ataque por sorpresa. Constru\u00edron unha ponte de barcas para cruzar ata terra firme, pero tan pronto como conseguiron cruzar, foron atacados polo ex\u00e9rcito gal\u00e9s e sufriron grandes perdas na batalla de Moel-y-don. O avance dos galeses rematou o 11 de decembro, cando Llywelyn foi atra\u00eddo a unha trampa e resultou morto na batalla de Orewin Bridge. A conquista de Gwynedd completouse coa captura en xu\u00f1o de 1283 de Dafydd, quen foi levado a Shrewsbury e executado por traiz\u00f3n no seguinte outono.\nSuced\u00e9ronse varias rebeli\u00f3ns entre 1287 e 1288 e, m\u00e1is seriamente, en 1294, baixo o liderado de Madog ap Llywelyn, un parente afastado de Llywelyn ap Gruffudd. Este \u00faltimo conflito requiriu a atenci\u00f3n do propio Eduardo, pero en ambos casos as rebeli\u00f3ns foron esmagadas.\nColonizaci\u00f3n.\nPolo Estatuto de Rhuddlan de 1284, o principado de Gales quedou incorporado a Inglaterra e recibiu un sistema administrativo como o ingl\u00e9s, con condados dirixidos por sh\u00e9riffs. Introduciuse a lei inglesa para os casos criminais, a\u00ednda que os galeses puideron manter as s\u00faas propias normas locais para alg\u00fans casos de disputas nas propiedades. Despois de 1277, e a\u00ednda m\u00e1is despois de 1283, Eduardo embarcouse nun proxecto a grande escala para establecer asentamentos ingleses en Gales, creando novas cidades como Flint, Aberystwyth e Rhuddlan. Os residentes destas cidades foron inmigrantes ingleses, xa que se prohibiu aos galeses vivir nelas. Moitas destas cidades quedaron protexidas por grandes murallas.\nTam\u00e9n se iniciou un proxecto de construci\u00f3n de castelos, baixo a direcci\u00f3n do mestre James of Saint George, un prestixioso arquitecto que Eduardo co\u00f1ecera en Savoia durante o seu regreso da Cruzada. Entre estes castelos, enc\u00f3ntranse os de Beaumaris, Caernarfon, Conwy e o de Harlech, dese\u00f1ados para servir como fortalezas e palacios reais. O seu programa de construci\u00f3n de castelos en Gales supuxo a introduci\u00f3n do estendido uso das seteiras nas murallas dos castelos arredor de Europa, influ\u00eddos por dese\u00f1os orientais. Tam\u00e9n foi consecuencia das Cruzadas a introduci\u00f3n dos castelos conc\u00e9ntricos, e catro dos oito castelos constru\u00eddos por Eduardo en Gales tiveron este dese\u00f1o. Os castelos supo\u00f1\u00edan unha clara e imperial declaraci\u00f3n das intenci\u00f3ns do rei de gobernar no norte de Gales de xeito permanente e, decorounos con imaxes asociadas aos bizantinos, romanos e ao rei Artur, nun intento de lexitimar o seu novo r\u00e9xime.\nNo ano 1284 naceu o pr\u00edncipe Eduardo no castelo de Caernarfon. Probablemente o nacemento tivo lugar al\u00ed nunha deliberada declaraci\u00f3n sobre a nova orde pol\u00edtica en Gales. David Powel, un crego do s\u00e9culo XVI, suxeriu que o beb\u00e9 foi ofrecido aos galeses como un pr\u00edncipe \"que naceu en Gales e pod\u00eda non dicir nunca unha palabra en ingl\u00e9s\", pero non hai probas que apoien este relato. En 1301, en Lincoln, o pr\u00edncipe Eduardo pasou a ser o primeiro pr\u00edncipe ingl\u00e9s en recibir o t\u00edtulo de Pr\u00edncipe de Gales, cando o rei Eduardo lle garantiu o condado de Chester e as terras do norte de Gales. Semella que o rei esperaba que este acto servir\u00eda para pacificar a rexi\u00f3n e tam\u00e9n que o seu fillo ter\u00eda maior independencia econ\u00f3mica.\nDiplomacia e guerra no continente.\nEduardo non volveu marchar de Cruzada tras o seu regreso a Inglaterra en 1274, a\u00ednda que mantivo a intenci\u00f3n de facelo, e tomou a cruz de novo en 1287. Esta intenci\u00f3n influ\u00edu na s\u00faa pol\u00edtica exterior, ata polo menos 1291. Para comezar unha Cruzada a escala europea, era esencial previr os conflitos entre os grandes pr\u00edncipes do continente. Un grande obst\u00e1culo para isto foi o conflito entre a casa francesa de Anjou, que gobernaba no sur de Italia, e o Reino de Arag\u00f3n. En 1282, os cidad\u00e1ns de Palermo levant\u00e1ronse en armas contra Carlos I de N\u00e1poles, no que se co\u00f1ece como as V\u00e9speras sicilianas. No conflito posterior, Carlos de Salerno foi feito prisioneiro polos aragoneses. Os franceses pensaron en atacar Arag\u00f3n, incrementando o perigo dunha guerra a grande escala en Europa. Para Eduardo era de vital importancia evitar semellante guerra e, en 1286 en Par\u00eds, conseguiu unha tregua entre os franceses e aragoneses que supuxo a liberaci\u00f3n do pr\u00edncipe Carlos. En canto \u00e1s Cruzadas, os esforzos de Eduardo resultaron en balde, posto que os seus plans quedaron desbaratados cando os mamelucos capturaron Acre, o \u00faltimo reduto cristi\u00e1n na Terra Santa.\nTras a ca\u00edda de Acre, o papel internacional de Eduardo cambiou de diplom\u00e1tico a todo o contrario. Involucrouse profundamente nos asuntos do seu ducado de Gascu\u00f1a. En 1278 formou unha comisi\u00f3n composta polos seus socios de confianza, Otto de Grandson e co chanceler Robert Burnell, que provocou a substituci\u00f3n do senescal Luke de Tany. En 1286, o rei visitou a rexi\u00f3n en persoa e permaneceu al\u00ed polo menos tres anos. O problema, por\u00e9n, era o status de Gascu\u00f1a co reino de Francia e o papel de Eduardo como vasalo do rei franc\u00e9s. Na misi\u00f3n diplom\u00e1tica de 1286, Eduardo rendeulle vasalaxe ao novo rei Filipe IV. Por\u00e9n, en 1294 Filipe declarou a confiscaci\u00f3n do ducado cando Eduardo rexeitou comparecer ante el en Par\u00eds para discutir sobre un conflito entre mari\u00f1eiros ingleses, gasc\u00f3ns e franceses, que resultou na captura de varios barcos franceses, xunto co saco do porto franc\u00e9s de La Rochelle.\nLeonor de Castela morreu o 28 de novembro de 1290. Igual que o seu pai, Eduardo mostrouse durante o seu matrimonio devoto da s\u00faa esposa e permaneceulle fiel durante a s\u00faa vida xuntos \u2013o que non era moi habitual entre os monarcas da \u00e9poca\u2013, e quedou profundamente afectado pola s\u00faa perda. Erixiu na s\u00faa honra doce Cruces de Leonor, unha en cada punto no que o cortexo f\u00fanebre acampou pola noite. Como parte do acordo de paz entre Inglaterra e Francia en 1294, acordouse que Eduardo deb\u00eda casar coa medio irm\u00e1 de Filipe IV, Margarida de Francia, pero a voda tivo que pospo\u00f1erse polo comezo da guerra.\nEduardo aliouse co rei xermano, os condes de Flandres e G\u00fceldres, e cos borgo\u00f1\u00f3ns, que atacar\u00edan Francia dende o norte. Estas alianzas resultaron ser ef\u00e9meras e Eduardo tivo que afrontar tam\u00e9n os problemas en Gales e Escocia. Non foi ata agosto de 1297 cando por fin puido marchar a Flandres, nun momento no que os seus aliados xa foran derrotados. O apoio dos alem\u00e1ns non se chegou a materializar e Eduardo tivo que asinar a paz. O seu matrimonio con Margarida en 1299 puxo fin a unha guerra que resultou custosa e in\u00fatil para os ingleses.\nA Gran Causa.\nA relaci\u00f3n entre Inglaterra e Escocia na d\u00e9cada de 1280 foi de relativa coexistencia harmoniosa. O asunto da vasalaxe non acadou o mesmo nivel de controversia que en Gales. En 1278 o rei Alexandre III de Escocia rendeu vasalaxe a Eduardo, pero segundo parece s\u00f3 o fixo polas terras que posu\u00eda en Inglaterra. Os problemas xurdiron cando estoupou a crise sucesoria escocesa a comezos da d\u00e9cada seguinte. Entre 1281 e 1284, os dous fillos var\u00f3ns e a \u00fanica filla de Alexandre morreron. En 1286 morreu o propio Alexandre, deixando como herdeiro ao trono escoc\u00e9s \u00e1 s\u00faa neta de tres anos, Margarida. Segundo o tratado de Birgham, acordouse que Margarida deb\u00eda casar co fillo de seis anos de Eduardo, Eduardo de Carnarvon, a\u00ednda que Escocia permanecer\u00eda independente do se\u00f1or\u00edo ingl\u00e9s.\nMargarida, que xa ti\u00f1a sete anos, viaxou desde Noruega ata Escocia en outono de 1290, pero caeu enferma na viaxe e morreu nas Orcadas. A morte da nena deixou ao pa\u00eds sen un herdeiro evidente, e deu lugar \u00e1 disputa hist\u00f3rica co\u00f1ecida como a Gran Causa.\nA\u00ednda que xurdiron ata catorce pretendentes ao trono, os principais contendentes foron John Balliol e Robert de Brus. Os magnates escoceses fixeron unha petici\u00f3n a Eduardo para que levara a cabo os procedementos e administrara o resultado, pero que non arbitrara na disputa. A decisi\u00f3n de quen herdar\u00eda o trono deb\u00edan facela un comit\u00e9 especial de 104 auditores \u201340 nomeados por Balliol, 40 por Bruce e os 24 restantes seleccionados por Eduardo entre os membros de maior antig\u00fcidade da comunidade pol\u00edtica escocesa\u2013. En Birgham, coa perspectiva dunha uni\u00f3n persoal entre os dous reinos, a cuesti\u00f3n de soberan\u00eda non tivo grande importancia para Eduardo. Agora insist\u00eda en que, se hab\u00eda que facer un concurso, el ti\u00f1a que ser reco\u00f1ecido como se\u00f1or feudal de Escocia. Os escoceses mostr\u00e1ronse contrarios a facer semellante concesi\u00f3n, e responderon dicindo que posto que o reino non ti\u00f1a rei, ningu\u00e9n ti\u00f1a a autoridade para tomar semellante decisi\u00f3n. O problema quedou solucionado cando os contendentes acordaron que o reino quedar\u00eda baixo o poder de Eduardo ata que atoparan a un herdeiro de pleno dereito. Finalmente, tomouse a decisi\u00f3n en favor de John Balliol o 17 de novembro de 1292.\nIncluso despois de que Balliol subira ao trono, Eduardo continuou exercendo a s\u00faa autoridade sobre Escocia. En contra das obxecci\u00f3ns dos escoceses, acordou atender as petici\u00f3ns nos casos dirixidos polo tribunal dos gardi\u00e1ns que gobernou Escocia durante o interregnum. Outra provocaci\u00f3n chegou nun caso presentado por Macduff, fillo de Malcolm, conde de Fife, no cal Eduardo demandaba que Balliol aparecera en persoa antes que o parlamento ingl\u00e9s para responder dos cargos. O rei escoc\u00e9s accedeu, pero a situaci\u00f3n torceuse cando Eduardo exixiu aos magnates escoceses que lle proporcionaran apoio militar na guerra contra Francia. Isto resultaba inaceptable, e os escoceses formaron unha alianza con Francia e lanzaron un fracasado ataque sobre Carlisle. Eduardo respondeu invadindo Escocia en 1296 e conquistando a cidade de Berwick nunha batalla particularmente sanguenta. Na batalla de Dunbar, a resistencia escocesa quedou esmagada. Eduardo confiscou a Pedra do Destino \u2013 a pedra de coroaci\u00f3n escocesa e a levou ata Westminster para colocala na que hoxe se co\u00f1ece como Cadeira do Rei Eduardo. Depuxo a Balliol, encerrouno na Torre de Londres e colocou a varios ingleses \u00e1 fronte do goberno escoc\u00e9s. A campa\u00f1a resultou un aut\u00e9ntico \u00e9xito, pero o triunfo ingl\u00e9s resultou ser temporal.\nGoberno e lei.\nCar\u00e1cter como rei.\nEduardo ti\u00f1a reputaci\u00f3n dun severo temperamento que pod\u00eda chegar a ser intimidatorio. Unha historia conta como o decano de San Paulo, nun intento de confrontar a Eduardo polo alto nivel de impostos en 1295, caeu e morreu cando estivo na presenza do rei. Cando Edward de Caernarfon exixiulle un condado ao rei para o seu favorito Gaveston, o monarca estoupou de rabia e arrancou varios cabelos da cabeza do seu fillo. Alg\u00fans dos seus contempor\u00e1neos consideraban a Eduardo aterrador, particularmente durante os seus primeiros anos. A \"Canci\u00f3n de Lewes\" de 1264 describ\u00edao coma un leopardo, un animal considerado xeralmente como poderoso e imprevisible.\nA pesar do seu car\u00e1cter aterrador, os contempor\u00e1neos de Eduardo consider\u00e1rono como un home capaz e incluso o rei ideal. A\u00ednda que non tivo o amor dos seus s\u00fabditos, foi temido e respectado. Cumpriu coas expectativas do seu tempo para o seu reinado no seu papel de soldado capaz e determinado e na personificaci\u00f3n dos ideais cabaleirescos. Na observancia relixiosa tam\u00e9n cumpriu co esperado para o seu tempo: asist\u00eda con regularidade \u00e1 unha capela e daba xenerosas esmolas.\nEduardo estaba interesado polas historias do rei Artur, que gozaban de gran popularidade na Europa do seu tempo. En 1278 visitou a abad\u00eda de Glastonbury para abrir o que se pensaba era o sepulcro de Artur e Xenevra, recuperando \"a coroa de Artur\" de Llywelyn despois da conquista do norte de Gales, mentres que, os seus castelos inspir\u00e1ronse nos mitos art\u00faricos no seu dese\u00f1o e localizaci\u00f3n. Celebrou encontros de \"mesa redonda\" en 1284 e 1302, nos que houbo torneos e festexos, que os cronistas chegaron a comparar cos da corte do rei Artur. Nalg\u00fans casos, Eduardo semellou utilizar o seu interese nos mitos art\u00faricos para os seus propios intereses, inclu\u00edndo a lexitimidade do seu mandato en Gales e para dar descr\u00e9dito \u00e1 crenza galesa de que Artur regresar\u00eda como o seu salvador pol\u00edtico.\nAdministraci\u00f3n e lei.\nPouco despois de subir ao trono, Eduardo tratou de restaurar a orde e restablecer a autoridade real tralo desastroso reinado do seu pai. Para logralo, ordenou o cambio inmediato do persoal administrativo. O nomeamento m\u00e1is importante foi o de Robert Burnell como chanceler, quen permanecer\u00eda no posto ata 1292 e foi un dos principais asociados do rei. Eduardo tam\u00e9n substitu\u00edu aos oficiais locais, como os recadadores e os sh\u00e9riffs. Esta medida realizouna en preparaci\u00f3n para unha grande investigaci\u00f3n en todo o pa\u00eds pola que co\u00f1eceu as queixas polo abuso de poder dos oficiais reais. A investigaci\u00f3n produciu os chamados \"hundred rolls\".\nO segundo prop\u00f3sito da investigaci\u00f3n foi establecer que terras e dereitos da coroa se perderan durante o reinado de Henrique III.\nOs \"Hundred Rolls\" formaron a base dos posteriores procesos legais co\u00f1ecidos como procedementos \"Quo warranto\". O prop\u00f3sito destes procedementos foi o de establecer segundo que orde xudicial (en ) se acoll\u00edan varias liberdades. Se o demandado non obti\u00f1a unha licenza real para probar a s\u00faa liberdade, ent\u00f3n era a opini\u00f3n da coroa \u2013baseada nos escritos do experto legal do s\u00e9culo XIII, Bracton\u2013 que a liberdade deb\u00eda reverter ao rei. Tanto o estatuto de Westminster de 1275 como o de 1285 codificaron as leis existentes na Inglaterra da \u00e9poca.\nCoa aprobaci\u00f3n do estatuto de Gloucester en 1278 o rei puxo en cuesti\u00f3n os dereitos dos bar\u00f3ns a trav\u00e9s do sistema de \"circu\u00edtos legais\" xerais \u2013os xu\u00edces \u00edan en circu\u00edto a trav\u00e9s do pa\u00eds\u2013 e a trav\u00e9s dun incremento significativo no n\u00famero de petici\u00f3ns de \"quo warranto\" atendidas neses circu\u00edtos.\nIsto causou unha gran consternaci\u00f3n entre a aristocracia, que insist\u00eda no uso das s\u00faas antigas licenzas. En 1290 chegouse a un compromiso, segundo o cal consider\u00e1banse lex\u00edtimas as liberdades que foran exercidas desde a coroaci\u00f3n de Ricardo I de Inglaterra en 1189. As ganancias dos procesos \"Quo warranto\" para a coroa resultaron insignificantes e moi poucas liberdades regresaron ao rei. Eduardo, pola s\u00faa banda, obtivera unha vitoria significativa, establecendo o principio de que todas as liberdades emanaban da coroa.\nO estatuto de \"Quo warranto\" de 1290 foi tan s\u00f3 parte dun esforzo lexislativo m\u00e1is amplo, que foi unha das m\u00e1is importantes contribuci\u00f3ns do reinado de Eduardo. Esta etapa de acci\u00f3n lexislativa, xa comezara cos movementos de reforma dos bar\u00f3ns: o estatuto de Marlborough de 1267 conti\u00f1a elementos tanto das Provisi\u00f3ns de Oxford como do Dictum de Kenilworth. \u00c1 compilaci\u00f3n dos \"Hundred Rolls\" seguiulle pouco despois a publicaci\u00f3n do estatuto Westminster I, que confirmaba as prerrogativas reais e marcaba as restrici\u00f3ns nas liberdades. No Mortmain de 1279, trat\u00e1ronse os subsidios de terra \u00e1 igrexa. A primeira cl\u00e1usula do estatuto Westminster II, co\u00f1ecida como \"De donis conditionalibus\", trataba sobre o asentamento familiar da terra e as s\u00faas implicaci\u00f3ns.\nO Estatuto dos Mercadores de 1285 establec\u00eda unha serie de r\u00edxidas normas para a recuperaci\u00f3n das d\u00e9bedas, mentres que o de Winchester de 1285 trataba sobre como manter a paz a nivel local.\nO \"Quia emptores\" (1290) \u2013publicado xunto o \"Quo warranto\"\u2013 establec\u00eda a forma de solucionar as disputas se\u00f1oriais pola posesi\u00f3n das terras a trav\u00e9s da alienaci\u00f3n da propiedade mediante a \"subenfeudaci\u00f3n\". Esta \u00e9poca dos grandes estatutos chegou ao seu fin coa morte de Robert Burnell en 1292.\nFinanzas, Parlamento e expulsi\u00f3n dos xudeus.\nAs frecuentes campa\u00f1as militares de Eduardo supuxeron un duro golpe para as finanzas do pa\u00eds. Hab\u00eda varias formas polas cales o rei pod\u00eda recadar cartos para as s\u00faas guerras, inclu\u00edndo aranceis, pr\u00e9stamos e impostos aos laicos. En 1275 o rei negociou un acordo cunha comunidade de mercadores locais que aseguraba un imposto permanente sobre a la. En 1303, produciuse un acordo similar cos mercadores estranxeiros, a cambio de certos dereitos e privilexios. Os ingresos destes aranceis foron xestionados polos Riccardi, un grupo de banqueiros de Lucca en Italia, como agradecemento polos seus servizos como prestamistas \u00e1 coroa, que axudou a financiar as guerras galesas. Cando estoupou a guerra con Francia, o rei franc\u00e9s confiscou os bens dos Riccardi, provocando a s\u00faa bancarrota. Tras isto, os Frescobaldi de Florencia ocuparon o seu lugar como prestamistas \u00e1 coroa inglesa.\nOutra fonte de ingresos para a coroa estaba representada polos xudeus de Inglaterra. Este grupo era unha propiedade persoal do rei quen, pod\u00eda po\u00f1erlles impostos \u00e1 s\u00faa vontade. Para 1280, os xudeus foran explotados ata o nivel de que deixaron de ter utilidade econ\u00f3mica para a coroa, pero a\u00ednda pod\u00edan ser utilizados para as negociaci\u00f3ns pol\u00edticas. Os seus negocios de usura \u2013unha pr\u00e1ctica prohibida para os cristi\u00e1ns\u2013 provocaron que moita xente tivera d\u00e9bedas con eles e provocou un resentimento xeral na s\u00faa contra. En 1275, Eduardo emitiu o Estatuto da Xuder\u00eda, que prohib\u00eda a usura e animaba aos xudeus a ocupar outras profesi\u00f3ns. En 1279, nun contexto de represi\u00f3n sobre os cortadores de moedas, arrestou a todos os l\u00edderes das familias xud\u00edas e case 300 foron executados. En 1280, ordenou a todos os xudeus atender a serm\u00f3ns especiais, predicados por freires dominicos, coa esperanza de convencelos para que adoptaran o cristianismo, pero o seu intento fracasou. O ataque final contra os xudeus de Inglaterra tivo lugar co Edicto de Expulsi\u00f3n de 1290, polo cal Eduardo expulsou formalmente a todos os xudeus de Inglaterra. Isto non s\u00f3 provocou un aumento nos ingresos da coroa ao expropiar as propiedades xud\u00edas e os seus pr\u00e9stamos, sen\u00f3n que tam\u00e9n aumentou o poder de Eduardo para negociar os impostos aos laicos no parlamento. A expulsi\u00f3n, que non foi revocada ata 1656, segu\u00eda un precedente estendido entre os demais monarcas europeos: Filipe II de Francia expulsara ao xudeus das s\u00faas terras en 1182, Xo\u00e1n I da Breta\u00f1a, fixera o mesmo en 1239 e a finais da d\u00e9cada de 1240, Lu\u00eds IX de Francia, expulsou aos xudeus das herdades reais antes da s\u00faa primeira viaxe ao leste.\nEduardo convocou ao Parlamento con regularidade durante o seu reinado. En 1295, por\u00e9n, sucedeu un cambio significativo. Para este Parlamento, ademais dos se\u00f1ores seculares e eclesi\u00e1sticos, un\u00edronse dous cabaleiros de cada condado e dous representantes de cada municipio. A representaci\u00f3n dos com\u00fans no Parlamento non era nova, o que resultaba unha novidade era a nova autoridade da que gozaron desde ese momento. Mentres que con anterioridade s\u00f3 se esperaba dos com\u00fans que aceptasen as decisi\u00f3ns previamente tomadas polos magnates, agora proclamouse que eles posu\u00edan a plena autoridade (\"plena potestas\") das s\u00faas comunidades, para tomar decisi\u00f3ns no Parlamento. O rei agora contaba co apoio completo para recadar os subsidios aos laicos entre toda a poboaci\u00f3n.\n\u00daltimos anos, 1297\u20131307.\nCrise constitucional.\nAs constantes guerras da d\u00e9cada de 1290 supuxo unha gran carga financeira para s\u00fabditos de Eduardo. Mentres que ata 1294 s\u00f3 se impuxeron tres impostos aos laicos, entre 1294 e 1297 recadouse o imposto ata en catro ocasi\u00f3ns, reunindo case 200\u00a0000 libras. A isto houbo que sumar o aumento de confiscaci\u00f3ns de bens, o embargamento de la e coiro, as\u00ed como o impopular imposto da la. As demandas fiscais do rei provocaron resentimento entre os s\u00fabditos que, acabou transform\u00e1ndose nunha seria oposici\u00f3n pol\u00edtica. A resistencia inicial non foi consecuencia dos impostos aos laicos, sen\u00f3n aos subsidios clericais. En 1294, Eduardo exixiu unha subvenci\u00f3n de case a metade dos ingresos do clero, provocando certa resistencia. O rei respondeu ameazando con declaralos proscritos e, finalmente logrou a subvenci\u00f3n. Nese tempo, o arcebispado de Canterbury estaba vacante, xa que Robert Winchelsey estaba en Italia para recibir a consagraci\u00f3n. Winchelsey regresou en xaneiro de 1295 e tivo que conceder outra subvenci\u00f3n en novembro dese ano. Por\u00e9n, en 1296 a s\u00faa posici\u00f3n cambiou cando recibiu a bula papal \"Clericis laicos\". Esta bula prohib\u00eda ao clero pagar impostos \u00e1s autoridades laicas sen consentimento expl\u00edcito do papa. Cando o clero, coa escusa da bula, rexeitou pagar, Edudardo declarounos proscritos. Winchelsey encontr\u00e1base co dilema entre a lealdade ao rei e a protecci\u00f3n da bula papal, polo que decidiu dar liberdade ao clero de pagar se o v\u00edan necesario. Para finais dese ano, o papa publicou unha nova bula, \"Etsi de statu\", que permit\u00eda os impostos ao clero en caso de extrema necesidade.\nA oposici\u00f3n dos laicos tardou m\u00e1is tempo en emerxer e baseouse en dous feitos: o dereito do rei de exixir o servizo militar, e o seu dereito de recadar impostos. No parlamento de Salisbury de 1297, Roger Bigod, conde de Norfolk, na s\u00faa capacidade como Mariscal de Inglaterra, obxectou os chamamentos reais para cumprir co servizo militar. Bigod afirmou que a obrigaci\u00f3n militar s\u00f3 implicaba entrar en servizo xunto ao rei, e que se este ti\u00f1a a intenci\u00f3n de viaxar a Flandres non pod\u00eda enviar aos seus s\u00fabditos a Gascu\u00f1a. En xullo, Bigod e Humphrey de Bohun, conde de Hereford e o Condestable de Inglaterra, anunciaron unha serie de queixas co\u00f1ecidas como as \"Remonstrances\", nas cales se deu voz \u00e1s obxecci\u00f3ns ao elevado nivel de impostos que hab\u00eda no momento. Sen inmutarse, Eduardo exixiu outro subsidio aos laicos, que resultou ser especialmente provocativo, posto que o rei tan s\u00f3 ti\u00f1a o consentimento dun pequeno grupo de magnates, en lugar dos representantes das comunidades no parlamento. Mentres que o rei estaba en Winchelsea, prepar\u00e1ndose para a campa\u00f1a de Flandres, Bigod e Bohun acudiron ante o \"Exchequer\" para evitar a recadaci\u00f3n do imposto. Mentres o rei deixaba o pa\u00eds, o reino semellaba estar ao bordo dunha nova guerra civil. A situaci\u00f3n acabou resolv\u00e9ndose trala derrota dos ingleses a mans dos escoceses na batalla da ponte de Stirling. A nova ameaza ao pa\u00eds deu ao rei e os magnates unha causa com\u00fan. Eduardo asinou a \"Confirmatio cartarum\" \u2013unha confirmaci\u00f3n da \"Carta Magna\" e a s\u00faa acompa\u00f1ante Carta do Bosque\u2013 e a nobreza accedeu, a cambio, a axudalo na campa\u00f1a de Escocia.\nOs problemas de Eduardo coa oposici\u00f3n non remataron coa campa\u00f1a de Falkirk. Durante os seguintes anos estivo atado polas promesas que fixera, en particular pola Carta do Bosque. No parlamento de 1301, o rei foi obrigado a ordenar unha valoraci\u00f3n dos bosques reais, pero en 1305 obtivo unha bula papal que o liberaba desta concesi\u00f3n. En \u00faltima instancia, foi a falta de persoal o que provocou a fin da oposici\u00f3n a Eduardo. Bohun morreu en 1298, despois de regresar da campa\u00f1a de Falkirk. Mentres que Bigod, en 1301 chegou a un acordo co rei que resultou beneficioso para ambos: Bigod, que non ti\u00f1a fillos, nomeou a Eduardo o seu herdeiro a cambio dun subsidio anual. Finalmente Eduardo tivo a s\u00faa vinganza sobre Winchelsey en 1305, cando Clemente V foi elixido papa. Clemente era un gasc\u00f3n favorable ao rei e, a instancias do rei, expulsou a Winchelsey do seu posto como arcebispo de Canterbury.\nRegreso a Escocia.\nA situaci\u00f3n en Escocia parec\u00eda resolta cando Eduardo deixou o pa\u00eds en 1296, pero a resistencia emerxeu axi\u00f1a baixo o liderado de William Wallace. O 1 de setembro de 1297, un grande ex\u00e9rcito ingl\u00e9s liderado por John de Warenne, conde de Surrey, e Hugh de Cressingham foi derrotado por unha pequena forza escocesa dirixida por Wallace e Andrew Moray na ponte de Stirling. A derrota tivo un efecto inmediato en Inglaterra, onde se comezou a preparar a campa\u00f1a de represalia inmediatamente. Eduardo dirixiuse ao norte tan pronto como regresou de Flandres. O 22 de xullo de 1298, na \u00fanica gran batalla na que participou dende a de Evesham en 1265, Eduardo derrotou as forzas de Wallace na batalla de Falkirk. Por\u00e9n, a pesar da vitoria, Eduardo non puido tomar vantaxe da s\u00faa vitoria, e ao ano seguinte os escoceses conseguiron conquistar o castelo de Stirling. A\u00ednda que Eduardo loitou en Escocia tanto en 1300, durante o asedio do castelo de Caerlaverock e en 1301, os escoceses rexeitaron volver a enfrontarse en campo aberto, preferindo atacar aos ingleses en grupos m\u00e1is pequenos.\nOs escoceses apelaron ao papa Bonifacio VIII para que reclamase o se\u00f1or\u00edo sobre Escocia en lugar dos ingleses. A bula papal dirixida a Eduardo cos termos foi rexeitada en nome do rei pola Carta dos Bar\u00f3ns de 1301. Os ingleses conseguiron someter ao pa\u00eds doutra forma. En 1303, asinouse o tratado de paz entre Inglaterra e Francia, rompendo as\u00ed a alianza franco-escocesa. Robert Bruce, cambiou ao bando ingl\u00e9s no inverno de 1301. Para 1304, moitos dos demais nobres escoceses tam\u00e9n se situaron no bando de Eduardo e, nese mesmo ano os ingleses conseguiron recuperar o castelo de Stirling. En 1305, Wallace foi derrotado por parte de John de Menteith quen o levou ata Londres onde foi executado publicamente. Con Escocia de novo baixo o control ingl\u00e9s, Eduardo colocou a ingleses e varios escoceses de confianza no goberno do pa\u00eds.\nA situaci\u00f3n mudou de novo o 10 de febreiro de 1306, cando Robert Bruce asasinou o seu rival John Comyn e unhas poucas semanas despois, o 25 de marzo, coroouse Rei de Escocia con Isobel, a irm\u00e1 do conde de Buchan. Bruce lanzou nunha campa\u00f1a para restaurar a independencia escocesa que tomou aos ingleses por sorpresa. Eduardo non se encontraba ben de sa\u00fade nese momento e, no canto de comandar a expedici\u00f3n el mesmo, encomendou o mando a Aymer de Valence e Henry Percy, mentres que o ex\u00e9rcito real estivo dirixido polo Pr\u00edncipe de Gales. Os ingleses tiveron \u00e9xito ao comezo da campa\u00f1a e o 19 de xu\u00f1o Aymer de Valence derrotou a Bruce na batalla de Methven. Bruce tivo que agocharse trala derrota, mentres que as forzas inglesas capturaron os territorios perdidos e os castelos.\nEduardo respondeu con severidade contra os aliados e seguidores de Bruce. A irm\u00e1 do escoc\u00e9s, Mary, foi colgada no interior dunha gaiola no castelo de Roxburgh durante catro anos. Isabella MacDuff, condesa de Buchan, quen coroou a Bruce, tivo a mesma sorte no castelo de Berwick. O irm\u00e1n m\u00e1is novo de Bruce, Neil foi executado polo m\u00e9todo do aforcado, azorrado e desmembrado.\nEstaba claro que Eduardo percibiu a revolta non como unha guerra entre as d\u00faas naci\u00f3ns, sen\u00f3n como unha supresi\u00f3n dunha rebeli\u00f3n de s\u00fabditos desleais. Esta brutalidade coa que respondeu, no canto de axudar en conter aos escoceses, tivo o efecto contrario e supuxo un aumento no apoio a Bruce.\nMorte e legado.\nEn febreiro de 1307, Bruce reapareceu, comezou a reunir homes e, en maio, derrotou a Aymer de Valence na batalla de Loudoun Hill. Eduardo, quen se unira un pouco, marchou cara o norte. No cami\u00f1o, por\u00e9n, contraeu a disenter\u00eda e a s\u00faa condici\u00f3n empeorou. O 6 de xullo acampou en Burgh by Sands, xusto ao sur da fronteira con Escocia. Cando os seus serventes acudiron \u00e1 ma\u00f1\u00e1 seguinte para levantalo e darlle de comer, o rei morreu nos seus brazos.\nXurdiron ent\u00f3n varias historias sobre os \u00faltimos desexos do rei. Segundo unha tradici\u00f3n, pediu que o seu coraz\u00f3n fose enterrado na Terra Santa, xunto a un ex\u00e9rcito para combater aos infieis. Outra historia, m\u00e1is dubidosa, suxire que pediu que os seus \u00f3sos fosen levados en futuras expedici\u00f3ns contra os escoceses. A m\u00e1is crible \u00e9, segundo os cronistas, a escena de Eduardo rodeado polos condes de Lincoln, Warwick, Aymer de Valence e Robert Clifford, aos que lles pediu que coidaran do seu fillo Eduardo. En particular, deb\u00edan asegurarse de que Piers Gaveston non regresara ao pa\u00eds. O seu desexo, por\u00e9n, foi ignorado polo seu fillo quen axi\u00f1a mandou chamar ao seu favorito de regreso do exilio. O novo rei, permaneceu no norte ata agosto, cando abandonou a campa\u00f1a e se dirixiu ao sur. Eduardo II foi coroado rei o 25 de febreiro de 1308.\nO corpo do defunto rei foi levado ao sur e deixado na abad\u00eda de Waltham, antes de ser enterrado na abad\u00eda de Westminster o 27 de outubro. Non hai moitos rexistros do funeral, que tivo un custo de 473 libras. A tumba de Eduardo foi un sarc\u00f3fago infrecuentemente liso de m\u00e1rmore de Purbeck, sen a habitual efixie real, posiblemente como consecuencia dos recortes nos fondos reais trala s\u00faa morte. A Sociedade de Anticuarios de Londres abriu a tumba en 1774, encontrando o corpo ben preservado pese aos 467 anos transcorridos, e tiveron a oportunidade de determinar a altura real do monarca. A\u00ednda poden lerse os restos da inscrici\u00f3n en lat\u00edn \"Edwardus Primus Scottorum Malleus hic est, 1308. Pactum Serva\" (\"Aqu\u00ed est\u00e1 Edward\u00a0I, Martelo dos Escoceses, 1308. Mant\u00e9n o Xuramento\"), refer\u00edndose ao seu xuramento de vingar a rebeli\u00f3n de Robert Bruce. Isto resultou en que Eduardo recibise o ep\u00edteto de \"Martelo dos Escoceses\" por parte dos historiadores, a\u00ednda que a s\u00faa orixe non \u00e9 contempor\u00e1nea xa que foi engadido polo abade John Feckenham durante o s\u00e9culo XVI.\nHistoriograf\u00eda.\nAs primeiras historias sobre Eduardo nos s\u00e9culos XVI e XVII base\u00e1ronse principalmente no traballo dos cronistas e apenas fixeron uso dos rexistros oficias da \u00e9poca. Estas historias limit\u00e1ronse a facer comentarios xerais sobre a importancia de Eduardo como monarca e fac\u00edanse eco das alabanzas dos cronistas sobre os seus logros. Durante o s\u00e9culo XVII, o xurista Edward Coke escribiu longo sobre a lexislaci\u00f3n de Eduardo, alcumando ao rei como o \"Xustiniano ingl\u00e9s\", en honra ao emperador bizantino. A finais dese s\u00e9culo, os historiadores comezaron a usar os rexistros existentes para describir o papel do parlamento e o reinado sobre Eduardo, establecendo comparaci\u00f3ns entre o seu goberno e a situaci\u00f3n pol\u00edtica do seu propio s\u00e9culo. Os historiadores do s\u00e9culo XVIII describiron a Eduardo como un home capaz, rudo e condicionado polas circunstancias da \u00e9poca.\nO historiador William Stubbs pola s\u00faa banda, suxeriu que Eduardo lle deu forma a historia nacional, lexislando as leis inglesas e as s\u00faas instituci\u00f3ns, as\u00ed como axudando a establecer o sistema parlamentario e a monarqu\u00eda constitucional. As s\u00faas fortalezas e debilidades como gobernante eran consideradas emblem\u00e1ticas polo pobo ingl\u00e9s en xeral. Thomas Tout \u2014disc\u00edpulo de Stubbs\u2014 inicialmente adoptou a mesma perspectiva, pero despois dunha ampla investigaci\u00f3n sobre a casa real de Eduardo, co apoio dos traballos dos seus contempor\u00e1neos sobre os primeiros parlamentos da \u00e9poca, cambiou de parecer. Tout chegou a ver a Eduardo como un l\u00edder conservador interesado en si mesmo, que usou o sistema parlamentario como \u00abo astuto enxe\u00f1o dun aut\u00f3crata, ansioso por usar \u00e1 masa do pobo coma un freo aos seus inimigos hereditarios entre os grandes bar\u00f3ns\u00bb.\nOs historiadores nos s\u00e9culos XX e XXI levaron a cabo unha extensa investigaci\u00f3n sobre Eduardo e o seu reinado. A maior\u00eda conclu\u00edu que este foi un per\u00edodo altamente significativo na historia medieval inglesa. Alg\u00fans foron m\u00e1is al\u00f3 e describiron a Eduardo como un dos grandes reis medievais, a\u00ednda que maior\u00eda tam\u00e9n coincide en que os seus \u00faltimos anos tiveron menor \u00e9xito cas s\u00faas primeiras d\u00e9cadas no poder. Produc\u00edronse tres importantes narraci\u00f3ns acad\u00e9micas de Eduardo durante este per\u00edodo. Os volumes de Frederick Powicke \u2014publicados en 1947 e 1953\u2014 influ\u00edron nas obras sobre Eduardo durante varias d\u00e9cadas e foron, en gran medida, positivas ao eloxiar os logros do seu reinado, en particular o seu enfoque na xustiza e na lei. En 1988, Michael Prestwich produciu unha biograf\u00eda autorizada do rei ingl\u00e9s, centr\u00e1ndose na s\u00faa carreira pol\u00edtica, a\u00ednda que retrat\u00e1ndoo en termos comprensivos, pero destacando algunhas das consecuencias das s\u00faas pol\u00edticas fracasadas. A biograf\u00eda de 2008 por Marc Morris presentou m\u00e1is detalles da personalidade de Eduardo, tomando unha visi\u00f3n m\u00e1is seria das debilidades do rei ingl\u00e9s e as caracter\u00edsticas menos agradables.\nFamilia e descendentes.\nPrimeiro matrimonio.\nXunto a s\u00faa primeira muller, Leonor de Castela, Eduardo tivo polo menos catorce fillos, incluso pode que ata dezaseis. De todos eles, tan s\u00f3 5 fillas sobreviron ata a idade adulta, e un s\u00f3 un fillo sobreviviu ao seu pai, Eduardo.\nDeste matrimonio naceron:\nEduardo e Leonor tiveron as seguintes fillas:\nSegundo matrimonio.\nCon Margarida de Francia Eduardo tivo dous fillos que viviron ata a idade adulta e unha filla que morreu durante a infancia:\nDevanceiros.\nDevanceiros de Eduardo I de Inglaterra "}
{"id": "31430", "revid": "88215", "url": "https://gl.wikipedia.org/wiki?curid=31430", "title": "Hicham El Guerrouj", "text": "Hicham El Guerrouj (\u00c1rabe: \u0647\u0634\u0627\u0645 \u0627\u0644\u0643\u0631\u0648\u062c), nado o 14 de setembro de 1974 en Berkane (Marrocos) \u00e9 un atleta mediofondista xa retirado. Pos\u00fae o r\u00e9cord dos 1500 metros (3:26.00), da milla (3:43.13) e dos 2.000 metros (4:44.79), e foi alcumado no seu momento coma o \"Rei da Milla\". Anunciou a s\u00faa retirada o 22 de maio de 2006, logo de que un virus primeiro e m\u00e1is tarde unha lesi\u00f3n nas costas o tivesen practicamente apartado das pistas durante dous anos.\nA s\u00faa carreira deportiva foi merecente de varios reco\u00f1ecementos, coma o premio ao esforzo humanitario da Asociaci\u00f3n Internacional de Federaci\u00f3ns de Atletismo (IAAF), que recibiu en 1996. Tam\u00e9n \u00e9 embaixador de boa vontade da UNICEF. El Guerrouj foi designado mellor atleta do ano pola IAAF en 2001 e en 2002, logo de quedar invicto en m\u00e1is de vinte probas, co que se converteu no primeiro home en obter o galard\u00f3n de atleta do ano por d\u00faas veces consecutivas desde que se creou en 1988. Tam\u00e9n no 2002 foi designado mellor atleta do ano, a canda a brit\u00e1nica Paula Radcliffe, pola revista especializada Track and Field News. En 2003 escoll\u00e9rono membro do Comit\u00e9 de Atletas da IAAF. O 7 de setembro de 2004, Hicham El Guerrouj foi condecorado co \"Cordon de Commandeur\" polo rei Mohamed VI de Marrocos. Tam\u00e9n nese ano 2004 recibiu o Pr\u00edncipe de Asturias dos Deportes polo seu \"firme compromiso co deporte e coa sociedade e especialmente coa mocidade e cos m\u00e1is necesitados\".\nHistoria.\nA primeira actuaci\u00f3n internacional destacada de Hicham El Guerrouj produciuse en 1992, cando quedou terceiro nos 5000 do Mundial j\u00fanior de Se\u00fal. Acadou relevo internacional a mediados dos anos noventa cando rozou os r\u00e9cords dos 1500 metros e da milla. Cando ti\u00f1a s\u00f3 vinte anos conseguiu a medalla de prata nos 1500 m do Mundial de atletismo de 1995, en Gotemburgo. En 1996, logo de facer a s\u00faa plusmarca en 1500 en Estocolmo cun tempo de 3:29:51, era un dos grandes favoritos para apa\u00f1ar o ouro ol\u00edmpico. Pero nos Xogos de Atlanta quedou no posto 12\u00ba, levando a vitoria Noureddine Morceli. Contra a fin daquela tempada, no mitin de Mil\u00e1n El Guerrouj conseguiu ser o primeiro en derrotar a Morceli nos 1500, logo de catro anos de invenciblilidade do alxeriano.\nNos anos que seguiron, El Guerrouj converteuse no \u00fanico mediofondista en obter catro t\u00edtulos mundiais consecutivos en 1997, 1999, 2001 e 2003. No mitin de Roma de 1998, El Guerrouj fendeu o r\u00e9cord mundial de Morceli sobre os 1500 m, que era de 3:27.37, ao rebaixalo en m\u00e1is dun segundo (3:26.00). A plusmarca mundial da milla de Morceli caeu ao ano seguinte, tam\u00e9n en Roma, ao fixar El Guerrouj a marca en 3:43.13. Nesa mesma tempada bateu o r\u00e9cord mundial de 2000, desta volta en Berl\u00edn, deix\u00e1ndoo en 4:44.79. En 1999 conseguiu en Bruxelas a segunda mellor marca de todos os tempos no 3000 m (7:23.09). O mellor tempo persoal na distancia seguinte, os 5000, obt\u00edvoo en Ostrava en 2003, con 12:50.24.\nLogo da prata de Sydney, onde rematara segundo, as s\u00faas esperanzas de subir ao m\u00e1is alto do podio ol\u00edmpico pasaban por Atenas. Na capital grega El Guerrouj conseguiu a maior das s\u00faas proezas, ao obter o ouro tanto nos 1500 coma nos 5000, algo que non acontec\u00eda dende os tempos do finland\u00e9s Paavo Nurmi, que o acadara en 1924, oitenta anos antes. Nos 1500 deu corrido os \u00faltimos 800 nuns trepidantes 1:46 para imporse sobre o queniano Bernard Lagat. Na longa distancia superou o gran favorito, o et\u00edope Kenenisa Bekele.\nHicham El Guerrouj ga\u00f1ou por tres veces consecutivas a Golden League da IAAF, en 2001, 2002 e 2003, o \u00fanico home que puido facelo."}
{"id": "31431", "revid": "89787", "url": "https://gl.wikipedia.org/wiki?curid=31431", "title": "Llanes", "text": "Llanes \u00e9 un concello da comunidade Aut\u00f3noma do Principado de Asturias, situado no norte de Espa\u00f1a. Limita ao norte co mar Cant\u00e1brico, ao sur con On\u00eds, Cabrales, Pe\u00f1amellera Alta e Pe\u00f1amellera Baja, ao leste con Ribadedeva e ao oeste con Cangas de On\u00eds e Ribadesella. Est\u00e9ndese preto de 30 km ao longo da costa no extremo oriental da rexi\u00f3n. Polo sur atopamos coa Serra do Cuera, que se eleva por enriba dos 1.100 m. A rexi\u00f3n \u00e9 parte da Costa Verde de Espa\u00f1a, que se co\u00f1ece pola s\u00faa paisaxe costeira con praias e monta\u00f1as espectaculares. Llanes at\u00f3pase ao norte dos Picos de Europa, unha cordilleira monta\u00f1osa cuxa xeolox\u00eda est\u00e1 case enteiramente constitu\u00edda de karst de pedra calcaria.\nA maior\u00eda dos habitantes do concello viven na zona costeira, na cal a vila m\u00e1is grande \u00e9 a propia Llanes, cunha poboaci\u00f3n de preto de 4.000 habitantes dos preto de 13.000 que ten devandito concello; a\u00ednda que durante o ver\u00e1n a poboaci\u00f3n total do concello multipl\u00edcase.\nAs tradici\u00f3ns, a gastronom\u00eda e as festas da rexi\u00f3n son famosos polo seu colorido e historia. Llanes \u00e9 un municipio de grande atractivo tur\u00edstico, a consecuencia do cal xerouse nos \u00faltimos anos un notable crecemento urban\u00edstico, con preocupantes efectos ambientais e paisax\u00edsticos.\nParroquias.\nO concello de Llanes div\u00eddese en 28 parroquias:\nA cidade de Llanes.\nLlanes \u00e9 un porto de pesca tradicional moi activo e con moitos monumentos e tradici\u00f3ns notables; unha placa conmemora aos 65 mari\u00f1eiros que embarcaron en catro galeras para formar parte da Armada Invencible contra Inglaterra no mes de xullo de 1588. En 1206, Afonso IX concede \u00e1 vila un foro que foi despois refrendado polos sucesivos reis ata Filipe V.\nHoxe, Llanes segue sendo un porto de pesca activo, coa s\u00faa econom\u00eda alzada polo turismo (sobre todo polos visitantes do resto de Espa\u00f1a) durante o ver\u00e1n. A vila ten unha boa selecci\u00f3n de tendas e restaurantes tradicionais, tanto na mesma vila como nas s\u00faas contornas. Tres praias e un paseo espectacular sobre o acantilado, o Paseo de San Pedro, engaden encanto \u00e1 atmosfera costeira.\nAdemais, \u00e9 de salientar a obra \"Os Cubos da Memoria\" do pintor Agust\u00edn Ibarrola. Tr\u00e1tase dunha orixinal idea, na li\u00f1a de Ibarrola, que consistiu en pintar con diversos motivos os bloques de formig\u00f3n que protexen o porto da vila.\nO vello teatro foi derribado hai alg\u00fans anos; atop\u00e1base constru\u00eddo sobre o r\u00edo como un vello mu\u00ed\u00f1o.\n\u00c1 parte dos monumentos que se poidan ver, unha visita polas ruelas da cidade \u00e9 sempre agradable.\nPreto de Llanes est\u00e1 o pobo de Porr\u00faa, famoso polo Museo Etnogr\u00e1fico do Oriente de Asturias.\nAs monta\u00f1as.\nDe todo o concello de Llanes a zona sur est\u00e1 dominada por un muro de monta\u00f1as calcarias. Moitos turistas, as\u00ed a todo, non se dan conta de que a crista que forma dita parede monta\u00f1osa agacha a vista da m\u00e1is alta Serra do Cuera; entre os dous hai vales escondidos, que drenan en sistemas de covas. O maior destes vales \u00e9 A Yosa de Viango. A diferenza das alturas dos Picos de Europa ao sur, estes vales son verdes e pastor\u00eds.\nAs covas.\nO concello ten numerosas covas, inclu\u00edndo un sitio de interese arqueol\u00f3xico en Nova, e a Cova Bolado preto da Pereda que tam\u00e9n cont\u00e9n arte antiga e pasos abertos.\nHai tam\u00e9n varios sistemas importantes de covas, inclu\u00edndo\nEstes sistemas foron sistematicamente explorados por vez primeira por espele\u00f3logos do Club de Espeleolox\u00eda da Universidade de Oxford (OUCC) e de Speleogroup.\nFestas.\nNa capital do concello, tres bandos oc\u00fapanse de organizar independentemente os tres grandes festexos da vila ao longo do ver\u00e1n.\nEn xullo cel\u00e9brase A Madalena, en agosto San Roque e en setembro A Gu\u00eda. A\u00ednda que a patroa da Vila \u00e9 A nosa Se\u00f1ora do Conceyu, celebrada o 15 de agosto. Os tres bandos te\u00f1en unha co\u00f1ecida rivalidade hist\u00f3rica entre si, cada un cos seus seareiros entre a poboaci\u00f3n llanisca, e todos intentan cada ano ter as mellores festas; a\u00ednda que as de San Roque son sen d\u00fabida as m\u00e1is populares.\nDoutra banda, nas distintas parroquias e localidades do concello cel\u00e9branse como \u00e9 normal diversos festexos en honor dos seus patr\u00f3ns, pero destaca especialmente A Fogueira, consistente na corta dun eucalipto do monte e plantaci\u00f3n do mesmo na vila tras quitarlle a cortiza. Cel\u00e9brase en varios pobos, como Celoriu, Balmori, Porr\u00faa ou Vidiago. Tam\u00e9n gozan de gran fama a Noite das Bruxas (\"Lles Bruxes\") do pobo de Barro, festa moi tradicional e popular na que est\u00e1 moi presente a mitolox\u00eda asturiana; e a festa da patroa Santa Ana de Naves, grazas aos concertos gratu\u00edtos de int\u00e9rpretes populares"}
{"id": "31433", "revid": "23204", "url": "https://gl.wikipedia.org/wiki?curid=31433", "title": "Petra", "text": "Petra (de \"petra\", \"pedra\" en grego; \u00e1rabe: \u0627\u0644\u0628\u062a\u0631\u0627\u0621, \"al-Bitr\u0101\") \u00e9 un sitio arqueol\u00f3xico situado en Xordania, localizado entre as monta\u00f1as que forman os contrafortes orientais de Wadi Araba, nun gran val que vai desde o Mar Morto ata o Golfo de Aqaba. Este lugar \u00e9 famoso por ter moitas estruturas de pedra escavadas dentro das rochas.\nXeograf\u00eda.\nPetra est\u00e1 situada a medio cami\u00f1o entre o Golfo de Aqaba e o Mar Morto a unha altitude de 800 a 1396 metros por encima do nivel do mar nun val da rexi\u00f3n monta\u00f1osa de Edom, ao leste do val de Arabah. Hoxe, Petra at\u00f3pase a uns 200 km ao sur da capital xordana Aman, aproximadamente a 3 horas en coche.\nPlinio o Vello e outros escritores identifican a Petra como a capital dos Tadeanos e o centro do comercio con camelos. Constru\u00edda en gran parte sobre a mesma rocha, coma se trat\u00e1sese dunha escultura, est\u00e1 incrustada entre rochas abruptas e empinadas, entre pasadizos ou pequenos can\u00f3ns escavados pola erosi\u00f3n da auga a trav\u00e9s de miles de anos. Ten un abastecemento de auga segura, o que o fai un lugar favorable para o desenvolvemento dunha pr\u00f3spera cidade. O lugar \u00e9 accesible s\u00f3 por un estreito cami\u00f1o de monta\u00f1a ao noroeste, ou ao leste a trav\u00e9s dun can\u00f3n de aproximadamente 1,5 km de lonxitude e ata 200 metros de altura, o Siq, o acceso principal, que no seu lugar m\u00e1is estreito mide apenas dous metros de ancho. Petra non s\u00f3 posu\u00eda as vantaxes dunha fortaleza en canto \u00e1 seguridade, xunto a presenza de auga converteuna nunha parada natural na intersecci\u00f3n de varias rutas de caravanas que conectaban Exipto, Siria e Arabia co sur do mar Mediterr\u00e1neo, cargadas principalmente con produtos de luxo (especias e seda da India, de marfil de \u00c1frica, perlas do mar Vermello e incenso do sur de Arabia). A resina de \u00e1rbore do incenso \"(Boswellia)\" era cobizada polo mundo antigo como unha ofrenda relixiosa especialmente valiosa e tam\u00e9n como medicina.\nA actividade comercial xerada polas caravanas e as tarifas recibidas produciron importantes beneficios para os nabateos. Como resultado, a cidade acolleu desde o s\u00e9culo V a.C. Un mercado importante ata o s\u00e9culo III.\nEscavaci\u00f3ns recentes demostraron as habilidades dos nabateos no control da auga que permitiron a construci\u00f3n da cidade no deserto, creando na pr\u00e1ctica un oasis artificial. A zona sofre inundaci\u00f3ns ocasionais e os restos arqueol\u00f3xicos evidencian que os nabateos controlaban estas inundaci\u00f3ns mediante o uso de presas, cisternas e condutos de auga. Deste xeito, almacenaban a auga que despois pod\u00eda ser utilizada nos longos per\u00edodos de seca permitindo que a cidade prosperara.\nA\u00ednda que nas s\u00faas orixes se pod\u00eda acceder a Petra chegando polo sur (v\u00eda Wadi Araba), ou posiblemente desde as elevadas mesetas no norte, a maior parte dos visitantes modernos ach\u00e9ganse ao lugar dende o leste. A impresionante entrada leste leva a un acceso en baixada que atravesa unha estreita e escura corga entre paredes de pedra, (nalg\u00fans lugares con s\u00f3 3 - 4 m. de ancho) chamada \"Siq\" (\"o eixo\"), unha caracter\u00edstica xeol\u00f3xica natural formada por unha separaci\u00f3n profunda nas rochas de arenita e que sirve como unha canle que flue cara a Wadi Musa. Ao final da estreita gorxa at\u00f3pase a ru\u00edna m\u00e1is elaborada de Petra, Al Khazneh (popularmente co\u00f1ecida e que significa \"o Tesouro\"), tallado no cantil de arenita. A\u00ednda que permanece en condici\u00f3ns notablemente ben conservadas, a fachada da estrutura est\u00e1 marcada por centos de buracos de bala feitos polas tribos bedu\u00ednas locais que esperaban atopar as riquezas que unha vez se rumoreaba que estaban escondidas nela. \nUn pouco m\u00e1is al\u00f3 do Tesouro, ao p\u00e9 da monta\u00f1a chamada \"en-Nejr\", hai un gran teatro, posicionado para que poidan verse a maior cantidade de tumbas. No punto onde se abre o val \u00e1 chaira, o sitio da cidade rev\u00e9lase con efecto sorprendente. O teatro foi cortado na ladeira e baixo varias das tumbas durante a s\u00faa construci\u00f3n. Os rectangulos dos asentos a\u00ednda est\u00e1n visibles. Case encerrandoo por tres lados est\u00e1n os muros da monta\u00f1a de cor rosa.\nPlano detallado da cidade.\n Lenda detallada\nHistoria.\nA historia de Petra \u00e9 longa, o seu val era moi estimado pola s\u00faa f\u00e1cil defensa. Con todo, os seus primeiros habitantes eran n\u00f3mades, sen restos f\u00edsicos de vivendas m\u00e1is que a partir da \u00e9poca Nabatea, xa que esta civilizaci\u00f3n constru\u00edu e viviu al\u00ed por longo tempo. Tras o per\u00edodo bizantino, o lugar quedou practicamente deserto, polo que hai poucas fontes que lembren ese tempo, o que fai dif\u00edcil reconstru\u00edr a historia da cidade durante un longo per\u00edodo. Tras a redescoberta da cidade por Johann Ludwig Burckhardt en 1812, verificouse nos escritos da antig\u00fcidade moitas fontes que evocan a historia de Petra.\nNeol\u00edtico.\nOs descubrimentos no lugar de Beidha, a poucos quil\u00f3metros do Petra, demostraron a existencia de instalaci\u00f3ns sedentarias que datan de entre 30.000 e 10.000 anos a.C. O establecemento m\u00e1is antigo atopado en Petra data da Idade do Ferro.\nAntig\u00fcidade.\nO lugar era un santuario relixioso, pol\u00edtico e cultural.\nPer\u00edodo Edomita.\nSegundo Le\u00f3n de Laborde, os primeiros vestixios de instalaci\u00f3ns sedentarias Edomitas no lugar de Petra rem\u00f3ntanse ao final do s\u00e9culo VIII. a. C. Esta cidade dominou toda a rexi\u00f3n. Os Edomitas elixiron instalarse en Umm al-Beira, os outeiros preto de Petra, xa que se atoparon varios sitios sobre os picos. O mesmo lugar ocup\u00e1rono m\u00e1is tarde os Nabateos, pobres construtores, pero con moita sona pola s\u00faa cer\u00e1mica.\nA rexi\u00f3n sufriu numerosos ataques polas tribos israelitas, pero permaneceu baixo o control dos Edomitas, polo menos ata que a anexi\u00f3n do territorio edomita polo Imperio Persa.\nSegundo o \"Libro do \u00c9xodo\" (da \"Biblia\"), os Edomitas, como descendentes de Esa\u00fa e inimigos dos hebreos, opux\u00e9ronse ao paso de Mois\u00e9s. Nun esforzo para atopar os sitios mencionados no \"Libro do \u00c9xodo\" Le\u00f3n de Laborde e outros exploradores occidentais deron nomes b\u00edblicos a cada lugar, como Wadi Musa (\u2018o regato de Mois\u00e9s\u2019) o Al-Khazne Firaun (\u2018o tesouro do Fara\u00f3n\u2019). Petra, como Bosra non se co\u00f1ecera ata o s\u00e9culo XX, como a cidade mencionada na Biblia (II Reis, XIV, 7; Isa\u00edas, XVI, 1) co nome de Sela (en hebreo \u05e4\u05d8\u05e8\u05d4 \"sela\", \u00abrochoso\u00bb), a capital dos edomitas, antes de que as investigaci\u00f3ns arqueol\u00f3xicas demostran que eran d\u00faas cidades diferentes. Sela est\u00e1 \u200b\u200bm\u00e1is ao norte.\nPer\u00edodo Nabateo.\nA chegada dos nabateos, obo n\u00f3made \u00e1rabe, probablemente, rem\u00f3ntase ao s\u00e9culo VI a.C., cando entran no pa\u00eds de Edom e toman o control de Petra. Os edomitas traslad\u00e1ronse \u00e1 rexi\u00f3n de Hebr\u00f3n, deixando o asentamento.\nO per\u00edodo nabateo est\u00e1 mellor documentado que outros tempos da antig\u00fcidade, pero a maior\u00eda dos documentos (escritos en papiro e outros sportes que se quebran facilmente) destru\u00edronse, as fontes que datan deste per\u00edodo son escasas, non nos quedadn m\u00e1is datos precisos que os que se gravaron nas paredes de pedra da cidade e as etapas da construci\u00f3n dos monumentos, para axudar a reconstru\u00edr este tempo da s\u00faa histria.\nNo 312 a.C., o xeneral Ant\u00edgono I Monoftalmos fracaso no seu intento de capturar a cidade.\nNo s\u00e9culo IV a.C., a cidade abrangue dez quil\u00f3metros cadrados. Os nabateos son co\u00f1ecidos pola s\u00faa t\u00e9cnica cer\u00e1mica de alta calidade.\nCara ao final do s\u00e9culo IV antes de Cristo e comezos do III, os nabateos parecen totalmente independente, a pesar do dominio rexional da dinast\u00eda tolemaica. E ao final do s\u00e9culo III a.C., os nabateos apoian a Ant\u00edoco III, expulsando aos Tolomeos, ao sur.\nEntre o ano 93 a.C. e o 90 a.C., o rei Nabateo Obodas I derrotou a Alexandre Janneo nos altos do Gol\u00e1n terminando a expansi\u00f3n dos Asmoneos en Petra e o seu reino. Conquistou os pa\u00edses de Moab e Gileade, ao leste de Xordania que perder\u00e1nse m\u00e1is tarde, a pesar da vitoria sobre Jann\u00e9e no 82.\nNo ano 85 Obodas I derrota ao rei Sel\u00e9ucida Ant\u00edoco XII que morreu en combate. a s\u00faa morte, Obodas foi deificado polos nabateos que organizaron o seu culto e constru\u00edron o Deir na s\u00faa honra.\nO rei Aretas III, fillo de Obodas I estende o reino dos Nabateos cara a Damasco. A cidade desenv\u00f3lvese grazas ao comercio da ruta do incenso. Esta hist\u00f3rica ruta terrestre comezou no Iemen ao longo da costa occidental de Arabia e divid\u00edase en Petra en douss ramais: un cara ao noroeste que conduc\u00eda a Gaza e outro ao nord\u00e9s en direcci\u00f3n de Damasco. A auga e a seguridade fixeron de Petra un oasis para as caravanas meridionais de Arabia, cargadas principalmente con produtos de luxo seda da India, marfil de \u00c1frica, perlas do mar Vermello e incenso do sur de Arabia, entre outros produtos moi cobizados. A resina de Boswellia (a \"\u00e1rbore de incenso\") era cobizada no mundo antigo como unha ofrenda relixiosa, especialmente valiosa e tam\u00e9n como medicina. A intermediaci\u00f3n comercial e as tarifas produc\u00edan importantes beneficios para os nabateos, que daban \u00e1 caravanas auga e aloxamento para pasar a noite, a cambio dun pago.\nO rei Nabateo Malichos I e Obodas III fixeron fracasar moitas expedici\u00f3ns romanas en Arabia inclu\u00eddas as dos anos 25 e 24 a.C., do prefecto de Exipto Elio Galo. Os romanos intentaron atopar a orixe das especias e perfumes cos que negociaban os Nabateos para non pagar a s\u00faa intermediaci\u00f3n.\nA cidade alcanzou o seu apoxeo no ano 50. Ti\u00f1a 20.000 habitantes, pero as fontes difieren moito deste n\u00famero, outras estimaci\u00f3ns var\u00edan entre 30.000 e 40.000 de habitantes.\nDurante o reinado do rei Nabateo Obodas III o reino experimentou un importante desenvolvemento cultural. Nesa \u00e9poca, constru\u00edronse a maior parte das tumbas e templos.\nOs nabateos adoraban aos deuses e \u00e1s deusas \u00e1rabes da \u00e9poca preisl\u00e1mica, as\u00ed como a alg\u00fans dos seus reis deificados. Dushara \u00e9 o deus masculino principal, coa s\u00faa trindade feminina: Uzza, Allat e Manat. Moitas estatuas esculpidas na rocha mostran estes deuses e deusas.\nDiodoro de Sicilia e Estrab\u00f3n son os \u00fanicos escritores co\u00f1ecidos deste per\u00edodo que deixaron testemu\u00f1o por escrito de Petra. Estes textos dan conta da riqueza deste pobo \u00e1rabe, procedente do comercio de caravanas entre Asia e Europa, pero non est\u00e1n de acordo co seu modo de vida: eran sedentarios ou n\u00f3mades, campesi\u00f1os ou urbanos. O nome Sem\u00edtico de Petra tam\u00e9n se menciona nos Manuscritos de Qumran.\nPer\u00edodo romano.\nNo 106, cando Cornelius Palma era gobernador de Siria, a parte de Arabia baixo o mando de Petra foi inclu\u00edda dentro do Imperio Romano, e a dinast\u00eda nativa terminou. Por\u00e9n, a cidade continuou coas s\u00faas actividades comerciais. Un s\u00e9culo m\u00e1is tarde, cando a cidade chegou ao seu m\u00e1ximo esplendor, o avance chegou ao seu fin, e non se constru\u00edron m\u00e1is edificios; isto debeuse aparentemente a algunha cat\u00e1strofe repentina como a invasi\u00f3n do novo poder persa baixo o poder da dinast\u00eda dos sas\u00e1nidas.\nAo mesmo tempo Palmira en Siria creceu en importancia como v\u00eda de comercio alternativa a Petra.\nPlinio o Vello a localiza perfectamente e d\u00e1nos moitas notas da s\u00faa econom\u00eda. Unha confederaci\u00f3n composta por dez Cidades Estados situada non moi lonxe de Petra chamada Dec\u00e1polis fixeron a s\u00faa aparici\u00f3n no tempo dos romanos. Ser\u00eda sometida por Roma no ano 63 a.C.\nEntre os anos 64 e 63 a.C, os territorios nabateos foron conquistados polo xeneral Pompeio e anexados ao Imperio Romano, na s\u00faa campa\u00f1a para reconquistar as cidades tomadas polos hebreos. Con todo, logo da vitoria, o imperio deu a Petra e aos Nabateos unha relativa autonom\u00eda, coa principal obriga de pagar impostos e protexer as fronteiras das tribos do deserto. Por esta \u00e9poca comezan a constru\u00edr edificios ao modo grego e real\u00edzanse as famosas fachadas que evocan templos hel\u00e9nicos (como o que se aprecia na primeira fotograf\u00eda desta p\u00e1xina).\nNo 106, probablemente tras a morte do \u00faltimo rei Nabateo, Rabbel II Soter, xa que, ao parecer, non houbo ningunha batalla, o reino foi anexado por orde do emperador romano Traxano, acci\u00f3n levada a cabo por Cornelio Palma, gobernador de Siria, unha vez dominada, unha lexi\u00f3n quedou acantonada no lugar. Isto fixo que Bosra, se converter\u00e1 rapidamente na segunda cidade m\u00e1is grande do reino Nabateo, a capital da nova provincia romana de Arabia (\"provencia Arabia\"). O emperador Traxano renomeou Bosra (ent\u00f3n chamada \"Bostra\") como \"Nea Traiane Bostra\", ou \"Nova Bostra de Traxano\", e Petra recibe o t\u00edtulo honorario de metr\u00f3pole (\"metr\u00f3poli\"). Pouco despois, no ano 114, Petra converter\u00edase na base para os ataques contra o Imperio dos Partos en Ir\u00e1n.\nA apertura das rutas mar\u00edtimas na \u00e9poca romana deu un golpe mortal a Petra e aos Nabateos desviando as rutas comerciais da cidade. Desde a ocupaci\u00f3n romana, algunhas caravanas continuaron parando en Petra, pero cada vez menos frecuentemente no tempo malia a construci\u00f3n dunha estrada romana de 400 km que un\u00eda Bosra, Petra e o Golfo de Aqaba. O emperador Hadriano estivo n\u00e1 cidade no ano 131 e deulle o seu nome: Petra Hadriana.\nO aumento da construci\u00f3n revela que a cidade co\u00f1eceu, a pesar de todo, un per\u00edodo pr\u00f3spero durante a \"Pax Romana\". Coa reorganizaci\u00f3n do imperio, iniciada polo emperador Diocleciano, converteuse na capital da \"Palaestina taertia ou Palaestina salutaris\". Romanos canalizado un r\u00edo, o Uadi, a trav\u00e9s dun t\u00fanel baixo Petra, reconstru\u00edron a r\u00faa principal e ata erixiron o templo Qar el-Bint.\nSegundo a tradici\u00f3n \u00e1rabe, Petra \u00e9 onde Mois\u00e9s no \u00c9xodo do pobo de Israel desde Exipto, fixo brotar unha fonte da pedra, ao batela co seu caxato. A aldea preto de \"Wadi Moussa\" e outros lugares a\u00ednda lembran a Mois\u00e9s. M\u00edriam, a irm\u00e1 de Mois\u00e9s, ten unha tumba al\u00ed.\n\u00c9poca Bizantina.\nNo ano 325 (case 500 anos despois da creaci\u00f3n de Petra como centro comercial) o cristianismo converteuse nunha das relixi\u00f3ns estatais do imperio, que tam\u00e9n influ\u00edu na provincia e Petra. No 330, o emperador Constantino I o Grande creou o Imperio romano oriental, coa s\u00faa capital en Constantinopla. Petra e a s\u00faa provincia formaron parte dese imperio.\nPetra formou parte do Imperio bizantino, e o imperio animou, como en todo o seu territorio, a difusi\u00f3n da fe cristi\u00e1 a trav\u00e9s da construci\u00f3n de igrexas. Os habitantes da cidade permaneceron fundamentalmente fieis \u00e1s s\u00faas crenzas, pero no ano 350 nomeouse un bispo en Petra, e un s\u00e9culo despois constru\u00edronse grandes igrexas na cidade. Atanasio de Alexandr\u00eda ref\u00edrese a un bispo de Petra chamado Asterius. Ata o Deir utilizouse como igrexa durante este per\u00edodo e durante as escavaci\u00f3ns descubr\u00eduse unha cruz pintada nas s\u00faas paredes e noutras tres igrexas. A gran tumba das urnas do per\u00edodo nabateo, que corresponde \u00e1 tumba de Malichos II ou Aretas IV Philopatris, converteuse nunha especie de catedral no ano 446. Ao norte de Petra hai varias tumbas cunha cruz tallada, o que indica que os cristi\u00e1ns enterraron os seus mortos al\u00ed.\nNo ano 363 un forte terremoto causou danos nos monumentos, inclu\u00edndo o teatro e os acuedutos. Na s\u00faa descrici\u00f3n do terremoto e potente tremor, Cirilo, bispo de Xerusal\u00e9n di que \"case a metade da cidade foi destru\u00edda cando ocorreu o terremoto, na terceira hora, e en particular \u00e1 novena hora da noite.\"\nA cidade que xa estaba debilitada desde o inicio do dominio romano polo declive das s\u00faas actividades comerciais,non foi reconstru\u00edda e pouco a pouco baleirouse de habitantes.\nIdade Media.\nA conquista isl\u00e1mica da rexi\u00f3n nos anos 629-632 parece non estar interesada en Petra. A \u00faltima menci\u00f3n de Petra est\u00e1 nun texto escrito por \"Anthenogenes\", bispo da cidade, a finais do s\u00e9culo V ou a principios do VI.\nConquistada polos \u00e1rabes, non se co\u00f1ece ningunha actuaci\u00f3n na cidade, Petra, que gradualmente quedou baleirada dos seus habitantes, converteuse nunha pequena aldea de 700 habitantes, e ocupada, en \u00faltima instancia polos cruzados antes de ser completamente esquecida.\nDurante a primeira cruzada, a cidade foi ocupada por Baldu\u00edno de Boulogne do Reino de Xerusal\u00e9n e forma o segundo servidume da baron\u00eda de Al-Karak no Se\u00f1or\u00edo de Transxordania.\nDurante a dominaci\u00f3n franca, constru\u00edronse varias fortificaci\u00f3ns cruzadas nas fortalezas de Al-Wu'ayrah e Al-Habis.\nA cidade segue en mans dos cruzados ata 1187, cando Saladino os derrota na Batalla de Hattin e Al Karak tomando posesi\u00f3n da rexi\u00f3n.\nUn peregrino alem\u00e1n chamado \"Thetmar\" dixo pasar preto de Petra no 1217 e o Sult\u00e1n \"az-Z\u00e2hir Rukn ad-Din Baybars al-Bunduqdari\" cruzou a cidade no ano 1276.\nAs ru\u00ednas de Petra foron obxecto de curiosidade durante a Idade Media, atraendo alg\u00fans visitantes que deixaron constancia da s\u00faa visita, como os sult\u00e1ns Bibares de Exipto a principios do s\u00e9culo XIII.\n\u00c9poca moderna.\nPetra foi descuberta para o mundo occidental en 1812 por Jean Louis Burckhardt (1784 - 1817), un viaxeiro su\u00edzo disfrazado de \u00e1rabe, que fac\u00eda chamarse xeque Ibrahim. Seguiu a ruta entre Damasco e Exipto pasando por Xordania. Escoitou dicir que preto da aldea de Wadi Musa, atop\u00e1base no medio dunha fortaleza natural, unhas ru\u00ednas extraordinarias. Nesta rexi\u00f3n, que ent\u00f3n pertenc\u00eda a Imperio Otom\u00e1n, desconfiaban das persoas que curioseaban nas antig\u00fcidades consideradas \"obras dos infieis\", porque naquela \u00e9poca a situaci\u00f3n pol\u00edtica e relixiosa era tensa. Burckhardt presentouse como un peregrino que quer\u00eda sacrificar unha cabra ao Profeta Aaron, cuxa tumba, constru\u00edda no s\u00e9culo XIII, que supo\u00f1\u00edase estaba al\u00e9n das ru\u00ednas, na parte superior de Jebel Haroun. Acompa\u00f1ado polo seu gu\u00eda, atravesou a cidade antiga en agosto de 1812, sen poder parar un momento para tomar notas ou debuxos, pero consciente da importancia de tales restos e do feito de que estas ru\u00ednas preto de Wadi Musa eran as de Petra. Entusiasmado, espallou a noticia entre os occidentais instalados en Oriente e en Exipto e presentou as s\u00faas conclusi\u00f3ns no libro \"Travels in Syria and the Holy Land\" (Viaxes en Siria e en Terra Santa), publicado en 1823, cinco anos despois da s\u00faa morte.\nLev\u00e1ronse a cabo outros intentos de explorar Petra, a pesar da desconfianza da xente.\nEn maio de 1818 (seis anos despois da expedici\u00f3n de Burckhardt), unha ducia de persoas de Xerusal\u00e9n, entre eles John William Bankes, Giovanni Finati e oficiais da Mari\u00f1a C. L. Irby e J. Mangles, conseguiron quedar uns d\u00edas na cidade, pero as rivalidades entre os l\u00edderes tribais forzounos a sa\u00edr antes do planeado.\nA partir de 1828 comezaron as primeiras misi\u00f3ns arqueol\u00f3xicas reais. E desde 1830, o asentamento conv\u00e9rtese nun lugar para visitar, complementadas por peregrinaci\u00f3ns relixiosas e unha fonte de lucro para moitos xefes das tribos da rexi\u00f3n.\nPetra hoxe.\nPrincipais monumentos.\nAo redor de Petra hai tumbas esculpidas na rocha que presentan fachadas helen\u00edsticas, inclu\u00edndo o famoso Khazn\u00e9 e o monasterio Deir. Tam\u00e9n hai vinte rochas chamadas \"jinns\" que talvez representaban aos deuses que custodiaban a cidade.\nO Siq \u00e9 moitas veces representado polo seu lado escuro e monumental as\u00eda como a \"Khazneal-Firaun\", r\u00faa central de Petra.\nExiste un teatro que foi orixinalmente constru\u00eddo polo nabateos no s\u00e9culo I, cunha capacidade de 3000 espectadores, e logo ampliado polos romanos no 106 d.C. a 8500 espectadores. Esculp\u00eduse principalmente na rocha, pero a parte do proscenio constru\u00eduse cunha mestura de rocha esculpida e albaniler\u00eda, ti\u00f1a unha orquestra semicircular e filas en tres niveis superpostas en forma de l\u00faa crecente. O teatro descubr\u00eduse en 1961 e sacado a luz por un equipo de arque\u00f3logos estadounidenses.\nO Qasr al-Bint, foi un dos principais templos da cidade e unha das poucas estruturas constru\u00eddas, en vez de esculpida na rocha. Destru\u00eddo por un terremoto, reconstru\u00eduse m\u00e1is tarde.\nMoitos dos maiores monumentos (o Khazneh, teatro, Qasr Al Bint ...) constru\u00edronse durante o reinado do rei Aretas IV (do ano -9 ao ano 40).\nDurante a dominaci\u00f3n bizantina, as grandes igrexas estaban decoradas con pedras tra\u00eddas de Grecia, Exipto e outras terras afastadas. Usaronn frecuentemente m\u00e1rmore e granito nos antigos templos nabateos e romanos. A \"Igrexa Bizantina\", descuberta en 1990, constru\u00eduse no s\u00e9culo V, est\u00e1 situada ao norte da r\u00faa das columnas. Estaba decorada con mosaicos e teselas de vidro e pedra, \u00e1s veces cubertas de follas de ouro. O seu estilo era bastante grecorromano con detalles inspirados en Petra e os seus arredores, nas s\u00faas plantas e animais. A igrexa foi v\u00edtima dun incendio a finais do s\u00e9culo V, que destru\u00edu o m\u00e1rmore (distribu\u00eddo en m\u00e1is de 4000 fragmentos atopados por arque\u00f3logos) e danou m\u00e1is de 140 papiros que se manti\u00f1an nun cuarto acaroado pertencente a unha familia acomodada."}
{"id": "31437", "revid": "1131", "url": "https://gl.wikipedia.org/wiki?curid=31437", "title": "The Simpsons (temporada 1)", "text": "A primeira temporada de \"The Simpsons\" foi estreada orixinalmente entre o 17 de decembro de 1989 e o 13 de maio de 1990, comezando co especial de Nadal \"Simpsons Roasting on an Open Fire\". Os produtores executivos para a produci\u00f3n da temporada foron Matt Groening, James L. Brooks e Sam Simon.\nA temporada foi preparada para estrearse no outono de 1989 co episodio \"Some Enchanted Evening\", o cal \u00eda presentar os personaxes principais. Por\u00e9n, durante a primeira proxecci\u00f3n do episodio os produtores descubriron que a animaci\u00f3n era desastrosa e o 70% tivo que volverse facer. Os produtores consideraron a cancelaci\u00f3n da serie se o seguinte episodio tam\u00e9n estaba igual de mal animado, pero s\u00f3 sufriu pequenos problemas de sinxela soluci\u00f3n. Deste xeito, os produtores convenceron \u00e1 FOX para atrasar a estrea ata o 17 de decembro, e estreando \"Simpsons Roasting on an Open Fire\" como o primeiro episodio da serie.\nA primeira temporada ga\u00f1ou un Premio Emmy e recibiu catro nomeamentos m\u00e1is. A\u00ednda que as series de televisi\u00f3n s\u00f3 poden ter nomeado un episodio por categor\u00eda, \"Simpsons Roasting on an Open Fire\" foi considerado como un episodio especial \u00e1 parte e foi nomeado xunto a \"Life on the Fast Lane\" para a categor\u00eda \"Outstanding Animated Program\"; \"Life on the Fast Lane\" ga\u00f1ou o premio. \"Simpsons Roasting on an Open Fire\" tam\u00e9n foi nomeado a \"Outstanding Editing in a Miniseries or Special\", mentres que \"The Call of the Simpsons\" foi nomeado na categor\u00eda \"Outstanding Individual Achievement in Sound Mixing for a Comedy Series or a Special\". A canci\u00f3n principal da serie, composta por Danny Elfman, foi nomeada na categor\u00eda \"Outstanding Achievement in Main Title Theme Music\".\nLanzamento en DVD.\nA caixa co DVD da primeira temporada foi posta \u00e1 venda pola 20th Century Fox nos Estados Unidos e o Canad\u00e1 en setembro de 2001, once anos despois de que se completase a s\u00faa primeira emisi\u00f3n na televisi\u00f3n. Con cada episodio da temporada, o DVD tra\u00eda material adicional con escenas borradas, \"animatics\" e comentarios para cada un. O paquete converteuse no DVD dun programa de televisi\u00f3n m\u00e1is vendido con 1,9 mill\u00f3ns de unidades, batendo o posu\u00edndo o r\u00e9cord ata outubro de 2004 cando foi superado pola primeira temporada de \"Chappelle's Show\"."}
{"id": "31439", "revid": "23204", "url": "https://gl.wikipedia.org/wiki?curid=31439", "title": "Montenegro", "text": "Montenegro (en ), \u00e9 un pa\u00eds do sueste de Europa. Est\u00e1 situado nunha parte monta\u00f1osa dos Balc\u00e1ns e limita con Serbia ao nord\u00e9s, Bosnia e Hercegovina ao norte, Kosovo ao leste, Albania ao sueste, Croacia ao noroeste, e o Mar Adri\u00e1tico ao oeste cunha costa de 293,5 km. Podgorica, a capital e cidade m\u00e1is grande, abrangue o 10,4\u00a0% do territorio de Montenegro de 13.812 km\u00b2, e alberga aproximadamente o 35% da s\u00faa poboaci\u00f3n total de 621.000 habitantes.\nDurante o per\u00edodo da Alta Idade Media, tres principados estaban situados no territorio do actual Montenegro: Duklja, que corresponde aproximadamente \u00e1 metade sur, Travunia, ao oeste e Rascia propiamente dita, o norte. O Principado de Zeta xurdiu nos s\u00e9culos XIV e XV. Desde finais do s\u00e9culo XIV ata finais do s\u00e9culo XVIII, gran parte do sur de Montenegro estivo gobernada pola Rep\u00fablica de Venecia e incorporada \u00e1 Albania Veneciana. O nome \"Montenegro\" utilizouse por primeira vez para referirse ao pa\u00eds a finais do s\u00e9culo XV. Despois de caer baixo o dominio otom\u00e1n, Montenegro recuperou a s\u00faa independencia en 1696 baixo o goberno da Casa de Petrovi\u0107-Njego\u0161, primeiro como teocracia e m\u00e1is tarde como principado. A independencia de Montenegro reco\u00f1eceuse polas Grandes Potencias no Congreso de Berl\u00edn en 1878. En 1910, o pa\u00eds converteuse nun reino.\nDende o 4 de febreiro de 2003, despois da disoluci\u00f3n de Iugoslavia, estableceuse como uns dos estados membros da Federaci\u00f3n de Serbia e Montenegro, mais o 21 de maio de 2006 nun referendo o 55,5% da poboaci\u00f3n votou pola independencia do pa\u00eds, sendo declarada oficialmente a independencia o 3 de xu\u00f1o dese mesmo ano en Podgorica.\nEtimolox\u00eda.\nO nome en montenegrino deste estado \u00e9 \"Crna Gora\" que se traduce ao galego literalmente como \"monte negro\", como referencia \u00e1 cor coa que se ven os Alpes Din\u00e1ricos dende o mar Adri\u00e1tico debido \u00e1 escura tonalidade dos bosques que cobren ditos cumios. O nome do pa\u00eds na maior parte dos pa\u00edses occidentais prov\u00e9n da traduci\u00f3n do termo en v\u00e9neto durante a hexemon\u00eda da Rep\u00fablica de Venecia sobre as costas orientais do Adri\u00e1tico.\nAs\u00ed, tanto o ingl\u00e9s como o alem\u00e1n usan o nome \"Montenegro\" para definir ao devandito estado. Outros idiomas por exemplo usan traduci\u00f3ns directas do significado de Montenegro como o alban\u00e9s \"Mali i Zi\", o grego \"\u039c\u03b1\u03c5\u03c1\u03bf\u03b2\u03bf\u03cd\u03bd\u03b9\u03bf\" ou o turco \"Karada\u011f\". No caso do galego, a traduci\u00f3n de \"Crna Gora\" coincide co termo adoptado polos navegantes venecianos.\nHistoria.\nPrimeiros asentamentos.\nO actual territorio de Montenegro foi habitado durante s\u00e9culos por diversas tribos eslavas, mesturadas con \u00e1varos, ilirios e romanos produto do dominio destes pobos sobre a rexi\u00f3n.\nIdade Media.\nEstas tribos eslavas durante o s\u00e9culo X formaron un principado chamado Duklja, cuxa independencia foi reco\u00f1ecida polo Papa Gregorio VII en 1077, a\u00ednda que se mantivo como tributario do Imperio bizantino.\nEn 1186 foi conquistada por Estevo Nemanja, Gran Pr\u00edncipe do reino serbio de Rascia.\nBaixo a influencia directa de Serbia, formouse o Principado de Zeta e produciuse a conversi\u00f3n da poboaci\u00f3n \u00e1 Igrexa Ortodoxa.\nEn 1356, Zeta logrou a s\u00faa independencia de Rascia, enfrontando ao longo do s\u00e9culo XV invasi\u00f3ns do Imperio otom\u00e1n que conquistou gran parte do principado, a\u00ednda que non logrou sometelo totalmente.\nIdade Moderna.\nEn 1516, baixo a influencia de Venecia formouse o Principado de Montenegro, un estado teocr\u00e1tico liderado polo pr\u00edncipe-bispo de Cetinje ou \"vladika\". En 1852, o \"vladika\" Danilo II converteu ao pa\u00eds nun estado secular tomando o t\u00edtulo de \"knjaz\" (pr\u00edncipe).\nEn 1860 foi nomeado pr\u00edncipe Nicolao I, o cal declarou a guerra ao Imperio otom\u00e1n en 1861.\nMalia un comezo dif\u00edcil, Serbia e o Imperio ruso convert\u00e9ronse nos seus aliados en 1877 na chamada Guerra ruso-turca logrando a vitoria en 1876.\nTras o Congreso de Berl\u00edn, a independencia de Montenegro quedou asegurada e o seu territorio practicamente duplicouse.\nS\u00e9culo XX.\nO 28 de agosto de 1910 foi proclamado o Reino de Montenegro polo \"knjaz\" Nicolao en Cetinje.\nNas Guerras balc\u00e1nicas (1912 \u2013 1913), Montenegro conseguiu expandir o seu territorio tomando o Sand\u017eak do Reino de Serbia o 30 de maio de 1913. Ao facer isto, incorporou unha poboaci\u00f3n que non se identificaba cultural o historicamente co pa\u00eds.\nA cidade recentemente capturada de Skadar tivo que ser devolta ao novo estado de Albania por exixencia das grandes potencias a pesar de que os montenegrinos perderon 10.000 vidas para capturar a cidade \u00e1s forzas otom\u00e1s (albanesas) de Essad Baj\u00e1.\nEn 1914, tras o estoupido da primeira guerra mundial, Montenegro aliouse con Serbia contra os Imperios Centrais, pero o pequeno ex\u00e9rcito montenegrino rendeuse finalmente ao Imperio Austroh\u00fangaro o 25 de xaneiro de 1916. At\u00e9 outubro de 1918, Montenegro estivo ocupado por tal Imperio. O rei fuxiu para Bordeos (Francia).\nO 20 de xullo de 1917, asinouse a Declaraci\u00f3n de Corf\u00fa, que declarou a unificaci\u00f3n de Montenegro co Reino de Serbia, que foi proclamada o 26 de novembro de 1918, pouco antes da formaci\u00f3n do Reino dos Serbios, Croatas e Eslovenos, o 1 de decembro (que se converteu no Reino de Iugoslavia en 1929. Polo tanto, o seu \u00fanico xefe de Estado foi Nicolao I de Montenegro, rei entre 1910 e 1918, cando foi deposto. En Serbia, Montenegro conformou inicialmente a banovina (provincia) de Zeta, cuxo territorio foi reducido de xeito importante en 1939 conformando o actual territorio do pa\u00eds.\nCo fin da segunda guerra mundial, o Reino de Iugoslavia converteuse na Rep\u00fablica Federal Socialista de Iugoslavia en 1946. Con este cambio, Montenegro deixou de depender directamente de Serbia obtendo certa autonom\u00eda como a Rep\u00fablica Socialista de Montenegro. Debido \u00e1s s\u00faas caracter\u00edsticas como a menor das seis rep\u00fablicas que conformaban Iugoslavia, Montenegro recibiu grandes achegas do goberno federal volv\u00e9ndose un estado pr\u00f3spero.\nEn 1992, a Rep\u00fablica Federal Socialista desintegrouse, pero Montenegro e Serbia decidiron manterse unidos formando a Rep\u00fablica Federal de Iugoslavia. O embargamento que sufriu a Iugoslavia produto das guerras durante a primeira metade dos anos 1990 afectou notablemente a econom\u00eda de Montenegro. Con todo, a tensi\u00f3n entre serbios e montenegrinos debido \u00e1 desigual posici\u00f3n que ti\u00f1an ambos os grupos na Rep\u00fablica Federal aumentou cos anos. Como forma de igualar a importancia de ambos os estados, en 2002 estableceuse a federaci\u00f3n de Serbia e Montenegro. Por\u00e9n, diversos grupos comezaron facer presi\u00f3n para acadar a independencia, a cal foi aprobada a trav\u00e9s dun plebiscito realizado o 21 de maio de 2006 por un 55,5 % dos votantes. Finalmente, o Parlamento de Montenegro proclamou a independencia do estado o 3 de xu\u00f1o de 2006. O estado foi reco\u00f1ecido nos d\u00edas posteriores por diversos estados do mundo, inclu\u00edndo Serbia o 15 de xu\u00f1o, e finalmente ingresou como o 192\u00ba membro da Organizaci\u00f3n das Naci\u00f3ns Unidas o 28 de xu\u00f1o.\nXeograf\u00eda.\nMontenegro \u00e9 un pa\u00eds pequeno, sendo cunha superficie de 13.812\u00a0km\u00b2 o oitavo menor de Europa. At\u00f3pase situado na Pen\u00ednsula dos Balc\u00e1ns xunto \u00e1 costa oriental do mar Adri\u00e1tico. A s\u00faa xeograf\u00eda caracter\u00edzase principalmente pola presenza de catro zonas principais: o litoral, as mesetas rochosas, unha depresi\u00f3n e as altas monta\u00f1as. As chairas costeiras son estreitas, cun ancho de entre dous e dez quil\u00f3metros ao longo do accidentado litoral adri\u00e1tico, no que se presentan diversos estuarios e ba\u00edas, destacando a ba\u00eda de Kotor, considerado o fiorde m\u00e1is austral do continente. Estas chairas acaban abruptamente pola presenza das mesetas rochosas de estrutura c\u00e1rstica, superando os 1.000 metros de altitude media, a\u00ednda que existen alg\u00fans montes que se achegan aos 2.000 como o monte Orjen e o monte Lovjen.\nNas zonas interiores at\u00f3pase a \u00fanica zona ch\u00e1 do pa\u00eds, destacando a rexi\u00f3n de Zeta e o lago Skadar. Nesta zona, sit\u00faase a maior parte da agricultura e da poboaci\u00f3n do pa\u00eds debido ao seu agradable clima temperado e o seu suave relevo. Na zona setentrional sit\u00faase unha das zonas m\u00e1is abruptas do continente debido \u00e1 presenza da cadea dos Alpes Din\u00e1ricos e \u00e1 erosi\u00f3n glacial producida durante miles de anos. A maior\u00eda dos picos superan os 2.000 metros de altitude, cubertos por zonas boscosas escuras. Na zona ademais destaca a orixe de diversos r\u00edos que forman enormes can\u00f3ns ao longo das cadeas monta\u00f1osas. \nO clima de Montenegro depende directamente das caracter\u00edsticas xeogr\u00e1ficas. As\u00ed, o clima mediterr\u00e1neo predomina na zona litoral, o continental \u00e9 o preponderante no resto do territorio debido ao \"biombo clim\u00e1tico\" formado polos Alpes Din\u00e1ricos e que impide o ingreso da influencia mar\u00edtima ao interior. Os ver\u00e1ns son longos e secos, contrario ao inverno, usualmente h\u00famido e curto. As formaci\u00f3ns do relevo permiten o ingreso de ondas de intensa calor ao interior do pa\u00eds, principalmente \u00e1s zonas en torno a Podgorica, unha das cidades m\u00e1is c\u00e1lidas da Pen\u00ednsula Balc\u00e1nica. Doutra banda, nas zonas monta\u00f1osas o clima alpino existente permite a ca\u00edda de fortes nevadas cubrindo os principais cumes con neve durante gran parte do ano. Segundo o Fondo Mundial para a Natureza, o territorio de Montenegro est\u00e1 ocupado por tres ecorrexi\u00f3ns: o bosque caducifolio de Iliria, un tipo de bosque mediterr\u00e1neo na costa, e dous tipos de bosques mornos de frondosas (o Bosque mixto balc\u00e1nico, nalg\u00fans puntos dos extremos norte e leste, e o bosque mixto dos Alpes Din\u00e1ricos, no resto do pa\u00eds).\nDemograf\u00eda.\n \nMontenegro ten unha poboaci\u00f3n de 616.258 segundo o \u00faltimo censo oficial, realizado o ano 2003, correspondentes a unha densidade de poboaci\u00f3n de 44,7 hab/km\u00b2. A composici\u00f3n \u00e9tnica do pa\u00eds \u00e9, do mesmo xeito que na maior\u00eda das antigas rep\u00fablicas iugoslavas, complexa e de grande importancia para o desenvolvemento do pa\u00eds. O grupo predominante \u00e9 o dos montenegrinos, principalmente nas zonas centrais do territorio seguidos polos serbios, situados na zona setentrional do pa\u00eds. Con todo, \u00e9 dif\u00edcil determinar unha divisi\u00f3n clara entre ambas etnias, debido a unha homologaci\u00f3n entre elas producida durante os anos de uni\u00f3n entre ambas naci\u00f3ns. Moitos montenegrinos e serbios poden considerarse como membros de ambos grupos \u00e9tnicos, pero doutra banda existen grupos nacionalistas que reivindicaci\u00f3n as s\u00faas identidades propias e a diferenciaci\u00f3n entre ambas. Alg\u00fans outros grupos como bosn\u00edacos e albaneses sit\u00faanse na zona nororiental e sudoriental, respectivamente.\nO idioma oficial do pa\u00eds \u00e9 a lingua montenegrina, despois de que en 1992 se deixase atr\u00e1s a designaci\u00f3n de serbocroata e m\u00e1is tarde de serbio, a\u00ednda que adoitan ser consideradas a mesma lingua. No \u00faltimo censo o 63,5% da poboaci\u00f3n afirmou ter ao serbio como lingua materna, mentres s\u00f3 o 22% referiuse ao montenegrino.\nEn canto a relixi\u00f3n, preto do 74% dos habitantes de Montenegro pertencen \u00e1 Igrexa Ortodoxa Serbia, malia a creaci\u00f3n en 1993 da Igrexa ortodoxa montenegrina, que ten escasos seguidores actualmente. O 17,74% da poboaci\u00f3n do pa\u00eds afirma pertencer ao islam, os cales corresponden principalmente a albaneses, bosn\u00edacos e ao grupo de eslavos musulm\u00e1ns. En tanto, a fe cat\u00f3lica \u00e9 practicada nas zonas costeiras (coma Kotor) polos grupos de etnia croata. As principais cidades son:\nEconom\u00eda.\nDurante a \u00e9poca baixo dominio iugoslavo, Montenegro experimentou unha r\u00e1pida urbanizaci\u00f3n e industrializaci\u00f3n baseada na industria de xeraci\u00f3n el\u00e9ctrica, industria mineira (metal, aluminio e carb\u00f3n), forestal e t\u00e9xtil. A isto sumouse posteriormente a produci\u00f3n de tabaco e o turismo, este \u00faltimo principalmente durante fins dos anos 1980.\nCo crebe da antiga Iugoslavia, Montenegro perdeu gran parte do seu mercado e dos seus abastecedores. O progreso econ\u00f3mico det\u00edvose do mesmo xeito que o programa de privatizaci\u00f3ns, durante 1989. En maio de 1992, as sanci\u00f3ns impostas pola ONU produto das Guerras Iugoslavas agravaron a crise convert\u00e9ndoa na peor dende a segunda guerra mundial. En 1993, dous terzos da poboaci\u00f3n montenegrina estaba baixo a li\u00f1a da pobreza e no inicio de 1994 o pa\u00eds alcanzou a segunda m\u00e1is alta hiperinflaci\u00f3n da historia, superior aos 3 mill\u00f3ns por cento. Est\u00edmase na actualidade que as perdas xeradas polo embargo durante eses anos equivalen a 6.390 mill\u00f3ns de d\u00f3lares.\nDebido \u00e1 s\u00faa favorable localizaci\u00f3n xeogr\u00e1fica xunto ao Adri\u00e1tico e conectado con Albania a trav\u00e9s do lago Skadar, Montenegro converteuse nun centro de contrabando. Posto que a totalidade da produci\u00f3n industrial montenegrina det\u00edvose, a principal actividade econ\u00f3mica da rep\u00fablica foi o contrabando de bens materiais, especialmente petr\u00f3leo e cigarros. Soamente en 1997, a econom\u00eda de Montenegro estabilizouse: o marco alem\u00e1n foi introducido como moeda oficial para evitar a inflaci\u00f3n e o goberno montenegrino esixiu m\u00e1is autonom\u00eda para as s\u00faas pol\u00edticas econ\u00f3micas as que ser\u00edan establecidas coa formaci\u00f3n da Uni\u00f3n de Serbia e Montenegro en 2002. Dende ese momento, o goberno de Montenegro estableceu fortes pol\u00edticas para a mellor\u00eda da econom\u00eda, especialmente axilizando o proceso de privatizaci\u00f3ns, introduci\u00f3n do IVE e do euro como moeda oficial (a pesar de que o pa\u00eds non \u00e9 membro oficial da Eurozona).\nNa actualidade, Montenegro \u00e9 un dos pa\u00edses m\u00e1is pobres do continente cun PIB per c\u00e1pita de 3.800 d\u00f3lares mais durante os \u00faltimos anos produc\u00edronse importantes melloras. Apenas o 12,2% da poboaci\u00f3n est\u00e1 baixo a li\u00f1a da pobreza e a cesant\u00eda caeu do 27,7% de 2005 ao 16,4% en xullo de 2006, mentres a inflaci\u00f3n mantense preto do 3%. O principal produto do pa\u00eds \u00e9 o aluminio que \u00e9 exportado a trav\u00e9s de Su\u00edza, destino do 83,9% das exportaci\u00f3ns totais. As importaci\u00f3ns, en tanto, cuadruplican o valor das exportaci\u00f3ns e prove\u00f1en principalmente de Grecia, Italia, Alema\u00f1a e Bosnia e Hercegovina.\nInfraestrutura.\nA infraestrutura viaria de Montenegro non est\u00e1 adecuada \u00e1s normas europeas e a\u00ednda que a rede de estradas \u00e9 extensa, non hai ning\u00fan corredor constru\u00eddo que se poida considerar unha autoestrada completamente. Os proxectos que deber\u00edan cambiar ese feito son a autoestrada entre Belgrado e Bar (na costa adri\u00e1tica) e a secci\u00f3n montenegrina da autoestrada Adri\u00e1tico-X\u00f3nico, unha v\u00eda que atravesar\u00e1 os Balc\u00e1ns dende Trieste (Italia) ata Kalamata (en Grecia, ao sur do Peloponeso). A construci\u00f3n destas autoestradas est\u00e1 considerada como unha prioridade nacional, xa que ambas ser\u00e1n moi importantes para o desenvolvemento econ\u00f3mico rexional uniforme de Montenegro, ademais do desenvolvemento do pa\u00eds como un destino tur\u00edstico de elite.\nA columna vertebral da rede ferroviaria de Montenegro \u00e9 a li\u00f1a entre Belgrado e Bar. Este tren cr\u00fazase coa li\u00f1a de Nik\u0161i\u0107 a Tirana (Albania) en Podgorica, por\u00e9n este ferrocarril non se utiliza para o servizo de pasaxeiros. Montenegro ademais pos\u00fae dous aeroportos internacionais, o de Podgorica e o de Tivat, que moveron entre ambos 1,1 mill\u00f3ns de pasaxeiros en 2008. A compa\u00f1\u00eda a\u00e9rea nacional montenegrina \u00e9 Montenegro Airlines. En canto a tranposrte mar\u00edtimo o porto m\u00e1is importante \u00e9 o de Bar.\nGoberno e pol\u00edtica.\nMontenegro \u00e9 unha rep\u00fablica democr\u00e1tica parlamentaria. A Constituci\u00f3n de Montenegro foi aprobada o 12 de outubro de 1992 e establece o sistema pol\u00edtico do pa\u00eds. As reformas constitucionais, en tanto, deben ser aprobadas por plebiscitos. O xefe de estado \u00e9 o Presidente de Montenegro, cargo que ostenta actualmente Filip Vujanovi\u0107. O Presidente \u00e9 electo cada catro anos e ten entre as s\u00faas funci\u00f3ns, promulgar leis, convocar as elecci\u00f3ns e plebiscitos e propo\u00f1er o primeiro ministro. O Primeiro Ministro, actualmente Milo \u0110ukanovi\u0107, \u00e9 o xefe de goberno e baixo o seu cargo est\u00e1 a direcci\u00f3n das relaci\u00f3ns exteriores, a posta en funcionamento das leis e a administraci\u00f3n do Estado.\nO Parlamento de Montenegro est\u00e1 composto por setenta e sete membros electos cada catro anos, encargados da redacci\u00f3n das leis, aprobaci\u00f3n do orzamento gobernamental, ratificaci\u00f3n de tratados, a designaci\u00f3n do goberno e a elecci\u00f3n do primeiro ministro. O Poder Xudicial, en tanto, \u00e9 aut\u00f3nomo e independente.\nO sistema pol\u00edtico de Montenegro \u00e9 pluripartidista, mais os diferentes partidos deben formar coalici\u00f3ns. Actualmente, o principal partido pol\u00edtico \u00e9 o oficialista Partido dos Socialistas Democr\u00e1ticos que pos\u00fae trinta escanos no Parlamento. O Partido Popular Socialista \u00e9 o segundo en importancia, xurdido dunha escisi\u00f3n do PDS, e \u00e9 o principal membro do pacto opositor Xuntos polo Cambio con dezanove escanos.\nDivisi\u00f3ns administrativas.\nAdministrativamente Montenegro est\u00e1 dividida en vinte e un concellos (\"op\u0161tina\"), e dous municipios urbanos, subdivisi\u00f3ns do concello de Podgorica:\nCultura.\nPor mor da s\u00faa situaci\u00f3n xeogr\u00e1fica, a cultura de Montenegro moldeouse grazas a diversas influencias o longo da s\u00faa historia, sendo as m\u00e1is importantes as de orixe serbia, ortodoxa, eslava, centroeuropea e adri\u00e1tica.\nExisten moitos lugares de grande importancia hist\u00f3rica e cultural en Montenegro, inclu\u00edndo sitios dos per\u00edodos pre-rom\u00e1nico, g\u00f3tico e barroco. A zona costeira de Montenegro \u00e9 bastante co\u00f1ecida polos seus diversos monumentos relixiosos cat\u00f3licos, mentres na zona interior a arquitectura e a arte relixiosa reflicte a influencia bizantina.\nA danza tradicional \u00e9 o \"ouro\" que consiste en diversos bailar\u00edns que conforman un c\u00edrculo ao abrazarse dos ombreiros mentres un ou dous bailar\u00edns en solitario danzan no centro ao ritmo dos tambores. A literatura en tanto se remonta a m\u00e1is de dez s\u00e9culos atr\u00e1s mentres en 1494 foi establecida a primeira imprenta estatal en Cetinje onde xurdiu o primeiro libro sudeslavo foi impreso: o \"Oktoih\". A isto s\u00famanse diversos manuscritos do s\u00e9culo XIII gardados en diversos mosteiros do pa\u00eds.\nS\u00edmbolos.\nA nova bandeira oficial de Montenegro foi aprobada o 13 de xullo de 2004 polos lexisladores montenegrinos, baseada no estandarte real do Rei Nicolao I. Esta bandeira era completamente vermella cun bordo de prata, un escudo de armas prateado e as iniciais \u041d\u0406 en cir\u00edlico (correspondente \u00e1 NI no alfabeto latino), que representaban ao Rei Nicolao I. O bordo e as armas foron cambiadas de prata a ouro na bandeira moderna e o emblema real no centro foi quitado e substitu\u00eddo cun le\u00f3n de ouro.\nO escudo est\u00e1 formado por unha aguia bic\u00e9fala de ouro, con pico e garras do mesmo metal e linguada de goles. A aguia sost\u00e9n sobre o seu peito un bras\u00f3n que estivo vinculado coa Casa Petrovi\u0107, \u00e9 un campo partido por unha faixa de ouro. Na s\u00faa partici\u00f3n superior que \u00e9 de maior tama\u00f1o, de azur, un le\u00f3n pasante de ouro; a inferior, de sinople. A aguia sost\u00e9n coas s\u00faas garras un cetro de ouro e un orbe de azur, co seu ecuador e semi-meridiano de ouro, rematado cunha cruz do mesmo metal. Sobre as cabezas da aguia, unha coroa real pechada, de ouro.\nO d\u00eda nacional \u00e9 o 13 de xullo, que rememora esa data en 1878 cando o Congreso de Berl\u00edn reco\u00f1ece a Montenegro como Estado independente n\u00famero vinte e sete do mundo e o inicio dun dos primeiros levantamentos populares en Europa contra as Potencias do Eixo o 13 de xullo de 1941 en Montenegro.\nEn 2004, a lexislatura de Montenegro seleccionou unha canci\u00f3n popular tradicional de Montenegro, \"Oj, svijetla majska zoro\" (\"\"Oh, brillante alba de maio\"), como o himno nacional. O himno oficial de Montenegro durante o reinado do Rei Nicolao foi \"Ubavoj Nam Crnoj Gori\" (\"\u00c1 nosa fermosa Montenegro\"). Al\u00e9n diso, un himno popular montenegrino foi extraoficialmente \"Onamo, 'namo!\" (\"Al\u00f3, por al\u00f3!\"), escrito polo propio Rei Nicolao durante a d\u00e9cada de 1860."}
{"id": "31440", "revid": "85894", "url": "https://gl.wikipedia.org/wiki?curid=31440", "title": "Benidorm", "text": "Benidorm \u00e9 un concello da provincia de Alacant (Comunidade Valenciana), situado na costa mediterr\u00e1nea, ao sueste da Pen\u00ednsula Ib\u00e9rica. Est\u00e1 a 40\u00a0km da capital da provincia, Alacant.\nSegundo datos de 2005, ti\u00f1a 67.492 habitantes, a\u00ednda que se calcula unha poboaci\u00f3n aproximada de 100.000 habitantes durante a meirande parte do ano debido \u00f3 gran n\u00famero de estranxeiros non censados. Benidorm \u00e9 unha cidade eminentemente tur\u00edstica grazas ao seu clima e temperaturas medias, que var\u00edan \u00f3 longo do ano entre os 12\u00a0\u00b0C no inverno e os 28\u00a0\u00b0C \u00f3s que se chega no ver\u00e1n.\nO atractivo de Benidorm bas\u00e9ase nas s\u00faas tres praias con bandeira azul. Estas tres praias son: Llevant, Ponent e El Mal Pas. Benidorm \u00e9 tam\u00e9n co\u00f1ecida por ter un animado e variado ambiente nocturno.\nDemograf\u00eda e urbanismo.\nBenidorm experimentou nos \u00faltimos anos unha transformaci\u00f3n urban\u00edstica extraordinaria, que fixo que a s\u00faa poboaci\u00f3n pasara dos 5000 habitantes a finais da d\u00e9cada dos 50, ata chegar \u00e1 cifra actual.\nPor outra banda, Benidorm \u00e9 a localidade con m\u00e1is ra\u00f1aceos por habitante do mundo e a segunda en relaci\u00f3n \u00f3 n\u00famero deles por metro cadrado, despois de Manhattan. Un dos maiores edificios de Espa\u00f1a, o Gran Hotel Bali, que ademais \u00e9 o hotel m\u00e1is alto de Europa, at\u00f3pase en Benidorm. Tam\u00e9n deu comezo a construci\u00f3n do edifico residencial m\u00e1is alto de Europa (200 m).\nHistoria.\nNo termo municipal at\u00f3panse restos iberos e romanos. Parece ser que no momento da Reconquista hab\u00eda unha alquer\u00eda \u00e1rabe na \"Partida de Lliriets\"; de calquera xeito, a poboaci\u00f3n ser\u00eda de pouca importancia. O nome de Benidorm aparece por vez primeira no \"Llibre del Feyts\" de Xaime I de Arag\u00f3n, que conquistou esta parte da provincia de Alacant no ano 1245. As terras de Benidorm, e a meirande parte do resto da bisbarra, foron outorgadas \u00f3 almirante Bernat de Sarri\u00e1. Este importante se\u00f1or feudal pode considerarse o verdadeiro fundador da cidade, \u00f3 outorgar \"Carta Puebla\" a Benidorm o 8 de maio de 1325, creando o castelo e a vila. A funci\u00f3n deste documento era marcar os l\u00edmites do termo da nova poboaci\u00f3n (que se separou as\u00ed administrativamente da baron\u00eda de Polop), e tam\u00e9n intentar atraer o estabelecemento exclusivo de familias cristi\u00e1s. Estratexicamente, a orixe da vila debeuse \u00f3 medo imperante naquel tempo \u00f3 superior n\u00famero de mouriscos existentes na zona, e as posibles alianzas destes cos seus irm\u00e1ns de relixi\u00f3n no Reino de Granada e no norte de \u00c1frica.\nEn 1335 o se\u00f1or territorial \u00e9 o Infante Pedro de Arag\u00f3n e de Anjou, seguido polo seu fillo Afonso de Arag\u00f3n e de Foix. Posteriormente, Benidorm pasou a mans dos condes de D\u00e9nia, volveu \u00e1 coroa, e finalmente vendeuse \u00f3 nobre Ruy D\u00edaz de Mendoza, debido as dificultades financeiras do monarca con motivo de conflitos b\u00e9licos que lle obrigaron a desprenderse de moitos dos seus se\u00f1or\u00edos. \nA poboaci\u00f3n sufriu dous terribles ataques piratas berberiscos, o primeiro en 1410 e o segundo en 1448, que asolaron a vila e o castelo. En concreto, no ataque de 1448, os piratas lev\u00e1ronse escravizados a meirande parte dos habitantes de Benidorm, coa resultante despoboaci\u00f3n\nNo s\u00e9culo XVI ampliouse e reparouse o castelo, pero a vila urbana, que volvera a pertencer \u00e1 baron\u00eda de Polop, atop\u00e1base case completamente despoboada.\nA mellora das construci\u00f3ns defensivas e o establecemento, a partir de 1666, dunha canle que pod\u00eda achegar auga desde o interior da bisbarra permitiron atraer novos poboadores \u00f3 lugar. En 1701, por iniciativa aristocr\u00e1tica, outorgouse unha nova Carta de poboaci\u00f3n \u00e1 vila, que volveu ser municipalidade independente.\nEn 1715 Bendidorm contaba cuns 216 veci\u00f1os, cifra que aumentou a 2700 a finais do s\u00e9culo XVIII. Esta forte expansi\u00f3n demogr\u00e1fica p\u00faidose realizar grazas, esencialmente, a unha importante actividade pesqueira baseada na pesca con almadraba (pesca de at\u00fans durante a s\u00faa viaxe de migraci\u00f3n, mediante dun cerco de redes), na que os seus habitantes se especializaron.\nNa guerra da Independencia espa\u00f1ola, as tropas napole\u00f3nicas profanaron o cemiterio e destru\u00edron o castelo.\nDurante o s\u00e9culo XIX continuou o crecemento e comezaron t\u00edmidas aventuras tur\u00edsticas como a inauguraci\u00f3n do \"Balneario de la Virgen del Sufragio\". A\u00ednda que nos anos posteriores melloraron as comunicaci\u00f3ns con Alacant e con Madrid, os demais sectores econ\u00f3micos non estaban pasando polo seu mellor momento, a mari\u00f1a mercante entraba en crise pola perda das \u00faltimas colonias espa\u00f1olas de ultramar en 1898 (Cuba, Porto Rico e Filipinas) e pouco despois o \"boom\" da agricultura da vide (vi\u00f1o e uvas pasas) arruinouse coa chegada dun parasito da vide a comezos do s\u00e9culo XX. Esta desaceleraci\u00f3n econ\u00f3mica foi unida a unha certa emigraci\u00f3n a Cuba, \u00f3 barrio mar\u00edtimo de Barcelona e \u00e1 costa de C\u00e1diz.\nDurante estes anos, produciuse a ampliaci\u00f3n do porto e, en 1925, a construci\u00f3n dos primeiros chal\u00e9s na praia de Llevant. Trala Guerra civil espa\u00f1ola, pouco a pouco f\u00f3ronse recuperando as actividades socioecon\u00f3micas, coa pesca como ramo produtivo m\u00e1is destacado. Foi na d\u00e9cada dos 50 cando se deron os primeiros pasos para producir unha verdadeira transformaci\u00f3n: por unha banda, en 1952, pechouse por baixo rendemento nas capturas a almadraba m\u00e1is importante, algo traum\u00e1tico para moitas familias. \u00d3 mesmo tempo, en 1956, o Concello aprobaba o ordenamento urban\u00edstico da vila para crear unha cidade concibida para o ocio tur\u00edstico baseada en r\u00faas ben trazadas e amplas avenidas seguindo a configuraci\u00f3n das praias. A partir dese momento, produciuse un forte desprazamento das actividades tradicionais (pesca e agricultura) \u00f3 sector servizos orixinado polo turismo, que se converteu na base da prosperidade da cidade. O turismo espa\u00f1ol comezou a compartir o espazo cos visitantes doutras partes de Europa, primeiro chegados cos seus veh\u00edculos e m\u00e1is adiante, coa apertura do aeroporto de L'Altet en 1967, cun importante n\u00famero de estranxeiros chegados en voos charter. Actualmente, Benidorm \u00e9 unha das primeiras cidades tur\u00edsticas de toda a costa mediterr\u00e1nea.\nFestas e celebraci\u00f3ns.\nBenidorm \u00e9 unha cidade na que as festas adquiren un especial protagonismo. As festas patronais, en honor \u00e1 virxe do Sufraxio e San Xaime Ap\u00f3stolo, xunto con numerosas celebraci\u00f3ns \u00f3 longo de todo o ano, son un atractivo importante para aqueles que a visitan. Te\u00f1en comezo en novembro, de s\u00e1bado a martes a partir do segundo domingo do mes. Tam\u00e9n se celebran Fallas, en marzo, Fogueiras de San Xo\u00e1n en xu\u00f1o e, en outubro, a festa de Mouros e cristi\u00e1ns.\nUn dos acontecementos m\u00e1is co\u00f1ecidos da cidade foi a celebraci\u00f3n anual, entre 1954 e 2006, do Festival Internacional da Canci\u00f3n de Benidorm.\nParques tem\u00e1ticos e de atracci\u00f3ns.\nDentro da grande oferta de ocio de Benidorm, destacan os seus parques tem\u00e1ticos e de atracci\u00f3ns:"}
{"id": "31441", "revid": "23204", "url": "https://gl.wikipedia.org/wiki?curid=31441", "title": "Montenegro (hom\u00f3nimos)", "text": "Montenegro/Monte Negro pode referirse a:"}
{"id": "31445", "revid": "6399827", "url": "https://gl.wikipedia.org/wiki?curid=31445", "title": "Simpsons Roasting on an Open Fire", "text": "\"Simpsons Roasting on an Open Fire\", tam\u00e9n co\u00f1ecido como \"The Simpsons Christmas Special\", \u00e9 o primeiro episodio da serie de animaci\u00f3n \"The Simpsons\" que estaba pensado para que, orixinalmente, fose o oitavo episodio producido para a primeira temporada. A s\u00faa estrea orixinal foi na cadea FOX o 17 de decembro de 1989. No episodio, Homer descobre que non cobrar\u00e1 a paga extra de Nadal, polo que a familia non ter\u00e1 cartos para mercar agasallos de Nadal. Decide manter en segredo os seus problemas financeiros e consegue un traballo como Santa no centro comercial, a\u00ednda que logo comproba que non est\u00e1 ben pagado. Desesperado por un milagre, Homer e Bart acoden \u00e1s carreiras de cans en Noiteboa coa esperanza de ga\u00f1ar algo de di\u00f1eiro nas poxas.\nO episodio foi escrito por Mimi Pond e dirixido por David Silverman. O t\u00edtulo alude \u00e1 canci\u00f3n \"The Christmas Song\" (\"Canci\u00f3n de Nadal\"), tam\u00e9n co\u00f1ecida como \"Chestnuts Roasting on an Open Fire\" (\"Casta\u00f1as abras\u00e1ndose nunha fogueira\"). \"Simpsons Roasting on an Open Fire\" foi nomeado a dous Premios Emmy en 1990 e recibiu cr\u00edticas positivas por parte dos cr\u00edticos televisivos. Tivo unha audiencia de 13,4 mill\u00f3ns de espectadores na s\u00faa data orixinal de estrea nos Estados Unidos.\nSinopse.\nHomer, Marge e Maggie asisten ao espect\u00e1culo de Nadal de Bart e Lisa na Escola Primaria de Springfield. Xa na casa, Marge preg\u00fantalles a seus fillos que queren por Nadal e Bart pide unha tatuaxe. Cando Marge, Bart e Lisa van facer as compras de Nadal ao d\u00eda seguinte, Bart entra nun establecemento no que fan tatuaxes e elixe facerse un que pon \"Mother\" (\"Nai\", en ingl\u00e9s). Cando Marge atopa o seu fillo, este tan s\u00f3 ten escrito \"Moth\" (\"couza\"). Ent\u00f3n, Marge l\u00e9vao a unha cl\u00ednica para sacarlle a tatuaxe, gastando todo o di\u00f1eiro que ten no seu bote de aforros. Mentres tanto, na Planta de enerx\u00eda nuclear de Springfield Homer ent\u00e9rase de que ese ano non vai recibir a paga extra de Nadal.\nCando Homer volta do traballo e Marge lle conta que perderon o di\u00f1eiro de Nadal, decide non contarlle a ela as s\u00faas malas novas. En vez diso, vai facer el mesmo as compras, mercando agasallos baratos. Na Taberna de Moe, Homer at\u00f3pase con Barney Gumble vestido cun disfrace de Santa Claus. Seguindo o consello de Barney, Homer vai traballar ao centro comercial disfrazado de Santa. Bart e mailos seus amigos foran al\u00ed a amolar aos que fac\u00edan de Santa, e Bart descobre que o seu pai \u00e9 un deles ao levantarlle a falsa barba (un reto que lle puxera o seu amigo Milhouse Van Houten. Homer enf\u00e1dase, pero Bart dille que non revelar\u00e1 o seu segredo ao resto da familia.\nHomer recibe a s\u00faa paga por facer de Santa, pero desan\u00edmase ao comprobar que s\u00f3 obt\u00e9n 13 d\u00f3lares. Barney, quen tam\u00e9n recibiu un cheque coa mesma cantidade, sux\u00edrelle que vaia ao can\u00f3dromo para poxar e ga\u00f1ar cartos rapidamente. Cos \u00e1nimos de Bart, Homer decide xogar toda a s\u00faa paga e leva a Bart con el. A\u00ednda que Barney lle recomenda que poxe polo can chamado Whirlwind, Homer decide poxar no \u00faltimo segundo por Santa's Little Helper (\"Pequeno axudante de Santa Claus\"), crendo que \u00e9 un sinal que te\u00f1a ese nome. Santa's Little Helper, por\u00e9n, acaba de \u00faltimo (supostamente por 25\u00aa vez) e o seu dono o abandona. O can segue a Homer e mais a Bart, quen decide quedar con el. Cando chegan \u00e1 casa, Homer vai contar \u00e1 s\u00faa familia todas as s\u00faas desgrazas, pero elas (Marge, Lisa e Patty e Selma Bouvier, as irm\u00e1s de Marge) pensan que trouxo o can como agasallo e todos te\u00f1en un feliz Nadal.\nFinalmente, durante os cr\u00e9ditos finais, a familia canta \"Rudolph the Red Nosed Reindeer\", canci\u00f3n \u00e1 cal Bart lle engade palabras, facendo que Homer o estrangule.\nProduci\u00f3n.\nA canle FOX estaba moi nerviosa sobre o programa porque non estaban seguros de se poder\u00edan captar atenci\u00f3n da audiencia durante a duraci\u00f3n do episodio. Os produtores propuxeron facer tres curtametraxes de 7 minutos por episodio e catro especiais ata que a audiencia se axustase. Ao final, decidiron por pedirlle \u00e1 FOX a produci\u00f3n de 13 episodios de 20-22 minutos. A temporada estaba prevista que se estrease no outono de 1989, pero debido a grandes problemas coa animaci\u00f3n de \"Some Enchanted Evening\", en vez diso, a temporada comezou o 17 de decembro de 1989 con este episodio. Ao final, \"Some Enchanted Evening\" foi estreado ao final da temporada.\nEste episodio, sendo o primeiro en estrearse, carece da famosa secuencia de apertura que foi logo engadida no segundo episodio cando Matt Groening, o creador, cavilou na idea resultante dunha secuencia longa de apertura con menos animaci\u00f3n.\nDavid Silverman dirixiu este episodio, a\u00ednda que Rich Moore fixo o \"storyboard\" e dese\u00f1ou a Flanders. Varias escenas foron presentadas por Eric Stefani, irm\u00e1n de Gwen Stefani. Neste episodio, Barney ten o seu pelo amarelo, igual que a s\u00faa pel, pero foi trocado m\u00e1is adiante debido a crenza de que s\u00f3 a familia Simpson pod\u00eda ter tal pelo.\nPrimeiras aparici\u00f3ns.\nNeste primeiro episodio fan a s\u00faa primeira aparici\u00f3n os seguintes personaxes:\nSnowball I \u00e9 mencionado por primeira vez e Waylon Smithers pode ser escoitado polo altofalante na central nuclear, pero non se ve.\nRecepci\u00f3n.\nEste episodio foi nomeado a dous Premios Emmy en 1990 nas categor\u00edas: \"Mellor programa animado (unha hora ou menos)\" e \"Mellor montaxe para unha miniserie ou un especial\". Dado que \"Simpsons Roasting on an Open Fire\" \u00e9 considerado un especial \u00e1 parte da serie, \"The Simpsons\" foi nomeado d\u00faas veces na categor\u00eda \"Programa animado\"; o episodio perdeu a favor do outro episodio de \"The Simpsons\" nomeado: \"Life on the Fast Lane\"."}
{"id": "31453", "revid": "5620912", "url": "https://gl.wikipedia.org/wiki?curid=31453", "title": "The Simpsons (temporada 12)", "text": "Esta \u00e9 unha lista dos episodios que compo\u00f1en a duod\u00e9cima temporada da serie de animaci\u00f3n \"The Simpsons\". "}
{"id": "31455", "revid": "98629", "url": "https://gl.wikipedia.org/wiki?curid=31455", "title": "Lista de emperadores do Sacro Imperio Romano", "text": "Esta \u00e9 unha lista de emperadores do Sacro Imperio Romano Xerm\u00e1nico\nO Sacro Emperador Romano era, como regra xeral, o soberano do Sacro Imperio Romano Xerm\u00e1nico, antecesor de diversos pa\u00edses, case todos na Europa Central. Subsistiu desde s\u00e9culo X at\u00e9 o seu colapso en 1806.\nConsid\u00e9rase que o t\u00edtulo imperial pasou dos romanos para o Reino dos francos cando, en 800 d.C., o Papa Le\u00f3n III coroou o rei dos francos, Carlomagno, emperador e este, por protecci\u00f3n \u00e1 Igrexa, na calidade de patricio dos romanos e por forza da s\u00faa dignidade imperial, condenou os perseguidores do pont\u00edfice \u00e1 morte, condena que foi retirada por intervenci\u00f3n do propio papa. Tras a divisi\u00f3n do Reino Franco en tres partes polo tratado de Verdun, de 843, o t\u00edtulo ficou vinculado, en principio, ao reino central lotar\u00ednxio, mais terminou por pasar para o do leste cando Oto I, o Grande, duque dos sax\u00f3ns, rei franco oriental, foi coroado emperador en 962. A transferencia do t\u00edtulo foi xustificada pola teor\u00eda pol\u00edtica medieval da \"translatio imperii\".\nDe inicio, o emperador se autointitulava \"Imperator Augustus\", empregando t\u00edtulos do antigo Imperio Romano. O t\u00edtulo \"Sacro Emperador Romano\", ben como o nome do Sacro Imperio Romano, xurdiu s\u00f3 nos s\u00e9culos seguintes (e os historiadores engaden a cualificaci\u00f3n \"-Xerm\u00e1nico\" ao t\u00edtulo e ao imperio, acusando o car\u00e1cter eminentemente alem\u00e1n da entidade pol\u00edtica e do territorio que esta controlaba).\nO emperador era escollido por un grupo de pr\u00edncipes posteriormente co\u00f1ecidos como electores, mais, at\u00e9 a s\u00faa coroaci\u00f3n polo Papa en Roma, ostentaba s\u00f3 o t\u00edtulo de Rei de romanos (\"rex romanorum\"). Ao recibir a coroa imperial, o emperador manti\u00f1a o t\u00edtulo de rei (t\u00edtulo este con funci\u00f3ns dadas polo dereito feudal). A partir de 1508, dispensouse a obrigaci\u00f3n da coroaci\u00f3n polo papa para que o electo puidese levar o t\u00edtulo imperial (ou, formalmente, de \"emperador-electo\").\nO t\u00edtulo de emperador ti\u00f1a conotaci\u00f3ns relixiosas, o que suxer\u00eda unha obrigaci\u00f3n de protexer a Igrexa (o propio Carlomagno se arrogaba a suprema direcci\u00f3n da Igrexa, recibida co t\u00edtulo imperial). O emperador tam\u00e9n era ordenado como sub-di\u00e1cono, o que exclu\u00eda non-cat\u00f3licos e mulleres do trono. A relaci\u00f3n precisa entre as funci\u00f3ns temporal e relixiosa do t\u00edtulo nunca ficou moi clara e causou conflitos serios entre os duques xerm\u00e1nicos e o papa, como, por exemplo, na Cuesti\u00f3n das Investiduras o s\u00e9culo XI.\nA selecci\u00f3n do rei/emperador estaba influenciada por diversos factores. Como o t\u00edtulo era formalmente electivo, a sucesi\u00f3n era hereditaria s\u00f3 at\u00e9 un correcto punto, a\u00ednda que acostumaba ocorrer dentro dunha mesma dinast\u00eda at\u00e9 que se esgotasen os sucesores. O proceso esix\u00eda que o demandante fixese concesi\u00f3ns aos electores, o que contribu\u00eda ao debilitamento do poder central (do emperador) en favor dos pr\u00edncipes territoriais do Imperio. O colexio dos electores foi fixado en sete pola Bula Dourada en 1356; en 1623, durante a Guerra dos Trinta Anos, engad\u00edronse outros electores.\nTras 1438, o t\u00edtulo permaneceu nas mans da Casa de Habsburgo, coa breve excepci\u00f3n de Carlos VII, da Casa de Wittelsbach. O t\u00edtulo foi finalmente abolido en 1806."}
{"id": "31457", "revid": "98629", "url": "https://gl.wikipedia.org/wiki?curid=31457", "title": "Tennis the Menace", "text": "\"Tennis the Menace\" (en galego: \"A ameaza do tenis\") \u00e9 o duod\u00e9cimo episodio da duod\u00e9cima temporada da serie de animaci\u00f3n \"The Simpsons\", estreado o 11 de febreiro de 2001.\nSinopse.\nA familia Simpson vai ver un concurso de talentos feita por internos do asilo do av\u00f3, que \u00e9 quen a ga\u00f1a. Tras isto, o av\u00f3 vai con Homer a unha tenda de sepulturas. Pese \u00e1s petici\u00f3ns do av\u00f3, Homer decide non mercar nada e gastar os cartos que \u00eda gastar en facer unha cancha de tenis.\nA pista de tenis \u00e9 constru\u00edda no xard\u00edn. Os veci\u00f1os de Springfield axi\u00f1a van a xogar \u00e1 casa dos Simpsons. Homer \u00e9 un desastre xogando e fai perder sempre a Marge os partidos. Esta escoita a alg\u00fans veci\u00f1os falando do mal que xogan, e decide pedirlle a Homer que adestre para que os veci\u00f1os non se sigan burlando.\nPor\u00e9n, Homer ab\u00farrese de xogar, e dille a Bart que o substit\u00faa. Homer inscribe a el e a s\u00faa muller a un torneo, pero o d\u00eda no que ten lugar ese torneo, Marge leva a Bart coma compa\u00f1eiro en vez de levar a Homer. Isto fai que Homer se anoxe cos dous e que te\u00f1a un so\u00f1o de que Bart lograba matalo a el para casar con Marge.\nHomer acode a Lisa para que lle diga que lle pasa e ela dille que sofre o \"s\u00edndrome de Edipo\". Ent\u00f3n a Homer oc\u00f3rreselle levar a Lisa a un novo torneo de tenis, o que fai que haxa un per\u00edodo de tensi\u00f3n entre a familia.\nO d\u00eda do novo torneo t\u00f3calles xogar \u00e1s d\u00faas parellas, Bart e Marge contra Homer e Lisa. Non obstante, a rivalidade entre os dous fai que Marge e Homer substit\u00faan as s\u00faas parellas por xogadoras profesionais, Venus e Selena Williams, que foran invitadas a ver ese torneo. Estas substit\u00faen despois a Marge e a Homer por Pete Sampras e por Andre Agassi. A familia acaba sentada na bancada vendo un torneo entre estrelas do tenis e acaba reconcili\u00e1ndose."}
{"id": "31458", "revid": "15490", "url": "https://gl.wikipedia.org/wiki?curid=31458", "title": "Shapur I", "text": "Shapur I, fillo de Ardashir I (226 \u2013 241), foi rei de Persia do 241 \u00f3 272.\nProclamado rei, Shapur retomou inmediatamente a loita con Roma. Foi derrotado polas tropas do emperador Gordiano III, un dos varios soberanos e candidatos a soberano que se disputaban o poder no longo per\u00edodo revolto que seguiu \u00e1 morte de Alexandre Severo.\nConquistou Armenia (expulsando a Tir\u00eddates II), invadiu Siria e saqueou Antioqu\u00eda. O emperador Valeriano decidiuse a marchar contra el, pero foi feito prisioneiro cando intentaba negociar con el (260). Shapur entrou en Asia Menor, pero foi rexeitado por Ballista. Ent\u00f3n entrou en liza Septimio Odenato, pr\u00edncipe de Palmira, que derrotou \u00f3 ex\u00e9rcito persa, reconquistou Carrhae e Nisibis, chegando mesmo a capturar o har\u00e9n real.\nShapur non puido recuperarse e perdeu Armenia de novo. Pero segundo a tradici\u00f3n persa e \u00e1rabe, que parece baseada en feitos reais, conseguiu recuperar a fortaleza de Hatra, no deserto de Mesopotamia, e sobre todo, alcanzou a gloria de ter como ref\u00e9n \u00f3 emperador de Roma, feito que non ocorrera nunca ata ent\u00f3n.\nNo val de Istakhr (preto de Pers\u00e9pole), baixo as tumbas dos aquem\u00e9nidas en Nakshi Rustam, Shapur aparece representado dacabalo, coa armadura real e a coroa, con Valeriano de xeonllos suplicando a s\u00faa compaix\u00f3n. A mesma escena p\u00f3dese ver nas ru\u00ednas das cidades de Darabjird e Sapor, no actual Ir\u00e1n.\nShapur constru\u00edu a gran cidade de Gundev-Sapor, preto da capital aquem\u00e9nida, Susa, incrementando a fertilidade desta rexi\u00f3n con canles desde o r\u00edo Karun e muros que constru\u00edron escravos romanos que a\u00ednda na actualidade se co\u00f1ecen como a mole do c\u00e9sar.\nBaixo o seu reinado o profeta Mani, fundador do manique\u00edsmo, empezou a predicar en Persia, e p\u00e9nsase que o mesmo Shapur era favorable \u00e1s s\u00faas ideas."}
{"id": "31461", "revid": "55340", "url": "https://gl.wikipedia.org/wiki?curid=31461", "title": "Vivekananda", "text": "Swami Vivekananda, nado o 12 de xaneiro de 1863 e finado o 4 de xullo de 1902, est\u00e1 considerado un dos l\u00edderes espirituais m\u00e1is famosos e influentes da filosof\u00eda vedanta. Mill\u00f3ns de hind\u00fas consid\u00e9rano como mensaxeiro de Deus. Foi o principal disc\u00edpulo de Ramakrishna Paramahamsa e fundou a orde mon\u00e1stica Ramakrishna Math e a misi\u00f3n de Ramakrishna."}
{"id": "31462", "revid": "1576", "url": "https://gl.wikipedia.org/wiki?curid=31462", "title": "Naraka", "text": "No hindu\u00edsmo e no budismo equivale \u00f3 ceo abrah\u00e1mico pero difere do ceo cristi\u00e1n xa que a Naraka \u00e9 un lugar de paso onde a alma consegue purificarse do pecado por medio do sufrimento."}
{"id": "31463", "revid": "85894", "url": "https://gl.wikipedia.org/wiki?curid=31463", "title": "Escepticismo", "text": "O escepticismo (do grego:\"Skeptomai\" examinar con detalle) \u00e9 unha posici\u00f3n de d\u00fabida ou incredulidade referida a un asunto en concreto ou ao co\u00f1ecemento en xeral.\nEscepticismo filos\u00f3fico.\nHai varias escolas de pensamento que se poden encadrar como esc\u00e9pticas, a primeira delas o Pirronismo, fundada por Pirr\u00f3n de \u00c9lide que afirmaba a imposibilidade do co\u00f1ecemento da natureza das cousas. Despois no per\u00edodo da nova academia plat\u00f3nica anterior ao s\u00e9culo I adC, do que o m\u00e1is egrexio representante \u00e9 Carneades.\nO esc\u00e9ptico interr\u00f3gase a si mesmo, a vida, os deuses e detense a\u00ed, sen afirmar nada. O ideal de vida ser\u00eda lograr a \"ataraxia\", a serenidade de \u00e1nimo, e vivir as\u00ed sen crer en nada.\nEscepticismo cient\u00edfico.\nActualmente un esc\u00e9ptico cient\u00edfico \u00e9 algu\u00e9n que non acepta certo tipo de afirmaci\u00f3ns sen sometelas a unha investigaci\u00f3n sistem\u00e1tica e cient\u00edfica. Seguindo a m\u00e1xima de David Hume \"As afirmaci\u00f3ns extraordinarias requiren probas extraordinarias\", este proceso aplica rigorosamente o m\u00e9todo cient\u00edfico e require que as teor\u00edas sexan fals\u00e1beis, \u00e9 dicir, que se poidan contrastar para a s\u00faa aceptaci\u00f3n ou refutaci\u00f3n.\nAlg\u00fans temas cuestionados polos esc\u00e9pticos cient\u00edficos son as chamadas pseudociencias (tales como a homeopat\u00eda e a criptozoolox\u00eda), a plausibilidade do sobrenatural (pantasmas, poltergeists, anxos, deuses); crenzas como o Reiki, a existencia de telequinese, videncia, telepat\u00eda; ou temas como o Bigfoot, o monstro do lago Ness, ovnis, os c\u00edrculos das colleitas, a astrolox\u00eda, o creacionismo, a radioestesia, as teor\u00edas da conspiraci\u00f3n e outras afirmaci\u00f3ns cuxa veracidade os esc\u00e9pticos ven improb\u00e1bel en termos cient\u00edficos.\nComo resposta ao escepticismo cient\u00edfico, desde \u00e1mbitos pseudocient\u00edficos e esot\u00e9ricos acu\u00f1ouse o termo pseudoescepticismo para referirse ao escepticismo, alegando que negan sen achegar probas e por considerar o termo pseudociencia como pexorativo. Con todo, a pesar de que a carga da proba non deber\u00eda caer sobre o esc\u00e9ptico, cando estes presentaron obxecci\u00f3ns fundadas cre\u00e1ronse \"ad hoc\" novas hip\u00f3teses non demostradas, como son a memoria da auga para explicar as disoluci\u00f3ns dilu\u00eddas no caso da homeopat\u00eda ou as teor\u00edas da conspiraci\u00f3n para explicar a falta de confirmaci\u00f3n dos gobernos no caso da ufolox\u00eda.\nRelixi\u00f3n.\nEn relixi\u00f3n o escepticismo ref\u00edrese \u00e1 d\u00fabida sobre principios relixiosos b\u00e1sicos. Isto pode referirse ao feito relixioso en xeral ou a aspectos concretos dunha relixi\u00f3n, como milagres ou aparici\u00f3ns."}
{"id": "31487", "revid": "98629", "url": "https://gl.wikipedia.org/wiki?curid=31487", "title": "Xenocidio armenio", "text": "O xenocidio armenio (en ; \"Hayots tseghaspanutyun\", e en ) (tam\u00e9n co\u00f1ecido coma holocausto armenio ou masacre armenio) \u00e9 o termo normalmente empregado para facer referencia \u00e1 deportaci\u00f3n masiva e \u00e1 morte durante a mesma dun n\u00famero indeterminado de civ\u00eds armenios, estimado en varios centos de miles ou m\u00e1is dun mill\u00f3n, no goberno dos Mozos Turcos no Imperio Otom\u00e1n, dende 1915 at\u00e9 1917, durante a primeira guerra mundial.\nVarios puntos en relaci\u00f3n co xenocidio armenio son a\u00ednda hoxe materia dunha ardua discusi\u00f3n entre Turqu\u00eda e a comunidade internacional. A\u00ednda que non nega que os asasinatos de civ\u00eds armenios ocorreran na realidade, o goberno turco non admite que se tratase dun xenocidio, argumentando que as mortes non foron a resulta dun plan de exterminio masivo organizado polo estado otom\u00e1n, sen\u00f3n que, en troques, foron causadas polas loitas \u00e9tnicas, as enfermidades e a fame durante o confuso per\u00edodo da primeira guerra mundial. A pesar desta tese, case t\u00f3dolos estudosos -at\u00e9 alg\u00fans turcos- opinan que os feitos enc\u00e1dranse na definici\u00f3n actual de xenocidio. Unha listaxe crecente de pa\u00edses reco\u00f1ecen oficialmente a autenticidade do \"Xenocidio armenio\".\nNestes intres son 29 os Estados que oficialmente o definen coma un xenocidio.\nOs armenios en Anatolia.\nEn 1914, antes do estoupido da primeira guerra mundial, no Imperio Otom\u00e1n hab\u00eda unha poboaci\u00f3n estimada de 2 mill\u00f3ns de armenios, sendo a meirande parte deles de fe Apost\u00f3lica Armenia, e sendo a minor\u00eda deles cat\u00f3licos e protestantes. Mentres que a poboaci\u00f3n armenia se concentraba principalmente no leste de Anatolia, hab\u00eda tam\u00e9n unha comunidade armenia de tama\u00f1o considerable no oeste, especialmente na capital, Istambul, onde a\u00ednda hoxe habita unha minor\u00eda armenia.\nOs armenios eran tradicionalmente co\u00f1ecidos como \"Millet-i Sad\u0131ka\" (\"Naci\u00f3n leal\") polos turcos, posto que semella que viv\u00edan en harmon\u00eda cos outros grupos \u00e9tnicos do Imperio sen conflitos de importancia coa autoridade central, a pesar das diferenzas \u00e9tnicas e relixiosas, e de que estaban submisos \u00e1s leis isl\u00e1micas \"dhimmi\", que lles conced\u00edan menos dereitos c\u00f3s s\u00fabditos musulm\u00e1ns do Imperio.\nO goberno de Tanzimat deulle m\u00e1is dereitos \u00e1s minor\u00edas a mediados do s\u00e9culo XIX. Non obstante, no longo mandato do Sult\u00e1n Hamid suspendeuse a constituci\u00f3n e gobernouse como el quixo. A pesar da presi\u00f3n sobre o Sult\u00e1n por parte dos principais pa\u00edses europeos para tratar con m\u00e1is coidado \u00e1s minor\u00edas cristi\u00e1s, o abuso tan s\u00f3 medrou.\nCon todo, durante a segunda metade do s\u00e9culo XIX comezaron a difundirse entre os armenios movementos de ideolox\u00eda nacionalista. O Imperio Otom\u00e1n, que tivo que aceptar no Tratado de San Stefano a independencia de Roman\u00eda, Serbia e Montenegro, ademais da semi-independencia de Bulgaria, quer\u00eda evitar por t\u00f3dolos medios a creaci\u00f3n dun estado armenio, previsiblemente pro-ruso, no leste de Anatolia.\nMasacres ham\u00eddicos.\nEntre 1894 e 1897 produc\u00edronse os chamados \"\"masacres ham\u00eddicos\", polo nome do sult\u00e1n que os ordenou, Abdul Hamid II, co\u00f1ecido como o \"Sult\u00e1n Vermello\". O n\u00famero de v\u00edtimas armenias nas matanzas ham\u00eddicas foi calculado polo etn\u00f3grafo William Ramsay nunhas 200.000, e a meirande parte de estimaci\u00f3ns var\u00edan entre os 80.000 e os 300.000 armenios asasinados, sendo esta \u00faltima sinalada como m\u00e1is achegada \u00e1 realidade.\nMasacres de Cilicia ou de Adana.\nUnha d\u00e9cada despois, entre o 14 e o 27 de abril de 1909 tivo lugar unha segunda onda de matanzas, co\u00f1ecidas como \"masacres de Cilicia\" ou \"masacres de Adana\"\", e que coincidiron coa contrarrevoluci\u00f3n dos partidarios do sult\u00e1n Abdul Hamid II que fora forzado a restaurar a constituci\u00f3n otom\u00e1 como resultado da revoluci\u00f3n dos Mozos Turcos en 1908. Nestas matanzas calc\u00falase que morreron uns 30.000 armenios, a\u00ednda que non hai, con todo, acordo canto \u00e1s cifras.\nForon un preludio do Xenocidio armenio e se perpetraron en zonas rurais cilicianas e en distintas vilas: Adana, Hadjin, Sis, Ze\u00eftoun, Alep, D\u00f6rt Yol.\nI Guerra Mundial.\nContexto.\nDende a fin do s\u00e9culo XIX, un grupo de opositores \u00f3 Sult\u00e1n Abdul Hamid II formouse e deu orixe \u00f3 Comit\u00e9 de Uni\u00f3n e Progreso (CUP), composto esencialmente de nacionalistas ou de progresistas turcos - que en Europa son chamados \u00abMozos Turcos\u00bb. O CUP recibe o apoio de numerosos movementos que representan as minor\u00edas do Imperio, inclu\u00eddos os movementos independentistas e autonomistas armenios como Dashnak. Por\u00e9n esta alianza circunstancial atopa o seu l\u00edmite nunha cuesti\u00f3n crucial, a da creaci\u00f3n dun Estado armenio aut\u00f3nomo ou independente. Os Mozos Turcos chegan a derrubar \u00f3 sult\u00e1n en 1909 co apoio dos movementos minoritarios, e pasan a dirixir ent\u00f3n o Imperio Otom\u00e1n. O CUP non acepta a creaci\u00f3n dun Estado armenio, polo que os movementos independentistas deixan de apoialos e procuran novas alianzas na rexi\u00f3n, particularmente preto dos rusos.\nO 1 de novembro de 1914, despois de seren solicitados por Alema\u00f1a, o Imperio Otom\u00e1n entra na primeira guerra mundial do lado das potencias centrais. Novas frontes \u00e1brense ent\u00f3n, sobre a fronteira cauc\u00e1sica con Rusia.O 3\u00aa ex\u00e9rcito otom\u00e1n que se precipitou sen preparaci\u00f3n lox\u00edstica no ent\u00f3n territorio ruso, en concreto atacou \u00e1s forzas rusas na cidade de Kars, \u00e9 esmagada en xaneiro de 1915, na Batalla de Sarikamish. Os dirixentes do CUP deciden sacar proveito \u00e1 guerra para resolver definitivamente, polo medio da exterminaci\u00f3n dos armenios, a \u00abCuesti\u00f3n armenia\u00bb (\"Ermeni sorunu\") que, dende o Congreso de Berl\u00edn de 1878, \u00e9 un dos puntos m\u00e1is espi\u00f1osos da \u00abCuesti\u00f3n de Oriente\u00bb. Ademais, animados por unha ideolox\u00eda nacionalista turca, ven nos armenios un obst\u00e1culo \u00e1 s\u00faa unificaci\u00f3n \u00e9tnica en Anatolia e \u00e1 s\u00faa expansi\u00f3n nos pa\u00edses turc\u00f3fonos de Asia central.\nA xustificaci\u00f3n dada \u00e9 que se trataba dunha reacci\u00f3n fronte \u00e1s deserci\u00f3ns dos armenios que se produciran en certas rexi\u00f3ns (en parte causadas polas condici\u00f3ns inflixidas \u00f3s cristi\u00e1ns no ex\u00e9rcito otom\u00e1n), pero sobre todo fronte a alg\u00fans actos illados de resistencia: o caso m\u00e1is importante, Van, que o goberno presentou como unha revoluci\u00f3n, un levantamento, versi\u00f3n desmentida por t\u00f3dolos informes das testemu\u00f1as italianas, alem\u00e1s ou americanas (c\u00f3nsules, misioneiros, mestres, ...) que explican que o armenios organizaron a defensa da cidade para evitaren o seu masacre.\nOs masacres.\nEn febreiro de 1915, o comit\u00e9 central do partido e os ministros de guerra do gabinete, Talat e Enver, prepararon secretamente un plano de destruci\u00f3n que ser\u00e1 executado nos meses seguintes. \u00c9 presentado oficialmente como un traslado da cidadan\u00eda armenia -que o goberno acusa de colaborar co inimigo ruso- lonxe da fronte. De feito, a deportaci\u00f3n \u00e9 tan s\u00f3 a m\u00e1scara que cobre unha operaci\u00f3n de aniquilamento de t\u00f3dolos armenios do Imperio, como proba o exame dos feitos.\nA primeira medida \u00e9 o desarme dos soldados armenios enrolados no ex\u00e9rcito otom\u00e1n. Son empregados en traballos de servizo de v\u00edas p\u00fablicas ou de transporte e, no curso do ano 1915, eliminados en pequenos grupos. Despois os Mozos Turcos, na pescuda de probas dun complot armenio, proceden a perseguir e arrestar en primeiro lugar \u00f3s notables de Constantinopla, ordenadas o 24 e 25 de abril. De tal xeito trunc\u00e1base o progreso art\u00edstico, cultural e intelectual do pobo armenio. A destruci\u00f3n das poboaci\u00f3ns armenias \u00e9 operada en d\u00faas fases sucesivas: de maio a xullo de 1915 nas sete provincias orientais de Anatolia (Erzurum, Van, Bitlis, Diyarbak\u0131r, Karput, Sivas, Trebisonda) onde viven preto dun mill\u00f3n de armenios, e que est\u00e1n m\u00e1is ou menos pr\u00f3ximos \u00f3 escenario da guerra; logo, a finais de 1915, noutras provincias do Imperio afastadas da fronte (o que quita toda a verosimilitude \u00e1 acusaci\u00f3n de colaboraci\u00f3n co inimigo).\nNas provincias orientais, as operaci\u00f3ns desenv\u00f3lvense do mesmo xeito. As secuencias ocorren sistematicamente en cidades e vilas: \nUns poucos millares de persoas sobreviviron a esta deportaci\u00f3n. Nas vilas, segundo as testemu\u00f1as, todos os armenios foron asasinados, a excepci\u00f3n dalgunhas mulleres e nenos. Nas vilas de Bitlis e de Diarb\u00e9kir, case t\u00f3dolos armenios foron asasinados no mesmo lugar.\nNo resto do Imperio, o programa toma a forma dunha deportaci\u00f3n, conducida en parte do traxecto por tren. Os convois de deportados converxen en Alepo, en Siria, onde a Direcci\u00f3n xeral da instalaci\u00f3n das tribos e dos deportados os repartiu segundo dous eixos: \u00f3 sur, cara a Siria, o L\u00edbano e Palestina - unha parte sobrevivir\u00e1; ou \u00f3 leste, \u00f3 longo do r\u00edo \u00c9ufrates, onde os campos de concentraci\u00f3n, verdadeiras trampas mortais, son improvisados. Os deportados son empurrados pouco a pouco cara Deir-es-Zor. Unha vez al\u00e1, en xullo de 1916, son enviados \u00f3 deserto de Mesopotamia onde son asasinados en pequenos grupos ou morren de sede. Os derradeiros reagrupamentos de deportados \u00f3 longo do cami\u00f1o de ferro de Bagdad, a Ras-ul-A\u00efn, en Intilli son, tam\u00e9n, eliminados en xullo de 1916. Soamente sobreviven un terzo dos Armenios: aqueles que viv\u00edan en Constantinopla e Esmirna, aqueles secuestrados, os armenios da vila de Van, salvados polo avance do ex\u00e9rcito ruso e alg\u00fans deportados dos campos do sur.\nProceso e campos de deportaci\u00f3ns.\nO 25 de maio de 1915 por orde de Talat Pa\u015fa (Ministro de Interior) evacu\u00e1ronse forzosamente a centos de miles, posiblemente m\u00e1is dun mill\u00f3n, armenios de toda Anatolia (excepto partes da costa oeste) a Mesopotamia, o que \u00e9 agora Siria. Moitos foron \u00e1 vila siria de Dayr az-Zawr e \u00f3 seu deserto de arredor. O feito de que o goberno turco ordenara a evacuaci\u00f3n dos armenios \u00e9tnicos consid\u00e9rase hoxe f\u00f3ra de toda d\u00fabida e non se discute. Af\u00edrmase, base\u00e1ndose nunha boa cantidade de evidencias circunstanciais, que o goberno otom\u00e1n non proveu ning\u00fan equipamento nin subministraci\u00f3ns para o coidado dos armenios nin durante a s\u00faa deportaci\u00f3n, nin cando chegaron \u00f3 seu destino. O goberno otom\u00e1n tam\u00e9n impediu \u00f3s deportados de se subministrar por eles mesmos. As tropas otom\u00e1s que vixiaban e escoltaban \u00f3s armenios non s\u00f3 permitiron a outros roubar, matar e violar \u00f3s armenios, sen\u00f3n que a mi\u00fado participaron nesas mesmas actividades eles mesmos. En calquera caso as previsibles consecuencias da decisi\u00f3n do goberno de desprazar \u00f3s armenios levou a un n\u00famero significativo deles \u00e1 morte. \nConsid\u00e9rase que existiron vinte e cinco campos de concentraci\u00f3n importantes, baixo o mando de \u015e\u00fckr\u00fc Kaya, unha das mans dereitas e m\u00e1ximos colaboradores de Talat Pa\u015fa. \n \nA maior\u00eda dos campos estaban situados preto do que agora \u00e9 a raia entre Iraq e Siria, e alg\u00fans foron s\u00f3 campos de tr\u00e1nsito temporal. Outros dise que foron usados s\u00f3 como zonas de enterramentos en masa como Radjo, Katma, e Azaz\u2014 que foron pechados no outono de 1915. Alg\u00fans autores mante\u00f1en que os campos Lale, Tefridje, Dipsi, Del-El, e Ra's al-'Ain foron especialmente montados para aqueles que ti\u00f1an unha esperanza de vida duns d\u00edas.\nA\u00ednda que case t\u00f3dolos campos, inclu\u00edndo todos os importantes, estaban \u00f3 aire libre, o resto das demais matanzas noutros campos menores, non estaban limitados a asasinar; sen\u00f3n tam\u00e9n a queimar, envelenar, e afogar en masa.\nResultado das deportaci\u00f3ns.\nO goberno otom\u00e1n pediu a evacuaci\u00f3n ou a deportaci\u00f3n de moitos armenios que viv\u00edan en Anatolia, Siria e Mesopotamia. Na cidade de Edessa (\u015eanl\u0131urfa moderno) a poboaci\u00f3n armenia local, preocupada polo seu futuro, rebelouse (a principios de 1916) contra o goberno otom\u00e1n e tomou o control da vella cidade. As forzas otom\u00e1s atacaron a cidade e a bombardearon coa artiller\u00eda pero os armenios opux\u00e9ronse. O xeneral alem\u00e1n \u00f3 comando do grupo do ex\u00e9rcito m\u00e1is pr\u00f3ximo \u00e1 cidade, Bar\u00f3n von der Goltz, chegou e negociou un establecemento cos armenios. A cambio de que os armenios se entregaran e desarmaran, o goberno otom\u00e1n acordou non deportalos. Por\u00e9n, o goberno otom\u00e1n rachou os termos do acordo e deportou \u00f3s armenios.\nTestemu\u00f1as estranxeiras.\nA pesar da negaci\u00f3n das autoridades turcas, centos de testemu\u00f1as, inclu\u00edndo o neutral Estados Unidos e os aliados do Imperio Otom\u00e1n, Alema\u00f1a e o Imperio Austro-h\u00fangaro, rexistraron e documentaron numerosos actos de masacre perpetrados polo estado, engadindo peso \u00f3s argumentos da existencia do xenocidio.\nA misi\u00f3n dos EEUU no Imperio Otom\u00e1n.\nA trav\u00e9s do Imperio Otom\u00e1n, os Estados Unidos estableceran consulados en Adrian\u00f3pole, Karput, Samsun, Esmirna, Trebisonda, Van, as\u00ed como un na cidade siria de Alepo. A misi\u00f3n do departamento de estado foi dirixida nese ent\u00f3n polo embaixador Henry Morgenthau en Constantinopla. Os Estados Unidos foron oficialmente neutrais na guerra at\u00e9 que entraron do bando dos aliados en 1917. Mentres as ordes das deportaci\u00f3ns e dos masacres eran decretadas, moitos funcionarios consulares divulgaron \u00f3 embaixador o que eles testemu\u00f1aban. Unha documentaci\u00f3n chegou en setembro de 1915 polo c\u00f3nsul americano en Karput, Leslie A. Davis que describ\u00eda o seu descubrimento dos corpos de case 10.000 armenios tirados en varios barrancos preto do lago G\u00f6eljuk, despois referida como a \"provincia do matanza\"\nReportaxes similares pronto comezaron a chegar a Henry Morgenthau dende Alepo e Van, polo que comezou a celebrar reuni\u00f3ns ocasionais con Talat e Enver. Como el mostroulle as testemu\u00f1as dos consulados, ambos xustificaron as deportaci\u00f3ns como necesarias para a causa da guerra. Morgenthau por\u00e9n disputar\u00eda as s\u00faas explicaci\u00f3ns nas s\u00faas lembranzas como escusas evocadas polos l\u00edderes do CUP.\nAdemais dos consulados, hab\u00eda tam\u00e9n misioneiros protestantes establecidos en rexi\u00f3ns poboadas armenias, como Van e Karput. Moitos dos misioneiros describiron os brutais m\u00e9todos empregados polas forzas turcas e documentaron numerosas atrocidades realizadas por eles.\nXornais e diarios literarios en todo o mundo, inclu\u00edndo o \"New York Times\" (que realizou 145 artigos tan s\u00f3 en 1915), \"The Nation\", o \"Halifax Herald\", e \"The Independent\", sacaron do prelo centos de artigos tanto durante como despois da guerra, describindo as deportaci\u00f3ns como xenocidio de Estado. Numerosas figuras americanas falaron claro contra o xenocidio, inclu\u00edndo \u00f3 anterior presidente Theodore Roosevelt, o rabino Stephen Wise, William Jennings Bryan, e Alice Stone Blackwell. A \"American Near East Relief Committee\", unha organizaci\u00f3n de axuda \u00f3s refuxiados no Oriente Medio axudou doando preto de 102 mill\u00f3ns de d\u00f3lares \u00f3s armenios durante e despois da guerra.\nForzas aliadas en Oriente Medio.\nAdemais da campa\u00f1a de Gallipoli, na fronte do Oriente Medio, os militares brit\u00e1nicos estaban ocupados loitando contra as forzas otom\u00e1s no sur de Siria e Mesopotamia. A trav\u00e9s da loita, os brit\u00e1nicos documentaron e confirmaron o que xa relataran os c\u00f3nsules e misioneiros estadounidenses. O diplom\u00e1tico brit\u00e1nico e despois \"Secretario Oriental\" de Bagdad, Gertrude Bell arquivou as seguintes declaraci\u00f3ns tomadas do relatorio dun soldado otom\u00e1n capturado:\nReaccionando \u00f3s numerosos relatos de testemu\u00f1as, o pol\u00edtico brit\u00e1nico Viscount James Bryce e o historiador Arnold J. Toynbee compilaron declaraci\u00f3ns de superviventes e testemu\u00f1as doutros pa\u00edses, como Alema\u00f1a, Italia, os Pa\u00edses Baixos, Suecia, e Su\u00edza que de modo semellante testemu\u00f1aron os deliberados masacres de armenios polas forzas do goberno otom\u00e1n. En 1916, publicaron \"The Treatment of Armenians in the Ottoman Empire, 1915-1916\". A\u00ednda que o libro foi criticado como propaganda brit\u00e1nica de guerra para crear un sentimento contra as potencias centrais, Bryce ti\u00f1a sometido o traballo a eruditos antes da s\u00faa publicaci\u00f3n.\nO que despois ser\u00eda Primeiro Ministro de Gran Breta\u00f1a, Winston Churchill describiu no seu libro, \"The World Crisis, 1911-1918\", os masacres como un \"holocausto administrativo\".\nA misi\u00f3n alem\u00e1.\nComo aliados durante a guerra, a misi\u00f3n do Imperio alem\u00e1n no Imperio Otom\u00e1n inclu\u00edu compo\u00f1entes tanto militares como civ\u00eds.\nEntre as persoas m\u00e1is famosas en documentar os masacres atop\u00e1base o m\u00e9dico militar alem\u00e1n Armin T. Wegner. Debido \u00e1 estrita censura imposta por Alema\u00f1a e o Imperio Otom\u00e1n nese tempo, o desexo de Wegner de tomar fotograf\u00edas dos masacres foi anulado polos seus superiores. Con todo, Wegner desobedeceu as ordes e tomou centos de fotograf\u00edas de armenios sendo deportados e sometidos en campos de concentraci\u00f3n do norte de Siria, e m\u00e1is tarde as pasou clandestinamente f\u00f3ra do pa\u00eds.\nTraballadores e enxe\u00f1eiros alem\u00e1ns involucrados na construci\u00f3n do ferrocarril testemu\u00f1aron como abarrotaban \u00f3s armenios nos vag\u00f3ns do gando \u2014 at\u00e9 90 en cada vag\u00f3n \u2014 e os enviaban a outros sitios. Franz Gunther, representante do banco alem\u00e1n Deutsche Bank que financiaba a construci\u00f3n do ferrocarril Bagdad, remitiu fotograf\u00edas \u00f3s seus superiores e expresou a s\u00faa frustraci\u00f3n por manterse calado mentres observaba tales cousas. Gunther describiu o sistema do tren empregado polo goberno otom\u00e1n como outro exemplo de \"crueldad bestial\". este proceso foi definido polo historiador alem\u00e1n Hilmar Kaiser como a primeira vez que o \"'transporte ferroviario de poboaci\u00f3n civil' [foi empregado] como parte dun plan de exterminio racial.\" O Xeneral Otto von Lossow testemu\u00f1ou nunha conferencia en Batum en 1918 as intenci\u00f3ns do goberno otom\u00e1n:\nO ex\u00e9rcito ruso.\nA resposta do Imperio Ruso \u00f3 bombardeo dos seus portos navais no Mar Negro foi, principalmente, unha campa\u00f1a terrestre a trav\u00e9s do C\u00e1ucaso. As prontas vitorias contra o Imperio Otom\u00e1n a partir do inverno de 1914 at\u00e9 a primavera de 1915 significaron aumentos cuantitativos do territorio, inclu\u00edndo o relevante basti\u00f3n armenio que resist\u00eda na cidade de Van en maio de 1915. Os rusos rexistraron o encontro dos corpos de armenios por onde avanzaban. En marzo de 1916, os seus avances pola cidade de Erzerum lev\u00e1ronlles en particular a tomaren represalias contra a III Armada Turca, que consideraron responsable das matanzas, elimin\u00e1ndoo progresivamente.\nMortes, 1914 a 1918.\nMentres non hai un consenso claro en cantos armenios perderon a vida, \u00e9 habitual que os investigadores occidentais cifren o n\u00famero de mortos entre 1914 e 1918 en torno a 1.000.000 de armenios. As estimaci\u00f3ns var\u00edan entre 300.000 (a demanda turca) e 1.500.000 (a demanda armenia), mentres que a Encyclop\u00e6dia Britannica fai especial referencia a investigaci\u00f3n conducida por Arnold J. Toynbee que foi designada pola British Foreign Office e que chegou \u00e1 conclusi\u00f3n de que a cifra estaba comprendida entre 600.000 e 800.000; a cal formou as bases da carga contra o goberno Otom\u00e1n na Conferencia de Paz de Par\u00eds de 1919, por parte dos Aliados, de que 800.000 armenios morreran durante a primeira guerra mundial.\nEntre 1914 e 1923 a meirande parte da comunidade internacional coincide en estimar que a cifra de mortes atinxe o rango de entre 1,2 e 1,5 mill\u00f3ns de armenios.\nSucesos posteriores.\nXu\u00edzo dos Unionistas, Constantinopla, 1919..\nOs principais responsables do xenocidio foron condenados a morte \"in absentia\", xa que ti\u00f1an fuxido en 1918, destru\u00edndo a meirande parte dos documentos incriminatorios.\nA corte marcial estableceu a vontade dos Unionistas de eliminar fisicamente \u00f3s armenios. He aqu\u00ed a s\u00faa conclusi\u00f3n:\nTratado de S\u00e8vres.\nAsinado o 10 de agosto de 1920 polo Imperio Brit\u00e1nico, Francia, Xap\u00f3n, Italia, e os estados aliados representados por Armenia, B\u00e9lxica, Grecia, Hixaz, Polonia, Portugal, Roman\u00eda, Checoslovaquia e o Estado Iugoslavo, representado por Eslovenia, Serbia e Croacia. A cerimonia celebrouse nunha gran sala que alberga actualmente o Museo da Porcelana en S\u00e8vres. Entre as principais disposici\u00f3ns deste Tratado, destacan dous artigos (88 e 89) concernentes \u00e1 Rep\u00fablica Armenia :\nO mandato de execuci\u00f3n das disposici\u00f3ns relativas \u00e1 Rep\u00fablica Armenia foi confiado \u00f3s Estados Unidos. \u00d3 seu retorno, o presidente Woodrow Wilson atopouse a oposici\u00f3n dunha maior\u00eda de senadores que, baixo o impulso do senador Cabot Lodge, rexeitaron a ratificaci\u00f3n do Tratado de S\u00e8vres e por tanto, o mandato americano sobre Armenia.\nProceso Tehlirian, 1921.\nO 15 de marzo de 1921, Talat Pa\u015fa, o que deu a orde da exterminaci\u00f3n dos Armenios, \u00e9 abatido por unha bala de revolver nunha r\u00faa berlinesa.\nO tirador \u00e9 detido no lugar do crime. Tratase dun rapaz armenio de 23 anos, Soghomon Tehlirian, sobrevivente \u00f3 xenocidio, durante o cal perdeu a toda a s\u00faa familia. Formaba parte do grupo \u00ab N\u00e9m\u00e9sis \u00bb que pretend\u00eda executar a sentenza de morte do proceso dos Unionistas.\n\u00c9 xulgado pouco tempo despois, o 2 e 3 de xu\u00f1o de 1921, polo Tribunal de Primeira Instancia de Berl\u00edn.\nOs testemu\u00f1os de Tehlirian, de Christine Terzibashian, Johannes Lespius o at\u00e9 do xeneral Liman von Sanders, as\u00ed coma os documentos retidos, entre os que se atopan 5 telegramas cifrados enviados por Talat a Na\u00efm Bey, documentos que enviou Andonian \u00f3 tribunal, d\u00e1ndolle unha nova dimensi\u00f3n \u00f3 proceso, onde o crime xenocida de Talat e dos Mozos Turcos ponse en acusaci\u00f3n. A autenticidade do documento Andonian foi posta en interdito polos historiadores turcos Orel e Yuca, a autenticidade por\u00e9n foi reafirmada logo polo historiador armenio Dadrian. O tribunal absolbeu a Soghomon Tehlirian. A s\u00faa sa\u00edda foi interpretada como unha condena \u00f3s responsables do xenocidio.\nA posici\u00f3n de Turqu\u00eda.\nA Rep\u00fablica de Turqu\u00eda non acepta que as mortes de armenios durante a \"evacuaci\u00f3n\" ou \"deportaci\u00f3n\" (Turqu\u00eda emprega a verba \"recolocaci\u00f3n\") sexan o resultado da intencionalidade das autoridades otom\u00e1s (ou dos responsables durante a guerra) para eliminar en toda ou en parte \u00f3s cidad\u00e1ns armenios indiscriminadamente.\nEn marzo de 2005, o primeiro ministro turco Recep Tayyip Erdo\u011fan invitou a historiadores turcos, armenios e do resto do globo para formar unha comisi\u00f3n para establecer os acontecementos de 1915. A oferta foi rexeitada por Armenia e o seu ministro de exteriores remarcou que \"Os historiadores xa te\u00f1en dito a s\u00faa opini\u00f3n e determinar esta actitude est\u00e1 agora baixo o poder de Turqu\u00eda.\"\nA posici\u00f3n das autoridades turcas.\nTurqu\u00eda non acepta que as mortes acaecidas en 1915 fosen o resultado dun plan organizado polo estado para eliminar a poboaci\u00f3n armenia baixo a s\u00faa soberan\u00eda. Turqu\u00eda defende unha postura que se basea en que o Imperio Otom\u00e1n loitou contra a sublevaci\u00f3n no seu territorio soberano da milicia armenia, apoiada esta polo goberno ruso. Existe as\u00ed mesmo un desacordo en canto \u00f3 n\u00famero de mortes. O goberno turco indica, que segundo estudos demogr\u00e1ficos da \u00e9poca, eran menos de 1.5 mill\u00f3ns os armenios que viv\u00edan no Imperio Otom\u00e1n, insinuando pois que as cifras publicadas relativas \u00e1 morte de mill\u00f3n de armenios poden ser esaxeradas. Medios oficiais turcos cren que o n\u00famero de v\u00edtimas pode situarse nun rango de cifras situado entre as 200.000 e as 600.000, menores que o n\u00famero dos musulm\u00e1ns que faleceron entre 1912-1922.\nM\u00e1is recentemente, cifras m\u00e1is baixas de v\u00edtimas armenias foron presentadas polo profesor Yusuf Hala\u00e7o\u011flu, director da Academia de Historia Turca (\"T\u00fcrk Tarih Kurumu\"). En devanditos c\u00e1lculos, estima que un total de 56.000 armenios faleceron durante o per\u00edodo debido \u00e1s terribles condici\u00f3ns derivadas da guerra (primeira guerra mundial), e menos de 10.000 foron asasinados realmente. Noutra das s\u00faas investigaci\u00f3ns, mant\u00e9n que preto de 500.000 turcos foron asasinados por armenios. Malia que o goberno turco publicou oficialmente en datas recentes as cifras dos turcos presuntamente asasinados polos armenios, a\u00ednda outra das investigaci\u00f3ns de Hala\u00e7o\u011flu, que aseguraba que menos de 10.000 armenios foron asasinados, segue estando ausente das publicaci\u00f3ns oficiais turcas no estranxeiro.\nTurqu\u00eda tam\u00e9n critica as semellanzas co Holocausto indicadas por certos sectores, indicando que, a diferenza dos armenios, a poboaci\u00f3n xud\u00eda de Alema\u00f1a e Europa non fixo campa\u00f1a en prol dunha separaci\u00f3n nin se rebelou ali\u00e1ndose con potencias estranxeiras.\nAqueles que apoian as teses do xenocidio indican que Turqu\u00eda est\u00e1 negando o seu pasado e ac\u00fasana de impedir tentativas internacionais para reco\u00f1ecer un xenocidio. Para apoiar as s\u00faas posturas sinalan o feito de que a soa menci\u00f3n dun xenocidio armenio en calquera parte do mundo pode atoparse cunha queixa formal dos embaixadores turcos, mentres que a menci\u00f3n da mesma en Turqu\u00eda pode carrexar a posibilidade da apertura dun procesamento xudicial e a condena a prisi\u00f3n, como no caso do escritor turco Orhan Pamuk, ou mesmo a morte como no caso do intelectual armenio Hrant Dink.\nAs relaci\u00f3ns entre Turqu\u00eda e Armenia seguen estando estancadas. Turqu\u00eda pechou as s\u00faas fronteiras terrestres con Armenia, debido \u00f3 control armenio de Nagorno-Karabakh, e o seu conflito con Acerbaix\u00e1n. Armenia declarou en varias ocasi\u00f3ns que est\u00e1 preparada para o restablecemento das relaci\u00f3ns diplom\u00e1ticas e abrir a fronteira sen condici\u00f3ns previas, a\u00ednda que Turqu\u00eda demanda que abrir as s\u00faas fronteiras demostrar\u00eda un apoio \u00e1 ocupaci\u00f3n de Nagorno-Karabakh.\nAs autoridades turcas mante\u00f1en, pois, como posici\u00f3n que as mortes foron o resultado da axitaci\u00f3n producida pola primeira guerra mundial e que o Imperio Otom\u00e1n loitaba contra Rusia, quen apoiou as unidades de voluntarios armenios. As autoridades afirman que as reclamaci\u00f3ns de xenocidio est\u00e1n baseadas no inexistente malestar armenio, ou nos inexistentes conflitos \u00e9tnico-relixiosos, que non son feitos hist\u00f3ricos establecidos. Ademais afirman que exist\u00eda un movemento pol\u00edtico que reclamaba a creaci\u00f3n da \"Rep\u00fablica de Armenia\". A disoluci\u00f3n do Imperio Otom\u00e1n e o proceso de \"balcanizaci\u00f3n\" sucederon no mesmo per\u00edodo, e puideron ofuscar os sucesos reais.\nAs autoridades turcas mante\u00f1en a posici\u00f3n de que o Imperio Otom\u00e1n non exerceu o grao de control que os adversarios reclaman. Con todo, Turqu\u00eda acepta que houbo mortes como consecuencia de decisi\u00f3ns otom\u00e1s.\nSen abrir os arquivos de Armenia \u00e9 dif\u00edcil determinar con precisi\u00f3n que sucedeu durante as deportaci\u00f3ns.\nAs autoridades turcas pescudan unha reconciliaci\u00f3n hist\u00f3rica e pol\u00edtica con Armenia, pero din que a insistencia no termo xenocidio \u00e9 contraprodutivo.\nOpini\u00f3ns acad\u00e9micas.\nReco\u00f1ecemento.\nHai un acordo xeral entre historiadores occidentais de que o xenocidio armenio ocorreu realmente. A International Association of Genocide Scholars (o corpo principal dos estudosos que estudan o xenocidio en Norteam\u00e9rica e Europa), por exemplo, formalmente reco\u00f1ece o acontecemento e pensa que \u00e9 innegable. Alg\u00fans pensan que a negaci\u00f3n forma parte dun discurso de odio ou/e revisionismo hist\u00f3rico.\nAlg\u00fans intelectuais turcos apoian tam\u00e9n as teses de xenocidio, en oposici\u00f3n \u00f3s nacionalistas turcos; estes intelectuais incl\u00faen a Rag\u0131p Zarakolu, Ali Ertem, Taner Ak\u00e7am, Halil Berktay, Yektan T\u00fcrkyilmaz, Fatma M\u00fcge G\u00f6cek, Dr. Fikret Adan\u0131r, e Seyla Benhabib. En 1994, os autores turcos Ay\u015fe Nur Zarakolu, Rag\u0131p Zarakolu e Emirhan O\u011fuz foron procesados por traducir un texto franc\u00e9s que ti\u00f1a sido prohibido en Turqu\u00eda. En 2004, cincocentos intelectuais turcos protestaron un novo curriculum escolar que ordenou \u00f3s mestres a denunciar a estudantes polas \"infundadas alegaci\u00f3ns\" dos armenios.\nOrhan Pamuk.\nNunha entrevista concedida a un xornal su\u00edzo en febreiro de 2005, o novelista Orhan Pamuk fixo unhas declaraci\u00f3ns implicando a Turqu\u00eda nos masacres contra os armenios e na persecuci\u00f3n dos kurdos, dicindo: \"Trinta mil kurdos e un mill\u00f3n de armenios foron asasinados nestas terras e ningu\u00e9n, excepto eu, se atreve a falar delo\". Tivo que abandonar Turqu\u00eda, antes de volver en 2005 para defender o seu dereito \u00e1 liberdade de expresi\u00f3n: \"O que lle pasou \u00f3s armenios otom\u00e1ns en 1915 foi unha cousa importante que se lle ocultou \u00e1 naci\u00f3n turca; era un tab\u00fa. Pero temos que poder falar do pasado\". Os avogados de d\u00faas asociaci\u00f3ns ultra-nacionalistas turcas emprenderon ent\u00f3n medidas legais contra Pamuk.\nO 13 de decembro de 2005, varios escritores de renome mundial, Jos\u00e9 Saramago, Gabriel Garc\u00eda M\u00e1rquez, G\u00fcnter Grass, Umberto Eco, Carlos Fuentes, Juan Goytisolo, John Updike, Salman Rushdie e Mario Vargas Llosa, asinaron unha declaraci\u00f3n conxunta de apoio a Pamuk, acusando \u00f3 Goberno turco de non respectar os dereitos humanos.\nO 23 de xaneiro de 2006, por\u00e9n, os cargos de \"inxurias contra Turqu\u00eda\" foron arquivados, resultando un movemento necesario para unha futura integraci\u00f3n na Uni\u00f3n Europea, xa que numerosos pol\u00edticos europeos consideran a falta de liberdade e a negaci\u00f3n do xenocidio armenio como un impedimento para a s\u00faa futura adhesi\u00f3n.\nO 31 de xaneiro de 2007 tivo que cancelar unha viaxe a Alema\u00f1a, onde \u00eda ser nomeado doutor \"honoris causa\" pola Universidade Libre de Berl\u00edn, por motivos de seguridade. Outros 18 escritores reclamaron medidas de protecci\u00f3n a ra\u00edz do asasinato de Hrant Dink.\nO 1 de febreiro de 2007 tivo que abandonar Istambul por un per\u00edodo de tempo indefinido debido \u00e1s ameazas de morte.\nHrant Dink.\nHrant Dink, cidad\u00e1n turco de orixe armenia, era o editor xefe do xornal \"Agos\". Dink era a mi\u00fado cr\u00edtico tanto coa negaci\u00f3n do xenocidio armenio por parte de Turqu\u00eda, como coa campa\u00f1a internacional da di\u00e1spora armenia para o seu reco\u00f1ecemento. Por\u00e9n, a s\u00faa cr\u00edtica de Turqu\u00eda ga\u00f1ou moita m\u00e1is atenci\u00f3n, e como resultado ga\u00f1ouse a xenreira dos ultra-nacionalistas. Dink foi procesado tres veces por inxurias contra Turqu\u00eda. Foi absolto a primeira vez, pero a segunda lle foi ditaminado unha condena condicional de seis meses.\nHrant Dink foi asasinado en Istambul o 19 de xaneiro de 2007, por Og\u00fcn Samast, un ultra-nacionalista turco.\nA posici\u00f3n da comunidade internacional.\nA pesar de que hai moito reco\u00f1ecemento acad\u00e9mico do Xenocidio Armenio, isto non ten sido seguido pola maior\u00eda dos gobernos e medios de comunicaci\u00f3n. Moitos gobernos, inclu\u00edndo os Estados Unidos, o Reino Unido, Israel, Ucra\u00edna, e Xeorxia, non empregan oficialmente a verba \"xenocidio\" para describir estes feitos.\nA pesar de que non hai un reco\u00f1ecemento federal do xenocidio armenio, 44 dos 50 estados dos EEUU reco\u00f1ecen os feitos de entre 1915 e 1917 como xenocidio.\nNos anos recentes, os parlamentos dalg\u00fans pa\u00edses cunha forte inmigraci\u00f3n armenia te\u00f1en reco\u00f1ecido oficialmente o xenocidio. Dous exemplos recentes son Francia e Su\u00edza. Os contactos de Turqu\u00eda para entrar na Uni\u00f3n Europea coincidiron cun n\u00famero de chamamentos para considerar \u00f3 suceso como xenocidio, a\u00ednda que isto nunca se converteu nunha condici\u00f3n previa.\nOs pa\u00edses que reco\u00f1ecen oficialmente o xenocidio son Alema\u00f1a, Arxentina, Armenia, Austria, B\u00e9lxica, Bolivia, Brasil, Bulgaria, Canad\u00e1, Chile, Chipre, Eslovaquia, Francia, Grecia, Italia, L\u00edbano, Lituania, Luxemburgo, Pa\u00edses Baixos, Paraguai, Polonia, Rep\u00fablica Checa, Rusia, Siria, Suecia, Su\u00edza, Uruguai, Cidade do Vaticano e Venezuela. Ademais, unha parte do Reino Unido, Gales, Escocia e Irlanda do Norte, tam\u00e9n reco\u00f1eceu oficialmente o xenocidio, as\u00ed como Pa\u00eds Vasco, Catalu\u00f1a, Arag\u00f3n, Navarra e Illas Baleares (Espa\u00f1a), Abruzos, Sicilia e Toscana (Italia), C\u00f3rsega (Francia), Cear\u00e1, Estado do Paran\u00e1, Estado do R\u00edo de Xaneiro, Estado de S\u00e3o Paulo (Brasil), Overijssel (Pa\u00edses Baixos), Columbia Brit\u00e1nica, Ontario e Quebec (Canad\u00e1), Nova Gales do Sur e Australia Meridional (Australia).\nMoitos xornais non empregaron a verba \"xenocidio\" durante moito tempo e moitos contin\u00faan sen facelo. Varias desas pol\u00edticas agora se te\u00f1en invertido a\u00ednda que o termo est\u00e1 contra a pol\u00edtica editorial, como \u00e9 o caso do \"New York Times\".\nEn setembro do 2004, o presidente de Ir\u00e1n Mohammad Khatami visitou o Memorial do Xenocidio Armenio en Tsitsernakaberd, Ierev\u00e1n.\nO 12 de abril do 2006, alg\u00fans membros do parlamento franc\u00e9s presentaron unha proposta para crear unha lei que castigar\u00eda a calquera persoa que negara a existencia do xenocidio armenio con m\u00e1is de cinco anos de prisi\u00f3n e unha multa de 45.000 Euros. A proposici\u00f3n foi admitida a debate o 18 de maio de 2006.\nO 10 de maio de 2006, o goberno b\u00falgaro rexeitou unha proposta de reco\u00f1ecemento do xenocidio armenio.\nEn outubro de 2006 o parlamento franc\u00e9s presenta un proxecto que prev\u00e9 condenar at\u00e9 cun ano de prisi\u00f3n e 45.000 euros de multa \u00f3s que neguen a existencia do xenocidio. A lei foi aprobada por un total de 106 votos a favor e 19 en contra. Deste xeito se completa o precepto ditado en 2001 que reco\u00f1ece oficialmente o holocausto armenio por parte do Imperio Otom\u00e1n.\nOs organismos internacionais que reco\u00f1ecen o Xenocidio Armenio incl\u00faen o Parlamento Europeo, o Consello de Europa, a Subcomisi\u00f3n das Naci\u00f3ns Unidas para a Prevenci\u00f3n de Discriminaci\u00f3n e Protecci\u00f3n das Minor\u00edas, o Centro Internacional de Xustiza Transitoria, a Uni\u00f3n de Congregaciones Hebreas Americanas, o Concilio Mundial de Igrexas e o autodeclarado non oficial Parlamento de Kurdist\u00e1n no Exilio.\nPegada na cultura.\nMemorial.\nA idea para a creaci\u00f3n dun monumento conmemorativo xurdiu en 1965, na conmemoraci\u00f3n do 50\u00ba aniversario do xenocidio. Dous anos m\u00e1is tarde o monumento conmemorativo (realizado polos arquitectos Kalashian e Mkrtchyan) foi finalizado no outeiro de Tsitsernakaberd sobre o desfiladeiro de Hrazdan, na capital armenia, Ierev\u00e1n. O ronsel de 44 metros simboliza o renacemento nacional dos armenios. Doce lousas col\u00f3canse nun c\u00edrculo, representando as 12 provincias perdidas no actual territorio de Turqu\u00eda. No centro do c\u00edrculo, a unha profundidade de 1,5 metros, \u00e1chase unha chama eterna. \u00d3 longo do parque, \u00f3 redor do monumento, existe unha parede de 100 metros cos nomes das cidades e as aldeas nas que tiveron lugar os masacres. En 1995 inaugurouse no outro extremo do parque un pequeno museo circular subterr\u00e1neo no que se mostra informaci\u00f3n b\u00e1sica sobre os acontecementos de 1915.\nCada 24 de abril cel\u00e9brase en Armenia, as\u00ed como en todas as comunidades dispersas polo mundo (di\u00e1spora armenia), o \"D\u00eda da Conmemoraci\u00f3n do Xenocidio Armenio\", no cal centos de miles de persoas cami\u00f1an cara o monumento do xenocidio e depositan as flores (caraveis ou tulip\u00e1ns normalmente vermellos) \u00f3 redor da chama eterna, honrando \u00f3s seus seres queridos e antepasados que perderon a vida en devandito suceso.\nArte.\nA co\u00f1ecida banda de heavy metal System of a Down, est\u00e1 composta por catro m\u00fasicos de descendencia armenia que viven en California, e promove frecuentemente a conciencia do xenocidio armenio. Cada ano, a banda fai unha xira de \"almas\" en apoio \u00e1 causa. A banda escribiu \"P.L.U.C.K. (Politically Lying, Unholy, Cowardly Killers)\" sobre o xenocidio no \u00e1lbum hom\u00f3nimo. No libreto lese: \"System Of A Down would like to dedicate this song to the memory of the 1.5 million victims of the Armenian Genocide, perpetrated by the Turkish Government in 1915.\" Outras canci\u00f3ns como \"X\" (\"Toxicity\") ou \"Holy Mountains\" (\"Hypnotize\"), falan tam\u00e9n sobre o xenocidio armenio.\nO compositor e cantante americano Daniel Decker levou a aclamaci\u00f3n da cr\u00edtica polas s\u00faas colaboraci\u00f3ns co compositor armenio Ara Gevorgian. A canci\u00f3n \"Adana\", que debe o seu nome \u00f3 lugar onde ocorreu un dos primeiros masacres, conta a historia do Xenocidio armenio. Decker escribiu a letra da canci\u00f3n para complementar \u00e1 m\u00fasica de Ara Gevorgian. Cross Rhythms, a principal revista europea sobre relixi\u00f3n, xunto coa s\u00faa web, dixeron de \"Adana\": \"raras veces un desastre de indecible sufrimento produciu un pedazo tan magn\u00edfico de arte.\" El foi oficialmente invitado polo goberno armenio para cantar \"Adana\" nun concerto especial en Ierev\u00e1n o 24 de abril de 2005 para conmemorar o nonax\u00e9simo aniversario do Xenocidio armenio. Na actualidade, \"Adana\" foi traducida a 17 linguas e interpretada por cantantes de todo o mundo. O tema do Xenocidio armenio \u00e9 tocado tam\u00e9n pola literatura e o cinema. \u00c9 o tema principal do filme de Atom Egoyan \"Ararat\" (2002). Tam\u00e9n fanse referencias en \"America, America\" de Elia Kazan ou en \"Mayrig\" de Henri Verneuil. Os directores italianos, Vittorio e Paolo Taviani, dirixiron un filme do xenocidio baseado nun libro chamado \"La Masseria Delle Allodole\", de Antonia Arslan. O primeiro filme sobre o Xenocidio armenio foi \"Ravished Armenia\" (1919), do que tan s\u00f3 quedan 15 minutos a d\u00eda de hoxe.\nNa literatura, a peza m\u00e1is famosa referente \u00f3 Xenocidio armenio \u00e9 \"Forty days of Musa Dagh\" de Franz Werfel, publicado en 1933 e posteriormente marcado como \"indesexable\" polas autoridades nazis. O libro tornouse un bestseller e o estudo MGM quixo facer o filme de \"Forty days of Musa Dagh\", pero esta tentativa foi eliminada con \u00e9xito por Turqu\u00eda (d\u00faas veces). O filme foi finalmente feito en 1982, pero o seu valor art\u00edstico \u00e9 cuestionable. Kurt Vonnegut escribiu libro de ficci\u00f3n \"Bluebeard\" en 1988, no que o Xenocidio armenio \u00e9 o principal tema. Louis de Berni\u00e9res emprega o tempo e o lugar do Xenocidio armenio como fondo na s\u00faa novela \"Birds without Wings\", que \u00e9 considerado por alg\u00fans como favorable \u00e1s posici\u00f3ns turcas.\nSegundo se refire na parte final do filme \"La vida secreta de las palabras\" de Isabel Coixet, Adolf Hitler usou o xenocidio armenio coma argumento para xustificar o holocausto xudeu co seguinte razoamento: \"Se tras mataren un mill\u00f3n de armenios pasou unha d\u00e9cada e ningu\u00e9n se lembra xa agora diso, n\u00f3s podemos facer o mesmo cos xudeus porque acontecer\u00e1 o mesmo\", que \u00e9 unha conclusi\u00f3n de \"a historia a escriben os vencedores\", asumindo que Hitler pensaba ga\u00f1ar a segunda guerra mundial. No filme, a conversa transcorre nun arquivo en Dinamarca onde se recollen precisamente probas de atrocidades producidas nas guerras de todo o mundo."}
{"id": "31490", "revid": "1131", "url": "https://gl.wikipedia.org/wiki?curid=31490", "title": "Moncho Reboiras", "text": "Xos\u00e9 Ram\u00f3n Reboiras Noia, m\u00e1is co\u00f1ecido como Moncho Reboiras, nado en Imo, concello de Dodro, o 19 de xaneiro de 1950 e finado en Ferrol o 12 de agosto de 1975, foi un dirixente pol\u00edtico da UPG.\nTraxectoria.\nMocidade.\nNaceu na aldea de Imo, no concello de Dodro, nunha familia que m\u00e1is tarde se mudar\u00eda \u00e1 cidade de Vigo. Tras recibir educaci\u00f3n b\u00e1sica na s\u00faa aldea, Reboiras fixo o bacharelato en Teis namentres axudaba no bar Noia que a s\u00faa familia rexentaba. Durante un breve per\u00edodo de tempo traballou na construci\u00f3n e comezou a achegarse ao nacionalismo galego.\nMatriculouse na Escola T\u00e9cnica de Enxe\u00f1ar\u00eda Industrial de Vigo. Reboiras desempe\u00f1ou un papel activo nas reivindicaci\u00f3ns dos estudantes naqueles anos. Foi un dos fundadores da revista \"Des...tornillo\" e formou parte do grupo cultural O Castro. En 1969 ingresou como militante na UPG.\nMilitancia pol\u00edtica.\nRematada a carreira, a Escola concedeulle unha bolsa para facer un traballo de especializaci\u00f3n nos estaleiros Barreras. Por esta altura, en 1972, tivo lugar a folga de setembro onde Reboiras acada un papel importante como organizador.\nPerdida a bolsa de estudos por esta raz\u00f3n, dedicouse \u00e1 loita pol\u00edtica. Traballou no Grupo de Empresas \u00c1lvarez en Vigo, pero tivo que deixalo por raz\u00f3ns de sa\u00fade. Mudouse ent\u00f3n para Ferrol, onde traballou en Astano e, posteriormente, na Coru\u00f1a, onde entrou como obreiro no complexo fabril de Intelsa. Reboiras procedeu por este tempo, en nome da UPG, \u00e1 organizaci\u00f3n da Fronte Cultural Galega.\nNos anos 1973 e 1974 foi un dos organizadores dos grupos sindicais. Promoveu o boicot \u00e1s elecci\u00f3ns do Sindicato Vertical en 1974, campa\u00f1a que serviu tam\u00e9n para o lanzamento do SOG (Sindicato Obreiro Galego) que, coa UTEG (Uni\u00f3n de Traballadores do Ensino de Galicia) xa constitu\u00edda, conformou en pouco tempo a Intersindical galega, predecesora da actual Confederaci\u00f3n Intersindical Galega (CIG). Por outra banda, foi un dos l\u00edderes do grupo sindicalista da Coru\u00f1a, que editaba a revista \"Xerme\".\nReboiras foi tam\u00e9n, como membro do Comit\u00e9 Central e do Comit\u00e9 Executivo da UPG, un dos marcadores das directrices nese partido de inspiraci\u00f3n marxista-leninista.\nUso da violencia.\nParticipou, dentro da li\u00f1a pol\u00edtica definida pola UPG, nun grupo dedicado a dotar o partido de infraestruturas lox\u00edsticas, que inclu\u00eda unha fronte armada que loitase contra a ditadura. Creouse un comando composto por un reducido n\u00famero de persoas do que se fixo cargo Reboiras o 23 de febreiro de 1974. O escaso armamento do que dispu\u00f1an proced\u00eda do grupo portugu\u00e9s LUAR e adestraban no sur da provincia de Pontevedra. A primeira acci\u00f3n foi un atraco a un banco en Escair\u00f3n.\nMorte.\nTras ser identificado pola Garda Civil, permaneceu oculto por un tempo. O 11 de agosto de 1975 a Brigada Pol\u00edtico Social (BPS) estableceu un control no barrio ferrol\u00e1n de Canido. \u00c1s 2 da ma\u00f1\u00e1 varios efectivos da BPS xunto a varios axentes da Polic\u00eda Armada acordoaron o edificio onde se atopaba organizando un pr\u00f3ximo ataque armado con dous militantes m\u00e1is, Elvira Souto e Xan Carballo, que lograron fuxir. Ao cabo de d\u00faas horas a polic\u00eda deu alcance a Reboiras no portal do n\u00famero 27 da r\u00faa da Terra (onde se lle fai todos os anos unha homenaxe), e dispar\u00e1ronlle varios tiros, un deles na caluga, segundo informaci\u00f3n m\u00e9dica. A partir dese momento desatouse un amplo operativo en toda Galiza que rematou coa detenci\u00f3n de varios militantes nacionalistas e o exilio a Portugal dun gran n\u00famero de membros da UPG.\nEst\u00e1 soterrado no cemiterio parroquial de San Xo\u00e1n de La\u00ed\u00f1o, no concello de Dodro.\nReco\u00f1ecemento.\nO concello de Culleredo adicoulle unha r\u00faa no ano 2012.\nAlberte Mera dirixiu en 2019 a longametraxe documental \"\" (2020), que retrata a s\u00faa vida."}
{"id": "31491", "revid": "56817", "url": "https://gl.wikipedia.org/wiki?curid=31491", "title": "SOG", "text": "SOG ou Sog pode facer referencia a:"}
{"id": "31493", "revid": "54336", "url": "https://gl.wikipedia.org/wiki?curid=31493", "title": "Enric Miralles", "text": "Enric Miralles, nado en Barcelona o 25 de febreiro de 1955 e finado en Sant Feliu de Codines o 3 de xullo de 2000, foi un arquitecto catal\u00e1n.\nTraxectoria.\nEstudou arquitectura en Barcelona, mud\u00e1ndose logo cara \u00e1 Universidade de Columbia en Nova York. Comezou a s\u00faa andaina profesional no estudio de Albert Viaplana e Helio Pi\u00f1on, onde permaneceu ata o ano 1983. O mesmo tempo foi mestre adxunto nas d\u00faas universidades nas que estudiara. Creou ent\u00f3n o seu propio estudio de Arquitectura xunto coa s\u00faa primeira muller, Carme Pin\u00f3s, de onde sa\u00edron xa obras de proxecci\u00f3n internacional.\nCando Enric casou por segunda vez, desta volta coa italiana Benedetta Tagliabue, tam\u00e9n arquitecta, reorganizou o seu estudio, que pasou a chamarse EMBT, e lograron traballos moi importantes dende diferentes partes do mundo. Os dous derradeiros anos da s\u00faa vida estivo dedicado ao seu m\u00e1is importante proxecto, o Parlamento de Escocia. \u00c9 unha obra de pleno \"estilo Miralles\", respectando o lugar e as tradici\u00f3ns (de xeito que se pode apreciar moi claramente, por exemplo, a influencia do arquitecto escoc\u00e9s Charles Rennie Mackintosh na mesma), creando \"tensi\u00f3ns visuais\" que var\u00edan dependendo da posici\u00f3n que se escolla, a luz, a hora do d\u00eda etc.\nNa s\u00faa vida, Enric recibiu numerosos premios, como o Le\u00f3n de ouro da Bienal de Venecia no ano 1996. Foi mestre en numerosas universidades de prestixio, inclu\u00edndo a c\u00e1tedra \"Kenz\u014d Tange\" da universidade Harvard, que ocupou dende 1992.\nMorreu prematuramente os 45 anos de idade, e non puido rematar moit\u00edsimas das s\u00faas obras, inclu\u00edndo o Parlamento Escoc\u00e9s ou o edificio de Gas Natural en Barcelona.\nA s\u00faa muller, Benedetta, mant\u00e9n o estudio EMBT funcionando, e est\u00e1 a rematar as obras dese\u00f1adas por Enric, seguindo as s\u00faas ideas, \u00e1 parte de ga\u00f1ar outros concursos sempre co estilo que ti\u00f1a o arquitecto catal\u00e1n.\nObras.\nAlgunhas das s\u00faas obras m\u00e1is relevantes foron:"}
{"id": "31494", "revid": "12452", "url": "https://gl.wikipedia.org/wiki?curid=31494", "title": "Revoluci\u00f3n dos Cravos", "text": ""}
{"id": "31497", "revid": "98629", "url": "https://gl.wikipedia.org/wiki?curid=31497", "title": "Tonsila", "text": "No campo da anatom\u00eda, a tonsila, antes denominada am\u00edgdala, \u00e9 un \u00f3rgano con forma de am\u00e9ndoa (en lat\u00edn \u00e9 o que significa, amendo\u00ed\u00f1a), formado pola uni\u00f3n de numerosos n\u00f3dulos linf\u00e1ticos.\nD\u00e1selle este nome en especial \u00e1 am\u00edgdala palatina pero, por extensi\u00f3n, tam\u00e9n se denomina tonsila a calquera \u00f3rgano constitu\u00eddo por un ret\u00edculo de tecido linfoide e epitelial, que cont\u00e9n fol\u00edculos linf\u00e1ticos.\nAs tonsilas son tecido linfoide situado na farinxe e que constit\u00faen o anel de Waldeyer. Segundo a localizaci\u00f3n en que se atopen na farinxe, ch\u00e1manse:\nFunci\u00f3n.\nAs tonsilas axudan a previr infecci\u00f3ns eliminando as bacterias e outros microorganismos presentes na parte posterior da boca, procedentes dos alimentos e do aire que inspiramos. Poden ser invadidas por bacterias ou virus e sufrir un proceso inflamatorio, causando unha amigdalite ou tonsilite e, cando a infecci\u00f3n alcanza as \u00e1reas circundantes, unha farinxite.\nForman parte do sistema inmunitario, especialmente nos primeiros anos de vida, perdendo interese a medida que o meni\u00f1o vai medrando. De feito non hai evidencia de que as tonsilas cumpran unha funci\u00f3n relevante despois dos tres anos de idade, e non se atopou ning\u00fan efecto \u00e1 hora da resposta inmunitaria naqueles que foran sometidos a unha tonsilectom\u00eda.\nAm\u00edgdala cerebral.\nNo cerebro existe outro \u00f3rgano de forma semellante que tam\u00e9n recibe o nome de am\u00edgdala pero que non ten que ver con estes \u00f3rganos linfoides. \u00c9 a am\u00edgdala cerebral, un grupo de neuronas situado no lobo temporal do cerebro."}
{"id": "31499", "revid": "85894", "url": "https://gl.wikipedia.org/wiki?curid=31499", "title": "Pa\u00edses b\u00e1lticos", "text": "Ent\u00e9ndese por pa\u00edses b\u00e1lticos ou estados b\u00e1lticos ou rep\u00fablicas b\u00e1lticas \u00e1s tres rep\u00fablicas europeas de Estonia, Letonia e Lituania. Sit\u00faanse \u00e1 beira do mar B\u00e1ltico e dende 2004 forman parte da Uni\u00f3n Europea e da OTAN.\nPese a que historicamente estes tres pa\u00edses compartiron destinos e ad\u00f3itase falar deles de xeito xeral como un todo. Os tres pa\u00edses amosan trala s\u00faa independencia na \u00faltima d\u00e9cada do s\u00e9culo XX as s\u00faas extremas diferenzas e \u00e9 que realmente s\u00f3 comparten proximidade xeogr\u00e1fica e d\u00e9cadas de ocupaci\u00f3n pola Uni\u00f3n Sovi\u00e9tica.\nLingua e cultura dos estados b\u00e1lticos.\nAs linguas lituana e letoa, son linguas b\u00e1lticas (polo tanto indoeuropeas), mentres que a estoniana pertence \u00f3 grupo das fino-\u00faricas, e ten moitas similitudes coa lingua finesa.\nRelixi\u00f3n.\nAs relixi\u00f3ns maioritarias nas tres rep\u00fablicas son:\nNas tres rep\u00fablicas existe unha importante minor\u00eda rusa, a terceira parte da poboaci\u00f3n en Letonia e a cuarta parte da de Estonia, que segue principalmente \u00e1 Igrexa ortodoxa rusa.\nV\u00e9xase tam\u00e9n.\nOutros artigos.\nOutros pa\u00edses con sa\u00edda \u00f3 mar B\u00e1ltico son:"}
{"id": "31500", "revid": "624", "url": "https://gl.wikipedia.org/wiki?curid=31500", "title": "Gravesano", "text": "Gravesano \u00e9 unha comuna do Cant\u00f3n de Ticino, Su\u00edza, no distrito de Lugano. Ten 0.6\u00a0km\u00b2 e 1.060 habitantes. F\u00edxose co\u00f1ecida por ser o lugar onde o ent\u00f3n primeiro ministro italiano Silvio Berlusconi foi operado en 2005."}
{"id": "31501", "revid": "85894", "url": "https://gl.wikipedia.org/wiki?curid=31501", "title": "Oz\u00e1miz", "text": "Oz\u00e1miz \u00e9 unha cidade filipina da provincia do Misamis Occidental. Segundo o censo de 2015, ten 141 828 habitantes.\nOz\u00e1miz chamou-se as\u00ed en honor ao senador Jos\u00e9 F. Oz\u00e1miz, un heroe da resistencia filipina contra os xaponeses durante a segunda guerra mundial.\nBaranggays.\nOz\u00e1miz div\u00eddese politicamente a 51 baranggays."}
{"id": "31502", "revid": "1091", "url": "https://gl.wikipedia.org/wiki?curid=31502", "title": "Ozamis", "text": ""}
{"id": "31503", "revid": "1131", "url": "https://gl.wikipedia.org/wiki?curid=31503", "title": "Saugnac-et-Cambran", "text": "Saugnac-et-Cambran (en franc\u00e9s e oficialmente; en ) \u00e9 unha comuna do departamento das Landas, Aquitania, en Francia. Ten 13.28\u00a0km\u00b2, 1329 habitantes (1999) e 99.9 h/km\u00b2."}
{"id": "31504", "revid": "83328", "url": "https://gl.wikipedia.org/wiki?curid=31504", "title": "Federica Montseny", "text": "Federica Montseny Ma\u00f1\u00e9, nada en Madrid o 12 de febreiro de 1905 e finada en Tolosa o 14 de xaneiro de 1994, foi unha pol\u00edtica e sindicalista anarquista espa\u00f1ola, e ocupou o cargo de ministra durante a II Rep\u00fablica, devindo a primeira muller ministra da Europa Occidental.\nTraxectoria.\nEra filla dos tam\u00e9n anarquistas Joan Montseny e Teresa Ma\u00f1\u00e9, co\u00f1ecidos polos pseud\u00f3nimos de Federico Urales e Soledad Gustavo respectivamente, que editaban \"La Revista Blanca\", publicaci\u00f3n destacada dentro do pensamento libertario espa\u00f1ol durante o primeiro terzo do s\u00e9culo XX.\nComezou a escribir e en 1921, con s\u00f3 16 anos, publicou a s\u00faa primeira novela curta, titulada \"Horas Tr\u00e1xicas\". En 1923 comezou a colaborar en \"Solidaridad Obrera\" e en \"La Revista Blanca\" ata 1936. A s\u00faa primeira novela longa, \"A Vitoria\", editouse en 1925.\nEn 1930 uniuse a Germinal Esgleas, tam\u00e9n anarcosindicalista, sendo pais de tres fillos: Vida (1933), Germinal (1938) e Blanca (1942).\nActivismo anarcosindicalista.\nEn 1931 afiliouse \u00e1 CNT onde nos anos seguintes acadar\u00e1 gran protagonismo grazas aos seus dotes de grande oradora entre outras raz\u00f3ns. En 1932 levou a cabo unha xira propagand\u00edstica por Andaluc\u00eda que logo proseguir\u00eda por toda Espa\u00f1a e \u00f3 ano seguinte participa en Par\u00eds nun mitin de protesta sobre a represi\u00f3n en Casas Viejas.\nEn decembro de 1935 a Confederaci\u00f3n Rexional Galaica organizoulle unha xira de d\u00faas semanas canda a Jaime Baella e Claro Jos\u00e9 Send\u00f3n. Falou en Betanzos, Ferrol (no Teatro Jofre), Cari\u00f1o, Santiago de Compostela, A Coru\u00f1a (no Teatro Rosal\u00eda de Castro e no cine Dor\u00e9), Carballo, Lugo e en Ourense, na apertura do Pleno Rexional. Froito desa viaxe, publicou unha serie de an\u00e9cdotas en \"La Revista Blanca\", publicados en 2011 co t\u00edtulo de \"Federica Montseny. Impresi\u00f3ns dunha viaxe por Galicia en 1935\".\nEn 1936 interveu no Congreso de Zaragoza da CNT colaborando no relatorio sobre comunismo libertario e formou parte dos oradores do mitin de clausura. Co estoupido da guerra pasou a formar parte do comit\u00e9 peninsular da FAI e no nacional da CNT. En novembro deste mesmo ano foi nomeada ministra de Sanidade e Asistencia Social do goberno da Rep\u00fablica, cargo que aceptou a pesar do seu declarado antigubernamentalismo e as d\u00fabidas iniciais. Converteuse as\u00ed na primeira muller ministra de Espa\u00f1a e a Europa Occidental, pois noutras zonas de Europa xa o foran Alexandra Kollontai (Rusia) e Miina Sillanp\u00e4\u00e4 (Finlandia). Os seus outros correlixionarios no goberno de Largo Caballero foron Joan Garc\u00eda Oliver (Xustiza), Joan Peir\u00f3 (Industria) e Juan L\u00f3pez (Comercio).\nLabor no goberno.\nFoi nomeada Ministra de Sanidade e de Asistencia Social. O seu efectivo labor no goberno veuse limitado pola escasa duraci\u00f3n do seu mandato que non chegou a acadar un semestre (novembro de 1936 - mediados de maio de 1937). Pero nese curto espazo de tempo planeou lugares de acollida para a infancia, comedores para embarazadas, liberatorios de prostituci\u00f3n, unha lista de profesi\u00f3ns a exercer por discapacitados e o primeiro proxecto de Lei do aborto en Espa\u00f1a. Dos lugares para a infancia, en nada semellantes aos deprimentes orfanatos existentes por ent\u00f3n, s\u00f3 se puido abrir un preto de Valencia. Tampouco houbo tempo de que chegase a funcionar m\u00e1is dun dos comedores para embarazadas nos que se velaba por unha completa alimentaci\u00f3n. Ning\u00fan dos seus outros proxectos chegou a executarse, e as\u00ed o seu proxecto de lei do aborto, ao que se opuxeron outros ministros do goberno, quedou arrombado trala s\u00faa sa\u00edda do goberno debido aos sucesos de maio de 1937.\nO exilio.\nComo outros miles de espa\u00f1ois, co final da guerra civil h\u00f3ubose de exiliar a Francia, onde foi perseguida pola polic\u00eda nazi e franquista, que pediu a s\u00faa extradici\u00f3n, denegada polas autoridades francesas, vivindo en liberdade vixiada ata a liberaci\u00f3n de Francia en 1944. Instalada en Tolosa seguiu traballando polas s\u00faas ideas, publicando e dirixindo xornais anarquistas como \"CNT\" e \"Espoir\" e realizou viaxes por Suecia, M\u00e9xico, Canad\u00e1, Inglaterra e Italia.\nCoa chegada da democracia a Espa\u00f1a en 1977 regresou e continuou co seu activismo en pro da CNT, onde gozou dun enorme prestixio ata a s\u00faa morte."}
{"id": "31506", "revid": "5863", "url": "https://gl.wikipedia.org/wiki?curid=31506", "title": "Jaime Mayor Oreja", "text": "Jaime Mayor Oreja, nado en Donostia (Guip\u00fascoa) o 12 de xullo de 1951, \u00e9 un pol\u00edtico vasco militante do Partido Popular. En 2011 era eurodiputado (dende 2004), entre outros cargos. \u00c9 sobri\u00f1o do exministro Marcelino Oreja Aguirre.\nTraxectoria.\nEnxe\u00f1eiro agr\u00f3nomo, ingresou en 1977 na Uni\u00f3n de Centro Democr\u00e1tico (UCD) onde desempe\u00f1ou o cargo de secretario xeral de Guip\u00fascoa e secretario adxunto de Relaci\u00f3ns Internacionais. En 1980 foi elixido parlamentario auton\u00f3mico, Conselleiro de Turismo do Goberno preauton\u00f3mico e deputado por Guip\u00fascoa. En 1982 foi designado delegado do Goberno no Pa\u00eds Vasco. En 1984 presentouse \u00e1s elecci\u00f3ns auton\u00f3micas vascas como candidato a lehendakari por Coalici\u00f3n Popular. Durante a lexislatura foi portavoz de Coalici\u00f3n Popular no Parlamento Vasco.\nEn 1989 foi nomeado director pol\u00edtico para a campa\u00f1a das elecci\u00f3ns europeas polo Partido Popular, desenvolvendo o cargo de presidente da Xestora do Partido Popular no Pa\u00eds Vasco. Deputado a Cortes por Biscaia en 1989, renunciou ao seu escano para presentarse como candidato do Partido Popular a lehendakari nas elecci\u00f3ns vascas de 1990, candidatura que repetiu nas de 1994. Foi nomeado vicesecretario xeral do PP no XII Congreso Nacional (febreiro 1996). Foi deputado nacional do PP por \u00c1lava na I, IV e VI Lexislatura e por Biscaia na VII Lexislatura.\nDende maio de 1996 foi nomeado ministro do Interior, posto que mantivo ata o ano 2001."}
{"id": "31507", "revid": "15490", "url": "https://gl.wikipedia.org/wiki?curid=31507", "title": "Amaral", "text": "Amaral \u00e9 un conxunto musical zaragozano formado por Eva Amaral (vocalista e compositora) e Juan Aguirre (guitarra). O seu estilo musical poder\u00edase denominar Folk Rock, pero fusionado con ritmos latinos, sintetizadores e con letras de alto contido po\u00e9tico e reivindicador.\nAta 2010, Amaral vendeu m\u00e1is de 3 mill\u00f3ns de copias dos seus discos. A finais de 2015 publicaron o seu \u00faltimo \u00e1lbum: \"Nocturnal\". En 2021, o grupo recibiu a Medalla de Ouro ao m\u00e9rito nas Belas Artes \nHistoria.\n1997-2000.\nO grupo Amaral nace o 1 de xaneiro de 1997. Eva Amaral como vocalista e compositora e Juan Aguirre como guitarrista e compositor. O nome do grupo \u00e9 o apelido de Eva e foi elixido por Juan.\nA s\u00faa historia data desde comezos dos anos 90, cando Eva e Juan se co\u00f1eceron nun estudio de gravaci\u00f3n na cidade de Zaragoza. Eva por aquel ent\u00f3n tocaba cun grupo chamado Bandera Blanca e Juan co grupo D\u00edas de vino y rosas, que colaborou para o grupo de Eva nunha canci\u00f3n. Inmediatamente, abrollou unha estreita relaci\u00f3n entre ambos. E o que comezou como un \"xogo\" de tocar, converteuse nunha realidade. No 1997 trasl\u00e1danse de Zaragoza a Madrid. Ese mesmo ano firman con Virgin-EMI e o 18 de maio de 1998, sae \u00e1 venda o seu primeiro \u00e1lbum, de nome hom\u00f3nimo, baixo a produci\u00f3n de Pancho Varona. Cun disco na r\u00faa, Amaral foise abrindo paso entre a escena musical e ga\u00f1ando seguidores por toda a xeograf\u00eda espa\u00f1ola.\nO seu primeiro \u00e1lbum lanzou 5 sinxelos: \"Rosita\", \"Voy a acabar contigo\", \"No s\u00e9 que hacer con mi vida\", \"Un d\u00eda m\u00e1s\" e \"Tardes\". Este \u00e1lbum vendeu arredor de 70\u00a0000 exemplares.\n2000-2002.\nNo ano 2000, despois de realizar unha xira de presentaci\u00f3n co seu primeiro disco e facerse un espazo na escena musical do pop espa\u00f1ol, Amaral grava en Londres o seu segundo \u00e1lbum, titulado \"Una peque\u00f1a parte del mundo\", baixo a produci\u00f3n de Cameron Jenkins. Un disco m\u00e1is maduro que conti\u00f1a 13 canci\u00f3ns: 12 propias do grupo e unha versi\u00f3n da desaparecida Cecilia.\nEste segundo \u00e1lbum lanzou 4 sinxelos: \"C\u00f3mo hablar\", \"Subamos al cielo\", \"Cabecita loca\" e \"C\u00f3mo hablar (versi\u00f3n ac\u00fastica)\". Vendeu 50\u00a0000 exemplares.\n2002-2004.\nDous anos m\u00e1is tarde, Amaral entra de novo no estudo e novamente, baixo a produci\u00f3n de Jenkins, grava o seu terceiro \u00e1lbum, de nome \"Estrella de mar\", \u00e1lbum que se converter\u00eda no disco nacional m\u00e1is vendido en Espa\u00f1a no 2002. Con el conseguiron unha grande cantidade de premios, entre os que destacan un MTV European Award ao mellor artista espa\u00f1ol e 5 premios da m\u00fasica. Tam\u00e9n, con este disco, Amaral salta ao escenario internacional, ao ser editado no 2003, nunha nova versi\u00f3n, en Am\u00e9rica. Lanzou 6 sinxelos: \"Sin ti no soy nada\", \"Te necesito\", \"Toda la noche en la calle\", \"Morir\u00eda por vos\", \"Estrella de mar\" e \"Salir corriendo\". Vendeu 1\u00a0000\u00a0000 de exemplares.\nNo 2003, Eva Amaral l\u00e1nzase ao mundo do cinema como protagonista dunha curtametraxe dirixida por Andreu Castro chamada \"Flores para Maika\", no que d\u00e1 vida a unha muller que morre en mans da s\u00faa parella. A canci\u00f3n \"Salir corriendo\" formou parte da BSO da pel\u00edcula e coincidiu coa sa\u00edda coma sexto sinxelo.\nNo ver\u00e1n do 2004, cando Amaral se dispo\u00f1\u00eda a gravar un novo disco, Juan Aguirre sufriu unha unha forte tendinite na s\u00faa man, o que causou, ademais do atraso na gravaci\u00f3n, que a s\u00faa compa\u00f1eira Eva fora abreconcertos de Bob Dylan na s\u00faa xira por Espa\u00f1a, cantando varias canci\u00f3ns ela soa e noutras acompa\u00f1ada polo seu compa\u00f1eiro musical cunha harm\u00f3nica, pois Juan Aguirre non pod\u00eda tocar a guitarra.\nFinalmente en novembro dese ano, Eva e Juan parten a Londres onde no Eden Studios, baixo a produci\u00f3n de Cameron Jenkins, gravan o seu cuarto \u00e1lbum, titulado \"P\u00e1jaros en la cabeza\". Con 14 novas canci\u00f3ns, Eva e Juan regresan \u00e1 m\u00fasica recargados de pop e rock nestas noevas canci\u00f3ns.\n2005-2006.\nP\u00e1jaros en la cabeza sae \u00e1 venda o 14 de marzo de 2005 e, en xu\u00f1o, comeza a s\u00faa xira en Salamanca, que recorrer\u00eda toda Espa\u00f1a, at\u00e9 mediados do mes de outubro en Espa\u00f1a, facendo escalas en M\u00e9xico e a Arxentina. Durante esta xira, Amaral detense o 15 de setembro en Barcelona para gravar o concerto e editalo en DVD, o cal sair\u00eda \u00e1 venda o 28 de novembro dese mesmo ano baixo o nome de \"El comienzo del Big Bang\".\nP\u00e1jaros en la cabeza foi o disco m\u00e1is vendido en Espa\u00f1a no 2005, segundo a SGAE.\nO disco vendeu m\u00e1is de 600\u00a0000 copias en todo o mundo e lanzou 5 sinxelos: \"El universo sobre m\u00ed\", \"D\u00edas de verano\", \"Marta, Sebas, Guille y los dem\u00e1s\", \"Resurrecci\u00f3n\" e \"Revoluci\u00f3n\". Ademais soaron na radio as colaboraci\u00f3ns con Chetes e Moby).\nNo ver\u00e1n do 2006, gravan unha versi\u00f3n do tema \"Si t\u00fa no vuelves\", orixinal de Miguel Bos\u00e9, ao car\u00f3n do mexicano Chetes. Esta canci\u00f3n formou parte da banda sonora da pel\u00edcula mexicana \"Efectos secundarios\". En setembro do 2006, \"P\u00e1jaros en la cabeza\" foi reeditado en M\u00e9xico na versi\u00f3n orixinal CD+DVD, inclu\u00edndo \"Si t\u00fa no vuelves\", que apareceu como 4\u00ba sinxelos para este pa\u00eds.\nEn decembro do 2006, Amaral lanzou ao mercado unha edici\u00f3n especial de toda a s\u00faa discograf\u00eda, inclu\u00edndo \"Amaral\", \"Una peque\u00f1a parte del mundo\", \"Estrella de mar\", \"P\u00e1jaros en la cabeza\" e o DVD \"El comienzo del Big Bang\", baixo o t\u00edtulo de \"Amaral Edici\u00f3n Especial Navidad\", a cal incl\u00fae as partituras de t\u00f3dalas canci\u00f3ns, as\u00ed como material extra para os fans. Vendeu 40.000 copias.\n2007.\nDurante o ano 2007, Eva e Juan preparan devagar a composici\u00f3n de novas canci\u00f3ns, que han formar parte do seu novo disco.\n2008.\nEva e Juan comezaron o ano cunha versi\u00f3n de \"A Hard Rain's a-Gonna Fall\" de Bob Dylan, canci\u00f3n promocional para a exposici\u00f3n internacional Expo Zaragoza 2008 que se celebrar\u00e1 en Zaragoza. A s\u00faa versi\u00f3n ch\u00e1mase \"Llegar\u00e1 la tormenta\". \nEva e Juan fixeron un concerto improvisado o d\u00eda 3 de marzo cara as 23 horas na Praza de Espa\u00f1a de Zaragoza, sen escenario e sobre la beirarr\u00faa, inmediatamente despois da sa\u00edda \u00e1 venda das entradas do concerto que ter\u00e1 lugar no Pavill\u00f3n Pr\u00edncipe Felipe de Zaragoza o 12 de xu\u00f1o. Era unha maneira de agradece-lo apoio aos seus seguidores m\u00e1is fieis. Neste breve concerto rueiro, Amaral tocaron en directo por primeira vez \"Llegar\u00e1 la tormenta\".\nO 27 de maio de 2008 sae \u00e1 venda o quinto \u00e1lbum de estudio do d\u00fao zaragozano ao que titularon \"Gato negro\u25c6Drag\u00f3n rojo\", con 19 canci\u00f3ns e que ten como primeiro sinxelo \"Kamikaze\". Outra canci\u00f3n inclu\u00edda no \u00e1lbum \u00e9 \"El artista del alambre\" que Eva e Juan escribiron para a pel\u00edcula Fuera de Carta.\nO grupo zaragozano xa confirmou que o seu primeiro concerto da xira 2008 ser\u00e1 na s\u00faa terra, en Zaragoza, e ser\u00e1 durante a inauguraci\u00f3n da Expo 2008 que se celebra nesta cidade.\nAdemais, participaron o 27 de xu\u00f1o participar\u00e1n nun concerto ben\u00e9fico, organizado pola Fundaci\u00f3n 46664, que se realizou en Hyde Park (Londres), onde Amaral compartiu cartel con grupos como Simple Minds, Annie Lennox, Queen (con Paul Rodgers), Sugababes, Razorlight, e Zuccero entre outros artistas. Os beneficios destin\u00e1ronse \u00e1 loita contra a sida.\n2010-Presente.\nO 27 de outubro de 2010, o Ministerio de Cultura de Espa\u00f1a outorga o II Premio Nacional das M\u00fasicas Actuais 2010 a Amaral pola s\u00faa \"contribuci\u00f3n \u00e1 renovaci\u00f3n do panorama musical actual\".\nDespois de varios concertos ac\u00fasticos, o 27 de setembro de 2011 publican un novo \u00e1lbum: \"Hacia lo salvaje\", que consta de 12 canci\u00f3ns.\nEn 2014 anunciaran que en outubro de 2014 sair\u00eda o novo \u00e1lbum, polo que presentaron a canci\u00f3n \"Ratonera\" como adianto, cun pol\u00e9mico v\u00eddeo que criticaba a vida pol\u00edtica espa\u00f1ola. Finalmente o novo \u00e1lbum atrasar\u00edase un ano, o foi publicado o 30 de outubro de 2015 e ter\u00eda por t\u00edtulo \"Nocturnal\". O primeiro sinxelo do \u00e1lbum foi publicado o 16 de setembro de 2015 e leva por t\u00edtulo \"Ll\u00e9vame muy lejos\"."}
{"id": "31511", "revid": "114", "url": "https://gl.wikipedia.org/wiki?curid=31511", "title": "Tit\u00e1ns", "text": ""}
{"id": "31512", "revid": "85894", "url": "https://gl.wikipedia.org/wiki?curid=31512", "title": "Dupla articulaci\u00f3n da linguaxe", "text": "A dupla articulaci\u00f3n da linguaxe \u00e9 a organizaci\u00f3n das linguas naturais humanas en dous planos ou articulaci\u00f3ns. Segundo o ling\u00fcista funcionalista Andr\u00e9 Martinet, esta caracter\u00edstica \u00e9 o que op\u00f3n estas linguas naturais \u00f3 resto de sistemas comunicativos.\nMediante a articulaci\u00f3n do discurso, ou primeira articulaci\u00f3n, o enunciado (oral ou escrito) pode ser segmentado en unidades dotadas de sentido: oraci\u00f3ns, frases, sintagmas e, por \u00faltimo, monemas (lexemas e morfemas).\nMediante a articulaci\u00f3n fon\u00e9tica, ou segunda articulaci\u00f3n, os monemas poden ser segmentados en fonemas, xa desprovistos de sentido. Isto evita sobrecargar a memoria e economizar esforzos, xa que as unidades ling\u00fc\u00edsticas poden reutilizarse: con s\u00f3 unhas ducias de fonemas e as s\u00faas combinaci\u00f3ns p\u00f3dense formar miles de monemas que, arranxados diversamente, transmiten unha infinidade de mensaxes.\nWalter Porzig afirma que a articulaci\u00f3n \u00e9 o procedemento que permite distinguir entre a linguaxe dos homes e a dos animais: a enunciaci\u00f3n vocal humana \u00e9 articulada porque se presta a unha divisi\u00f3n sistem\u00e1tica, por medio da cal chegamos a elementos sonoros significativos; e por outro lado, eses elementos existen porque a s\u00faa significaci\u00f3n permanente asegura a s\u00faa individualidade e nolos fai reco\u00f1ecer sempre iguais a si mesmos nas m\u00e1is variadas circunstancias."}
{"id": "31513", "revid": "22570", "url": "https://gl.wikipedia.org/wiki?curid=31513", "title": "Articulaci\u00f3n do discurso", "text": "Ch\u00e1mase articulaci\u00f3n do discurso \u00e1 ligaz\u00f3n l\u00f3xica entre frases e, dentro delas, entre constitu\u00edntes. Para articular o discurso util\u00edzanse determinados morfemas ou secuencias de morfemas, como as conxunci\u00f3ns \"e\", \"ou\", \"mais\" e os adverbios \"entretanto\", \"tam\u00e9n\", \"pouco\" etc."}
{"id": "31516", "revid": "85894", "url": "https://gl.wikipedia.org/wiki?curid=31516", "title": "Articulador", "text": "En fon\u00e9tica, os articuladores son os \u00f3rganos fonadores que interve\u00f1en na pasaxe do ar lar\u00ednxeo e cuxos movementos, modificando a forma das cavidades de resonancia, producen o timbre caracter\u00edstico dos sons da linguaxe.\nArticuladores superiores.\nOs articuladores superiores son inm\u00f3biles, excepto os beizos e a \u00favula:\nArticuladores inferiores.\nSon sempre m\u00f3biles:"}
{"id": "31518", "revid": "15490", "url": "https://gl.wikipedia.org/wiki?curid=31518", "title": "Yolanda Casta\u00f1o", "text": "Yolanda Casta\u00f1o Pereira, nada en Santiago de Compostela o 19 de abril de 1977, \u00e9 unha poeta galega que se dedica tam\u00e9n ao xornalismo e \u00e1 televisi\u00f3n. \nTraxectoria.\nYolanda Casta\u00f1o trasladouse en 1990 \u00e1 Coru\u00f1a. Na Universidade da Coru\u00f1a rematou Filolox\u00eda Hisp\u00e1nica e cursou estudos audiovisuais. Deuse a co\u00f1ecer xa na adolescencia, a trav\u00e9s de premios de poes\u00eda menores. Con 17 anos, grazas \u00f3 Premio Ferm\u00edn Bouza Brey de 1994, publicou o seu primeiro libro, \"Elevar as p\u00e1lpebras\" (1995). Ademais, obtivo o Premio Joh\u00e1n Carballeira por \"Vivimos no ciclo das Erofan\u00edas\", que tam\u00e9n foi Premio da Cr\u00edtica Espa\u00f1ola en 1998.\nFoi Secretaria da Asociaci\u00f3n de Escritores en Lingua Galega (AELG) e formou parte do equipo directivo de Letras de Cal, unha editorial de poes\u00eda destinada a publicar os valores m\u00e1is novos. Xunto a Olga Novo, codirixiu a revista de artes \"Valdeleite\".\nEn 2023 ga\u00f1ou o Premio Nacional de Poes\u00eda polo seu libro \"Materia\".\nActividades.\nYolanda est\u00e1 interesada en proxectos interxen\u00e9ricos en que a poes\u00eda dialoga con outras artes. Ten desenvolvido distintas experiencias que fusionan a poes\u00eda coa pl\u00e1stica, a m\u00fasica ou o audiovisual. Publicou co pintor Ant\u00f3n Sobral o cat\u00e1logo de pintura \"Venecia. O Vicio da Beleza\" (2000). Ese mesmo ano, baixo o t\u00edtulo \"Ed\u00e9nica\", viu a luz unha antolox\u00eda persoal de toda a s\u00faa obra anterior, acompa\u00f1ada dun CD no que cantaba versi\u00f3ns musicadas dos seus poemas. \n\"O libro da ego\u00edsta\" (2003) foi n\u00famero 1 en vendas de libro galego durante varias semanas, con moi boas cr\u00edticas. Respecto a este poemario, dirixiu e produciu \"O video da ego\u00edsta\", un videopoema que traduc\u00eda os seus contidos \u00e1 linguaxe audiovisual. Este proxecto resultou ga\u00f1ador do festival de curtametraxes do Concello de Santiago de Compostela \"Curtocircu\u00edto 2004\", na secci\u00f3n de videocreaci\u00f3n. Foi guionista, directora e presentadora na TVE-Galicia de \"Mercuria\", un programa sobre vangardas art\u00edsticas galegas. Foi nomeada pola Academia Galega do Audiovisual na categor\u00eda \"Mellor Comunicador de TV\" en 2004, galard\u00f3n que obtivo finalmente en 2005. Amais, colaborou como \"experta en letras\" no concurso da TVG \"Cifras e Letras\", dende o 13 de febreiro de 2006 at\u00e9 o 20 de setembro de 2011, xunto con Jorge Mira, o \"experto en cifras\".\nEn colaboraci\u00f3n coa Concellar\u00eda de Cultura da Coru\u00f1a, desenvolve desde 2009 o ciclo \"Poetas Di(n)versos\", con recitais conxuntos de poetas de Galiza e doutras linguas.\nPol\u00e9mica con \"Aduaneiros\".\nO 16 de outubro de 2007 foi protagonista dunha pol\u00e9mica co blog de humor gr\u00e1fico galego \"Aduaneiros sem fronteiras\". Yolanda Casta\u00f1o solidariz\u00e1rase con Isaac D\u00edaz Pardo pola s\u00faa marcha de Sargadelos. Pouco despois aceptou un posto na Coru\u00f1a traballando para Sargadelos.\nTras a solicitude do avogado da autora para que a p\u00e1xina retirase un dese\u00f1o nomeado \"Tu quoque Iolanda?\" e os comentarios con palabras malsoantes a xeito de insulto (segundo a propia poeta, \"uns 4 ou 5, [...] dos 80 e pico comentarios\") os respons\u00e1beis da p\u00e1xina decidiron pechala antes de cumpriren coa solicitude e como protesta por non poderen facer autocr\u00edtica do pa\u00eds.\nObra.\nTen participado en volumes colectivos, como o libro-CD \"Daquelas que cantan. Rosal\u00eda na palabra de 11 escritoras galegas\" (1997), \"Algu\u00e9n agarda que volva al\u00ed\" (1998), \"Di\u00e1logos na casa de Rosal\u00eda\" (2002), \"Outro mundo \u00e9 pos\u00edvel. Festival da Poes\u00eda de Salvaterra\" (2002), \"O trazo aberto. Poes\u00edas e debuxos\" (2002), \"O libro dos abanos (Palabras no aire)\" (2002), \"Carlos Casares. A semente aquecida da palabra\" (2003), \"Cat\u00e1logo do Primeiro Encontro de Arte e Natureza no Castelo de Soutomaior\" (2003), \"Cami\u00f1o de Santiago. Luz e vida\" (2003) e \"Intifada. Ofrenda dos poetas galegos a Palestina\" (2004).\nTam\u00e9n aparece a s\u00faa obra nas antolox\u00edas galegas \"Para sa\u00edr do s\u00e9culo. Nova proposta po\u00e9tica\" (Xerais, 1997), \"Mulher a facer vento\" (Tema, Lisboa, 1998), \"R\u00edo de son e vento\" (Xerais, 1999), \"dEfecto 2000\" (Letras de Cal, 1999), \"Novas voces da poes\u00eda galega. Recital\" (Culturagalega.org, 2000), \"25 anos de poes\u00eda galega 1975-2000\" (\"La Voz de Galicia\", 2002), \"Elas.3\" (2004) ou \"Das sonorosas cordas\" (Eneida, 2005). Tam\u00e9n ten participado nas estatais \"Milenio\" (SIAL, 1999), \"Yo es otro. Autorretratos de la nueva poes\u00eda\" (DVD, 2001) e \"Mujeres de carne y verso\" (La Esfera, 2002).\nComo poeta, e tam\u00e9n como cr\u00edtica literaria, ten colaborado en numerosas publicaci\u00f3ns peri\u00f3dicas, entre elas \"La Voz de Galicia\", \"El Correo Gallego\", \"Galicia Hoxe\", \"A Nosa Terra\", \"El Progreso\", \"Diario de Pontevedra\", \"El Ideal Gallego\", \"El Mundo\", \"Quimera\", \"Festa da Palabra Silenciada\", \"La Flama en el Espejo\", \"Dorna\", \"Hablar/Falar de Poes\u00eda\", \"\u00d3lisbos\", \"Clave Ori\u00f3n\", \"A Xanela\", \"Elipse\", \"Enclave\", \"Casa da Gram\u00e1tica\", \"Bolet\u00edn Galego de Literatura\", \"Caleta\", \"O m\u00e1ximO\" ou \"BALDER\"."}
{"id": "31519", "revid": "43749", "url": "https://gl.wikipedia.org/wiki?curid=31519", "title": "Abisinia", "text": ""}
{"id": "31520", "revid": "98629", "url": "https://gl.wikipedia.org/wiki?curid=31520", "title": "5S", "text": "O m\u00e9todo das 5 \u00ab S \u00bb, as\u00ed denominado pola primeira letra (en xapon\u00e9s) de cada unha das s\u00faas cinco etapas, \u00e9 unha t\u00e9cnica de xesti\u00f3n xaponesa baseada en cinco principios simples:\nObxectivos.\nA aplicaci\u00f3n das 5S satisfai m\u00faltiples obxectivos. Cada 'S' ten un obxectivo particular:\nPor outra parte, o total do sistema permite:\nDesenvolvemento.\n\"Seiri\" (Organizar).\nNesta etapa, tr\u00e1tase de eliminar do lugar de traballo todo aquilo que non te\u00f1a o seu sitio ou non sexa necesario. Algunhas normas axudan a tomar boas decisi\u00f3ns:\nEsta xerarquizaci\u00f3n do material de traballo conduce loxicamente a \"Seiton\".\n\"Seiton\" (Ordenar).\nEsta etapa consiste en ordenar as diferentes ferramentas e materiais para o traballo. P\u00f3dense empregar m\u00e9todos de xesti\u00f3n visual para facilitar a orde, pero a mi\u00fado, a regra m\u00e1is sinxela para implantar \"Seiton\" \u00e9: \"Un lugar para cada cousa, e cada cousa no seu lugar\".\nNesta etapa pret\u00e9ndese organizar o espazo de traballo co obxecto de evitar tanto as perdas de tempo como de enerx\u00eda.\nAs normas de Seiton:\n\"Seiso\" (Limpar).\nUnha vez o espazo de traballo est\u00e1 despexado (\"Seiri\") e ordenador (\"Seiton\"), \u00e9 moito m\u00e1is doado limpalo. O incumprimento da limpeza pode ter moitas consecuencias, provocando incluso anomal\u00edas ou o mal funcionamento da maquinaria.\nA limpeza \u00e9 unha actividade diaria nas compa\u00f1\u00edas xaponesas. Ao final de cada quenda, l\u00edmpase o espazo de traballo, e cada cousa \u00e9 colocada no seu lugar.\nNormas para Seiso:\n\"Seiketsu\" (Manter a limpeza).\nA mi\u00fado o sistema das 5S apl\u00edcase soamente puntualmente. \"Seiketsu\" lembra que a orde e a limpeza deben manterse cada d\u00eda.\nPara conseguilo, as seguintes normas serven de axuda:\n\"Shitsuke\" (Disciplina).\nEsta etapa cont\u00e9n a calidade na aplicaci\u00f3n do sistema 5S. Se se aplica sen o rigor necesario, este perde toda a s\u00faa eficacia.\n\u00c9 tam\u00e9n unha etapa de control rigoroso da aplicaci\u00f3n do sistema: os motores desta etapa son unha comprobaci\u00f3n continua e fiable da aplicaci\u00f3n do sistema 5S (as 4 primeiras 'S' neste caso) e o apoio do persoal implicado.\nConsecuencias.\nO resultado m\u00eddese tanto en produtividade como en satisfacci\u00f3n do persoal respecto aos esforzos que se realizaron para mellorar as condici\u00f3ns de traballo."}
{"id": "31521", "revid": "23204", "url": "https://gl.wikipedia.org/wiki?curid=31521", "title": "Hadriano (emperador)", "text": "Publius Aelius Traianus Hadrianus, en galego Publio Elio Hadriano, nado en It\u00e1lica o 24 de xaneiro de 76 e finado en Baia o 10 de xullo de 138, foi un emperador romano da dinast\u00eda dos emperadores Antoninos entre os anos 117 e 138. Naceu nunha familia italo-hispana romana que se instalou en Espa\u00f1a desde a cidade italiana de Atri en Picenum. O seu pai era de rango senatorial e era curm\u00e1n primeiro do emperador Traxano. Hadri\u00e1n casou coa sobri\u00f1a de Traxano Vibia Sabina no inicio da s\u00faa carreira, antes de que Traxano fose emperador e posiblemente a instancias da muller de Traxano Pompeia Plotina. Plotina e o \u00edntimo amigo e conselleiro de Traxano Lucius Licinius Sura estaban ben dispostos cara a Hadriano. Cando Traxano morreu, a s\u00faa vi\u00fava afirmou que nomeara a Hadriano como emperador inmediatamente antes da s\u00faa morte.\nOs militares e o Senado de Roma aprobaron a sucesi\u00f3n de Hadriano, pero catro destacados senadores foron asasinados ilegalmente pouco despois. Opux\u00e9ronse a Hadri\u00e1n ou parec\u00edan ameazar a s\u00faa sucesi\u00f3n, o Senado responsabilizouno e nunca o perdoou. Obtivo unha maior desaprobaci\u00f3n entre a elite ao abandonar as pol\u00edticas expansionistas de Traxano e os beneficios territoriais en Mesopotamia, Asiria, Armenia e partes da Dacia. Hadri\u00e1n preferiu investir no desenvolvemento de fronteiras estables e defendibles e na unificaci\u00f3n dos pobos dispares do imperio. \u00c9 co\u00f1ecido por constru\u00edr o muro de Hadriano, que marcaba o l\u00edmite norte de Britania.\nHadriano persegu\u00eda enerxeticamente os seus propios ideais imperiais e intereses persoais. Visitou case todas as provincias do Imperio, acompa\u00f1ado dun s\u00e9quito imperial de especialistas e administradores. Fomentou a preparaci\u00f3n e a disciplina militares e fomentou, dese\u00f1ou ou subvencionou persoalmente varias instituci\u00f3ns civ\u00eds e relixiosas e proxectos de construci\u00f3n. Na propia Roma, reconstru\u00edu o Pante\u00f3n e constru\u00edu o vasto Templo de Venus e Roma. En Exipto, puido reconstru\u00edr o Serapeum de Alexandr\u00eda. Era un fervente admirador de Grecia e procurou facer de Atenas a capital cultural do Imperio, polo que ordenou constru\u00edr al\u00ed moitos opulentos templos. A s\u00faa intensa relaci\u00f3n co mozo grego Antinous e a prematura morte deste levaron a Hadriano a establecer un culto xeneralizado a finais do seu reinado. Suprimiu a revolta de Bar Kokhba en Provincia de Xudea, pero o seu reinado foi pac\u00edfico.\nOs \u00faltimos anos de Hadriano estiveron marcados por enfermidades cr\u00f3nicas. Viu a revolta do Bar Kokhba como o fracaso do seu ideal panhel\u00e9nico. Executou a dous senadores m\u00e1is polas s\u00faas supostas tramas contra el e isto provocou un maior resentimento. O seu matrimonio con Vibia Sabina fora infeliz e sen fillos; adoptou a Antonino P\u00edo en 138 e nomeouno como sucesor, a condici\u00f3n de que Antonino adopte a Marco Aurelio e Lucio Verus como os seus propios herdeiros. Hadriano morreu o mesmo ano en Baiae, e Antonino f\u00edxolle deificar, a pesar da oposici\u00f3n do Senado. Gibbon incl\u00faeo entre os \"[cinco bos emperadores]\" do Imperio, un \"ditador ben\u00e9volo\"; O propio Senado de Hadriano atopouno remoto e autoritario. Foi descrito como enigm\u00e1tico e contraditorio, con capacidade para unha gran xenerosidade persoal e extrema crueldade e impulsado por unha curiosidade insaciable, autoconfianza e ambici\u00f3n.\nTraxectoria.\nHadriano sobe \u00e1 dignidade imperial \u00e1 morte de Traxano, no ano 117. Tam\u00e9n nado na B\u00e9tica, chegou a emperador na idade madura, e a pesar de estar nomeado por Traxano, \u00e1 morte deste tivo que facer fronte a unha conxura dos lugartenentes de Traxano, que desexaban evitar o seu nomeamento. T\u00f3dolos conspiradores foron condenados a morte.\nHadriano tivo que protagonizar unha retirada das terras conquistadas por Traxano co abandono da Mesopotamia. Xa no ano 115 not\u00e1base un clima de rebeli\u00f3n nas provincias orientais, promovido polas comunidades xud\u00edas. O destronado rei parto Cosroes aproveitou esta circunstancia para volver ao poder e tratar de desprazar a influencia romana na rexi\u00f3n. Hadriano comprendeu que era moi dif\u00edcil de manter a soberan\u00eda m\u00e1is al\u00f3 do \u00c9ufrates, e ordenou a evacuaci\u00f3n, mais na beira daquel r\u00edo quedou un importante continxente militar romano. Tam\u00e9n na zona de Mauritania se rexistrou un leve retroceso das fronteiras.\nO emperador dedicou unha gran parte do seu reinado a viaxar e percorreu unha gran parte dos territorios lim\u00edtrofes, intervindo persoalmente na sufocaci\u00f3n dalg\u00fans levantamentos. Rematou o trazado do \"limes\" xerm\u00e1nico, deulle un pulo \u00e1 romanizaci\u00f3n da rexi\u00f3n alpina, reforzou os efectivos da raia do Danubio e levantou na Britania o que se co\u00f1ece como a muralla de Hadriano (\"Vallum Hadriani\") co obxecto de previr as incursi\u00f3ns dos pictos e escotos. Trat\u00e1base dunha serie de fortificaci\u00f3ns entre Inglaterra e Escocia, dende a desembocadura do r\u00edo Tyne, no mar do Norte e o Solvay Firth no mar de Irlanda.\nPara favorecer a fidelidade do ex\u00e9rcito, Hadriano procurou recrutar as lexi\u00f3ns nas mesmas rexi\u00f3ns que \u00edan defender. Co tempo, esta idea foi negativa, xa que alimentar\u00eda ideas centr\u00edfugas e cantonalistas, pero na \u00e9poca de plenitude imperial, os soldados sent\u00edanse moi motivados por se encarregar da defensa dos eidos que os viran nacer.\nAs sublevaci\u00f3ns dos xudeus tiveron o seu cumio no 132, cunha revolta aberta en Xudea, encabezada por Eleazar e Sim\u00f3n bar Kokhba, os cales non dubidaron en atacar a colonia romana de Aelia Capitolina (Xerusal\u00e9n), encravada naquel territorio. Esta sublevaci\u00f3n foi asolagada a sangue e lume no 134, e a ofensiva relixiosa xud\u00eda rematou.\nHadriano reforzou o papel do consello imperial (\"Consilium principis\") en detrimento do Senado. A dita instituci\u00f3n era obxecto de consulta regular e as s\u00faas decisi\u00f3ns fac\u00edanse p\u00fablicas de tres xeitos: por medio de edictos, por decretos (sentenzas de casos xudiciais) e rescritos (respostas a consultas). Foi neste per\u00edodo cando se fixo p\u00fablico o \"Edicto Perpetuo\", obra de Salvio Xuliano, que recoll\u00eda os edictos anteriores e foi unha fonte esencial de xurisprudencia.\nReformouse a administraci\u00f3n p\u00fablica, separando netamente os cargos civ\u00eds dos militares, cre\u00e1ndose a figura do \"advocatus fisci\", encargado de representar o Estado nos litixios con particulares. Tam\u00e9n se organizou un servizo de Correos.\nHadriano prestou especial atenci\u00f3n ao problema sucesorio. Nomeou un primeiro candidato, Lucio Elio C\u00e9sar, pero \u00e1 morte deste designou a Tito Aurelio Antonino, a quen o Senado dar\u00eda o nome de Antonino P\u00edo. A partir daquel, os herdeiros designados levar\u00edan o t\u00edtulo de C\u00e9sar. O cargo comportaba os t\u00edtulos de proc\u00f3nsul e tribuno. Pero Hadriano non se limitou a nomear o herdeiro, sen\u00f3n que exixiu que este \u00e1 s\u00faa vez nomease o seu para previr continxencias. Antonino nomeou a Marco Aurelio Vero e a Lucio Vero. Os dous, co tempo, chegar\u00edan a emperadores. A sucesi\u00f3n imperial estaba garantida, e con ela a estabilidade.\nHadriano morreu no 138 e foi inhumado no monumental mausoleo, que tras a ca\u00edda do Imperio foi utilizado como fortaleza e que chegou deica os nosos d\u00edas como Castelo de Sant'Angelo, na beira do r\u00edo T\u00edber."}
{"id": "31523", "revid": "23204", "url": "https://gl.wikipedia.org/wiki?curid=31523", "title": "Ain", "text": "Ain (01) \u00e9 un departamento de Francia, localizado na rexi\u00f3n de Auvernia-R\u00f3dano-Alpes. Comparte fronteira con Su\u00edza \u00f3 leste. De feito te\u00f1en infraestruturas com\u00fans, como o aeroporto de Cointrin e o acelerador de part\u00edculas CERN.\nHistoria.\nO departamento de Ain foi un dos 83 creados durante a Revoluci\u00f3n Francesa, o 4 de marzo de 1790, en aplicaci\u00f3n da lei do 22 de decembro de 1789, a partir de catro provincias: Bresse, Bugey, Dombes, Pays de Gex e unha parte de Franc-Lyonnais.\nPays de Gex foi separado de 1798 a 1814 cando se creou o departamento de L\u00e9man. Seis municipios do suroeste do departamento, nas periferias de Li\u00f3n, foron unidos \u00f3 departamento de R\u00f3dano en 1967 trala creaci\u00f3n da Comunidade Urbana de Li\u00f3n.\nEconom\u00eda.\nAin \u00e9, sobre todo, un departamento agr\u00edcola. Con todo, a industria e os servizos son m\u00e1is importantes na econom\u00eda do departamento.\nDemograf\u00eda.\nNon existe un xentilicio oficial para designar \u00f3s habitantes de Ain. \u00c9 un departamento formado por catro rexi\u00f3ns principais, e os habitantes adoptan o xentilicio da correspondente.\nAin non pos\u00fae ningunha cidade especialmente importante, pero si unha densa rede de vilas. Tras ter diminu\u00eddo a s\u00faa poboaci\u00f3n na segunda metade do s\u00e9culo XIX e trala primeira guerra mundial, volveu a aumentar trala segunda guerra mundial. Dinamizada pola proximidade de Li\u00f3n e de Xenebra, Ain veu un grande aumento demogr\u00e1fico durante os \u00faltimos trinta anos, pasando de 340\u00a0000 habitantes en 1968 a 515\u00a0000 en 1999."}
{"id": "31527", "revid": "23204", "url": "https://gl.wikipedia.org/wiki?curid=31527", "title": "Alfonso Penela", "text": "Alfonso Penela Fern\u00e1ndez, nado en Vigo en 1955, \u00e9 un arquitecto galego.\nTraxectoria.\nObtivo o t\u00edtulo de Arquitecto na ETSA de Barcelona no ano 1980. Na actualidade \u00e9 profesor do Departamento de Proxectos Arquitect\u00f3nicos da Escola T\u00e9cnica Superior de Arquitectura da Coru\u00f1a.\nA obra de Alfonso Penela aparece inscrita nunha li\u00f1a de constante busca dunha linguaxe arquitect\u00f3nica galega que afunda as s\u00faas ra\u00edces no co\u00f1ecemento da tradici\u00f3n construtiva e na an\u00e1lise das achegas das xeraci\u00f3ns precedentes dende a independencia, unha constante na s\u00faa obra.\nOs seus proxectos responden basicamente a unha vocaci\u00f3n experimental baseada en formulaci\u00f3ns que unen o Movemento Moderno con elementos de orde plural que deixan adivi\u00f1ar a preferencia polas novidades formais, as\u00ed como polo equilibrio e pola orde compositiva, como na vivenda unifamiliar en Ald\u00e1n (Cangas). A constante atenci\u00f3n que demostra respecto \u00e1s cuesti\u00f3ns t\u00e9cnicas e estruturais vese incrementada polas s\u00faas inquedanzas respecto \u00e1s compo\u00f1entes funcionais que o levan a traballar cun amplo abano de propostas e variantes, tanto nos proxectos para vivendas, coma nas s\u00faas intervenci\u00f3ns en espazos p\u00fablicos ou centros docentes, coma a Facultade de Ciencias Empresaiais e Econ\u00f3micas da cidade de Vigo.\nEste arquitecto concibe os edificios como un conxunto de volumes articulados no que as calidades dos materiais e a manipulaci\u00f3n de luces e sombras cobran unhas importancia decisiva. Os espazos, de volumetr\u00eda fraccionada establecen un interesante di\u00e1logo con contorno, coma no caso do Pavill\u00f3n Polideportivo de Manzaneda, mediante o emprego de sut\u00eds contrastes e revisi\u00f3ns permanentes dos usos da linguaxe. A s\u00faa obra non pode encadrarse nunha soa li\u00f1a sen\u00f3n que pendula entre diferentes estilos dun xeito arbitrario producindo unha falta de linguaxe formal que articule a s\u00faa produci\u00f3n. Poden destacarse como referentes arquitect\u00f3nicos tanto a Zaha Hadid, Herzog e de Meuron ou Miralles e pola v\u00eda lusa \u00c1lvaro Siza , Paulo Mendes da Rocha ou Souto de Moura."}
{"id": "31530", "revid": "25871", "url": "https://gl.wikipedia.org/wiki?curid=31530", "title": "It\u00e1lica (cidade)", "text": "A cidade de It\u00e1lica (Colonia Aelia Augusta Italicensium) foi unha antiga cidade romana fundada por colonos it\u00e1licos en Espa\u00f1a. O xacemento est\u00e1 situado preto da cidade de Santiponce, na provincia de Sevilla, na Espa\u00f1a actual. Fundada no ano 206 a. C. polo xeneral romano Escipi\u00f3n o Africano como asentamento para os seus veteranos it\u00e1licos recibiu o seu nome. Co paso do tempo, It\u00e1lica creceu atraendo novos colonos da pen\u00ednsula italiana e tam\u00e9n cos fillos de soldados romanos e mulleres nativas de Iberia. A cidade Picena de Atri (a \"Aelii Hadriani\") estivo entre os fundadores orixinais de It\u00e1lica ou entre os colonos it\u00e1licos posteriores que se mudaron \u00e1 cidade (en calquera momento entre o s\u00e9culo III a. C. e o s\u00e9culo I d. C.), xa que estes eran os respectivos \"stirpes\" dos emperadores romanos Traxano e Adriano, que naceron en It\u00e1lica. Segundo alg\u00fans autores, It\u00e1lica foi tam\u00e9n o lugar de nacemento. de Teodosio.\nHistoria.\nFundada no ano 206 a.c. polo Xeral Publio Cornelio Escipi\u00f3n co obxecto de asentar nela aos soldados feridos que participaran na batalla de Ilipa(contra os cartaxineses) e servir de posto militar avanzado nun lugar de alto valor estrat\u00e9xico. Nela naceu Marco Ulpio Traxano (53 - 117 d.C.), primeiro emperador ori\u00fando dunha provincia romana, e probablemente tam\u00e9n o seu sucesor Publio Elio Hadriano (76 - 138 d.C.). Este foi educado en It\u00e1lica, a cal honrou coa construci\u00f3n dun novo barrio (\"nova urbs\"), que se distingue da \"vetus urbs\", n\u00facleo fundado por Escipi\u00f3n. Na actualidade esta \u00faltima at\u00f3pase baixo o centro urbano de Santiponce. A \"nova urbs\" de Hadriano foi obxecto de numerosas escavaci\u00f3ns arqueol\u00f3xicas, dende a primeira delas levada a cabo por Francisco de Bruna entre 1781 e 1788.\nNo Cerro de la Cabeza, a uns 500 metros o norte do anfiteatro documentouse nos anos oitenta a existencia dun asentamento prerromano cunha longa secuencia de ocupaci\u00f3n abarcando dende o bronce final (sec. VIII a.C.) ata a \u00e9poca turdetana (sec. IV a.C.).\nA cidade de It\u00e1lica era un importante centro pol\u00edtico e relixioso, e obtivo maior importancia durante a \u00e9poca imperial que durante a republicana.\nIt\u00e1lica ti\u00f1a unha privilexiada localizaci\u00f3n: sucaba a cidade a V\u00eda da Prata e o Guadalquivir (era un dos portos fluviais m\u00e1is importantes da Hispania romana) ti\u00f1a a s\u00faa ribeira moi preto da cidade.\nOs monumentos m\u00e1is importantes de It\u00e1lica son:\nNa actualidade configura un Conxunto Arqueol\u00f3xico visitable que impresiona pese a ser despoxado de gran parte dos seus tesouros conservados no Museo Arqueol\u00f3xico de Sevilla e en distintos puntos da cidade sevillana, destacando os seus fermosos e complet\u00edsimos mosaicos."}
{"id": "31531", "revid": "23204", "url": "https://gl.wikipedia.org/wiki?curid=31531", "title": "Supermarine Spitfire", "text": "O Supermarine Spitfire \u00e9 un avi\u00f3n de caza monopraza usado pola RAF e outros pa\u00edses aliados antes, durante e despois da segunda guerra mundial. Constru\u00edronse moitas variantes do Spitfire, usando distintas configuraci\u00f3ns de \u00e1s. Foi producido en maior n\u00famero que outros avi\u00f3ns brit\u00e1nicos e foi o \u00fanico caza aliado en produci\u00f3n durante toda a guerra. O Spitfire continua sendo popular entre os entuasiastas da aviaci\u00f3n, quedando uns 70 en condici\u00f3ns de voo, e moitos m\u00e1is en museos de todo o mundo. O avi\u00f3n continuou sendo usado en roles secundarios durante os anos 50.\nO Spitfire foi dese\u00f1ado como un interceptor de alto rendemento de curto alcance por R. J. Mitchell, dese\u00f1ador xefe de Supermarine Aviation Works, que operaba como unha filial de Vickers-Armstrong dende 1928. Mitchell mellorou a distintiva \u00e1 el\u00edptica do Spitfire con innovadores remaches afundidos (dese\u00f1ados por Beverley Shenstone) para ter unha secci\u00f3n transversal o m\u00e1is delgada posible, axundando a que o avi\u00f3n unha maior velocidade m\u00e1xima que moitos cazas contempor\u00e1neos, inclu\u00eddo o Hawker Hurricane.\nTras a batalla de Inglaterra o Spitfire substitu\u00edu ao Hurricane para converterse na espi\u00f1a dorsal do Mando de Caza da RAF, e combateu nos teatros de Europa, do Mediterr\u00e1neo, do Pac\u00edfico e do Sueste de Asia. Moi querido polos seus pilotos, o Spitfire serviu en varios roles, como interceptor, reco\u00f1ecemento fotogr\u00e1fico, cazabombardeiro e adestrador, e continuou realiz\u00e1ndoos ata os anos 50. O Seafire foi unha adaptaci\u00f3n embarcada do Spitfire que operou coa Fleet Air Arm dende 1942 ata mediados dos 50. A\u00ednda que a c\u00e9lula orixinal dese\u00f1ouse para equipar un motor Rolls-Royce Merlin que produc\u00eda 1 030 cabalos, era o suficientemente forte e adptable como para usar Merlins m\u00e1is potentes e, en desenvolvementos posteriores, motores Rolls-Royce Griffon de ata 2 340 cabalos. Como resultado, o rendemento e capacidades do Spitfire foron mellorando durante toda a s\u00faa vida de servizo.\nCaracter\u00edsticas.\nProducido por Supermarine, o Spitfire foi dese\u00f1ado por R.J. Mitchell, que continuou mellor\u00e1ndoo ata a s\u00faa morte en 1937. O Spitfire prestou servizo durante a totalidade da II GM en todos os teatros de guerra, e en diferentes variantes. Durante a batalla de Inglaterra (1940), demostrou a s\u00faa efectividade en combate, derrubando a maior\u00eda de cazas alem\u00e1ns, mentres o Hawker Hurricane, \u00f3 ser m\u00e1is pesado e resistente, derrubaba bombardeiros. O seu primeiro voo foi o 5 de marzo de 1936, fabric\u00e1ronse 20.000 avi\u00f3ns en m\u00e1is de 40 versi\u00f3ns entre 1938 e 1948 e retirouse da RAF en 1952.\nHistoria.\nDesenvolvemento.\nEn 1931 o Ministerio do Aire brit\u00e1nico publicou a especificaci\u00f3n F7/30 solicitando un caza moderno capaz de voar a unha velocidade de 400 km/h. R. J. Mitchell dese\u00f1ou o Supermarine Type 224 para cumprir ese papel. O 224 era un monoplano con cabina aberta, con voluminosas \u00e1s de gaivota, e un gran tren de aterraxe fixo. Estaba impulsado por un motor de 600 cabalos Rolls-Royce Goshawk refrixerado por evaporaci\u00f3n. O avi\u00f3n realizou o seu primeiro voo en febreiro de 1934. Dos sete dese\u00f1os que responderon \u00e1 F7/30, o biplano Gloster Gladiator foi aceptado para o servizo.\nO Type 224 foi unha gran decepci\u00f3n para Mitchell e o seu equipo de dese\u00f1o, que inmediatamente comezou a realizar unha serie de dese\u00f1os novos usando a s\u00faa experiencia cos hidroavi\u00f3ns do Trofeo Schneider como punto de partida. Isto levou ao Type 300, con tren de aterraxe retr\u00e1ctil e unha envergadura reducida en 1,8 metros. Este dese\u00f1o enviouse ao Ministerio do Aire en xullo de 1934, pero non foi aceptado. Posteriormente pasou por unha serie de cambios, inclu\u00edda a incorporaci\u00f3n dunha cabina pechada, aparato de respiraci\u00f3n de os\u00edxeno, \u00e1s m\u00e1is pequenas e delgadas, e o novo e m\u00e1is potente motor Rolls-Royce PV-XII V-12, despois chamado \"Merlin\". En novembro de 1934 Mitchell, co respaldo de Vickers-Armstrong, dona de Supermarine, comezou o traballo de dese\u00f1o detallado da s\u00faa versi\u00f3n refinada do Type 300.\nO 1 de decembro de 1934 o Ministerio do Aire publicou o contrato \"AM 361140/34\", proporcionando 10 000 libras para a construci\u00f3n do dese\u00f1o mellorado do Type 300 de Mitchell. O 3 de xaneiro de 1935 formalizouse o contrato cunha nova especificaci\u00f3n, a F10/35. En abril de 1935 cambiouse o armamento de d\u00faas metralladoras Vickers de 7,7 mm en cada \u00e1 a catro Browning de 7,7 mm, tras unha recomendaci\u00f3n do l\u00edder de escuadr\u00f3n Ralph Sorley da secci\u00f3n de Requirimentos Operativos do Ministerio do Aire.\nO prototipo do Spitfire, o \"K5054\", voou por primeira vez o 5 de marzo de 1936 na f\u00e1brica de Eastleigh, preto de Southampton. Aos controis estaba o capit\u00e1n Joseph \"Mutt\" Summers, xefe de pilotos de proba de Vickers, que dixo ao aterra \"Non toquedes nada\". Este voo de oito minutos chegou catro meses despois do primeiro voo do contempor\u00e1neo Hurricane. A finais dese ano instal\u00f3uselle un armamento de oito metralladoras e comezaron as probas operacionais. Antes diso, en xu\u00f1o, o Ministerio do Aire brit\u00e1nico xa asinara un contrato con Supermarine Aviation para mercar 310 avi\u00f3ns.\nO primeiro Spitfire de serie voou case dous anos despois, o 11 de maio de 1938, un ano m\u00e1is tarde do previsto. Estaba equipado coa nova versi\u00f3n do motor Merlin, que lle daba unha velocidade de 470 millas/hora, cando o prototipo o voara a un m\u00e1ximo de 380. Isto puxo de manifesto un problema que ti\u00f1a o Spitfire e que ser\u00eda arranxado moito m\u00e1is adiante: as superficies de control eran de revestimento t\u00e9xtil, e a velocidades por riba das 400 millas/hora inch\u00e1banse e fac\u00edan o avi\u00f3n practicamente ingobernable.\nO 12 de xullo de 1938 comezouse a constru\u00edr preto de Birmingham a f\u00e1brica onde se producir\u00edan os Spitfire. En agosto chegar\u00edan os primeiros avi\u00f3ns a unidades operativas, concretamente aos Escuadr\u00f3ns 19 e 66 da RAF baseados no aer\u00f3dromo de Duxford. Eses dous escuadr\u00f3ns ter\u00edan todos os seus aparatos a finais dese ano.\nDurante eses primeiros meses de servizo far\u00edanse modificaci\u00f3ns no Spitfire Mk I. Primeiro cambiouse a h\u00e9lice bipala de madeira de paso fixo por outra tripala de dobre paso; pasouse de usar gasolina de 87 octanos a usar a de 100, que incrementaba a potencia do motor Merl\u00edn case 300 cabalos, chegando ata os 1.310, usando un sobrecompresor; e todos os avi\u00f3ns foron equipados con radio e con blindaxe diante e detr\u00e1s do piloto.\nSegunda guerra mundial.\nO Spitfire entrou en combate xa ao principio da guerra, a\u00ednda que as incursi\u00f3ns da Luftwaffe en Gran Breta\u00f1a foron escasas ata o inicio da batalla de Inglaterra, a mediados de 1940. Comprobouse ent\u00f3n que era preciso revisar o armamento que equipaba o avi\u00f3n. As oito metralladoras do Mk I eran demasiado lixeiras, e moitos bombardeiros alem\u00e1ns consegu\u00edan regresar \u00e1s s\u00faas bases con decenas de buratos de bala. Os Bf 109 alem\u00e1ns so equipaban tres armas, pero eran m\u00e1is pesadas e concentraban m\u00e1is os disparos que as do Spitfire, que as levaba distribu\u00eddas ao longo das \u00e1s.\nO feito de que as armas estivesen distribu\u00eddas dese xeito tam\u00e9n afectaba ao comportamento do avi\u00f3n. Cando a s\u00faa munici\u00f3n se consum\u00eda a distribuci\u00f3n do peso do Spitfire cambiaba, modificando o comportamento en voo do avi\u00f3n. Fac\u00edase ent\u00f3n preciso pasar aos can\u00f3ns, pero os intentos de instalalos nas \u00e1s fallaron, e estas tiveron que redese\u00f1arse. O novo armamento probouse por primeira vez en xullo de 1939.\nSeis meses despois entrar\u00eda en combate o primeiro Spitfire equipado con can\u00f3ns atacando a un bombardeiro Heinkel He 111. A s\u00faa arma de estribor atascouse despois do primeiro disparo, pero a de babor funcionou normalmente e alcanzou ao avi\u00f3n alem\u00e1n, que ser\u00eda rematado polas metralladoras dun Hurricane.\nCaracter\u00edsticas t\u00e9cnicas.\nCaracter\u00edsticas da primeira versi\u00f3n: Mk I\nCaza monopraza, o spitfire ti\u00f1a unha lonxitude de 9.12 metros e unha altura de 3.48 cun peso en baleiro de 2.313\u00a0kg. O motor era un Rolls-Royce Merlin 45 de 1.470 CV de potencia. Chegaba a alcanzar os 605\u00a0km/h e ti\u00f1a unha autonom\u00eda de voo de 760\u00a0km, pod\u00eda chegar a unha altura de 11.300 m."}
{"id": "31533", "revid": "98629", "url": "https://gl.wikipedia.org/wiki?curid=31533", "title": "Manuel Ferraz de Campos Sales", "text": "Manuel Ferraz de Campos Sales, nado en Campinas (estado de S\u00e3o Paulo) o 15 de febreiro de 1841 e finado en Santos o 28 de xu\u00f1o de 1913, foi un avogado brasileiro e presidente do Brasil dende o 1898 ata 1902.\nTraxectoria.\nElixiuse senador en 1890, pero renunciou \u00f3 cargo catro anos despois para concorrer ao goberno do estado de S\u00e3o Paulo. En 1898 elixiuse presidente da Rep\u00fablica. Naquel ano, a econom\u00eda brasileira, baseada na produci\u00f3n e exportaci\u00f3n de caf\u00e9 e caucho non \u00eda ben. Sales xulgou que todos os problemas econ\u00f3micos se deb\u00edan \u00e1 desvalorizaci\u00f3n da moeda. Ent\u00f3n actuou en d\u00faas frontes:\n- desenvolveu a chamada \"politica dos gobernadores\". A trav\u00e9s desta, concedia favores \u00f3s estados, dende que os pol\u00edticos daquel estado apoiasen no Congreso as acci\u00f3ns do goberno central. A \"politica dos gobernadores\" tam\u00e9n ficou co\u00f1ecida no Brasil na \u00e9poca como \"politica caf\u00e9 con leite\", pois os principais estados envolvidos foron Sao Paulo e Minas Xerais (\"Nota\": no Brasil actual, ese tipo de troco de favores entre pol\u00edticos \u00e9 co\u00f1ecido como \"clientelismo politico\"). E,\n- no plano exterior, estableceu un acordo con banqueiros ingleses, chamado \"funding loan\". Con este acordo, suspendeu por 3 anos o pagamento dos intereses da d\u00e9beda externa, e por 13 anos o pagamento da propia d\u00e9beda. Os intereses uomaronse \u00e1 d\u00e9beda principal, e os pagamentos comezarian en 1911, co prazo de 63 anos para conclu\u00edr o pagamento, e intereses de 5% ao ano. Os impostos das aduanas do Rio de Janeiro e de Santos ficar\u00edan hipotecados \u00f3s banqueiros ingleses, como garant\u00eda da d\u00e9beda. Ent\u00f3n, libre do pagamento da d\u00e9beda, pode fazer a s\u00faa pol\u00edtica econ\u00f3mica. Retirou unha parte do di\u00f1eiro en circulaci\u00f3n e valorizou a moeda da \u00e9poca, o \"mil-r\u00e9is\" de 48 mil-r\u00e9is por libra esterlina para 14 mil-r\u00e9is por libra-esterlina."}
{"id": "31534", "revid": "1131", "url": "https://gl.wikipedia.org/wiki?curid=31534", "title": "Galer\u00eda de imaxes de Rianxo", "text": "Galer\u00eda de imaxes do concello de Rianxo na provincia da Coru\u00f1a."}
{"id": "31535", "revid": "56817", "url": "https://gl.wikipedia.org/wiki?curid=31535", "title": "Fumaces e A Trepa", "text": "Santa Mar\u00eda de Fumaces e A Trepa foi unha parroquia eclesi\u00e1stica galega do arciprestado de Ver\u00edn, na diocese de Ourense, que ti\u00f1a as s\u00faas terras e os seus lugares repartidos entre dous concellos, o de Ri\u00f3s e o de Vilardev\u00f3s.\nDos lugares que formaban a parroquia, as aldeas de Fumaces, San Cristovo e A Trepa pertencen ao concello de Ri\u00f3s, e a de Feilas ao concello de Vilardev\u00f3s.\nNa Trepa cel\u00e9brase a romar\u00eda m\u00e1is importante do concello e ata da comarca de Ver\u00edn. Celebrase o 15 de setembro na honra da Nosa Se\u00f1ora das Dores. En 1777 Pedro Gonz\u00e1lez de Ulloa fai menci\u00f3n dela, as\u00ed como da igrexa constru\u00edda a car\u00f3n do antigo Cami\u00f1o Real, a actual estrada N-525.\nHistoria.\nA parroquia desapareceu o 6 de outubro de 1951 cando o daquela bispo de Ourense, Francisco Blanco N\u00e1jera, segregou o lugar de Fumaces para formar d\u00faas parroquias: a de Fumaces co lugar segregado, e a da Trepa cos lugares restantes."}
{"id": "31536", "revid": "55340", "url": "https://gl.wikipedia.org/wiki?curid=31536", "title": "Daron Malakian", "text": "Daron Vartan Malakian (en ), nado nos \u00c1nxeles (California) o 18 de xu\u00f1o de 1975, \u00e9 un m\u00fasico estadounidense, guitarrista e segunda voz da banda System of a Down, na que comp\u00f3n a maior\u00eda das canci\u00f3ns.\nTraxectoria.\nMalakian, de ascendencia armenia, foi \u00e1 escola Rose &amp; Alex Pilibos en Hollywood, onde co\u00f1eceu a Serj Tankian e Shavo Odadjian (baixista da banda). Foi tam\u00e9n \u00e1 Roosevelt Middle School e \u00e1 Glendale High School (Glendale).\nCo-produce os \u00e1lbums de System of a Down con Rick Rubin e \u00e1 vez producen The Ambulance And Band \u00c1cid Trip (unha banda baixo o selo de Serj Tankian, Serjical Strike Records). Nunca lle gustou falar da s\u00faa vida privada.\nMalakian \u00e9 quen comp\u00f3n melodicamente case todas as canci\u00f3ns do grupo, a letra ad\u00f3itaa escribir o vocalista, Serj Tankian. O pai de Daron, Vartan Malakian, fai todos os traballos art\u00edsticos do grupo, sobre todo nos dous \u00faltimos \u00e1lbums, \u00e9 dicir \"\"Mezmerize\" e \"Hypnotize\"\".\nVive en Glendale (California), non est\u00e1 casado e g\u00fastalle coleccionar artigos como esqueletos, candeas e persianas. foi elixido como o cuarto mellor guitarrista do ano na \"Metal Edge Magazine\".\nTen dous \u00e1lbums extra sen a banda.\nUtiliza unha guitarra Ibanez comunmente con traballos art\u00edsticos de Vartan Malakian, amplificador Marshal e cordas Ernie ball, a\u00ednda que se lle viu en concertos cunha Gibson SG."}
{"id": "31537", "revid": "23204", "url": "https://gl.wikipedia.org/wiki?curid=31537", "title": "Shavo Odadjian", "text": "Shavarsh \"Shavo\" Odadjian (en ), co\u00f1ecido como Shavo Odadjian, nado en Ierev\u00e1n (Armenia) o 22 de abril de 1974, \u00e9 un baixista estadounidense, que toca na banda de metal alternativo System of a Down.\nTraxectoria.\nOdadjian mudouse xa de novo aos \u00c1nxeles (California), onde foi criado en gran parte pola s\u00faa avoa. Logo da morte desta, perdeu a fe e deixou de rezar todas as noites como fac\u00eda antes. Estudou no Alex Pilibos &amp; High School dos \u00c1nxeles, unha escola Armenia na que tam\u00e9n estudaron os seus futuros compa\u00f1eiros Serj Tankian e Daron Malakian, a\u00ednda que en diferentes graos pola diferenza de idades.\nMedrou facendo skateboarding e baixo a influencia de bandas de punk rock e heavy metal como The Punk Angle, Dead Kennedys, KISS, e Black Sabbath, entre outras; creando unha grande influencia no seu desenvolvemento musical do futuro.\n\u00c1 parte de traballar nun banco, tam\u00e9n comezou a manexar a banda Soil, na que estaban Malakian e Tankian en 1993, logo de co\u00f1ecelos nun estudo de gravaci\u00f3n, onde o estaba gravando coa s\u00faa banda de ent\u00f3n. En 1995, Shavo conv\u00e9rtese no baixista permanente da banda, \u00e1 que chamaron System of a down.\nAdemais, Odadjian \u00e9 un DJ popular na \u00e1rea dos \u00c1nxeles baixo o pseud\u00f3nimo de DJ Tactic. Declar\u00e1ndose a si mesmo como \"unha persoa moi visual\", tam\u00e9n dirixiu v\u00eddeos musicais para System of a down (\"Aerials\", \"Toxicity\" e \"Question!\"), e Taproot, creando atmosferas surreales e usando inovadores m\u00e9todos de filmaci\u00f3n.\nShavo fixo unha pequena aparici\u00f3n no filme do 2001, \"Zoolander\", como un dos amigos de Hansel. O seu actor favorito \u00e9 Christopher Walken e tam\u00e9n declara estar fascinado co ocultismo, principalmente en forma de pel\u00edculas.\nShavo era orixinalmente un guitarrista, e admite ser mellor na guitarra que no baixo. De feito, foi o guitarrista de \"Soil\" por un pequeno per\u00edodo. Usualmente toca o baixo cunha puga, pero pode v\u00e9rselle de cando en vez empregando os seus dedos."}
{"id": "31538", "revid": "736", "url": "https://gl.wikipedia.org/wiki?curid=31538", "title": "KISS", "text": ""}
{"id": "31541", "revid": "22570", "url": "https://gl.wikipedia.org/wiki?curid=31541", "title": "John Dolmayan", "text": "John William Dolmayan (en ), nado en Beirut (L\u00edbano) o 15 de xullo de 1973, \u00e9 un m\u00fasico estadounidense, bater\u00eda do grupo System of a Down.\nTraxectoria.\nMudouse primeiramente coa familia para Toronto e despois para Os \u00c1nxeles. G\u00fastalle a banda Radiohead e o saxofonista Stan Getz. Foi considerado polas revistas especializadas o mellor e m\u00e1is t\u00e9cnico bater\u00eda do 2000 e a\u00ednda hoxe contin\u00faa entre os mellores. Emprega unha bater\u00eda TAMA, Star Classic, Maple e pratos Paiste.\nPara el, un dos momentos m\u00e1is emocionantes da a\u00ednda curta carreira de System of a Down foi a primeira xira, como abreconcertos de Slayer."}
{"id": "31542", "revid": "736", "url": "https://gl.wikipedia.org/wiki?curid=31542", "title": "Lev Trotsky", "text": ""}
{"id": "31543", "revid": "736", "url": "https://gl.wikipedia.org/wiki?curid=31543", "title": "Trotsky", "text": ""}
{"id": "31544", "revid": "1822", "url": "https://gl.wikipedia.org/wiki?curid=31544", "title": "Lavandeira (mitolox\u00eda)", "text": "As lavandeiras son uns seres fant\u00e1sticos da mitolox\u00eda galega, con orixe na mitolox\u00eda celta, que tam\u00e9n se poden observar en Asturies (chamadas \"les llavanderes\" en asturiano), Cantabria, a Breta\u00f1a francesa e Irlanda. Son esp\u00edritos que aparecen nas noites de l\u00faa chea nas beiras dos r\u00edos, onde lavan sabas manchadas de sangue que nunca desaparece. De acot\u00edo aparecen cando a vida de algu\u00e9n dos arredores se atopa entre a vida e a morte, presaxiando o pr\u00f3ximo pasamento deste.\nLenda.\nDise delas que son mulleres que morreron no parto, ou que deixaron morrer os seus fillos sen bautizalos. Piden axuda \u00f3s vivos para escorrer as s\u00faas sabas, mais estas deben retorcerse \u00f3 contrario que a lavandeira. Se non, este encontro poder\u00eda traer mala sorte, mesmo a morte."}
{"id": "31546", "revid": "1093", "url": "https://gl.wikipedia.org/wiki?curid=31546", "title": "Estreito de Carquinez", "text": "O estreito de Carquinez \u00e9 un estreito situado no norte de California. Forma parte do esteiro dos r\u00edos Sacramento e San Joaqu\u00edn que drenan na ba\u00eda de San Francisco. O estreito conecta a ba\u00eda de Suisun, que recibe as augas deses r\u00edos, coa ba\u00eda de San Pablo, unha extensi\u00f3n polo norte da ba\u00eda de San Francisco. Limita a fronteira entre os condados de Solano (ao norte) e Contra Costa (ao sur), e est\u00e1 aproximadamente a 25 quil\u00f3metros de Oakland. As cidades de Benicia e de Vallejo sit\u00faanse no lado do norte do estreito, mentres que Martinez sit\u00faase na costa sur. D\u00faas pontes cruzan o estreito, ponte de Carquinez e ponte de Benicia-Martinez. A canle \u00e9 navegable e util\u00edzanos nav\u00edos comerciais e militares."}
{"id": "31547", "revid": "27155", "url": "https://gl.wikipedia.org/wiki?curid=31547", "title": "Corniz\u00f3", "text": "O corniz\u00f3 (\"Claviceps purpurea\") \u00e9 un fungo do grupo dos ascomicetos que parasita diversos cereais, especialmente o centeo. Aparece adherido \u00e1s espigas coa forma dunha excrecencia alongada de 1 a 5\u00a0cm e de cor negra ou p\u00farpura, unha ou d\u00faas por espiga infectada. Tam\u00e9n recibe os nomes de \"caruncho\", \"cornecello\", \"cornello\", \"cornicelo\", \"cornill\u00f3\", \"cornizolo\", \"dente de can\", \"dent\u00f3n\", \"gornicelo\" ou \"gran de corvo\" . A denominaci\u00f3n caruncho d\u00e1selle tam\u00e9n a outro fungo distinto, que ataca o millo, o \"Ustilago zeae\".\nO fungo segrega diversas substancias bioqu\u00edmicas, das que caben destacar o \u00e1cido lis\u00e9rxico e os seus alcaloides derivados: ergotamina, ergocristina, ergocriptina e ergometrina, de acci\u00f3n farmacol\u00f3xica diversa e combinada (vasoconstritora, psicoactiva etc.).\nDistribuci\u00f3n.\nO corniz\u00f3 \u00e9 de distribuci\u00f3n ubicua, pero, no caso de Espa\u00f1a, parece ser especialmente abundante en Galicia (tam\u00e9n en Asturias e norte de Portugal). O farmac\u00e9utico catal\u00e1n P\u00edo Font Quer f\u00edxoo notar sen lugar a d\u00fabidas:\nDe feito, ata mediados do s\u00e9culo pasado era habitual recollelo nos campos de pan para vendelo nas feiras ou gardalo na casa entre outros remedios caseiros; hoxe \u00e9 moi escaso porque tam\u00e9n o \u00e9 o propio centeo.\nNeira Vilas c\u00f3ntao as\u00ed, cando describe as actividades de \"Balbino\" en Memorias dun neno labrego:\nEladio Rodr\u00edguez recolleu este refr\u00e1n: \"Chuvia na semana da Ascensi\u00f3n, cr\u00eda nos trigos mour\u00f3n\".\nUso medicinal.\nTradicionalmente usouse o corniz\u00f3 polas s\u00faas propiedades oxit\u00f3cicas e vasoconstritoras, por exemplo para acelerar os partos lentos ou para coutar as hemorraxias posparto; mesmo, noutras ocasi\u00f3ns, como abortivo. En calquera caso, o seu uso en mans inexpertas \u00e9 moi perigoso. Noutra li\u00f1a terap\u00e9utica, tam\u00e9n se usou como fonte de LSD, droga alucin\u00f3xena.\nIntoxicaci\u00f3n.\nDesde a Idade Media co\u00f1\u00e9cese a intoxicaci\u00f3n por consumo de pan elaborado co cereal contaminado con cornello. Esta intoxicaci\u00f3n, que cursaba de forma epid\u00e9mica, co\u00f1\u00e9cese hoxe como ergotismo e, na antig\u00fcidade, como \"lume sagrado\" ou \"lume de santo Antonio\". Precisamente, na illa de San Ant\u00f3n (A Coru\u00f1a) houbo ata o s\u00e9culo XVI un lazareto para acoller estes enfermos, do que s\u00f3 queda a capela:\nA intoxicaci\u00f3n cursaba dunha forma gangrenosa (con forte pro\u00eddo e ardent\u00eda nas extremidades, que chegaba \u00e1 necrose e perda de dedos, mans ou p\u00e9s) ou de forma convulsiva (con violentas e dolorosas convulsi\u00f3ns musculares e alteraci\u00f3ns ps\u00edquicas).\nA relaci\u00f3n entre esta intoxicaci\u00f3n e o cornello do centeo foi establecida por vez primeira polo m\u00e9dico franc\u00e9s Thuillier, en 1670, ao descartar unha orixe infecciosa, xa que afectaba principalmente aos campesi\u00f1os m\u00e1is pobres (que com\u00edan m\u00e1is pan centeo e aproveitaban absolutamente todo o gran, san ou enfermo) e non resultaba contaxiosa: unha persoa pod\u00eda morrer intoxicada e os seus familiares, que conviv\u00edan con el, non mostrar s\u00edntoma ning\u00fan. Finalmente, comprobou que aqueles anos nos que os campos estaban especialmente infestados, a epidemia era moito m\u00e1is virulenta, as\u00ed como que os labregos coas leiras m\u00e1is inzadas, enfermaban sempre con m\u00e1is intensidade.\nS\u00e9culos despois, o experto en fungos Louis-Ren\u00e9 Tulasne, tam\u00e9n franc\u00e9s, demostrou que a orixe do corniz\u00f3 era un fungo que medraba no cereal."}
{"id": "31548", "revid": "1410", "url": "https://gl.wikipedia.org/wiki?curid=31548", "title": "Ra\u00f1aceos", "text": "Os ra\u00f1aceos (en singular e plural) son edificios dotados dunha altura singular fronte aos demais e dunha forma xeral presentando formatos de torre. Estes edificios normalmente pos\u00faen car\u00e1cter multifuncional, sendo capaces de abrigar establecementos residenciais, comerciais, de servizos, entre outros. A s\u00faa presenza no espazo urbano, cando destacada por enriba da altura media dos demais edificios, constit\u00faese en xeral como unha referencia ou marco para a cidade, a\u00ednda que tam\u00e9n poida xerar problemas varios ligados \u00e1 mobilidade urbana, consumo de enerx\u00eda e seguridade.\nHistoria.\nAo longo da historia da arquitectura, con excepci\u00f3n de monumentos como obeliscos e columnas, enc\u00f3ntranse poucos edificios dotados de grande altitude. Normalmente, os poucos exemplares eran as torres, as cales posu\u00edan alg\u00fan tipo de significado relixioso (como as torres de templos cat\u00f3licos) ou militar. At\u00e9 o per\u00edodo da Revoluci\u00f3n Industrial, os edificios de uso coti\u00e1n raramente posu\u00edan m\u00faltiples andares.\nAt\u00e9 mediados do s\u00e9culo XIX, a altura m\u00e1xima encontrada nas grandes cidades era duns cinco andares, pola dificultade de subir reiteradamente at\u00e9 andares altos. Por outro lado, a construci\u00f3n de edificios altos demandaba sistemas construtivos e tecnol\u00f3xicos avanzados. Como a maior parte das edificaci\u00f3ns eran constru\u00eddas en cachoter\u00eda, canto maior a altitude, maiores as espesuras necesarias para as s\u00faas paredes portantes, sexa para soportar os andares superiores ou para resistir aos esforzos do vento. De a\u00ed que, avances construtivos que tornaban as paredes independentes dos elementos estruturais do edificio, como o formig\u00f3n armado e a estrutura en ferro (e m\u00e1is tarde en aceiro) xa posibilitaban a construci\u00f3n de edificios altos, a\u00ednda as\u00ed, era maior e estes sistemas dunha forma xeral eran caros.\nEn 1852, a invenci\u00f3n do ascensor por Elijah Otis eliminou o primeiro impedimento. O segundo problema foi resolto a partir da popularizaci\u00f3n dos sistemas construtivos avanzados: a prefabricaci\u00f3n de elementos construtivos en aceiro nos pa\u00edses industrializados pasou a ser relativamente com\u00fan. As\u00ed, en 1885 foi constru\u00eddo en Chicago o que est\u00e1 considerado como o primeiro ra\u00f1aceos, o Home Insurance Building, dese\u00f1ado por William Le Baron Jenney.\nNa d\u00e9cada de 1920, unha conxunci\u00f3n de factores \u2014 novas t\u00e9cnicas de construci\u00f3n, materiais m\u00e1is resistentes e a invenci\u00f3n dos elevadores \u2014 deu lugar aos ra\u00f1aceos. A novidade cambiou as formas de consumo, de facer comercio e, principalmente, da morada dos habitantes das metr\u00f3poles. Cabe notar tam\u00e9n que a produci\u00f3n arquitect\u00f3nica ligada \u00e1 Escola de Chicago, influenciada e esixida polas necesidades do capitalismo naquela cidade, e a arquitectos como Louis Sullivan posu\u00edu tam\u00e9n un papel de difundir as novas tipolox\u00edas urbanas entre outras cidades no mundo. O ra\u00f1aceos pasar\u00eda a caracterizarse como s\u00edmbolo do progreso industrial nas grandes cidades do mundo desenvolvido: a cidade de Nova York viviu nas d\u00faas d\u00e9cadas seguintes unha carreira entre emprendedores en busca da construci\u00f3n do edificio m\u00e1is alto. Como froito deste fen\u00f3meno, xurdiron edificios que hoxe son considerados s\u00edmbolos daquela cidade, como o Empire State Building, o Chrysler Building e m\u00e1is tarde o Rockfeller Center.\nOs vinte ra\u00f1aceos m\u00e1is altos do mundo.\nOs edificios en letra grosa foron os m\u00e1is altos do mundo no momento da s\u00faa construci\u00f3n."}
{"id": "31549", "revid": "43337", "url": "https://gl.wikipedia.org/wiki?curid=31549", "title": "Lista de ra\u00f1aceos en Nova York", "text": "Esta \u00e9 unha lista dos 40 ra\u00f1aceos m\u00e1is altos de Nova York:"}
{"id": "31552", "revid": "541059", "url": "https://gl.wikipedia.org/wiki?curid=31552", "title": "Calendario Hebreo", "text": ""}
{"id": "31556", "revid": "1109", "url": "https://gl.wikipedia.org/wiki?curid=31556", "title": "The Heart", "text": ""}
{"id": "31557", "revid": "1083", "url": "https://gl.wikipedia.org/wiki?curid=31557", "title": "The Jam Tarts", "text": ""}
{"id": "31558", "revid": "1083", "url": "https://gl.wikipedia.org/wiki?curid=31558", "title": "The Jambos", "text": ""}
{"id": "31559", "revid": "98629", "url": "https://gl.wikipedia.org/wiki?curid=31559", "title": "Lingua escocesa", "text": "O escoc\u00e9s ou ga\u00e9lico escoc\u00e9s (g\u00e0idhlig) \u00e9 unha lingua c\u00e9ltica falada hoxe en d\u00eda nalgunhas illas de Escocia e tam\u00e9n no norte do pa\u00eds; f\u00e1lana s\u00f3 70.000 persoas a\u00ednda que en tempos tivo unha extensi\u00f3n moito maior polo territorio da actual Escocia. Recentemente fix\u00e9ronse intentos por recuperala e mesmo se declarou a s\u00faa cooficialidade co ingl\u00e9s nalgunhas administraci\u00f3ns locais.\nO ga\u00e9lico escoc\u00e9s \u00e9 membro da rama goid\u00e9lica das linguas celtas, que incl\u00fae tam\u00e9n as variantes de Irlanda e de Manx. Prov\u00e9n do irland\u00e9s antigo, xa que chegou desde Irlanda a Escocia a partir do s\u00e9culo IV.\nHistoria.\nO ga\u00e9lico escoc\u00e9s \u00e9 unha das linguas tradicionais dos escoceses e a lingua hist\u00f3rica da maior parte de Escocia. Non est\u00e1 claro desde cando se fala ga\u00e9lico en Escocia. A\u00ednda que hai quen afirma que se falaba en Argyll antes da chegada dos romanos, parece que a data m\u00e1is segura \u00e9 o s\u00e9culo IV, co reino de D\u00e1l Riata, que uniu a antiga provincia do Ulster, no norte de Irlanda, co oeste de Escocia, acelerando as\u00ed a expansi\u00f3n do ga\u00e9lico, ao que tam\u00e9n contribu\u00edu o establecemento da igrexa ga\u00e9lico-falante. A toponimia parece indicar que o ga\u00e9lico xa se falaba no s\u00e9culo V.\nEsta lingua acabou por desprazar a dos pictos ao norte do r\u00edo Forth e, at\u00e9 finais do s\u00e9culo XV, co\u00f1ec\u00edase en ingl\u00e9s como \"Scottis\". O seu declinio comezou no continente a comezos do s\u00e9culo XIII; dous s\u00e9culos m\u00e1is tarde exist\u00eda xa a divisoria Terra Alta/Terra Baixa.\nA comezos do s\u00e9culo XVI, os falantes de \"Inglis\" cham\u00e1banlle ao ga\u00e9lico Erse, isto \u00e9, irland\u00e9s, pasando a ser \"Scottis\" a colecci\u00f3n de dialectos de ingl\u00e9s medio falados no reino da Escocia, e de a\u00ed o moderno \"scots\". Por\u00e9n, o ga\u00e9lico ocupa a\u00ednda un lugar especial na cultura escocesa e non foi nunca desprazado totalmente da s\u00faa consideraci\u00f3n como lingua nacional. Moitos escoceses, f\u00e1leno ou non, consideran que fai parte fundamental da s\u00faa cultura nacional, se ben tam\u00e9n hai quen o considera unha mera lingua rexional das Terras Altas e das illas.\nO ga\u00e9lico conta cunha tradici\u00f3n oral (\"beul aithris\") e escrita moi ricas, tendo sido a lingua da cultura b\u00e1rdica dos clans da Terra Alta durante varios s\u00e9culos. A lingua preservou o acervo e adhesi\u00f3n a leis e costumes pre-feudais (como se ve, por exemplo, no uso das expresi\u00f3ns \"tuatha\" e \"d\u00f9thchas\"). Sufriu especialmente coas persecuci\u00f3ns padecidas polos habitantes das terras altas a seguir a Batalla de Culloden en 1746 e durante os Desaloxos das Highlands. Certas actitudes pre-feudais a\u00ednda se ven nas queixas e reclamaci\u00f3ns da Liga Agraria das Highlands de finais do s\u00e9culo XIX.\n\u00c9 pos\u00edbel distinguir entre ga\u00e9lico da Terra Alta, que corresponder\u00eda co que se co\u00f1ece como ga\u00e9lico escoc\u00e9s e ga\u00e9lico da Terra Baixa, agora extinto. Este \u00faltimo fal\u00e1base no sur de Escocia antes da introduci\u00f3n do scots da Terra Baixa. Por\u00e9n, non hai probas da existencia dunha fronteira ling\u00fc\u00edstica entre o norte e o sur, como tampouco entre Argyll e Galloway. Os dialectos nas d\u00faas marxes do Estreito de Moyle, que ligaban o ga\u00e9lico escoc\u00e9s co irland\u00e9s, tam\u00e9n est\u00e1n extintos hoxe en d\u00eda.\nDistribuci\u00f3n actual en Escocia.\nSegundo o censo do Reino Unido de 2001, hai preto de 60.000 falantes de ga\u00e9lico en Escocia (1,2% da poboaci\u00f3n de m\u00e1is de tres anos). Comparado co de 1991, diminu\u00edron en m\u00e1is de 7.300 (11% do total), o que mostra que o declive do ga\u00e9lico en Escocia contin\u00faa.\nXa non hai parroquia en Escocia cunha proporci\u00f3n de ga\u00e9lico-falantes superior ao 75%; as que m\u00e1is se aproximan son Barvas e Lewis e Harris. Ningunha parroquia do continente conta cunha proporci\u00f3n superior ao 25%; os valores m\u00e1is altos at\u00f3panse en Lochalsh, na Terra Alta, co 20,8%.\nO basti\u00f3n da lingua contin\u00faan a ser as Illas Occidentais (\"Na h-Eileanan Siar\"), onde a proporci\u00f3n supera o 60% e todas as parroquias o 50%. Hai m\u00e1is do 20% en todas as illas de Skye, Raasay, Tiree, Islay e Colonsay.\nPor\u00e9n, a importancia do ga\u00e9lico en Escocia vese moi reducida. Dun dotal de 900 parroquias:\nOrtograf\u00eda.\nO alfabeto moderno do ga\u00e9lico escoc\u00e9s ten dezaoito letras:\nO letra \"h\", utilizada agora sobre todo para indicar a lenici\u00f3n dunha consoante, non se empregaba na ortograf\u00eda antiga, xa que a lenici\u00f3n se indicaba cun punto sobre a consoante. As letras do alfabeto recib\u00edan nomes tradicionais segundo \u00e1rbores: \"ailm\" (olmo), \"beith\" (bidueiro), \"coll\" (abeleira), \"dair\" (carballo) etc., a\u00ednda que xa non se fai as\u00ed.\nA calidade das consoantes ind\u00edcase en parte coas vogais que as arrodean. As vogais clasif\u00edcanse como \"caol\" (\"delgadas\", ou sexa, \"e\" e \"i\") ou \"leathann\" (\"anchas\", ou sexa, \"a\", \"o\" e \"u\"). A regra ortogr\u00e1fica \u00e9 \"caol ri caol is leathann ri leathann\" (\"delgada a delgada e ancha a ancha\"). As consoantes delgadas palatal\u00edzanse, en canto que as anchas velar\u00edzanse. Debido a esta regra ortogr\u00e1fica, un grupo conson\u00e1ntico interior d\u00e9bese rodear de vogais da mesma calidade para indicar a s\u00faa pronuncia sen ambig\u00fcidade, dado que algunhas consoantes mudan a s\u00faa pronuncia dependendo de se rodean con vogais anchas ou delgadas. Por exemplo, o \"t\" de \"sl\u00e0inte\" ([sla\u02d0nt\u0283\u0259]) co \"t\" de \"b\u00e0ta\" ([pa\u02d0t\u0259]). Esta regra non afecta a pronuncia das vogais. Por exemplo, os plurais en ga\u00e9lico f\u00f3rmanse habitualmente co sufixo \"an\": \"br\u00f2g\", [pro\u02d0k] (\"zapato\")/\"br\u00f2gan\", [pro\u02d0k\u0259n] (zapatos). Mais, debido \u00e1 regra ortogr\u00e1fico, o sufixo escr\u00edbese \"-ean\" (a\u00ednda que pronunciado igual) ap\u00f3s unha consoante delgada, como en \"taigh\", [t\u02b0\u0264j] (\"casa\")/\"taighean\", [t\u02b0\u0264j\u0259n] (\"casas\").\nA partir de 1976, a Comisi\u00f3n de Exames de Escocia introduciu determinadas modificaci\u00f3ns a esta regra. Por exemplo, o sufixo do participio de pasado sempre se escribe \"-te\", mesmo ap\u00f3s unha consoante ancha, como en \"togte\" (\"elevado\"), e non o tradicional \"togta\". Cando coinciden pares de vogais, non sempre est\u00e1 claro que vogal se debe pronunciar e cal se introduciu para satisfacer esta regra ortogr\u00e1fica.\nAs vogais acentuadas omitidas na fala tam\u00e9n se poden omitir na escrita informal. Por exemplo:\nUnha vez aprendidas as regras ortogr\u00e1ficas, a pronuncia dos textos escritos resulta bastante predic\u00edbel.\nPronunciaci\u00f3n.\nA maior\u00eda das letras pron\u00fanciase de maneira semellante a outras linguas europeas. As consoantes anchas \"t\" e \"d\" e, con frecuencia, \"n\" te\u00f1en unha articulaci\u00f3n dental (como en irland\u00e9s e as linguas rom\u00e1nicas e eslavas, en contraste coa articulaci\u00f3n alveolar t\u00edpica do ingl\u00e9s e outras linguas xerm\u00e1nicas. O \"r\" non palatal \u00e9 unha vibraci\u00f3n alveolar, como o \"rr\" do galego.\nAs consoantes oclusivas \"sonoras\" \"b\", \"d\", \"g\" non o son nin ga\u00e9lico, sen\u00f3n m\u00e1is ben non aspiradas xordas. As oclusivas \"xordas\" \"p\", \"t\", \"c\" son xordas e pron\u00fancianse cunha aspiraci\u00f3n forte (postaspiradas en posici\u00f3n inicial, preaspiradas en posici\u00f3n medial ou final). O ga\u00e9lico comparte esta propiedade co island\u00e9s. Nalg\u00fans dialectos ga\u00e9licos, as oclusivas ao comezo dunha s\u00edlaba acentuada sonorizan se as segue unha consoante nasal. Por exemplo, \"taigh\" (\"unha casa\") \u00e9 [t\u02b0\u0264i], mais \"an taaigh\", (\"a casa\") \u00e9 [\u0259n d\u02b0\u0264i]. Tam\u00e9n \"tombaca\" (\"tabaco\"), [t\u02b0om\u02c8baxk\u0259].\nAs consoantes con lenici\u00f3n te\u00f1en pronuncias especiais: \"bh\" e \"mh\" son [v]; \"ch\" \u00e9 [x] ou [\u00e7]; \"dh\", \"gh\" \u00e9 [\u029d] ou [\u0263]; \"th\" \u00e9 [h], [\u0294] ou mudo. A lenici\u00f3n de \"l\", \"n\" e \"r\" non se mostra na escrita.\n\"fh\" \u00e9 case sempre mudo, con s\u00f3 tres excepci\u00f3ns: \"fh\u00e8in\", \"fhathast\" e \"fhuair\", en que se pronuncia [h].\nHai determinados trazos que conv\u00e9n facer notar:\nGram\u00e1tica.\nO ga\u00e9lico escoc\u00e9s \u00e9 unha lingua flexiva. Os substantivos indican as s\u00faas relaci\u00f3ns por medio de casos gramaticais (nominativo, vocativo, xenitivo e dativo, segundo a terminolox\u00eda utilizada nas gram\u00e1ticas tradicionais). Os verbos conx\u00faganse para indicar tempo gramatical (os tempos simples son o pasado e o futuro; os tempos compostos son continuos (presente, pasado e futuro). Hai tam\u00e9n modo gramatical (indicativo, imperativo, subxuntivo) e voz gramatical (activa e pasiva).\nO ga\u00e9lico comparte con outras linguas celtas determinado n\u00famero de trazos gramaticais interesantes:\nA \u00e9nfase gramatical transf\u00edrese a outras situaci\u00f3ns:\nPor\u00e9n, \u00e9 pos\u00edbel utilizar \"tha\" para dicir que unha cousa \u00e9 outra convert\u00e9ndoa nunha propiedade:\nArtigos.\nO ga\u00e9lico conta con artigo definido, mais non con artigo indefinido:\nA forma do artigo (definido) depende do n\u00famero gramatical, do x\u00e9nero gramatical, do caso gramatical e do son inicial do substantivo.\n(i). an, am, e an t- util\u00edzanse con substantivos en nominativo masculino singular:\n(ii). a' util\u00edzase antes dunha consoante con lenici\u00f3n; hai dous casos:\n(iii). na e na h- (antes de vogal) util\u00edzanse no xenitivo feminino singular:\n(iv). na e na h- (antes de vogal) util\u00edzanse no nominativo e dativo plurais de ambos os dous x\u00e9neros:\n(v). nan ou nam (antes dunha labial) util\u00edzanse no xenitivo plural:\nReco\u00f1ecemento oficial.\nAp\u00f3s s\u00e9culos de persecuci\u00f3n, prexu\u00edzo e abandono, o ga\u00e9lico adquiriu recentemente reco\u00f1ecemento oficial coa aprobaci\u00f3n da Lei Escocesa da Lingua Ga\u00e9lica (21 de abril de 2005).\nAdemais de aprenderse nalgunhas escolas escocesas, nalgunhas mesmo como medio de instruci\u00f3n, tam\u00e9n se usa nos concellos das Illas Occidentais, \"Comhairle nan Eilean\". A BBC ten unha emisora de radio en ga\u00e9lico (\"Radio nan Gaidheal\"), que con frecuencia retransmite en conxunto coa \"Raidi\u00f3 na Gaeltachta\" da Rep\u00fablica de Irlanda, e hai tam\u00e9n programas de televisi\u00f3n na BBC e na ITV, normalmente subtitulados en ingl\u00e9s.\nA rotulaci\u00f3n das estradas \u00e9 biling\u00fce na actualidade, especialmente nas Highlands. Os mapas oficiais est\u00e1n a adoptar a toponimia ga\u00e9lica.\nHistoricamente, o ga\u00e9lico escoc\u00e9s non ten recibido o mesmo nivel de reco\u00f1ecemento oficial por parte do goberno brit\u00e1nico que o gal\u00e9s, e s\u00f3 recibiu maior atenci\u00f3n a ra\u00edz da Devoluci\u00f3n.\nEn 2005 creouse o primeiro instituto de educaci\u00f3n secundaria no que a instruci\u00f3n \u00e9 en ga\u00e9lico. Existen varias escolas de primaria que xa o fan.\nEn Nova Escocia (Canad\u00e1) viven entre 500 e 1.000 falantes nativos, a maior\u00eda anci\u00e1ns.\nToponimia.\nOs seguintes son nomes, ben de orixe ga\u00e9lica, ben doutra orixe coa s\u00faa traduci\u00f3n ga\u00e9lica:\nAntrop\u00f3nimos.\nPara alg\u00fans antrop\u00f3nimos ga\u00e9licos, tales como Aonghas, D\u00f2mhnall, Donnchadh, Coinneach e Murchadh, existen formas tradicionais en ingl\u00e9s (Angus, Donald, Duncan, Kenneth, Murdo). Outros nomes de persoa son com\u00fans a outras linguas europeas, como Iain (Xo\u00e1n), Alasdair (Alexandre), Uilleam (Guillerme), Caitr\u00econa (Catarina), Cairist\u00econa (Cristina), Anna (Ana), M\u00e0iri (Mar\u00eda). Alg\u00fans prove\u00f1en do noruegu\u00e9s antigo, como Somhairle ( &lt; Somarli\u00f0r), Tormod (&lt; \u00de\u00f3rm\u00f3\u00f0r), Torcuil (&lt; \u00de\u00f3rkell, \u00de\u00f3rketill), \u00ccomhair (\u00cdvarr). Outros non te\u00f1en equivalente, como Oighrig, Diorbhal, Gormul ou Beathag.\nMoitos destes consid\u00e9ranse anticuados e xa non se usan. Dado que son moi poucos os nomes tradicionais ga\u00e9licos a escoller, algunhas familias est\u00e1n a empregar nomes ingleses.\nA clase m\u00e1is frecuente de apelidos ga\u00e9licos e, por suposto, os que comezan con \"mac\" (\"fillo\" en ga\u00e9lico), como \"MacGillEathain\" (MacLean). A forma feminina \u00e9 \"nic\": Catherine MacPhee \u00e9 \"Caitr\u00econa Nic a' Ph\u00ec\".\nVarios apelidos frecuentes prove\u00f1en dos nomes das cores: b\u00e0n (Bain - branco), ruadh (Roy - vermello), dubh (Dow - negro), donn (Dunn - marr\u00f3n), buidhe (Bowie - amarelo).\nEmpr\u00e9stimos.\nA maior parte do vocabulario do ga\u00e9lico escoc\u00e9s \u00e9 celta. Existen numerosos empr\u00e9stimos tomados do lat\u00edn (\"muinntir\", \"Did\u00f2mhnaich\"), o grego antigo, especialmente de tipo relixioso (\"eaglais\", \"B\u00ecoball\" de \"Ekklesia\" e \"Biblia\"), o noruegu\u00e9s antigo (\"eilean\", \"sgeir\"), o hebreu (\"S\u00e0baid\", \"Aba\") e o Scots (\"briogais\", \"aidh\").\nEn com\u00fan con outras linguas indo-europeas, os neoloxismos para conceptos modernos bas\u00e9anse frecuentemente no grego e no lat\u00edn: \"televisi\u00f3n\" \u00e9 \"telebhisean\" (\"cian-dhealbh\" tam\u00e9n se poder\u00eda usar), e \"computador\" resulta en \"coimpi\u00f9tar\" (\"aireamhadair\", \"bocsa-fiosa\" ou \"bocsa-sgr\u00ecobhaidh\" tam\u00e9n se poder\u00edan usar). A\u00ednda que os falantes nativos utilizan con frecuencia palabras inglesas para as que existe un equivalente en ga\u00e9lico, fanno sen pensalo e adaptando as regras da gram\u00e1tica ga\u00e9lica. Cos verbos, por exemplo, simplemente engaden o sufixo verbal (-eadh, ou, en Lewis, -igeadh, como por exemplo en, \"Tha mi a' \"watch\"eadh\" (Lewis, \"watch\"igeadh) an \"telly\"\" (Estou vendo [\"watch\"] a \"tele\").\nO ga\u00e9lico escoc\u00e9s ten influenciado o scots e o ingl\u00e9s. Entre os empr\u00e9stimos resaltan \"whisky, slogan, brogue, jilt, clan, strontium, trousers, ben, glen/glenn\" e \"loch\"."}
{"id": "31560", "revid": "1083", "url": "https://gl.wikipedia.org/wiki?curid=31560", "title": "Hi-bees", "text": ""}
{"id": "31561", "revid": "1083", "url": "https://gl.wikipedia.org/wiki?curid=31561", "title": "Hibs", "text": ""}
{"id": "31562", "revid": "1083", "url": "https://gl.wikipedia.org/wiki?curid=31562", "title": "The Dark Blues", "text": ""}
{"id": "31563", "revid": "1083", "url": "https://gl.wikipedia.org/wiki?curid=31563", "title": "The Dees", "text": ""}
{"id": "31565", "revid": "85894", "url": "https://gl.wikipedia.org/wiki?curid=31565", "title": "Lista de concellos da provincia de Albacete", "text": "Lista de concellos da provincia de Albacete:"}
{"id": "31566", "revid": "3795", "url": "https://gl.wikipedia.org/wiki?curid=31566", "title": "Papel libre de \u00e1cido", "text": "O papel libre de \u00e1cido \u00e9 o papel que ten un pH neutro (7 ou maior), a\u00ednda que o papel de pH entre 6 e 7 a mi\u00fado tam\u00e9n se considera sen \u00e1cido. Durante a produci\u00f3n tr\u00e1tase cunha base suave para neutraliza-los \u00e1cidos naturais que presenta a pasta de madeira e tam\u00e9n se acostuma protexer para previr a formaci\u00f3n de \u00e1cidos adicionais. O papel libre de \u00e1cido \u00e9 de uso frecuente nos libros e noutros produtos que se espera que se \nconserven moito tempo. O papel \u00f3 que non se lle eliminou o \u00e1cido rapidamente se deteriora e se volve amarelo."}
{"id": "31567", "revid": "27155", "url": "https://gl.wikipedia.org/wiki?curid=31567", "title": "P\u00e1ncreas", "text": "O p\u00e1ncreas \u00e9 un \u00f3rgano do sistema dixestivo de funci\u00f3n glandular mixta: end\u00f3crina e ex\u00f3crina.\nO p\u00e1ncreas produce enzimas que axudan \u00e1 dixesti\u00f3n de alimentos. Por todo o p\u00e1ncreas at\u00f3panse lugares denominados \"illotes de Langerhans\", formados por c\u00e9lulas que te\u00f1en un fin determinado: as c\u00e9lulas alfa producen glicag\u00f3n, que eleva o nivel de glicosa no sangue; as c\u00e9lulas beta producen insulina; as c\u00e9lulas delta producen somatostatina; e tam\u00e9n hai c\u00e9lulas PP, que producen o polip\u00e9ptido pancre\u00e1tico, e as Dl, das que pouco se sabe.\nAnatom\u00eda.\nEn humanos, o p\u00e1ncreas \u00e9 unha gl\u00e1ndula longa de 15\u201325\u00a0cm que se localiza no abdome. Sendo unha das gl\u00e1ndulas retroperitoneais, o p\u00e1ncreas est\u00e1 situado posteriormente ao est\u00f3mago e est\u00e1 en asociaci\u00f3n pr\u00f3xima ao duodeno. Xeralmente descr\u00edbese con tres rexi\u00f3ns: a cabeza, corpo e o rabo.\nO conduto pancre\u00e1tico (tam\u00e9n chamado de ducto de Wirsung) percorre o comprimento do p\u00e1ncreas e termina na segunda porci\u00f3n do duodeno, na ampola de Vater (hepatopancre\u00e1tica). O conduto biliar com\u00fan xeralmente se une ao conduto pancre\u00e1tico neste punto ou moi cerca del. Moitas persoas tam\u00e9n pos\u00faen un pequeno conduto accesorio, o conduto de Sartorini.\nArterias e veas.\nO p\u00e1ncreas \u00e9 suplido arterialmente polas arterias pancreaticoduodenais:\nA drenaxe venosa \u00e9 feita a trav\u00e9s das veas pancre\u00e1ticas que son tributarias das veas espl\u00e9nica e mesent\u00e9rica superior, no entanto a maior\u00eda delas terminan na vea espl\u00e9nica. A vea porta hep\u00e1tica est\u00e1 formada pola uni\u00f3n da vea mesent\u00e9rica superior e vea espl\u00e9nica posteriormente ao colo do p\u00e1ncreas. Xeralmente a vea mesent\u00e9rica inferior \u00fanese \u00e1 vea espl\u00e9nica atr\u00e1s do p\u00e1ncreas (noutras persoas ela simplemente se une \u00e1 vea mesent\u00e9rica superior)."}
{"id": "31570", "revid": "181", "url": "https://gl.wikipedia.org/wiki?curid=31570", "title": "San Vicente de Curtis, Vilasantar", "text": ""}
{"id": "31572", "revid": "89787", "url": "https://gl.wikipedia.org/wiki?curid=31572", "title": "HD DVD", "text": "HD DVD (High Density Digital Versatile Disc ou High Definition Digital Video Disc) \u00e9 un formato de almacenamento \u00f3ptico desenvolvido como un est\u00e1ndar para o DVD de alta definici\u00f3n. O HD DVD foi promovido por Toshiba, NEC, Sanyo e m\u00e1is recentemente por Microsoft e Intel. O disco do HD DVD mide 120\u00a0mm de di\u00e1metro, ten 0.6\u00a0mm de grosor.\nProposto por Toshiba e NEC en agosto de 2002 \u00f3 DVD Forum (Asociaci\u00f3n internacional que se encarga de definir os formatos DVD), este elixiuno o 19 de novembro de 2003 como o formato de v\u00eddeo de alta definici\u00f3n sucesor do DVD. \nOs primeiros modelos de reprodutores sa\u00edron \u00f3 mercado o 31 de marzo de 2006 no Xap\u00f3n e o 18 de abril de 2006 nos Estados Unidos."}
{"id": "31573", "revid": "75439", "url": "https://gl.wikipedia.org/wiki?curid=31573", "title": "Armed and Dangerous", "text": "Armed and Dangerous \u00e9 un videoxogo creado por Planet Moon Studios en colaboraci\u00f3n con LucasArts para Xbox e PC. \u00c9 un xogo de disparos que combina a acci\u00f3n e a aventura e que parodia outros xogos e tam\u00e9n pel\u00edculas e series usando un di\u00e1logo cheo de humor e sarcasmo.\nEstamos nun pa\u00eds de nome Milola rexido por un rei malvado, Forges, que mant\u00e9n aterrorizada a poboaci\u00f3n. Unha antiga lenda do pa\u00eds fala dunha reliquia, o \"Libro da Dominaci\u00f3n\", que pos\u00fae un poder inimaxinable e que relata a ca\u00edda do rei a mans dunha banda de protectores, os Lionhearts (coraz\u00f3ns de le\u00f3n) formado por catro pintorescos membros. O xogador move a Roman, o protagonista principal desta banda e o experto en armas. En total o xogo consta de 21 misi\u00f3ns en 5 escenarios."}
{"id": "31576", "revid": "23204", "url": "https://gl.wikipedia.org/wiki?curid=31576", "title": "Golden Basket", "text": "Golden Basket \u00e9 un videoxogo desenvolvido por Opera Soft en 1990 para Amstrad CPC, ZX Spectrum, MSX e PC."}
{"id": "31577", "revid": "98629", "url": "https://gl.wikipedia.org/wiki?curid=31577", "title": "Sly Spy", "text": "Sly Spy \u00e9 un videoxogo para recretivos realizado por Nihon Bussan en 1989. Sa\u00edron versi\u00f3ns para Amiga, Amstrad CPC, Atari ST, Commodore 64 e ZX Spectrum. O videoxogo bas\u00e9ase nas aventuras de James Bond, o famoso axente 007. Debemos loitar contra m\u00faltiples terroristas para evitar unha explosi\u00f3n nuclear."}
{"id": "31578", "revid": "1131", "url": "https://gl.wikipedia.org/wiki?curid=31578", "title": "Puzznic", "text": "Puzznic \u00e9 un videoxogo de tipo quebracabezas. Desenvolvido e producido por Taito en 1989, sa\u00edron versi\u00f3ns en 1990 para Nintendo Entertainment System, Game Boy, PC Engine, Commodore Amiga, Atari ST, Amstrad CPC, Commodore 64, Apple IIGS, PlayStation, TurboGrafx-16 e ZX Spectrum.\nA formulaci\u00f3n do xogo \u00e9 simple, hai que unir aqueles bloques que te\u00f1an a mesma forma para facer que desaparezan, ser\u00eda moi f\u00e1cil mais est\u00e1n en niveis diferentes e o cursor que os transporta s\u00f3 pode facelo en caso de que permaneza apoiado sobre alg\u00fan dos soportes que aparecen no cadro. O xogo conta cun total de 144 niveis."}
{"id": "31579", "revid": "56817", "url": "https://gl.wikipedia.org/wiki?curid=31579", "title": "Ruff and Reddy in the Space Adventure", "text": "Ruff and Reddy in the Space Adventure \u00e9 un videoxogo desenvolvido por PAL Developments en 1990 para Amiga, Atari ST, Commodore 64 e ZX Spectrum.\n\u00c9 un xogo de plataformas que leva a Ruff and Ruddy, dous personaxes de debuxos animados creados por Hanna-Barbera no seu primeiro programa televisivo, \u00f3 espazo por un accidente no lanzamento dun foguete de peto do profesor Flipnoodles."}
{"id": "31580", "revid": "1410", "url": "https://gl.wikipedia.org/wiki?curid=31580", "title": "Diamantina", "text": " \"Para a rexi\u00f3n da Chapada Diamantina no estado de Bahia, v\u00e9xase Chapada Diamantina.\"\nDiamantina \u00e9 unha cidade brasileira do estado de Minas Xerais. Sit\u00faase 280\u00a0km \u00f3 norte da capital do estado, Belo Horizonte.\nActualmente, unha das m\u00e1is importantes actividades \u00e9 o turismo, pero a agricultura e a extracci\u00f3n mineral tam\u00e9n pos\u00faen algunha participaci\u00f3n na econom\u00eda. O seu nome orixinouse do descubrimento, na rexi\u00f3n, de xacementos de diamante.\nNesta cidade naceu o expresidente brasileiro Juscelino Kubitschek.\nNon se debe confundir a cidade de Diamantina coa rexi\u00f3n da \"Chapada Diamantina\", no estado da Ba\u00eda.\nHistoria.\nA s\u00faa fundaci\u00f3n (co nome de \"Arrial do Tijuco\") ocorreu no s\u00e9culo XVIII. Como o seu nome actual suxire, \"Diamantina\" foi centro de extracci\u00f3n de diamantes dende o s\u00e9culo XVIII ata o s\u00e9culo XIX. En 1835 foi elevada \u00e1 condici\u00f3n de cidade e, en 1938 recibiu o t\u00edtulo de \"Patrimonio Hist\u00f3rico Nacional\", o primeiro reco\u00f1ecemento, no Brasil, da importancia de seu acervo arquitect\u00f3nico colonial.\nO seu centro hist\u00f3rico tam\u00e9n foi considerado pola Unesco como Patrimonio Cultural da Humanidade."}
{"id": "31581", "revid": "158", "url": "https://gl.wikipedia.org/wiki?curid=31581", "title": "Unesco", "text": ""}
{"id": "31582", "revid": "5863", "url": "https://gl.wikipedia.org/wiki?curid=31582", "title": "Grand Prix Circuit", "text": "Grand Prix Circuit \u00e9 un videoxogo realizado por Accolade para Amiga, Commodore 64, PC e ZX Spectrum en 1988.\nO xogo \u00e9 un simulador de carreiras de F\u00f3rmula 1. P\u00f3dese correr nun circu\u00edto ou participar no campionato mundial. O videoxogo \u00e9 unha versi\u00f3n modificada de The Cycles un simulador de motos da mesma casa."}
{"id": "31583", "revid": "98629", "url": "https://gl.wikipedia.org/wiki?curid=31583", "title": "Diamante", "text": "En mineralox\u00eda, o diamante (do grego antigo \u03b1\u03b4\u03ac\u03bc\u03b1\u03c2, \"ad\u00e1mas\", que significa \"invencible\" ou \"inalterable\") \u00e9 un al\u00f3tropo do carbono onde os \u00e1tomos de carbono est\u00e1n dispostos nunha variante da estrutura cristalina c\u00fabica centrada na cara denominada \"rede de diamante\". \u00c9 a segunda forma m\u00e1is estable do carbono, despois do grafito; por\u00e9n, a taxa de conversi\u00f3n de diamante a grafito \u00e9 desprezable a condici\u00f3ns ambientais. Ten renome especificamente como un material con caracter\u00edsticas f\u00edsicas superlativas, moitas das cales derivan do forte enlace covalente entre os seus \u00e1tomos. En particular, o diamante ten a m\u00e1is alta dureza e condutividade t\u00e9rmica de todos os materiaiss co\u00f1ecidos polo ser humano. Estas propiedades determinan que a s\u00faa aplicaci\u00f3n industrial principal sexa en ferramentas de corte e de pu\u00eddo, ademais doutras aplicaci\u00f3ns.\n\u00c9 un dos minerais m\u00e1is preciados do mundo polas s\u00faas caracter\u00edsticas f\u00edsicas. Ten caracter\u00edsticas \u00f3pticas destacables. Debido \u00e1 s\u00faa estrutura cristalina extremadamente r\u00edxida, apenas \u00e9 contaminado por poucos tipos de impurezas, como o boro e o nitr\u00f3xeno. Se a isto se lle engade a s\u00faa gran transparencia (correspondente a unha ampla banda prohibida de 5,5 eV), o resultado \u00e9 a aparencia clara e incolora da maior\u00eda dos diamantes naturais. Pequenas cantidades de defectos ou impurezas (aproximadamente unha parte por mill\u00f3n) inducen unha cor de diamante azul (boro), amarelo (nitr\u00f3xeno), marr\u00f3n (defectos cristalinos), verde, violeta, rosado, negro, laranxa ou vermello. O diamante tam\u00e9n ten unha dispersi\u00f3n refractiva relativamente alta, isto \u00e9, habilidade para dispersar luz de diferentes cores, que lle d\u00e1 o seu brillo caracter\u00edstico. As s\u00faas excelentes propiedades \u00f3pticas e mec\u00e1nicas, combinadas cunha mercadotecnia eficiente, fan que sexa a xema m\u00e1is popular.\nA maior\u00eda dos diamantes naturais f\u00f3rmanse en condici\u00f3ns de presi\u00f3n e temperatura extremas, existentes a profundidades de 140\u00a0km a 190\u00a0km no manto terrestre. Os minerais que conte\u00f1en carbono abast\u00e9ceno, e o crecemento ten lugar nun per\u00edodo de tempo de 1.000 a 3.300 mill\u00f3ns de anos que representa, aproximadamente, entre o 25\u00a0% e o 75\u00a0% da idade da Terra. Os diamantes ascenden ata preto da superficie terrestre no magma producido por erupci\u00f3ns volc\u00e1nicas profundas, que se arrefr\u00eda en rochas \u00edgneas, co\u00f1ecidas como kimberlitas e lampro\u00edtos. Tam\u00e9n poden ser producidos sinteticamente nun proceso de alta presi\u00f3n e alta temperatura que simula aproximadamente as condici\u00f3ns no manto da Terra. Unha alternativa e t\u00e9cnica completamente diferente, \u00e9 a deposici\u00f3n qu\u00edmica de vapor. Alg\u00fans materiais distintos ao diamante, entre os que est\u00e1n a zirconia c\u00fabica e o carburo de silicio, son denominados frecuentemente simulantes de diamante, semell\u00e1ndose ao diamante en aparencia e moitas propiedades. Desenvolv\u00e9ronse t\u00e9cnicas xemol\u00f3gicas especiais para distinguir os diamantes naturais dos sint\u00e9ticos de dos simulantes de diamante.\nAparencia.\nO diamante pres\u00e9ntase en forma de cristais incoloros octa\u00e9dricos ou c\u00fabicos de brillo adamantino a\u00ednda que a mi\u00fado p\u00f3dense atopar diamantes de cores variadas (branca, amarela, parda, vermella, verde ou azul). A cor nos diamantes ten d\u00faas fontes adicionais: irradiaci\u00f3n (usualmente por part\u00edculas alfa), que ocasiona a cor nos diamantes verdes e deformaci\u00f3ns f\u00edsicas do cristal de diamante co\u00f1ecidas como deformaci\u00f3ns pl\u00e1sticas. A deformaci\u00f3n pl\u00e1stica \u00e9 a causa da cor en certos diamantes casta\u00f1os e talvez nalg\u00fans rosados e vermellos. En orde de rareza, os diamantes incoloros, por moito os m\u00e1is com\u00fans, son seguidos polos amarelos e casta\u00f1os, despois polos azuis, verdes, negros, brancos transl\u00facidos, rosados, violetas, laranxas, morados, e o m\u00e1is raro o vermello. Ch\u00e1manse diamantes negros aos diamantes que non son verdadeiramente negros, mais que conte\u00f1en numerosas inclusi\u00f3ns escuras que dan \u00e1 xema a s\u00faa aparencia escura.\nOcorrencia.\nAs rexi\u00f3ns m\u00e1is ricas en diamantes son a India, Brasil e Sur\u00e1frica, pero as caracter\u00edsticas do terreo onde estes se atopan son distintas en cada zona.\nNa India, por exemplo, enc\u00f3ntranse principalmente en terras con propiedades areosas e en conglomerados antigos, probablemente sil\u00faricos (pertencentes \u00f3 segundo per\u00edodo da era primaria) e en masas dos r\u00edos.\nNo Brasil, no estado de Minas Xerais, os diamantes at\u00f3panse nunha rocha formada en gran parte por cuarzo e mica. Pola contra, nos estados de Ba\u00eda, Goi\u00e1s e Mato Grosso at\u00f3panse en dep\u00f3sitos soltos de aluvi\u00f3ns e nas areas dos r\u00edos.\nEn Sur\u00e1frica as condici\u00f3ns son distintas. O diamante at\u00f3pase nas areas dos r\u00edos e en depresi\u00f3ns crateriformes do terreo, cheas dunha terra de cor parda na superficie e azul agrisada na s\u00faa parte m\u00e1is profunda, constitu\u00edda por part\u00edculas dunha rocha eruptiva an\u00e1loga \u00e1 serpentina procedente da descomposici\u00f3n da olivina: a kimberlita.\nEstrutura.\nA dureza do diamante, v\u00e9n dada grazas aos enlaces entre os \u00e1tomos de carbono (un dos enlaces m\u00e1is fortes en qu\u00edmica) e a s\u00faa disposici\u00f3n tridimensional no espazo en forma de pir\u00e1mide. Se nos fixamos ben (ver imaxe da esquerda) e po\u00f1emos calquera dos seus lados como base da pir\u00e1mide, poderemos contar os \u00e1tomos de carbono por capas tendo na primeira 1, na segunda 4 e na terceira 9. Nesta forte estrutura a distancia entre dous carbonos \u00e9 de 0,15 nan\u00f3metros.\nPropiedades.\nUn diamante \u00e9 un cristal transparente de \u00e1tomos de carbono enlazados tetraedralmente (sp3) que cristaliza na rede de diamante, variaci\u00f3n da estrutura c\u00fabica centrada na cara. Os diamantes adapt\u00e1ronse para moitos usos debido \u00e1s excepcionais caracter\u00edsticas f\u00edsicas. As m\u00e1is notables son a s\u00faa dureza extrema e a s\u00faa conductividade t\u00e9rmica (900\u20132.320 W/(m\u00b7K)), as\u00ed como a ampla banda prohibida e alta dispersi\u00f3n \u00f3ptica. Sobre os 1.700\u00a0\u00b0C (1.973\u00a0K) no baleiro ou en atmosfera libre de ox\u00edxeno, o diamante conv\u00e9rtese en grafito; en aire a transformaci\u00f3n comeza aproximadamente a 700\u00a0\u00b0C. Os diamantes existentes na natureza te\u00f1en unha densidade que vai dende 3,15\u20133,53 g/cm3, con diamantes moi puros xeralmente extremadamente preto a 3,52 g/cm3.\nO diamante \u00e9 o material natural m\u00e1is duro co\u00f1ecido ata o momento (a\u00ednda que en 2009 se iniciaron uns estudos que parecen demostrar que a lonsdale\u00edta \u00e9 un 58% m\u00e1is dura) onde a dureza est\u00e1 definida como a resistencia a ser raiado. O diamante ten unha dureza de 10 (a m\u00e1xima dureza) na escala de Mohs de dureza dos minerais.\nUsos.\nO diamante \u00e9 o mineral m\u00e1is prezado no mundo da xoier\u00eda polo seu inconfundible brillo que presenta unha vez tallado. Debido \u00e1 s\u00faa dureza un diamante s\u00f3 pode ser tallado por outro diamante.\n\u00c9 moi importante tam\u00e9n na industria. Moitas actividades ser\u00edan moi dif\u00edciles de levar a cabo se non existira o diamante posto que \u00e9, grazas \u00e1 s\u00faa dureza, un material altamente abrasivo moi \u00fatil na fabricaci\u00f3n de discos e moas para pu\u00edr outras ferramentas. Os diamantes utilizados para tal fin son os diamantes de menor calidade (os que presentan burbullas ou impurezas no seu interior e que non poden ser utilizados na xoier\u00eda)."}
{"id": "31584", "revid": "1131", "url": "https://gl.wikipedia.org/wiki?curid=31584", "title": "Badlands (videoxogo)", "text": "Badlands \u00e9 un videoxogo producido por Atari en 1989, sa\u00edron versi\u00f3ns para Amiga, Atari ST, Commodore 64 e ZX Spectrum. No ano 2006 sa\u00edu nunha compilaci\u00f3n para PlayStation 2, Xbox e GameCube.\nBadlands \u00e9 un simulador de carreiras de coches nun mundo futurista desfeito cincuenta anos antes por un desastre nuclear. Podemos escoller entre oito circu\u00edtos diferentes."}
{"id": "31589", "revid": "98629", "url": "https://gl.wikipedia.org/wiki?curid=31589", "title": "Lingua bengal\u00ed", "text": "O bengal\u00ed \u00e9 unha lingua indoeuropea falada polo pobo bengal\u00ed que habita en Bangladesh e no estado indio veci\u00f1o de Bengala Occidental. Hai tam\u00e9n comunidades significativas de falantes de bengal\u00ed en Assam (outro estado indio tam\u00e9n veci\u00f1o a Bengala Occidental e Bangladesh), al\u00e9n de poboaci\u00f3ns inmigrantes no Occidente e no Oriente Medio. \nEn bengal\u00ed a lingua ch\u00e1mase bangla (\u09ac\u09be\u0999\u09b2\u09be). A tradicional \u00e1rea habitada polas poboaci\u00f3ns bengal\u00eds ch\u00e1mase Bengala (Bongo en bengal\u00ed). A rexi\u00f3n est\u00e1 agora dividida en d\u00faas partes: a parte occidental, Bengala Occidental (ou Poshchim-Bongo), que \u00e9 un estado indio, e a parte oriental, Bangladesh, un pa\u00eds independente.\nO bengal\u00ed caracter\u00edzase por unha gran simplificaci\u00f3n morfol\u00f3xica. Pos\u00fae un sistema de escritura propio, o alfabeto bengal\u00ed, de tipo abugida, emparentado co devan\u00e1gari e derivado do antigo brahmi, que ten as s\u00faas orixes arredor do 1100\u00a0a.C. (protobengal\u00ed). A direcci\u00f3n da escritura \u00e9 de esquerda a dereita. Ten numerosos dialectos e dous rexistros extremos, o \"s\u0101dhu-bh\u0101s\u0101\", para a literatura, e o \"calit-Bh\u0101s\u0101\", propio da fala popular.\nDende finais do s\u00e9culo XI a.C., algunhas inscrici\u00f3ns en nagari da India oriental amosan unha evoluci\u00f3n que anuncia a moderna escritura engal\u00ed. P\u00f3dese falar dunha escritura protobengal\u00ed, caracterizada en particular pola presenza de pequenos tri\u00e1ngulos \u00e1 esquerda dalgunhas letras. Evolucionou do s\u00e1nscrito e do pr\u00e1crito. No s\u00e9culo XIX e XX, a literatura desta lingua gozou dun rexurdimento que a situou entre as mellores do sueste de Asia. Deste renacemento xurdiron personalidades como Rabindranath Tagore, o primeiro asi\u00e1tico candidato a un premio Nobel.\nDistribuci\u00f3n xeogr\u00e1fica.\nO bengal\u00ed \u00e9 o idioma nativo da rexi\u00f3n oriental de Asia Meridional co\u00f1ecida como Bengala, que comprende Bangladesh, o estado indio de Bengala Occidental e partes de Assam e Tripura. Ademais de nesta rexi\u00f3n, tam\u00e9n \u00e9 falado pola maior\u00eda da poboaci\u00f3n no territorio de Andaman e Nicobar. Hai comunidades de falantes bengal\u00eds en:\nStatus oficial.\nO bengal\u00ed \u00e9 a lingua nacional e oficial de Bangladesh, e unha das 23 linguas oficiais reco\u00f1ecidas pola Rep\u00fablica da India. \u00c9 a lingua oficial dos estados de Bengala Occidental e Tripura. Tam\u00e9n \u00e9 unha lingua importante no territorio de Andaman e Nicobar. Ademais, \u00e9 a lingua cooficial de Assam, que ten tres distritos do sur onde predominantemente se fala a lingua sylheti: Cachar, Karimganj e Hailakandi\nO bengal\u00ed \u00e9 unha segunda lingua oficial do estado indio de Jharkhand dende setembro de 2011. Tam\u00e9n se converteu na lingua oficial secundaria de Karnakata dende de maio de 2013. Na cidade paquistan\u00ed de Karachi acadou reco\u00f1ecemento de lingua cooficial. O departamento de bengal\u00ed na Universidade de Karachi tam\u00e9n ofrece programas de estudos de xeito regular nos niveis de Licenciatura e m\u00e1ster en literatura bengal\u00ed. En decembro de 2002, o presidente de Serra Leoa, Ahmad Tejan Kabbah, tam\u00e9n denominou o bengal\u00ed como lingua oficial para reco\u00f1ecer o traballo de 5\u00a0300 tropas de Bangladesh na Misi\u00f3n das Naci\u00f3ns Unidas en Serra Leoa (tam\u00e9n co\u00f1ecida como UNAMSIL) por manter a paz.\nOs himnos nacionais da India (\"Jana Gana Mana\") e Bangladesh (\"Amar Sonar Bangla\") foron escritos en bengal\u00ed polo poeta Rabindranath Tagore. En 2009, os representantes escollidos tanto en Bangladesh como en Bengala Occidental pediron que o bengal\u00ed se convertese unha lingua oficial das Naci\u00f3ns Unidas.\nA loita polo bengal\u00ed en Bangladesh.\nEntre 1947-1971, cando Bengala Oriental (actualmente Bangladesh) era parte do Paquist\u00e1n, a lingua bengal\u00ed tornouse o foco e a base da identidade nacional do pobo de Bengala Oriental, levando creaci\u00f3n do estado de Bangladesh. O bengal\u00ed \u00e9 a lingua oficial de Bangladesh e o traballo administrativo e oficial desemp\u00e9\u00f1ase en bengal\u00ed.\nEntre 1950-52, a clase media emerxente de Bengala Oriental levou a cabo un levantamento, co\u00f1ecido m\u00e1is tarde como o \"Movemento da Lingua\", sendo o d\u00eda 21 de febreiro celebrado como o D\u00eda dos M\u00e1rtires da Lingua, en memoria dos estudantes e activistas que no d\u00eda 21 de febreiro de 1952 se manifestaron desafiando os disparos dos militares, reivindicando que a lingua bengal\u00ed fose a lingua nacional ancestral do Paquist\u00e1n. O bengal\u00ed \u00e9 as\u00ed, indiscutibelmente, unha das poucas linguas pola cal os seus falantes sacrificaron as s\u00faas vidas.\nA UNESCO decidiu celebrar no 21 de febreiro o D\u00eda Internacional da Lingua Materna. A Conferencia Xeral da UNESCO tomou decisi\u00f3n para ese efecto o 17 de novembro de 1999 cando unanimemente adoptou o dese\u00f1o dunha resoluci\u00f3n sometida por Bangladesh, co-patrocinada e apoiada por 28 outros pa\u00edses.\nO d\u00eda 19 de maio de 1961, Silchar, pequena cidade do sur de Assam, no nordeste da India, testemu\u00f1ou tam\u00e9n outra batalla pola lingua bengal\u00ed. Once persoas morreron por disparos da polic\u00eda na protesta contra a imposici\u00f3n forzada do assam\u00e9s aos nativos da lingua bengal\u00ed, como pol\u00edtica do estado. O goberno tivo que retroceder.\nA literatura en bengal\u00ed.\nCo\u00f1ecido por moitos como o Shakespeare da India, posibelmente o maior e m\u00e1is prol\u00edfico escritor en bengal\u00ed \u00e9 o Premio Nobel Rabindranath Tagore. Influ\u00eddo fundamentalmente pola filosof\u00eda universalista hind\u00fa no Upanishads, Tagore dominou durante d\u00e9cadas a escena filos\u00f3fica e literaria tanto bengal\u00ed como india. As s\u00faas 2.000 \"Rabindrasangeets\" te\u00f1en un papel important\u00edsimo na definici\u00f3n da cultura bengal\u00ed, tanto en Bengala Occidental canto en Bangladesh. Outros traballos not\u00e1beis del en bengal\u00ed son \"Gitanjali\", un libro de poemas polo cal recibiu o Premio Nobel de Literatura, e moitos dos seus contos e alg\u00fans romances.\nNunha categor\u00eda similar est\u00e1 Kazi Nazrul Islam, musulm\u00e1n que permaneceu en Bangladesh despois da independencia e cuxo traballo, como o de Tagore, transcende l\u00edmites sectarios.\nMichael Madhusudan Dutta converteuse ao cristianismo, mais f\u00edxose famoso polo seu traballo baseado no poema \u00e9pico hind\u00fa Ramayana, creando unha obra-prima co\u00f1ecida como \"O asasinato de Meghnadh,\" (en bengal\u00ed \"Meghnadh Bodh Kabbo\" (\u09ae\u09c7\u0998\u09a8\u09be\u09a6 \u09ac\u09a7 \u0995\u09be\u09ac\u09cd\u09af)) que esencialmente segue a tradici\u00f3n \u00e9pica po\u00e9tica de \"Paradise Lost\" de Milton.\nSharat Chandra Chattopadhyay foi autor extremadamente respectado e estilista complexo en bengal\u00ed e Bankim Chandra Chattopadhyay, considerado o inicidador da novela bengal\u00ed. Jibanananda Das foi un poeta soberbo, not\u00e1bel por tentar crear literatura que ficase f\u00f3ra do estilo Tagore.\nTraballos relixiosos seminais hind\u00fas en bengal\u00ed incl\u00faen as moitas canci\u00f3ns de Ramprasad Sen. Os seus traballos do s\u00e9culo XVII (cantados a\u00ednda hoxe en Bengala Occidental) cobren unha mir\u00edade de respostas emocionais \u00e1 Mai Kali, detallando afirmaci\u00f3ns filos\u00f3ficas complexas baseadas nos ensinos Vedanta e pronunciamentos m\u00e1is viscerais do seu amor por Devi. Usando alegor\u00edas creativas, Ramprasad ti\u00f1a 'di\u00e1logos' coa Nai-Deusa permeando toda s\u00faa poes\u00eda, \u00e1s veces repreend\u00e9ndoa, ador\u00e1ndoa, celebr\u00e1ndoa como a Divindade Nai, descoidada consorte de Shiva e Shakti caprichosa do cosmos. Tam\u00e9n hai as laudatorias da vida e ensinos do Vaishnava santo Shri Chaitanya Mahaprabhu (o \"Chaitanya Charitamrit\") e Devi Advaitist Shri Ramakrishna (o \"Ramakrishna Charitamrit\", traducido aproximadamente como Evanxeo de Ramakrishna).\nO m\u00edstico Baul do interior de Bengala, que pregaba a verdade espiritual sen fronteiras do \"Sahaj Path\" (o cami\u00f1o simple, natural), e \"Maner Manush\" (O Home do Coraz\u00f3n) dese\u00f1ou a filosof\u00eda ved\u00e1ntica para propor verdades transcendentais en forma de m\u00fasica, viaxando de vila en vila proclamando que non exist\u00edan nada hind\u00fa, musulm\u00e1n ou cristi\u00e1n, soamente \"maner manush\".\nEscrita.\nO bengal\u00ed \u00e9 xeralmente escrito coa escrita bengal\u00ed. Esa \u00e9 unha escrita br\u00e1hmica, moito similar ao devan\u00e1gari usado polo hindi e polo s\u00e1nscrito. Cada s\u00edmbolo-base representa unha s\u00edlaba, e outros s\u00edmbolos poden adicionarse para mudar (ou suprimir) a vogal daquela s\u00edlaba. Aglomeraci\u00f3ns de consoantes son frecuentemente indicadas pola ligaz\u00f3n de dous s\u00edmbolos.\nO sistema de soletrear bas\u00e9ase nunha versi\u00f3n antiga da lingua sen certas fusi\u00f3ns de vogais que aconteceron na lingua falada, non podendo ser as\u00ed definida como completa ortograf\u00eda fon\u00e9mica.\nVariaci\u00f3ns dialectais.\nEn Bangladesh, hai o que se co\u00f1ece como \"sadhu bhaasha\" (literalmente \"lingua de sabios\") e \"cholti bhaashaa\" (literalmente \"lingua que corre ou que vai\"; esencialmente discurso coloquial). A principal diferenza \u00e9 claramente unha adherencia m\u00e1is firme \u00e1s normas gramaticais e un vocabulario s\u00e1nscrito moito m\u00e1is pesado. M\u00fasicas como o himno nacional indio \"Jana Gana Mana\" (por Rabindranath Tagore) e a m\u00fasica nacional da India (por Bankim Chatterjee) \"Vande Mataron\" foron na verdade compostas en bengal\u00ed \"sadhu bhaashaa\" altamente refinado. Non se fala realmente por bengal\u00eds e est\u00e1 m\u00e1is confinado a foros formais e literarios.\n\"Cholti bhaashaa\" \u00e9 en si cheo de variaci\u00f3ns rexionais. \"Cholti bhaashaa\" \u00e9 a lingua menos r\u00edxida e m\u00e1is dilu\u00edda que toma emprestado de varias fontes o seu vocabulario (en canto esmagadoramente derivada do s\u00e1nscrito, hai tam\u00e9n moitas palabras tomadas de fontes no ingl\u00e9s, hindi, \u00e1rabe e persa ou farsi). Tam\u00e9n a pronuncia de certas palabras e un maior descoido nas expresi\u00f3ns gramaticais son claramente un factor distintivo entre \"cholti bhaashaa\" e \"sadhu bhaasha\".\nHai unha divisi\u00f3n entre a maneira de falar dos bengal\u00eds occidentais e dos bengaleses. Unha pronuncia menos estandarizada do bengal\u00ed, que prevalece especialmente en vilas e en Bangladesh, tende a presentar sons claros de 'ch' e 'sh' e o 'ph' (un p inspirado como en ingl\u00e9s \"pillow\") soa a, respectivamente, sons m\u00e1is susurrados de ('s'-cheo) e 'fh. Ese modo de pronuncia ten relaci\u00f3n pr\u00f3xima co dialecto 'Sylleti' de Bengala Occidental que ten unha influencia \u00e1rabe-persa maior \u00e9 mais distinto da gram\u00e1tica padr\u00f3n do bengal\u00ed. En Kolkata, Bengala Occidental, o \"cholti bhaashaa\" ach\u00e9gase a formas m\u00e1is estandarizadas e 'propias' do bengal\u00ed, retendo as estruturas de son tradicionais e desviando un pouco m\u00e1is para preto do \"sadhu bhaashaa\".\nAs maiores diferenzas, entrementres , entre o bengal\u00ed de Bengala Occidental e o bengal\u00ed falado en Bangladesh (o bengal\u00ed escrito literalmente permanecendo practicamente o mesmo) \u00e9 dif\u00edcil no son, desa forma, de certas variaci\u00f3ns gramaticais rexionais e caracteres. Hai, no entanto, algunhas diferenzas que moitos atribuir\u00edan \u00e1 separaci\u00f3n entre a poboaci\u00f3n maioritariamente musulm\u00e1 de Bangladesh e a gran poboaci\u00f3n hind\u00fa de Bengala Occidental. Por exemplo, moitas palabras derivadas do s\u00e1nscrito son padr\u00f3n \"sadhu\" e \"cholti bhaashaa\", noutras palabras, o padr\u00f3n bengal\u00ed funcionou no bengal\u00ed falado en Bangladesh (\u00e1s veces chamado de Dhaka).\nAlg\u00fans exemplos de troco do bengal\u00ed padr\u00f3n (a\u00ednda falado en Kolkata) falado en Bangladesh son os seguintes:\nauga: jal (S) substitu\u00eddo por paani (U)\nconvite: nimontonno (S) substitu\u00eddo por dawaat (U)\nvinte: koorie (S) substitu\u00eddo por bis (U)\nFon\u00e9tica.\nA fon\u00e9tica bengal\u00ed ten 45 fonemas esenciais e 5 non esenciais. O inventario fon\u00e9mico consiste en 29 consoantes e 14 vogais, inclu\u00edndo sete nasais. Un esquema fon\u00e9tico aproximado \u00e9 o que se amosa abaixo co Alfabeto Fon\u00e9tico Internacional."}
{"id": "31591", "revid": "23204", "url": "https://gl.wikipedia.org/wiki?curid=31591", "title": "Brachiosaurus", "text": "O brachiosaurus (nome latino que significa literalmente \"r\u00e9ptil-brazo\") foi unha especie de dinosauro que viviu no nordeste do continente africano e en Norteam\u00e9rica hai uns 152 a 145 mill\u00f3ns de anos.\nCaracter\u00edsticas.\nAs dimensi\u00f3ns deste saur\u00f3podo eran considerables: med\u00eda, de cabeza a cola, 23 metros, e de 12 metros de altitude. Toda esta masa adoitaba ser nutrida por brotes e follas de \u00e1rbores nada espl\u00e9ndidos: normalmente con\u00edferas. Por iso, necesitaba inxerir grandes cantidades de alimentos para obter suficiente enerx\u00eda e nutrientes: ata unha tonelada e media ao d\u00eda. Para un animal sociable coma este, que viv\u00eda en mandas, era moi dif\u00edcil atopar suficientes vexetais que puideran manter a todo o grupo, polo que se cre que se desprazaban enormes distancias na procura de bosques unha vez que esgotaban un.\nO pescozo do brachiosaurus era moi alongado, duns 10 metros de lonxitude, e posu\u00eda un total de 12 v\u00e9rtebras, cada unha dun tama\u00f1o duns 88'5 cent\u00edmetros. Esta lonxitude serv\u00edalle para poder chegar \u00e1s follas m\u00e1is altas das \u00e1rbores, que cortaba con gran facilidade grazas a uns dentes afiados e con forma de pa.\nOs \u00f3rganos deste dinosauro deb\u00edan ser de tan grandes magnitudes coma el para poder mantelo. O seu coraz\u00f3n ti\u00f1a que ser especialmente potente, para poder achegar o sangue at\u00e9 a s\u00faa cabeza.\nSon curiosas as extremidades deste saur\u00f3podo, diferentes \u00e1s da maior\u00eda dos saur\u00f3podos e do resto dos dinosauros, pois as patas dianteiras eran m\u00e1is longas que as traseiras, mentres que estas eran m\u00e1is pesadas, o cal lle serv\u00eda para apoiarse cando intentaba chegar \u00e1s copas de \u00e1rbores que incluso un dinosauro tan alto coma el non chegara en posici\u00f3n normal, isto \u00e9, sen apoiar todas as patas.\nAs magnitudes do brachiosaurus permit\u00edanlle non ter medo de ning\u00fan carn\u00edvoro. Desta especie, quizais s\u00f3 deb\u00edan andar con coidado as cr\u00edas, pois mentres eran pequenas estaban a merc\u00e9 dos depredadores.\nAntigamente cr\u00edase que estes dinosauros viv\u00edan en lugares inundados pola auga (no mar e en lagos), base\u00e1ndose en xustificar a s\u00faa altitude co fin de respirar tendo o resto do corpo afundido na auga. Esta teor\u00eda tam\u00e9n se apoiaba en que os orificios nasais do saur\u00f3podo estaban nunha especie de crista que ti\u00f1a no final da cabeza, que lle servir\u00eda para o mesmo que o anteriormente descrito. Mais, hoxe en d\u00eda desc\u00e1rtase esta teor\u00eda, e p\u00e9nsase que viv\u00eda en terra firme."}
{"id": "31592", "revid": "1131", "url": "https://gl.wikipedia.org/wiki?curid=31592", "title": "Shadow of the Beast", "text": "Shadow of the Beast \u00e9 un videoxogo producido por Reflections Interactive e publicado por Psygnosis en 1989 orixinalmente para o Commodore Amiga, despois sa\u00edron versi\u00f3ns para Atari ST, Amstrad CPC, Commodore 64, ZX Spectrum, SNES, Mega Drive/Genesis, Sega Master System, Atari Lynx, Atari Lynx, PC Engine CD e TurboCD.\nMestura de arcade e videoaventura. Unha besta converte \u00f3 protagonista nun ser horrible e desesperado, ademais de secuestrarlle \u00f3 irm\u00e1n. A besta regresa \u00f3 seu fogar situado \u00f3 final do tempo e do espazo, o que non fai diminu\u00edr os desexos de vinganza do protagonista, que para chegar ata a besta pos\u00fae 12 vidas.\nO \u00e9xito do xogo fixo que sa\u00edsen d\u00faas secuelas : Shadow of the Beast II en 1990 e Shadow of the Beast III en 1992."}
{"id": "31593", "revid": "56817", "url": "https://gl.wikipedia.org/wiki?curid=31593", "title": "Narco Police", "text": "Narco Police \u00e9 un videoxogo producido por Dinamic en 1989 para Commodore Amiga, Amstrad CPC, Atari ST, Commodore 64, PC, MSX e ZX Spectrum.\nO xogo desenv\u00f3lvese nunha pequena illa preto da costa colombiana, onde se sit\u00faa o laboratorio central que produce a droga para os narcos colombianos que rexen o mundo nesa altura do s\u00e9culo XXI. Para entrar nel a polic\u00eda antinarc\u00f3ticos ten que entrar en tres dos cinco t\u00faneles principais que conducen a unha rede complexa rede subterr\u00e1nea."}
{"id": "31594", "revid": "5863", "url": "https://gl.wikipedia.org/wiki?curid=31594", "title": "Topo Soft", "text": "Topo Soft foi unha compa\u00f1\u00eda de dese\u00f1o de software espa\u00f1ol.\nHistoria.\nAs s\u00faas orixes remont\u00e1nse a 1985 cando Javier Cano e Emilio Mart\u00ednez Tejedor realizaron de xeito afeccionado o xogo Mapgame, un programa educativo onde debiamos responder a preguntas de xeograf\u00eda espo\u00f1ola, deciden vendelo no rastro madrile\u00f1o e tras contactar con directivos de Erbe Software publican o programa nesa compa\u00f1\u00eda nese ano de 1985 que polo \u00e9xito do programa decide crear o seu propio selo de dese\u00f1o de programas que denominan Topo Soft e \u00e1 fronte po\u00f1en \u00f3s creadores de Mapgame.\nO primeiro programa que sa\u00edu foi Las Tres Luces de Glaurung (denominado Conquestador no Reino Unido) (1986) \u00f3 que seguiu, con menos \u00e9xito Spirits para o ZX Spectrum, Amstrad CPC e MSX. A estes segu\u00edronlle Desperado (baseado en Gun Smoke), Survivor e Stardust. A\u00ednda que Topo Soft dese\u00f1ou sobre todo videoxogos tam\u00e9n realizou unha \u00fanica utilidade Transfer + 3 para o Spectrum Plus 3 que permit\u00eda pasar programas de cinta a disco.\nEn 1988 coa chegada \u00e1 direcci\u00f3n da compa\u00f1\u00eda de Gabriel Nieto produciuse unha renovaci\u00f3n da li\u00f1a que segu\u00eda a compa\u00f1\u00eda e prod\u00facense xogos de grande \u00e9xito como Black Beard, Silent Shadow, Mad Mix Game e o seu maior \u00e9xito Emilio Butrague\u00f1o, que s\u00f3 en Espa\u00f1a vendeu 100.000 cintas.\nTras a chegada dos ordenadores de 16 bits Topo seguiu realizando programas para eles durante un certo tempo (como Luigi &amp; Spaghetti) pero non consegue facerse cun mercado significativo e o aumento dos custos de produci\u00f3n para ser competitivos coas novas m\u00e1quinas acaba facendo que desapareza en 1994, alg\u00fans dos seus antigos empregados fundaron Pyros Studios en 1996 dese\u00f1adores de Commandos (1998)"}
{"id": "31664", "revid": "336", "url": "https://gl.wikipedia.org/wiki?curid=31664", "title": "Braquiosauro", "text": ""}
{"id": "31666", "revid": "98629", "url": "https://gl.wikipedia.org/wiki?curid=31666", "title": "Protoceratops", "text": "O protocer\u00e1tops, que significa literalmente \"primeira cara con cornos\", era un pequeno dinosauro, que viviu no deserto do Gobi, en Mongolia, hai uns 110 a 66 mill\u00f3ns de anos, na etapa do Campaniano do Cret\u00e1ceo superior.\nEste dinosauro era herb\u00edvoro e aliment\u00e1base de vexetaci\u00f3n nada espl\u00e9ndida: follas e plantas rexas do deserto. Por iso, os seus dentes estaban dispostos en filas na boca, para poder mastigar sen dificultades esa dura vexetaci\u00f3n, e contaba cunha boca en forma de pico curvado, coma a dalg\u00fans paxaros, para cortar as plantas con facilidade.\nEste pequeno cerat\u00f3psido, de 1'5 a 2 metros de lonxitude e s\u00f3 un de altura, era, non obstante, moi robusto: ti\u00f1a un corpo empenado e estaba protexido grazas a unha placa \u00f3sea que lle cubr\u00eda a noca. Por\u00e9n, \u00e1 parte desta placa \u00f3sea, non ti\u00f1a boas defensas, os cornos dos que fala o seu nome fan referencia a unhas terminaci\u00f3ns \u00f3seas da cabeza, que non serv\u00edan para a defensa (nin para o ataque). A defensa do protocer\u00e1tops limit\u00e1base ent\u00f3n a cargas e a mordedelas coa boca curvada. A ferocidade deste pequeno dinosauro era enorme, pois era moi receoso dos seus dominios, que defend\u00eda valorosamente dos seus inimigos. De feito, atop\u00e1ronse os esqueletos dun protocer\u00e1tops e dun velocir\u00e1ptor en pleno combate, e que deberon de morrer ambos polas feridas causadas nun per\u00edodo de tempo parecido.\nUnha expedici\u00f3n cient\u00edfica ao deserto do Gobi (Gansu, Mongolia Interior) feita en 1922 permitiu co\u00f1ecer moitos datos deste dinosauro e dos seus veci\u00f1os. Atop\u00e1ronse ni\u00f1os de at\u00e9 30 ovos. Crese que estes ni\u00f1os eran comunais, ou sexa, que era compartido por varias femias, o que d\u00e1 a entender que este dinosauro era sociable e viv\u00eda en familias. Por\u00e9n, ultimamente p\u00e9nsase que eran de ovir\u00e1ptor."}
{"id": "31667", "revid": "98629", "url": "https://gl.wikipedia.org/wiki?curid=31667", "title": "Catolicismo", "text": "Catolicismo (do grego \"\u03ba\u03b1\u03b8\u03bf\u03bb\u03b9\u03ba\u03cc\u03c2\", \"katholik\u00f3s\", 'universal, que comprende todo') \u00e9 un termo que fai referencia \u00e1 principal rama actual do cristianismo, xurdida tralo Cisma de Oriente. Os cat\u00f3licos son fieis \u00e1 Igrexa cat\u00f3lica, como as\u00ed tam\u00e9n \u00e1 teolox\u00eda, doutrina, liturxia, principios \u00e9ticos e normas de comportamento derivadas, do mesmo xeito que ao conxunto dos seus seguidores como un todo, a quen se lles denomina \u00abcat\u00f3licos\u00bb. O voc\u00e1bulo \u00abcatolicismo\u00bb \u00fasase polo xeral para facer alusi\u00f3n \u00e1 experiencia relixiosa compartida polas persoas que viven en comu\u00f1\u00f3n coa Igrexa de Roma.\nO termo ref\u00edrese aos cristi\u00e1ns pertencentes \u00e1 Igrexa cat\u00f3lica, composta por 23 igrexas \"sui iuris\" que se atopan en completa comu\u00f1\u00f3n co Papa e que en conxunto re\u00fanen a m\u00e1is de mil mill\u00f3ns de fieis (unha sexta parte da poboaci\u00f3n mundial e m\u00e1is da metade de todos os fieis cristi\u00e1ns). A principal caracter\u00edstica distintiva da Igrexa cat\u00f3lica \u00e9 o reco\u00f1ecemento da autoridade e primac\u00eda do papa, bispo de Roma. Con todo hai varias igrexas que comparten tam\u00e9n o adxectivo cualificativo de \u00abcat\u00f3licas\u00bb, como a Igrexa ortodoxa e as Antigas igrexas orientais, a Igrexa asiria do Oriente e as Igrexas que constit\u00faen a Comu\u00f1\u00f3n anglicana\nHistoria do catolicismo.\nO nome de \"Igrexa cat\u00f3lica\" (ou \"catolicismo\") utilizouse para referirse \u00e1 \"Igrexa universal\" desde principios do s\u00e9culo II; a primeira referencia que se ten do uso deste termo, \u00e9 a aparici\u00f3n do mesmo nas cartas de Ignacio de Antioqu\u00eda (en grego \"\u0399\u03b3\u03bd\u03ac\u03c4\u03b9\u03bf\u03c2 \u0391\u03bd\u03c4\u03b9\u03bf\u03c7\u03b5\u03af\u03b1\u03c2\"), quen segundo Xo\u00e1n Cris\u00f3stomo, ser\u00eda ordenado polo propio Pedro.\nEn varias situaci\u00f3ns durante os tres primeiros s\u00e9culos do cristianismo, o bispo de Roma, considerado no catolicismo o sucesor do ap\u00f3stolo Pedro, intervi\u00f1a nas comunidades para axudar a resolver conflitos, exemplos foron os papas Clemente I, V\u00edtor I e Calisto I. Nos primeiros tres s\u00e9culos da s\u00faa historia, a Igrexa organiz\u00e1base en tres patriarcas, os bispos de Antioqu\u00eda, con xurisdici\u00f3n sobre Siria, e m\u00e1is tarde sobre Asia Menor e Grecia, Alexandr\u00eda da xurisdici\u00f3n de Exipto, e Roma da xurisdici\u00f3n de Occidente. M\u00e1is tarde os bispos de Constantinopla e Xerusal\u00e9n engad\u00edronse os patriarcas, por raz\u00f3ns administrativas. O Primeiro Concilio de Nicea no ano 325, considerou ao bispo de Roma como o \"primus\" (primeiro) entre os patriarcas, establec\u00e9ndoo as\u00ed nos seus cuartos, quintos e sextos canons, \"seguindo a tradici\u00f3n antiga\", a\u00ednda que moitos interpretan que este t\u00edtulo como o \"primus inter pares\" (primeiro entre iguais). Considerouse tam\u00e9n que o patriarca de Roma posu\u00eda unha autoridade especial debido \u00e1 s\u00faa relaci\u00f3n con san Pedro, que morrera e fora sepultado nesta cidade.\nIgrexa cat\u00f3lica apost\u00f3lica romana.\nA Igrexa cat\u00f3lica apost\u00f3lica romana est\u00e9ndese principalmente en pa\u00edses do suroeste de Europa, Europa central, de Am\u00e9rica Latina, \u00c1frica central e Filipinas.\nEsta \u00e9 a igrexa cristi\u00e1 con maior extensi\u00f3n e a m\u00e1is antiga das confesi\u00f3ns cristi\u00e1s, da cal se derivan outras igrexas autodenominadas cat\u00f3licas. O seu centro actual \u00e9 a cidade-estado do Vaticano, en Roma (Italia), onde reside o Papa, quen \u00e9 considerado polos cat\u00f3licos romanos como cabeza do colexio dos bispos, sucesor de San Pedro, Vicario de Cristo e Pastor da Igrexa. A sede papal mudouse a Avi\u00f1\u00f3n, Francia, por un breve per\u00edodo de tempo da Baixa Idade Media.\nDogmas de Fe.\nOs dogmas cat\u00f3licos son as crenzas esenciais que identifican e definen o credo cat\u00f3lico fronte a outras confesi\u00f3ns cristi\u00e1s, a\u00ednda que algunhas destas crenzas son com\u00fans a outras denominaci\u00f3ns cristi\u00e1s (e.g. Encarnaci\u00f3n, Trindade). Para un cat\u00f3lico o dogma \u00e9 unha verdade revelada por Deus e proposta pola Igrexa para a crenza indubitable dos fieis.\nOs dogmas cat\u00f3licos bas\u00e9anse na Biblia e na tradici\u00f3n apost\u00f3lica. As\u00ed como os hebreos ti\u00f1an a s\u00faa tradici\u00f3n (que foi a base de gran parte dos libros do Antigo Testamento), os cat\u00f3licos cren na tradici\u00f3n apost\u00f3lica transmitida de xeraci\u00f3n en xeraci\u00f3n de forma escrita e oral.\nAlg\u00fans dogmas esenciais do catolicismo son:\nSacramentos.\nOs cat\u00f3licos reco\u00f1ecen sete sacramentos, os cales, segundo suscitan, foron institu\u00eddos polo mesmo Xesucristo:\nSacramentos de iniciaci\u00f3n cristi\u00e1.\nBautismo.\nNominalmente, a palabra \"bautizar\" significa \u00ablavar\u00bb, \u00abmergullar\u00bb, \u00abintroducir dentro da auga\u00bb; a inmersi\u00f3n na auga simboliza o acto de sepultar ao catec\u00fameno na morte de Cristo de onde sae pola resurrecci\u00f3n con El (cfr. Rm. 6, 3-4; Col 2, 12) como nova criatura (2 Co. 5, 17; Ga. 6, 15) (\"Catecismo\", n. 1214).\nEntre os sacramentos, ocupa o primeiro lugar porque \u00e9 o fundamento de toda a vida cristi\u00e1, o p\u00f3rtico da vida no esp\u00edrito e a porta que abre o acceso aos outros sacramentos. Segundo o catecismo (n. 1213), polo Bautismo os cristi\u00e1ns son liberados do pecado e rexenerados como fillos de Deus, chegan a ser membros de Cristo e son incorporados \u00e1 Igrexa e feitos part\u00edcipes da s\u00faa misi\u00f3n.\nComu\u00f1\u00f3n.\nA Sagrada Eucarist\u00eda culmina a iniciaci\u00f3n cristi\u00e1. Os que foron elevados \u00e1 dignidade do sacerdocio real polo Bautismo e configurados m\u00e1is profundamente con Cristo pola Confirmaci\u00f3n, participan por medio da Eucarist\u00eda con toda a comunidade no sacrificio mesmo do Se\u00f1or.\nCabo mencionar que, para o catolicismo romano, a Eucarist\u00eda non representa un s\u00edmbolo sen\u00f3n que \u00e9 Xesucristo mesmo co seu corpo, sangue, alma e divindade, presentes na Eucarist\u00eda. Debido a isto \u00e9 chamado O Sant\u00edsimo Sacramento.\nConfirmaci\u00f3n.\nCo Bautismo e a Eucarist\u00eda, o sacramento da Confirmaci\u00f3n constit\u00fae o conxunto dos \"sacramentos da iniciaci\u00f3n cristi\u00e1\", cuxa unidade debe ser salvagardada. \u00c9 preciso, pois, explicar aos fieis que a recepci\u00f3n deste sacramento \u00e9 necesaria para a plenitude da graza bautismal (cf OCf, Praenotanda 1). En efecto, aos bautizados \"o sacramento da confirmaci\u00f3n \u00faneos m\u00e1is intimamente \u00e1 Igrexa e enriqu\u00e9ceos cunha fortaleza especial do Esp\u00edrito Santo. Desta forma comprom\u00e9tense moito m\u00e1is, como aut\u00e9nticas testemu\u00f1as de Cristo, a estender e defender a fe coas s\u00faas palabras e as s\u00faas obras\" (LG 11; cf OCf, Praenotanda 2)\nSacramentos de curaci\u00f3n.\nPenitencia, chamado tam\u00e9n confesi\u00f3n ou reconciliaci\u00f3n.\nDe acordo co catecismo da Igrexa cat\u00f3lica: \nUnci\u00f3n dos enfermos (antes chamada extrema unci\u00f3n).\nCoa sagrada unci\u00f3n dos enfermos e coa oraci\u00f3n dos presb\u00edteros, toda a Igrexa enteira encomenda aos enfermos ao Se\u00f1or sufrinte e \u00e9 glorificado para que os alivie e s\u00e1lve. Ata os anima a unirse libremente \u00e1 paix\u00f3n e morte de Cristo; e contribu\u00edr, as\u00ed, ao ben do Pobo de Deus\" (LG 11).\nSacramentos de servizo \u00e1 comunidade.\nMatrimonio.\n\"A alianza matrimonial, pola que o home e a muller constit\u00faen entre si un consorcio de toda a vida, ordenado pola s\u00faa mesma \u00edndole natural ao ben dos c\u00f3nxuxes e \u00e1 xeraci\u00f3n e educaci\u00f3n dos nenos, foi elevada por Cristo, o Se\u00f1or \u00e1 dignidade de sacramento entre bautizados \"(CIC, ca. 1.055,1)\nOrde sagrada.\nA orde \u00e9 o sacramento grazas a como a misi\u00f3n que Cristo conf\u00eda nos seus ap\u00f3stolos segue sendo exercida na Igrexa ata o final dos tempos. \u00c9, polo tanto, o sacramento do ministerio apost\u00f3lico. Incl\u00fae tres grados: o episcopado, o presbiterado e o diaconado."}
{"id": "31669", "revid": "12452", "url": "https://gl.wikipedia.org/wiki?curid=31669", "title": "Protocer\u00e1topo", "text": ""}
{"id": "31671", "revid": "12452", "url": "https://gl.wikipedia.org/wiki?curid=31671", "title": "Tricer\u00e1topo", "text": ""}
{"id": "31673", "revid": "72012", "url": "https://gl.wikipedia.org/wiki?curid=31673", "title": "Cat\u00e1logo de selos", "text": "Un cat\u00e1logo de selos \u00e9 un cat\u00e1logo que compila emisi\u00f3ns de selos postais. A\u00ednda que basicamente \u00e9 unha lista ordenada e numerada de descrici\u00f3ns e prezos de selos, na pr\u00e1ctica un cat\u00e1logo \u00e9 un elemento esencial do coleccionismo de selos.\nXeralmente s\u00e9guese a cronolox\u00eda das emisi\u00f3ns, numer\u00e1ndose correlativamente os selos de cada serie segundo a orde crecente do seu valor facial.\nO cat\u00e1logo s\u00e9rvelle \u00f3 coleccionista para controlar os selos que lle falta, a orientaci\u00f3n dos prezos, o n\u00famero de referencia para comprar, vender e intercambiar. Pero non hai que esquecer que o prezo de cat\u00e1logo \u00e9 orientativo, o prezo real pode variar e de feito xeralmente var\u00eda grandemente xa que o valor indicado polos cat\u00e1logos fan referencia a selos en bo estado que se corresponde co prezo de venda polo mi\u00fado dos comerciantes, do que se deduce que o prezo de compra \u00e9 menor\nHistoria.\nOrixinalmente os cat\u00e1logos eran listas de prezos de comerciantes \u00f3s que co paso do tempo se lles foi engadindo informaci\u00f3ns sobre as emisi\u00f3ns. A\u00ednda hoxe os cat\u00e1logos seguen a ser publicados por comerciantes filat\u00e9licos ou firmas agrupadas ou asociaci\u00f3ns deles.\nO primeiro cat\u00e1logo de selos apareceu en Francia o 21 de decembro de 1861 editado por Alfred Potiquet, o que seguiu un par de meses despois o cat\u00e1logo de Jean Baptiste Mo\u00ebns en Bruxelas. Nese ano de 1862 apareceu tam\u00e9n o primeiro cat\u00e1logo con emisi\u00f3ns de todo o mundo publicado por Berger Lebrault. O primeiro cat\u00e1logo de selos espa\u00f1ois que se publicou en Espa\u00f1a data de 1870 publicado por Esteban Argil\u00e9s en Zaragoza. O primeiro cat\u00e1logo portugu\u00e9s \u00e9 de 1894 publicado por Faustino Ant\u00f3nio Martins.\nCat\u00e1logos.\nExisten diferentes tipos de cat\u00e1logos:\nOs cat\u00e1logos tem\u00e1ticos m\u00e1is co\u00f1ecidos son os de Domfil con cat\u00e1logos tem\u00e1ticos que van dende os autom\u00f3biles ata o xadrez"}
{"id": "31678", "revid": "98629", "url": "https://gl.wikipedia.org/wiki?curid=31678", "title": "Lingua irlandesa", "text": "O irland\u00e9s ou ga\u00e9lico irland\u00e9s (\"Gaeilge\") \u00e9 unha lingua c\u00e9ltica da rama goid\u00e9lica falada na illa de Irlanda. Segundo datos de 2016, na Rep\u00fablica de Irlanda hab\u00eda 73\u00a0803 persoas que falan o irland\u00e9s a diario f\u00f3ra do sistema educativo, mentres que outras 1\u00a0761\u00a0420 declararan ser quen de falalo como segunda lingua. Tam\u00e9n a fala un n\u00famero indeterminado de inmigrantes noutros pa\u00edses (Reino Unido, Canad\u00e1, Estados Unidos e Australia). \u00c9 lingua oficial da Uni\u00f3n Europea por selo da Rep\u00fablica de Irlanda.\nDenominaci\u00f3n da lingua.\nAs denominaci\u00f3ns m\u00e1is habituais son ga\u00e9lico irland\u00e9s ou, simplemente, irland\u00e9s. A primeira permite distinguila das variantes faladas en Escocia e Manx, mais a segunda \u00e9 a preferida polos irlandeses e \u00e9 a que figura na Constituci\u00f3n da Rep\u00fablica de Irlanda. Para alg\u00fans, inclu\u00edr \"ga\u00e9lico\" no nome fai referencia a un pasado demasiado remoto e non actual, mentres que para outros utilizar s\u00f3 \"irland\u00e9s\" \u00e9 como identificar ser irland\u00e9s con ser ga\u00e9lico. Na Irlanda actual o termo ga\u00e9lico fai referencia aos deportes irlandeses (hurling, f\u00fatbol ga\u00e9lico) e non \u00e1 lingua.\nNo padr\u00f3n oficial da lingua, \"Caighde\u00e1n Oifigi\u00fail\", o nome \u00e9 Gaeilge, que reflicte a pronuncia do dialecto do sur (Connacht). Con anterioridade \u00e1 reforma ortogr\u00e1fica de 1948, esta forma escrib\u00edase Gaedhilge, orixinariamente o xenitivo de Gaedhealg, que \u00e9 a forma utilizada en irland\u00e9s moderno cl\u00e1sico. Tam\u00e9n se escribiu Gaoidhealg en irland\u00e9s medio e Go\u00eddelc en irland\u00e9s antigo.\nEstatuto oficial.\nO irland\u00e9s reco\u00f1\u00e9cese na Constituci\u00f3n de Irlanda como primeira lingua oficial da Rep\u00fablica, co ingl\u00e9s como segunda lingua oficial, a pesar do seu reducido n\u00famero de falantes na actualidade. Desde a fundaci\u00f3n do Estado na d\u00e9cada de 1920 (Estado Libre Irland\u00e9s), o Goberno de Irlanda requir\u00eda o co\u00f1ecemento do irland\u00e9s para calquera posto como funcionario ou empregado de compa\u00f1\u00edas estatais, mais este requisito eliminouse en 1974, debido en parte \u00e1 actividade de organizaci\u00f3ns como o Movemento pola Liberdade de Lingua. A pesar de que xa non se esixe para traballar na administraci\u00f3n, o irland\u00e9s contin\u00faa a ser materia de ensino obrigado en todos os centros educativos sostidos con fondos p\u00fablicos. En 2005 eliminouse o requisito de ter un certificado para entrar na Garda\u00ed (polic\u00eda), a\u00ednda que os que entran deben cursar dous anos. A maior\u00eda dos documentos oficiais do Goberno de Irlanda publ\u00edcanse tanto en irland\u00e9s como en ingl\u00e9s. Na Universidade de Galway \u00e9 obrigatorio co\u00f1ecer irland\u00e9s para impartir docencia.\nA lingua irlandesa \u00e9 materia obrigatoria na Rep\u00fablica de Irlanda e \u00e9 as\u00ed dende a independencia. A\u00ednda que moitos estudantes aprenden ben o irland\u00e9s a trav\u00e9s do sistema escolar do pa\u00eds e desenvolven respecto cara a el, moitos outros at\u00f3pano dif\u00edcil ou mestres desmotivados ens\u00ednanllelo mal; a actitude destes estudantes cara ao ga\u00e9lico irland\u00e9s est\u00e1n entre a apat\u00eda e a hostilidade. O goberno irland\u00e9s esforzouse en corrixir a situaci\u00f3n facendo de novo o curr\u00edculo de educaci\u00f3n primaria para enfocalo no ga\u00e9lico irland\u00e9s falado. Non obstante, en secundaria p\u00f3dese dicir que o ga\u00e9lico irland\u00e9s ens\u00ednase a\u00ednda \"academicamente\". Os estudantes deben escribir longos ensaios, debates e historias en ga\u00e9lico irland\u00e9s para o exame do t\u00edtulo de secundaria.\nRecentemente discutiuse a abolici\u00f3n da obrigatoriedade do irland\u00e9s. En 2005 Enda Kenny, caudillo do principal partido da oposici\u00f3n, o Fine Gael, pediu que fose materia optativa nos dous \u00faltimos anos de secundaria, o que atraeu cr\u00edticas dende moitos sectores, a\u00ednda que hai quen o secundou. Kenny, a pesar de ser un falante flu\u00eddo, dixo que cr\u00eda que o ga\u00e9lico irland\u00e9s obrigatorio fixera m\u00e1is mal que ben \u00e1 lingua.\nUn desenvolvemento relativamente recente \u00e9 a proliferaci\u00f3n dos \"gaelscoileanna\", \u00e9 dicir, escolas onde o ga\u00e9lico irland\u00e9s \u00e9 a lingua vehicular da educaci\u00f3n. En setembro de 2005 hab\u00eda 158 gaelscoileanna en educaci\u00f3n primaria e 36 en secundaria na Rep\u00fablica de Irlanda e en Irlanda do Norte en conxunto (exclu\u00edndo os gaeltacht, cuxas escolas non son consideradas gaelscoileanna), o que significaba uns 31.000 estudantes. Isto representou un incremento dende un total de menos de 20 a principios dos 70, e hai planeadas 15 m\u00e1is no presente. Coa apertura da \"Gaelscoil Liatroma\" no condado de Leitrim en 2005 hai agora polo menos unha \"gaelscoil\" en cada un dos 32 condados de Irlanda.\nPor ser lingua oficial da Uni\u00f3n Europea, todos os documentos de maior nivel trad\u00facense para irland\u00e9s. Recentemente, recibiu certo reco\u00f1ecemento oficial en Irlanda do Norte baixo o Acordo de Venres Santo.\nGaeltacht.\nExisten certas \u00e1reas de Irlanda nas que o irland\u00e9s se fala de maneira tradicional como lingua materna; son as rexi\u00f3ns co\u00f1ecidas como Gaeltacht. Est\u00e1n no Condado de Galway, inclu\u00edndo Connemara e as Oile\u00e1in \u00c1rann; na costa oeste do Condado de Donegal; en Tyrconnell, a Pen\u00ednsula de Dingle no Condado de Kerry, as\u00ed como en zonas m\u00e1is pequenas dos condados de Mayo, Meath, Waterford e Cork.\nEn todas estas \u00e1reas a poboaci\u00f3n de fala irlandesa foise reducindo desde que se trazaron os seus l\u00edmites. Gaoth Dobhair, no Condado de Donegal, \u00e9 a parroquia dos Gaeltacht de maior tama\u00f1o. As \u00e1reas de Gaeltacht numericamente e socialmente m\u00e1is fortes son as do sur de Connemara, o extremo occidental de Dingle e o noroeste de Tyrconnel, co\u00f1ecidas como \"F\u00edor-Ghaeltacht\" (\"verdadeiro Gaeltacht\"), se ben contan cunha poboaci\u00f3n total que non chega aos 10.000. As maiores porcentaxes de falantes habituais at\u00f3panse en Rosmuck (m\u00e1is do 91%) e arredor de Cnoc na Fola en Tyrconnell.\nCada ano, miles de adolescentes irlandeses acoden \u00e1s escolas de ver\u00e1n dos Gaeltacht. Conviven con familias locais, asisten a clases, participan en actividades deportivas e bailan nos c\u00e9ilis, todo isto coa obrigaci\u00f3n de falar en irland\u00e9s.\nDialectos.\nO irland\u00e9s ten moitos dialectos diferentes. Basicamente, existen tres \u00e1reas dialectais principais, que coinciden coas provincias de Munster, Connacht e Ulster.\nDialectos de Munster.\nO irland\u00e9s de Munster f\u00e1lase no Gaeltachta\u00ed de Kerry, Muskerry, Cabo Clear na parte oeste do Condado de Cork e en pequenas \u00e1reas preto de Dungarvan, no Condado de Waterford. A principal subdivisi\u00f3n \u00e9 a que separa o irland\u00e9s de Decies (falado en Waterford) e o resto.\nOs trazos caracter\u00edsticos do irland\u00e9s de Munster son:\nDialectos de Connacht.\nO dialecto m\u00e1is forte do irland\u00e9s de Connacht \u00e9 o de Connemara e as Oile\u00e1in \u00c1rann. En certos aspectos, este dialecto \u00e9 bastante diferente do irland\u00e9s xeral de Connacht, mais dado que a maior\u00eda dos dialectos de Connacht desapareceron durante o s\u00e9culo pasado, o irland\u00e9s de Connemara se identifica actualmente co irland\u00e9s de Connact. Moito m\u00e1is preto do irland\u00e9s tradicional de Connacht \u00e9 o dialecto, moi ameazado, que se fala na rexi\u00f3n fronteiriza entre Galway e Mayo. O irland\u00e9s de Tourmakeady, no sur de Mayo e o Pa\u00eds de Joyce, consid\u00e9ranse os dialectos vivos m\u00e1is pr\u00f3ximos do irland\u00e9s medieval. Tam\u00e9n, os dialectos do norte de Mayo de Erris e Achill son, gramaticalmente e morfoloxicamente, esencialmente dialectos de Connacht, se ben mostran afinidade l\u00e9xica co irland\u00e9s do Ulster, debido \u00e1 inmigraci\u00f3n masiva que seguiu \u00e1 Plantaci\u00f3n do Ulster.\nO irland\u00e9s de Connemara \u00e9 moi popular entre os estudantes, grazas ao manual de auto-aprendizaxe de M\u00edche\u00e1l \u00d3 Siadhail. Por\u00e9n, certos trazos fican f\u00f3ra do padr\u00f3n oficial, en particular a terminaci\u00f3n dos nomes deverbais en -achan, como \"lagachan\" en vez de \"lag\u00fa\", \"debilitamento\". A pronuncia non padr\u00f3n, con vogais alongadas e terminaci\u00f3ns moi reducidas, d\u00e1lle ao irland\u00e9s de Connemara o seu acento distintivo.\nOs trazos distintivos deste dialecto incl\u00faen a pronuncia de \"bh\" como \"w\", en vez de como \"v\", como noutras partes do pa\u00eds. Por exemplo \"N\u00ed raibh\" pron\u00fanciase \"Ni raow\" en Connacht e \"Ni rev\" no resto. Ademais, os falantes de Connacht tenden a colocar o pronome \"n\u00f3s\" despois do verbo en vez de co verbo mesmo. Por exemplo, \"Bh\u00ed muid\", \"n\u00f3s somos\", en vez de \"Bh\u00edomar\". Resulta unha construci\u00f3n moito m\u00e1is f\u00e1cil con calquera verbo para a forma \"n\u00f3s\" que \u00e9 a que se ensina habitualmente nas escolas.\nO irland\u00e9s de Connacht est\u00e1 m\u00e1is estendido que os demais dialectos, dado que a maior\u00eda dos falantes de irland\u00e9s prove\u00f1en de al\u00ed.\nDialectos do Ulster.\nO dialecto m\u00e1is importante do Ulster na actualidade \u00e9 o de Rosses, moi utilizado na literatura por autores como S\u00e9amus \u00d3 Grianna e Seosamh Mac Grianna. \u00c9 esencialmente o mesmo de Gaoth Dobhair, de onde prove\u00f1en a cantante Enya e o seu antigo grupo Clannad.\nO irland\u00e9s do Ulster soa moi diferente e comparte varios trazos espec\u00edficos co ga\u00e9lico escoc\u00e9s. Conta tam\u00e9n con moitas palabras caracter\u00edsticas e matices de significado. Por\u00e9n, debido ao declinio dos dialectos irlandeses falados na actual Irlanda do Norte, resulta probabelmente unha esaxeraci\u00f3n ver o irland\u00e9s do Ulster como forma intermedia entre o ga\u00e9lico escoc\u00e9s e os dialectos do sur e oeste de Irlanda. En efecto, o ga\u00e9lico escoc\u00e9s conta con moitos trazos que non aparecen no Ulster mais si no Munster.\nUnha caracter\u00edstica not\u00e1bel do irland\u00e9s do Ulster \u00e9 a utilizaci\u00f3n da part\u00edcula negativa \"cha(n)\", en lugar das que se usan no Munster e Connaught, \"n\u00ed\". Mesmo no Ulster, \"cha(n)\", tan t\u00edpica do ga\u00e9lico escoc\u00e9s, substitu\u00edu \u00e1 m\u00e1is com\u00fan \"n\u00ed\" s\u00f3 nos dialectos m\u00e1is orientais (que incl\u00faen os xa extintos na Irlanda do Norte). A pr\u00e1ctica parece ser que \"cha(n)\" se utiliza sobre todo ao responder a unha afirmaci\u00f3n, tanto para confirmar unha afirmaci\u00f3n negativa (\"N\u00edl aon mhaith ann\" - \"Chan fhuil, leoga\" = \"Non \u00e9 bo\" - \"Seguro que non o \u00e9\") como para refutar unha afirmativa (\"T\u00e1 s\u00e9 go maith\" - \"Chan fhuil!\" = \"\u00c9 bo\" - \"Non, non o \u00e9!\"), mentres que \"n\u00ed\" se prefire para contestar a unha pregunta (\"An bhfuil aon mhaith ann?\" - \"N\u00edl\" = \"\u00c9 bo?\" - \"Non\").\nOutras rexi\u00f3ns.\nOs dialectos de Leinster, a cuarta provincia de Irlanda, extingu\u00edronse durante o s\u00e9culo XX, a\u00ednda que se conservan gravaci\u00f3ns realizadas, entre outros, pola Comisi\u00f3n do Folclore Irland\u00e9s.\nO irland\u00e9s do Condado de Meath \u00e9 un caso especial. Pertence ao dialecto de Connemara, dado que a comunidade de fala irlandesa de Meath \u00e9 simplemente un grupo de falantes de Connemara que migraron na d\u00e9cada de 1930 a resultas dunha reforma agraria dirixida por M\u00e1irt\u00edn \u00d3 Cadhain, m\u00e1is tarde un dos maiores escritores modernistas en irland\u00e9s.\nNas \u00e1reas f\u00f3ra do Gaeltacht tradicional, nas que o irland\u00e9s padr\u00f3n se aprende na escola, este converteuse no \"dialecto\" dos estudantes. Tam\u00e9n ten aparecido o \"irland\u00e9s de Dubl\u00edn\" ou \"Gaelscoil Irish\", un irland\u00e9s moi influenciado polo ingl\u00e9s. Os modismos ingleses trad\u00facense directamente (p.ex. \"Tabhair suas\", \"abandonar\", de \"give up\", cando existe \"Lig\"). A gram\u00e1tica inglesa tam\u00e9n se utiliza directamente \u00e1s veces. Con frecuencia, cando un falante non co\u00f1ece unha palabra, utiliza a inglesa, afix\u00e1ndolle \u00e1s veces \"-\u00e1il\", unha terminaci\u00f3n para nomes deverbais. Por\u00e9n, ao engad\u00edrselle a unha palabra inglesa, esta conv\u00e9rtese na ra\u00edz: p.ex. \"v\u00f3t\u00e1il\" (\"votar\"). Util\u00edzanse moitas palabras e expresi\u00f3ns \"B\u00e9arlachas\" (\"castrapo\"). Tam\u00e9n se utilizan as interxecci\u00f3ns inglesas e americanas, como \"like\", \"man\", \"so\" etc.\nQuen estuda no leste de Irlanda tende a pronunciar as palabras irlandesas \u00e1 inglesa e non na maneira tradicional ga\u00e9lica.\nComparaci\u00f3ns.\nAs diferenzas entre dialectos son not\u00e1beis e te\u00f1en provocado dificultades \u00e1 hora de definir o irland\u00e9s normativo. Mesmo frases coti\u00e1s poden mostrar unha sorprendente variabilidade dialectal. O exemplo m\u00e1is com\u00fan \u00e9 \"Como est\u00e1s?\":\nRecentemente, por\u00e9n, o contacto entre os falantes dos distintos dialectos tense feito m\u00e1is frecuente e te\u00f1en aparecido dialectos mixtos. Por\u00e9n, moitos falantes de dialectos (especialmente no Ulster) prefiren feramente conservar a s\u00faa variante contra influencias doutros dialectos. Os acentos rexionais ens\u00ednanse habitualmente aos non nativos, que os imitan.\nShelta.\nExiste tam\u00e9n unha xerga chamada Shelta, baseada parcialmente no ingl\u00e9s e parcialmente no irland\u00e9s, que utilizan os viaxeiros irlandeses.\nEstrutura ling\u00fc\u00edstica.\nOs trazos m\u00e1is rechamantes son a ortograf\u00eda, a mutaci\u00f3n da consoante inicial, a sintaxe verbo+suxeito+obxecto e a utilizaci\u00f3n de d\u00faas formas distintas para o verbo ser/estar.\nSintaxe.\nA c\u00f3pula (\"an chopail\") describe o que algo ou algu\u00e9n \u00e9, en oposici\u00f3n ao como e o onde. No presente \u00e9 \"is\":\nPara \"isto \u00e9\", ou \"iso \u00e9\", util\u00edzanse \"seo\" e \"sin\":\nTam\u00e9n se pode engadir \"est\u00e1 en el/ela\", especialmente ao utilizar un adxectivo, cando se quer salientar a calidade:\nMorfolox\u00eda.\nOutro trazo da gram\u00e1tica irlandesa que comparte con outras linguas celtas \u00e9 o uso dos pronomes prepositivos (\"forainmneacha r\u00e9amhfhoclacha\"), que son basicamente preposici\u00f3ns conxugadas. Por exemplo, a palabra que significa \"en\" \u00e9 \"ag\", que na primeira persoa do singular se converte en agam \"en min\". Cando se usa co verbo \"b\u00ed\" (\"ser/estar\"), \"ag\" indica posesi\u00f3n. \u00c9 o equivalente do verbo \"ter\", do que carece o irland\u00e9s.\nComp\u00e1rese co bret\u00f3n:\nOrtograf\u00eda e pronuncia.\nA lingua escrita ten unha aparencia sorprendente para quen non est\u00e1 familiarizado. Unha vez comprendida, a ortograf\u00eda \u00e9 bastante obvia. O acento agudo \"s\u00edneadh fada\" (\u00b4) serve para alongar o son das vogais e, nalg\u00fans casos, tam\u00e9n modifica a s\u00faa calidade. Por exemplo, no irland\u00e9s do Munster, \"a\" \u00e9 ou e \"\u00e1\" \u00e9 , mais no irland\u00e9s do Ulster, \"\u00e1\" tende a ser .\nAproximadamente durante a segunda guerra mundial, S\u00e9amas Dalt\u00fan, a cargo do Rann\u00f3g an Aistri\u00fach\u00e1in (departamento oficial de traduci\u00f3ns do Goberno irland\u00e9s), redixiu as s\u00faas propias directrices sobre como normativizar a ortograf\u00eda e a gram\u00e1tica irlandesas. Estas normas \"de facto\" aprob\u00e1ronse m\u00e1is tarde e convert\u00e9ronse na Normativa Oficial ou Caighde\u00e1n Oifigi\u00fail. Elimin\u00e1ronse moitas palabras e letras mudas e as combinaci\u00f3ns voc\u00e1licas aproxim\u00e1ronse da lingua escrita. Cando exist\u00edan varias versi\u00f3ns da mesma palabra nos diferentes dialectos escolleuse unha ou m\u00e1is.\nExemplos:\nO irland\u00e9s moderno s\u00f3 conta cun diacr\u00edtico o agudo (\u00e1 \u00e9 \u00ed \u00f3 \u00fa) \"s\u00edneadh fada\" \"marca longa\". O diacr\u00edtico consistente nun punto superior, chamado \"ponc s\u00e9imhithe\" ou \"s\u00ed buailte\" deriva do \"punctum delens\" utilizado nos manuscritos medievais para indicar perda de lenici\u00f3n.\nA lenici\u00f3n de \"c\", \"p\", e \"t\" indic\u00e1base colocando a letra \"h\" despois da consoante afectada; a lenici\u00f3n doutros sons non se marcaba. Con posterioridade, os dous m\u00e9todos estend\u00e9ronse para indicar a lenici\u00f3n de calquera son a excepci\u00f3n de \"l\" e \"n\" e os dous sistemas utiliz\u00e1ronse xuntos: a lenici\u00f3n pod\u00eda marcarse cun \"buailte\" ou cun \"h\" posposto. Finalmente, o uso do \"buailte\" predominou cando os textos se escrib\u00edan con letras ga\u00e9licas e o \"h\" cando se utilizaban as romanas.\nHoxe en d\u00eda as letras ga\u00e9licas e o \"buailte\" apenas se utilizan cando o estilo \"tradicional\" se require, como no lema da Universidade de Dubl\u00edn ou no s\u00edmbolo das Forzas de Defensa Irlandesas, \"(\u00d3glai\u0121 na h-\u00c9ireann)\".\nMutaci\u00f3ns.\nEn irland\u00e9s, existen d\u00faas clases de mutaci\u00f3ns iniciais:\nHistoria e pol\u00edtica.\nPer\u00edodos da historia do irland\u00e9s.\nO l\u00e9xico parece indicar que o irland\u00e9s se introduciu en Irlanda ap\u00f3s o ano 1.200 a.C. A forma m\u00e1is antiga, o irland\u00e9s primitivo, aparece en inscrici\u00f3ns ogh\u00e1micas do s\u00e9culo IV. Ap\u00f3s a conversi\u00f3n ao cristianismo, apareceu o irland\u00e9s antigo en glosas nas marxes de manuscritos en lat\u00edn no s\u00e9culo VI, que deu paso no s\u00e9culo X ao irland\u00e9s medieval. O irland\u00e9s moderno data do s\u00e9culo XVI.\nO movemento irland\u00e9s pola lingua.\nO irland\u00e9s era a lingua m\u00e1is falada na illa de Irlanda at\u00e9 o s\u00e9culo XIX. A primeira Biblia traduciuna William Bedell, bispo da Igrexa de Irlanda en Kilmore no s\u00e9culo XVII.\nA combinaci\u00f3n da introduci\u00f3n do sistema educativo de primaria, no que se prohib\u00eda o uso do irland\u00e9s e s\u00f3 se ensinaba o ingl\u00e9s, e a Gran Fame (\"An Gorta M\u00f3r\") de mediados do s\u00e9culo XIX, que afectou especialmente aos habitantes das zonas m\u00e1is pobres, acelerou o seu declinio. Os l\u00edderes pol\u00edticos, como Daniel O'Connell, eran cr\u00edticos coa lingua, que v\u00edan como \"reaccionaria\". Os relatos contempor\u00e1neos mostran aos pais desaconsell\u00e1ndolles aos fillos que falasen irland\u00e9s e anim\u00e1ndoos a empregar o ingl\u00e9s. Esta pr\u00e1ctica continuou ap\u00f3s a independencia e o estigma relacionado con falar irland\u00e9s mant\u00edvose forte. A pesar do intento de sucesivos gobernos irlandeses de promover a lingua, o seu declinio de falantes nativos dentro mesmo dos Gaeltacht tense acelerado, se ben o n\u00famero dos que a saben falar no resto do pa\u00eds ten aumentado.\nO movemento inicial de defensa da lingua partiu dos protestantes irland\u00e9s, como o ling\u00fcista e relixioso William Neilson a finais do s\u00e9culo XVIII. O maior pulo deuse coa fundaci\u00f3n da Liga Ga\u00e9lica, \"Conradh na Gaeilge\", por Douglas Hyde, que deu lugar ao Renacemento Ga\u00e9lico. Entre os seus defensores estaban Patrick Pearse e \u00c9amon de Valera. O interese no rexurdimento coincidiu con outros renacementos culturais, como a fundaci\u00f3n da Asociaci\u00f3n Atl\u00e9tica Ga\u00e9lica e o incremento na representaci\u00f3n de obras de teatro sobre Irlanda en ingl\u00e9s por autores como William Butler Yeats, J.M. Synge, Sean O'Casey e Lady Gregory, co seu lanzamento do Teatro Abbey.\nA\u00ednda que os autores do Teatro Abbey escribisen en ingl\u00e9s (e, de feito, a alg\u00fans desagrad\u00e1balles o irland\u00e9s), a lingua influenciounos. A versi\u00f3n do ingl\u00e9s falada en Irlanda mant\u00e9n semellanzas con modismos gramaticais irlandeses, o que se observan claramente nas obras de Yeats, George Bernard Shaw, Oscar Wilde e m\u00e1is recentemente Seamus Heaney, Paul Durcan, Dermot Bolger e moitos outros.\nEn 1914 iniciouse unha campa\u00f1a da Igrexa de Irlanda para promover o culto en irland\u00e9s, coa fundaci\u00f3n de \"Cumann Gaelach na hEaglaise\".\nA Irlanda independente.\nCo establecemento do Estado Irland\u00e9s en 1922 (Estado Libre da Irlanda 1922-37; \u00c9ire desde 1937, ou Rep\u00fablica de Irlanda desde 1949), o ingl\u00e9s continuou a ser utilizado como lingua da administraci\u00f3n, mesmo en \u00e1reas nas que o 80% da poboaci\u00f3n falaba irland\u00e9s. A\u00ednda que se requir\u00eda o co\u00f1ecemento da lingua para ser funcionario, o seu nivel era tan baixo que non a utilizaban. A pesar da tentativa de promover o irland\u00e9s no sistema educativo, o proceso de normalizaci\u00f3n resultou un fracaso e boa parte abandonouse a partir dos 1940.\nOs tres primeiros presidentes (Douglas Hyde, Sean T. O'Kelly e \u00c9amon de Valera) fal\u00e1banno ben, mais os posteriores non e o irland\u00e9s ficou relegado discursos ocasionais. Mesmo a lexislaci\u00f3n parlamentaria s\u00f3 se publica con frecuencia exclusivamente en ingl\u00e9s, e o irland\u00e9s que se ve publicamente est\u00e1 moi \"acastrapado\" ou non \u00e9 gramaticalmente correcto, o que irrita aos falantes nativos e aos seus inimigos.\nA radio e televisi\u00f3n en ga\u00e9lico (Gaeltacht radio e Teilif\u00eds na Gaeilge) te\u00f1en certo \u00e9xito, a\u00ednda que boa parte do seu \u00e9xito se debe a que emiten f\u00fatbol ga\u00e9lico, hurling e rugby. Publ\u00edcase un xornal en irland\u00e9s, \"L\u00e1\", un semanario, \"Foinse\", e os xornais \"Irish Times\" e \"Daily Ireland\" te\u00f1en p\u00e1xinas en irland\u00e9s, que incl\u00faen un glosario. Outras seis publicaci\u00f3ns aparecen mensualmente.\nIrlanda do Norte.\nComo na Rep\u00fablica, o irland\u00e9s \u00e9 minoritario en Irlanda do Norte (\"Tuaisceart na h\u00c9ireann\"/\"Tuaisceart \u00c9ireann\" ou \"na s\u00e9 chontae\" (os seis condados).\nAs actitudes cara o irland\u00e9s reflicten as diferenzas pol\u00edticas tradicionais entre as d\u00faas comunidades divididas. Os unionistas relaci\u00f3nanna coa Rep\u00fablica, dominada por cat\u00f3licos e, m\u00e1is recentemente, co movemento republicano irland\u00e9s. Moitos republicanos, inclu\u00eddo o presidente do Sinn F\u00e9in, Gerry Adams, aprenderon irland\u00e9s no c\u00e1rcere, no que se chama \"jailtacht\". A\u00ednda que se ensinase nos institutos de secundaria cat\u00f3licos, non o era nos centros p\u00fablicos protestantes e os letreiros en irland\u00e9s estaban prohibidos.\nEstas leis non foron abolidas at\u00e9 comezos da d\u00e9cada de 1990. Por\u00e9n, xa se fundaran escolas en irland\u00e9s (gaelscoileanna\") en Belfast e Derry. O irland\u00e9s recibiu reco\u00f1ecemento oficial por primeira vez en 1998 co Acordo do Venres Santo."}
{"id": "31681", "revid": "1987", "url": "https://gl.wikipedia.org/wiki?curid=31681", "title": "Jacques Offenbach", "text": "Jackes Offenbach, nado en Colonia o 20 de xu\u00f1o de 1819 e finado en Par\u00eds o 5 de outubro de 1880, foi un compositor e violoncellista franc\u00e9s de orixe alem\u00e1.\nTraxectoria.\nFoi compositor e violoncelista, creador de \"La vie Parisienne\" (1866), e impulsor da comedia musical moderna. Foi un dos compositores m\u00e1is influentes da m\u00fasica popular europea do s\u00e9culo XIX."}
{"id": "31682", "revid": "1987", "url": "https://gl.wikipedia.org/wiki?curid=31682", "title": "Orph\u00e9e aux Enfers", "text": "Orfeo nos infernos (en franc\u00e9s: \"Orph\u00e9e aux enfers\") \u00e9 unha \u00f3pera de dous actos composta por Jacques Offenbach. O texto orixinal en franc\u00e9s \u00e9 de Meilhac e Hal\u00e9vy, e a primeira actuaci\u00f3n foi en 1858. \u00c9 moi famosa pola s\u00faa co\u00f1ecid\u00edsima m\u00fasica - \"O Galope Infernal do Acto II', que na segunda escena da lugar a m\u00fasica do co\u00f1ecido \"Can-can\"."}
{"id": "31683", "revid": "98629", "url": "https://gl.wikipedia.org/wiki?curid=31683", "title": "Eneas", "text": "O heroe mitol\u00f3xico Eneas descend\u00eda da raza de D\u00e1rdano e, por tanto, descendente do propio Zeus , fillo do pr\u00edncipe Anquises e Afrodita (Venus, na mitolox\u00eda romana) . Figura importante da literatura grega e da romana, na \"Il\u00edada\" foi, xunto cos fillos de Antenor, o dirixente do continxente d\u00e1rdano -\u00f3 sur de Troia- que axuda os troianos na s\u00faa defensa contra os aqueos. \u00c9 o mellor guerreiro despois de Heitor, e, sobre todo, \u00e9 un favorito dos deuses, que o salvan en situaci\u00f3ns de perigo, se ben en todo caso s\u00f3 acadar\u00e1 relevancia trala ca\u00edda de Troia . \nCasou con Cre\u00fasa, filla de Pr\u00edamo, coa cal tivo un fillo, Ascanio, Iulo ou Iulus. \nAnte a derrota dos troianos, Eneas fuxiu da cidade e, tras diferentes aventuras, estableceuse en Italia, dando lugar \u00e1 orixe m\u00edtica do pobo romano: os fundadores de Roma, R\u00f3mulo e Remo, foron descendentes seus. \nInfancia.\nAfrodita, tras deitarse con Anquises, profetizou as\u00ed o futuro de Eneas:\nEneas naceu no monte Ida \ne foi criado polas ninfas . Con cinco anos foi recuperado polo seu pai, Anquises, que o levou \u00e1 cidade a casa do seu cu\u00f1ado Alc\u00e1too para que este o educase. Tam\u00e9rn se afirma que foi educado polo centauro Quir\u00f3n, como o foron outros heroes gregos .\nEneas na Guerra de Troia.\nEneas e Aquiles enfront\u00e1ronse por vez primeira cando este saqueaba as terras pr\u00f3ximas a Troia, en ocasi\u00f3n do roubo dos raba\u00f1os de Eneas por Aquiles. Eneas non conseguiu evitalo e tivo que refuxiarse na cidade de Lirneso, que tam\u00e9n foi conquistada por Aquiles, e Zeus houbo de salvar a Eneas .\nEneas participou en numerosos episodios da Guerra de Troia e, co tempo, converteuse no m\u00e1is valoroso dos heroes troianos, despois de Heitor, feito reco\u00f1ecido polo adivi\u00f1o H\u00e9leno cando os alenta deste xeito: \"\"Entre os licios e os troianos o af\u00e1n da guerra descansa principalmente en v\u00f3s, por ser en toda empresa os mellores, tanto na batalla como no consello\" . Nos combates que tiveron lugar durante a Guerra viuse auxiliado e favorecido en varias ocasi\u00f3ns por alg\u00fans deuses, segundo conta a narraci\u00f3n de Homero .\nAutores posteriores a Homero contan que ser\u00e1 Eneas quen sustit\u00faa a Heitor, morto por Aquiles, \u00e1 fronte do ex\u00e9rcito troiano. Pero unha vez que a ca\u00eda de Troia se converte en inevitable, Afrodita -e o propio Ascanio- dinlle que debe fuxir da cidade, que non morrese como un bo troiano, pois Troia xa non exist\u00eda e para el reserv\u00e1rase outro futuro. As\u00ed que colle \u00f3 seu pai sobre os ombros e, acompa\u00f1ado da muller, Cre\u00fasa, e o fillo, Ascanio, a\u00ednda meni\u00f1o, e un grupo de troianos, fuxe \u00f3 monte Ida. A lenda engade que tam\u00e9n cargaba cos deuses sagrados de Troia e co Paladio . Outros autores dan outra versi\u00f3n destes \u00faltimos momentos: segundo eles, Eneas defendeu a cidade ata o \u00faltimo momento; cando se veu desbordado, refuxiuse na cidadela de P\u00e9rgamo, desde onde continuou resistindo; desde al\u00ed, aproveitando a noite, enviou \u00e1 s\u00faa xente \u00f3 monte Ida e, m\u00e1is tarde, cargou coa familia, o tesouro e a imaxe de Atenea e uniuse a eles. Tam\u00e9n se afirma que Eneas e os seus se retiraron \u00f3 monte Ida cando Pr\u00edamo ordenou que trouxeran o cabalo de madeira \u00f3 interior da cidade, sospeitando que fose unha trampa .\nEste xesto, de salvar \u00f3 pai e sa\u00edr da cidade sen mostrar temor, foi observado por Agamen\u00f3n, que ordenou respectar a Eneas, por ser un fillo piadoso, e \u00e1 s\u00faa familia . \nCre\u00fasa quedou atrasada durante a fuxida e morreu. Eneas reuniu no monte Ida a t\u00f3dolos troianos que puideron escapar, e al\u00ed fundou unha nova cidade, da que foi rei .\nRobert Graves califica de falsas estas tradici\u00f3ns de Eneas fuxindo da cidade e todo o ciclo posterior ata Italia. Asegura que Eneas foi capturado por Neopt\u00f3lemo (fillo de Aquiles) e levado como bot\u00edn de guerra, polo que os dard\u00e1nidas tiveron que pagar un considerable rescate .\nEneas en Italia.\nA lenda m\u00e1is difundida, que recolle as aventuras e sucesos posteriores, foi escrita polo poeta romano Virxilio (poeta oficial do emperador Augusto) no seu poema \"A Eneida\". Segundo Virxilio, Eneas permaneceu un tempo no Ida e logo marchou cos troianos superviventes cara o Mediterr\u00e1neo occidental. Tras cruzar Tracia chegan a Delos, onde o or\u00e1culo de Apolo dille que deben fundar unha cidade en Creta, a terra dos seus devanceiros. Chegados al\u00ed, Eneas ten un so\u00f1o no que os deuses Penates que rescataran en Troia lle ordenan que contin\u00fae cara Italia . Pasan polas costas de Epiro, onde se atopa con Andr\u00f3maca (a vi\u00fava de Heitor) agora casada con H\u00e9leno, outro dos fillos de Pr\u00edamo que ti\u00f1a dotes adivi\u00f1atorias. H\u00e9leno profetiza que se establezan al\u00ed onde se atopen cunha porca con doce bacori\u00f1os, e acons\u00e9llalle que rodee a illa de Sicilia, para evitar os perigos de Escila e Caribdis, que a lenda situaba no estreito de Messina. As\u00ed, van percorrendo outros lugares, ata chegar \u00f3 sur da na pen\u00ednsula It\u00e1lica.\nAqu\u00ed, Eneas ten que enfrontarse cos habitantes das numerosas colonias gregas establecidas na costa it\u00e1lica, polo que descende e regresa a Sicilia, \u00e1 que bordea. Fai escala en Dr\u00e9pano (hoxe, Trapani), na punta occidental de Sicilia, onde morre Anquises, e Eneas celebrou os ritos funerarios e uns xogos f\u00fanebres no seu honor, que inclu\u00edron unha competici\u00f3n naval . Neste punto prod\u00facese a protesta das mulleres da expedici\u00f3n, cansas de navegar, que quer\u00edan establecerse dunha vez nun sitio fixo, e intentan queimar as naves .\nDe novo na mar sofre as consecuencias dun forte temporal -enviado por Hera, inimiga declarada dos troianos- que desv\u00eda o barco e l\u00e9vao a Cartago, na costa africana. Pero Poseid\u00f3n, irritado, enfr\u00f3ntase \u00f3s Ventos por atreverse a actuar sen o seu consentimento coas palabras \"Quos ego!\" (\u00bfA quen eu?), episodio que deu lugar a unha tem\u00e1tica propia representada por artistas como Rafael ou Rubens. Nestas obras, Poseid\u00f3n aparece en primeiro plano, sobre un mar tempestuoso, e \u00f3 fondo vense as naves de Eneas.\nConseguen arribar \u00e1 costa e al\u00ed, Eneas foi acollido por Dido, a ra\u00ed\u00f1a e fundadora de Cartago que, co tempo, nam\u00f3rase del e conv\u00e9rtese na s\u00faa amante . Eneas relata a Dido o acontecido na Guerra de Troia e na viaxe desde al\u00ed ata chegar a Cartago .\nPero o rei do pobo veci\u00f1o, Iarbas, anhelaba casar con Dido pero esta rexeit\u00e1bao e, por iso, cando soubo desta relaci\u00f3n esixiu a Zeus que se levase a Eneas. Zeus sab\u00eda que o destino de Eneas era crear as bases da futura Roma e non admit\u00edan que se quedara na cidade que no futuro ser\u00eda rival de Roma, e por iso m\u00e1ndalle a Hermes que lle diga que deixe a Dido e embarque de novo para continuar a s\u00faa viaxe. Dido, cando se viu abandonada, suicidouse no lume. \nEneas vuelve a ascender pola costa de Italia e chega a Cumas (na actual Campania) onde, segundo o relato de Virxilio, visita \u00e1 profetisa Sibila e ten lugar o descenso de Eneas \u00f3s Infernos acompa\u00f1ado pola propia Sibila. Al\u00ed, a alma do seu pai m\u00f3stralle a grandeza que alcanzar\u00e1 Roma. Segue a viaxe cara o norte ata chegar \u00e1 desembocadura do r\u00edo \u00c1lbula (que m\u00e1is tarde ser\u00eda chamado T\u00edber), onde monta un campamento e logo, deixando al\u00ed a boa parte dos seus compa\u00f1eiros, ascende pola beira do r\u00edo ata chegar \u00e1 cidade de Palanteo, emprazada no lugar que co tempo ser\u00eda co\u00f1ecido como o \"Palatino\" de Roma, no Lacio. Eneas consegue estabecer unha alianza co rei Evandro, vello amigo de Anquises, e este manda no seu apoio unhas tropas \u00f3 mando do seu fillo Palante. Tam\u00e9n se conta que este pacto foi co rei Latino (ou Lavinio), rei de Laurentia, que deu nome \u00f3s latinos, e que casou con Lavinia, a s\u00faa filla, cumprindo as\u00ed unha vella profec\u00eda. \nAconsellado por Evandro, Eneas ach\u00e9gase a Agila, m\u00e1is colecida como Caere, na Etruria. Al\u00ed apoia a sublevaci\u00f3n dos s\u00fabditos do rei etrusco Mecencio para derrocalo, por tirano e cruel. Pero mentres tanto, Turno, rei dos r\u00fatulos antigo pretendente de Lavinia, ataca o campamento grego e case chega a queimar as naves, en alianza con Mecencio, a\u00ednda que nese momento regresa Eneas e derrota e mata a Turno en combate singular, grazas \u00e1s armas que Hefesto lle fabricara para el, a petici\u00f3n da s\u00faa nai Afrodita . Tam\u00e9n deixa malferido a Mecencio e mata \u00f3 fillo deste, Lauso; posteriormente Mecencio intenta vingar \u00f3 seu fillo pero tam\u00e9n resulta morto por Eneas. \nNeste punto remata Virxilio a s\u00faa narraci\u00f3n, pola morte do poeta sen poder rematar a vida de Eneas. Ser\u00e1n outros mit\u00f3grafos posteriores os que contin\u00faen relatando as s\u00faas faza\u00f1as. Este funda a cidade de Lavinio, na honra da s\u00faa dona Lavinia, e somete a diversas tribos do pa\u00eds e, finalmente, morre -ou desaparece- durante unha treboada. Foi soterrado na ribeira do r\u00edo Numicio. Tam\u00e9n se di que Zeus f\u00edxoo inmortal, atendendo \u00f3s rogos da s\u00faa nai Afrodita, e, tras ser lavado polas augas do r\u00edo Numicio, foi convertido en deus, recibindo culto baixo o nome de X\u00fapiter Indiges (ou Ind\u00edgete).\nOs seus descendentes, R\u00f3mulo e Remo, fundar\u00e1n Roma e Ascanio, o fillo de Eneas, fundar\u00e1 anos despois Alba Longa, a metr\u00f3pole de Roma.\nOutras tradici\u00f3ns.\nOutras lendas consideran \u00f3 propio Eneas como o fundador de Roma, que herdar\u00e1 as\u00ed a orixe m\u00edtica de Eneas como descendente de Zeus e de Afrodita. Deste xeito, o propio Xulio C\u00e9sar se vangloriaba de ser descendente de Venus a trav\u00e9s de Iulo (Ascanio) .\nIconograf\u00eda.\nOs momentos representados na arte do mito de Eneas son os seguintes:\nA diferenza da \"Odisea\", escrita no s\u00e9culo VIII a.C., a \"Eneida\", que ser\u00e1 a obra que estender\u00e1 o mito de Eneas, escr\u00edbese nos anos 29-19 a.C., e no ter\u00e1 gran difusi\u00f3n (ag\u00e1s as miniaturas que ilustraban os manuscritos do poema) ata a Idade media, e especialmente a partir do s\u00e9culo XV e a implantaci\u00f3n do Humanismo.\nA escena da fuxida de Eneas da Troia conquistada \u00e9 a imaxe m\u00e1is caracter\u00edstica do personaxe: Eneas, normalmente vestido coa s\u00faa armadura, carga co pai sobre os ombros, representado como un anci\u00e1n venerable, e co seu fillo Ascanio da man ou tras el. M\u00f3strase xa na cer\u00e1mica de finais da Grecia arcaica e reprod\u00facese mesmo en moedas. Chega case sen variaci\u00f3ns ata o Renacemento (Rafael, \"Incendio del Borgo\", 1514; Bernini, 1618; e moitos m\u00e1is exemplos). Pode aproveitarse para representar o amor filial.\nA traves\u00eda polo Mediterr\u00e1neo e as aventuras que lles acontecen foron representados abundantemente en diferentes ciclos decorativos renacentistas en Italia (Dosso Dossi, Niccol\u00f2 dell'Abbate, Annibale Carracci ou Tiepolo). pero tam\u00e9n en Francia ou Inglaterra.\nO encontro coa ra\u00ed\u00f1a Dido e a relaci\u00f3n amorosa que mante\u00f1en inspirou a numerosos artistas, como Andrea Mantegna (c. 1500) ata Turner (1815) ou Burne Jones (1861). Esta relaci\u00f3n atravesa por tres momentos principais: o banquete de Dido celebra en honor de Eneas, o seu h\u00f3spede; o encontro amoroso producido durante unha cacer\u00eda durante a que se refuxian nunha cova; e a despedida dos dous amantes cando Zeus lle ordena que zarpe cara Italia, e Dido, despechada, suic\u00eddase. Este \u00faltimo momento, especialmente, repres\u00e9ntase cando Dido se crava unha daga no peito (Carracci (c. 1592), Guercino (1630), Rubens (c. 1635), Simon Vouet (c. 1640) etc.).\nO descenso \u00f3s infernos, protexido cunha rama se ouro, foi pintado por artistas como William Turner ou Delacroix. A descrici\u00f3n que Virxilio fai do inferno no seu Libro VI (e que logo inspirar\u00e1 a Dante na s\u00faa \"Divina Comedia\") puido servir de base \u00e1s recreaci\u00f3ns de Brueghel o Vello ou Burne Jones, entre outros.\nO establecemento de Eneas e os seus no Lacio, previa conquista das terras, reflectiuse por numerosos pintores italianos -principalmente- pero escasos artistas modernos alleos a Italia, o que obedece \u00f3 interese e tratamento locais do mito, como suposta orixe do imperio romano. A chegada de Eneas aparece xa en moedas e relevos, entre os que destaca o da \"Ara Pacis\" (c. 10 a.C.) e mostran o momento en que Eneas sacrifica a cocha dos trinta leit\u00f3ns que profetizara H\u00e9leno.\nNa Arte moderna, as diferentes aventuras desta fase do periplo de Eneas repres\u00e9ntanse nas obras de artistas como Claude Lorrain (1650, o desembarco na desembocadura do T\u00edber), Rubens (1639, a morte dun cervo por Ascanio, que dar\u00e1 lugar \u00e1 guerra entre troianos e latinos), Anton van Dyck (c. 1630, Hefesto fabricando as armas de Eneas), Nicolas Poussin (c. 1635, a entrega destas armas \u00f3 heroe) etc.\nFinalmente, tam\u00e9n se representan os momentos finais da vida de Eneas, como a fundaci\u00f3n da cidade de Lavinio ou, sobre todo, a apoteose do heroe (Jacob Jordaens (1617), Charles Le Brun (1642) ou Tiepolo (1762))."}
{"id": "31684", "revid": "56817", "url": "https://gl.wikipedia.org/wiki?curid=31684", "title": "57", "text": "Outros.\nHistoria ano a ano"}
{"id": "31685", "revid": "89787", "url": "https://gl.wikipedia.org/wiki?curid=31685", "title": "A Internacional", "text": "A Internacional (L'Internationale en franc\u00e9s) \u00e9 a canci\u00f3n socialista m\u00e1is famosa, adoptada tam\u00e9n polos anarquistas e comunistas, unha das canci\u00f3ns m\u00e1is co\u00f1ecidas internacionalmente, ademais do himno dos traballadores de todo o mundo. A letra orixinal \u00e9 de Eug\u00e8ne Pottier en 1871 e m\u00fasica de Pierre Degeyter en 1888.\nHistoria.\nA letra orixinal escribiuna en franc\u00e9s o poeta Eug\u00e8ne Pottier en 1871, durante a represi\u00f3n contra a Comuna de Par\u00eds, e era un poema \u00e1 gloria da internacional obreira e dedicada ao anarquista Gustave Lefran\u00e7ais, personalidade da Comuna de Par\u00eds.\nA historia do poema e do seu autor est\u00e1 ligado ao fen\u00f3meno das \"goguettes\", que consist\u00eda na xuntanza dun pequeno grupo de persoas para cantar e que est\u00e1 na base das sociedades carnavalescas. En 1883 Pottier presentou unha canci\u00f3n a un concurso de \"goguettes\" e logrou a medalla de prata pero m\u00e1is importante foi o seu encontro ccon Gustave Nadaud que lle permitiu publicar escolmas de canci\u00f3ns e de poemas en 1884 e de novo por iniciativa de Nadaud publicou en 1887 \"Chants r\u00e9volutionnaires\" con limiar de Henri Rochefort na que inclu\u00edu \"L'Internationale\". \nPierre Degeyter p\u00faxolle m\u00fasica en 1888 (orixinalmente cant\u00e1base coa m\u00fasica de La Marseillaise). A \"Internacional\" traduciuse en numerosas linguas e o texto evolucionou no transcurso do tempo e das organizaci\u00f3ns que o adoptaron. Por exemplo a mi\u00fado a palabra \"rei\" substitu\u00eduse pola palabra \"estado\".\nTras a Revoluci\u00f3n Rusa e ata que a Uni\u00f3n Sovi\u00e9tica adoptou o seu propio himno en 1944, unha versi\u00f3n adaptada da \"Internacional\" serviu como himno da URSS.\nDende a metade do s\u00e9culo XX segue a ser o himno da maior\u00eda dos partidos comunistas, de certas organizaci\u00f3ns revolucionarias. C\u00e1ntase en certas manifestaci\u00f3ns reivindicativas alzando o pu\u00f1o e \u00e9 o s\u00edmbolo das loitas sociais."}
{"id": "31686", "revid": "1131", "url": "https://gl.wikipedia.org/wiki?curid=31686", "title": "Army Moves", "text": "Army Moves \u00e9 un videoxogo desenvolvido por Dinamic Software para Amiga, Amstrad CPC, Atari ST, Commodore 64, MSX e ZX Spectrum en 1986. No ano 1989 sa\u00edu en Espa\u00f1a unha versi\u00f3n para DOS.\nComandamos un membro do Corpo de Operaci\u00f3ns Especiais que ten a misi\u00f3n de infiltrarse no Cuartel Xeral inimigo para atopar os planos dunha bomba de part\u00edculas, para chegar ata al\u00ed dispo\u00f1emos dun jeep equipado con m\u00edsiles terra-aire."}
{"id": "31687", "revid": "1131", "url": "https://gl.wikipedia.org/wiki?curid=31687", "title": "Freddy Hardest", "text": "Freddy Hardest \u00e9 un videoxogo desenvolvido por Dinamic Software para Amstrad CPC, Commodore 64, DOS, MSX e ZX Spectrum en 1987.\nNun futuro distante Freddy Hardest \u00e9 un esp\u00eda \u00f3 servizo da Axencia Speia da Confederaci\u00f3n Sideral de Planetas Libres, pero tam\u00e9n \u00e9 un esmorgueiro que non deixa pasar unha festa, de volta dunha desas festas ten un accidente e vese na obriga de entrar nun planeta inimigo. Para regresar \u00e1 casa ten que conseguir unha nave. Cando a atope ter\u00e1 que conseguir a enerx\u00eda necesaria para engalar, o c\u00f3digo do capit\u00e1n e as instruci\u00f3ns do salto \u00f3 hiperespazo. Sen esquecerse de loitar contra os inimigos que far\u00e1n todo o posible para que Freddy fracase."}
{"id": "31688", "revid": "85894", "url": "https://gl.wikipedia.org/wiki?curid=31688", "title": "Game Over (videoxogo)", "text": "Game Over \u00e9 un videoxogo de ciencia ficci\u00f3n desenvolvido por Dinamic Software para Amstrad CPC, Commodore 64, DOS, MSX e ZX Spectrum en 1987.\nSinopse.\nA ra\u00ed\u00f1a Gremla goberna sobre cinco confederaci\u00f3ns de planetas grazas a un poderoso ex\u00e9rcito de Terminators dirixido por Arkos, o m\u00e1is fiel dos servidores de Gremla ata que o desprezo da ra\u00ed\u00f1a fixo que se pasara \u00f3 ex\u00e9rcito inimigo dirixido por McKiller. O xogo div\u00eddese en tres fases, na primeira Arkos d\u00e9bese enfrontar \u00f3s Terminators no planeta C\u00e1rcere, onde Gremla obt\u00e9n as materias primas. A segunda fase l\u00e9vanos \u00f3 palacio Xungla onde Arkos se ten que facer cun caza capaz de vencer o radar de Gremla. A terceira fase cond\u00facenos \u00f3 Planeta Palacio, onde est\u00e1 o palacio de Gremla que Arkos ten a teima de destru\u00edr."}
{"id": "31689", "revid": "75439", "url": "https://gl.wikipedia.org/wiki?curid=31689", "title": "Thanatos (videoxogo)", "text": "Thanatos \u00e9 un videoxogo de acci\u00f3n desenvolvido por Durell Software para Amstrad CPC, Commodore 64 e ZX Spectrum en 1986.\nSinopse.\nO drag\u00f3n Thanatos esperta tras s\u00e9culos durmido, quizais lembrando o seu pasado cando \u00f3s vinte anos un feitizo dun bruxo maligno fixo que pasara de pr\u00edncipe a drag\u00f3n. Para recuperar a s\u00faa forma pasada precisaba que unha rapaza loira recollera os elementos dun conxuro, os labregos da aldea da contorna do antigo castelo non queren colaborar e deciden enfrontarse \u00f3 drag\u00f3n e este decide arrasar a aldea.\nAcollida.\n\"Thanatos\" foi aclamado pola cr\u00edtica. A versi\u00f3n ZX Spectrum foi \"Pick of the Week\" de \"Popular Computing Weekly\"', e recibiu o premio \"CRASH Smash\" da revista \"Crash\", un premio \"Megagame\" de \"Your Sinclair\", 4 de 5 estrelas de \"Sinclair User\", e 8 de cada 10 de \"Computer &amp; Video Games\".\nO tama\u00f1o do protagonista destacou nestas cr\u00edticas, xa que o drag\u00f3n ocupa un terzo da lonxitude da pantalla. Sobre a animaci\u00f3n do drag\u00f3n, Jim Douglas comentou que \"os gr\u00e1ficos realmente cobran vida cando ves o drag\u00f3n voando sobre a paisaxe. As \u00e1s baten con efectos de son soberbiamente convincentes, e o drag\u00f3n tam\u00e9n move a cabeza\". \"Crash\" opinou \"o movemento do drag\u00f3n principal \u00e9 moi suave e realista\" e \"C&amp;VG\" descubriron que Thanatos \"\u00e9 un personaxe grande e ben animado que realiza xiros e aterraxes ordenados baixo petici\u00f3n\". Tam\u00e9n se eloxiou o fondo de scrolling parallax, as\u00ed como a atmosfera xeral e a satisfacci\u00f3n de controlar unha criatura tradicionalmente malvado. Houbo pequenas cr\u00edticas; \"Crash\" considerou que \"Thanatos\" era \"un pouco dif\u00edcil\" e \"PCW\" conclu\u00edu \"Non estou 100% seguro de que te mante\u00f1a enganchado durante semanas\"."}
{"id": "31690", "revid": "109216", "url": "https://gl.wikipedia.org/wiki?curid=31690", "title": "Trailblazer", "text": "Trailblazer \u00e9 un videoxogo desenvolvido por Gremlin Software para Amstrad CPC, Atari 8-bit, Commodore 64 e ZX Spectrum en 1986, posteriormente sa\u00edron versi\u00f3ns para Amiga e Atari ST. En 2006 sa\u00edu unha versi\u00f3n para Gizmondo.\nUn bal\u00f3n de f\u00fatbol \u00e9 o protagonista deste xogo que debe percorrer pasarelas suspendidas no espazo."}
{"id": "31691", "revid": "98629", "url": "https://gl.wikipedia.org/wiki?curid=31691", "title": "Uridium", "text": "Uridium \u00e9 un videoxogo desenvolvido por Graftgold para Amstrad CPC, Atari ST, Commodore 64, DOS e ZX Spectrum en 1986.\nUn xogo futurista no que debemos enfrontarnos cos alien\u00edxenas que tratan de conquistar o noso sistema solar para fornecerse de materias primas, para evitar iso temos que destru\u00edr as naves nutriz que colocaron en diferentes planetas."}
{"id": "31692", "revid": "98629", "url": "https://gl.wikipedia.org/wiki?curid=31692", "title": "Street Hawk", "text": "Street Hawk \u00e9 unha serie de televisi\u00f3n estadounidense emitida pola ABC en 1985. En Espa\u00f1a cham\u00f3uselle \"El Halc\u00f3n Callejero\".\nSinopse.\nA serie consist\u00eda nun axente de polic\u00eda que levaba a cabo unha misi\u00f3n secreta cunha moto todo terreo experimental que incl\u00fae un computador de a bordo que ofrece informaci\u00f3n e permite control remoto."}
{"id": "31695", "revid": "12452", "url": "https://gl.wikipedia.org/wiki?curid=31695", "title": "Orph\u00e9e aux enfers", "text": ""}
{"id": "31697", "revid": "1576", "url": "https://gl.wikipedia.org/wiki?curid=31697", "title": "Livingstone supongo", "text": "Livingstone supongo \u00e9 un videoxogo desenvolvido por Opera Soft para Amstrad CPC, Atari ST, Commodore 64, DOS, MSX e ZX Spectrum en 1986.\nA nosa tarefa consiste en buscar no medio da selva \u00f3 doutor Livingstone, para iso ter\u00e1 que esquivar serpes, plantas velenosas, ind\u00edxenas e demais perigos. Ademais temos que levar os diamantes da deusa da danza."}
{"id": "31699", "revid": "144158", "url": "https://gl.wikipedia.org/wiki?curid=31699", "title": "Hudson's Bay Company", "text": ""}
{"id": "31701", "revid": "85894", "url": "https://gl.wikipedia.org/wiki?curid=31701", "title": "Frost Byte", "text": "Frost Byte \u00e9 un videoxogo dese\u00f1ado por Mikro-Gen para Amstrad CPC, Commodore 64 e ZX Spectrum en 1986.\nHickey Kreezer \u00e9 un byte domesticado que foxe da gaiola na que estaba pechado, para acabar cos vermes e coas m\u00e1scaras que soben e baixan, ten que recolle-las balas e usalas. Ademais vai contar con m\u00e1is axudas para escavar, son uns carambelos de diferentes cores que ten que recoller, co vermello pode moverse a gran velocidade, co azul pode saltar m\u00e1is alto e co verde pode caer \u00f3 chan desde grande altura sen facerse dano."}
{"id": "31705", "revid": "5312", "url": "https://gl.wikipedia.org/wiki?curid=31705", "title": "Can\u00f3n do Sil", "text": "Os can\u00f3ns do r\u00edo Sil est\u00e1n situados preto da uni\u00f3n entre o r\u00edo Sil e o r\u00edo Mi\u00f1o na zona da Ribeira Sacra. Este espazo natural abrangue unha \u00e1rea de superficie de 5.914 hect\u00e1reas nos concellos de Pant\u00f3n, Sober, Nogueira de Ramu\u00edn e Parada de Sil e est\u00e1 declarado como zona especial de conservaci\u00f3n (ZEC).\nEste tramo fluvial conta con varios encoros e ten un aproveitamento tur\u00edstico con aloxamentos ou paseos en catamar\u00e1n nas augas. Nas ladeiras e arredores, nas que poden haber pendentes de ata 50\u00ba, at\u00f3panse os cultivos das vides da D.O. Ribeira Sacra. As vi\u00f1as nas abas chegan mesmo ata a auga.\nXeograf\u00eda e xeolox\u00eda.\nOrograf\u00eda.\nA orograf\u00eda deste espazo natural resulta do forte desnivel entre as augas do Sil nos Peares (109 m) e a altura m\u00e1xima da Pena do Xastre (1.014 m). Conta con encoros como os de Santo Estevo ou San Pedro.\nXeolox\u00eda.\nO can\u00f3n do Sil xorde de procesos tect\u00f3nicos e non fluviais. No cuaternario, \u00f3 comezar un basculamento da peniplanicie produc\u00edronse fracturas que quebraron o terreo en bloques e formando a canle pola que fl\u00fae o r\u00edo Sil.\nClima.\nO seu clima \u00e9 mediterr\u00e1neo-h\u00famido. Mostra importantes variaci\u00f3ns xa que en \u00e1reas das ladeiras de solaina \u00e9 mediterr\u00e1neo-h\u00famido e nas zonas m\u00e1is ensombrencidas, como nas veigas e ribeiras de bosque, act\u00faa como atl\u00e1ntico-superh\u00famido.\nFlora e Fauna.\nFlora.\nAs ladeiras da marxe dereita \u00e9nchense orientadas \u00f3 mediod\u00eda, polo que est\u00e1n en boa parte aproveitadas para o cultivo da vide en socalcos. Os soutobosques est\u00e1n maioritariamente compostos de onfalodes (\"Omphalodes nitida\"), \u00e9rbedos (\"Arbutus unedo\"), uces brancas (\"Erica arborea\"), e piornos (\"Genista falcata\" e \"G. florida polygaliphylla\"). Nos bosques abundan as \u00e1rbores rip\u00edcolas, como son os bidueiros (\"Betula pubescens\"), os casti\u00f1eiros (\"Castanea sativa\") ou as abeleiras (\"Coryllus avellana\").\nFauna.\nAs especies pisc\u00edcolas das augas do Sil que abundan son a troita (\"Salmo trutta fario\"), o escalo (\"Squalius carolitertii\") e o espi\u00f1ento (\"Gasterosteus aculeatus\").\nHai var\u00edas especies de r\u00e9ptiles e anfibios, entre os que destacan a ra patilonga (\"Rana iberica\"), a p\u00edntega (\"Salamandra salamandra\"), a cobra de colar (\"Natrix natrix\") e a lagarta brava (\"Psammodronus algirus\").\nEntre as aves, est\u00e1n presentes o corvo mari\u00f1o grande (\"Phalacrocorax carbo\"), aves de rapina como a aguia caudal (\"Hieraetus pennatus\"), a aguia albela (\"Circaetus gallicus\"), o mi\u00f1ato abelleiro (\"Pernis apivorus\") ou o falc\u00f3n peregrino (\"Falco peregrinus\"). As\u00ed mesmo, at\u00f3panse na zona t\u00f3dalas variedades de papuxa (\"Sylvia\") existentes na Galiza.\nDestacan entre os mam\u00edferos o morcego de orellas partidas (\"Myotis emarginatus\"), a xeneta (\"Genetta genetta\") ou o gato mont\u00e9s (\"Felis silvestris\").\nPatrimonio.\nPatrimonio cultural.\nA xente transformou a paisaxe desta rexi\u00f3n co cultivo da vide en socalcos e a construci\u00f3n de grandes encoros.\nSendeirismo.\nO n\u00famero de posibles itinerarios \u00e9 enormemente amplo, se non case ilimitado. Dende Os Peares recom\u00e9ndase percorre-la marxe esquerda do Sil, desvi\u00e1ndose para toma-lo chamado Cami\u00f1o da Barca, que leva por medio de densos bosques de casti\u00f1eiros cara o mosteiro de Santo Estevo de Ribas de Sil. Unha vez al\u00ed, \u00e9 un momento ideal para encontrar os seus mu\u00ed\u00f1os e baixar dende o mosteiro ata a marxe do Sil onde estaba o antigo embarcadoiro que o comunicaba con outros mosteiros da \"Rivoyra Sacrata\". Outra posibilidade \u00e9 ir de Santo Estevo a Paradela, volvendo por Cerdeiri\u00f1as, polo cami\u00f1o co\u00f1ecido como \"carreiro da amargura\".\nO itinerario m\u00e1is completo (22\u00a0km.) \u00e9 o que une pola ribeira sur do Sil os mosteiros de Santo Estevo e Santa Cristina. Este trazado un\u00eda antigamente Santo Estevo con Astorga e foi durante a Idade Media a principal li\u00f1a de comunicaci\u00f3n fluvial entre os mosteiros da \"Rivoyra Sacrata\", hoxe realizada polo catamar\u00e1n. Este percorrido pasa por excelentes miradoiros naturais sobre o can\u00f3n do Sil, tales como os de Alberguer\u00eda, Cerreda, Vilouxe e O Couti\u00f1o, ata chegar \u00e1 pequena pen\u00ednsula cuberta de casti\u00f1eiros onde se encontra o mosteiro de Santa Cristina."}
{"id": "31708", "revid": "56817", "url": "https://gl.wikipedia.org/wiki?curid=31708", "title": "System of a Down (\u00e1lbum)", "text": "System of a Down \u00e9 o disco hom\u00f3nimo de debut do grupo System of a Down, editado o 30 de xu\u00f1o de 1998.\nA man que aparece na fronte da capa est\u00e1 inspirada nun cartel dese\u00f1ado polo artista John Heartfield para o Partido Comunista Alem\u00e1n durante o III Reich. O texto no cartel orixinal \u00e9: \"5 dedos ten unha man! Con eses 5 agarraremos \u00f3 inimigo!\". \nListaxe de canci\u00f3ns.\n\"Marmalade\" e \"Storaged\" son canci\u00f3ns extra que se poden encontrar nalgunhas edici\u00f3ns deste disco."}
{"id": "31709", "revid": "736", "url": "https://gl.wikipedia.org/wiki?curid=31709", "title": "SOAD", "text": ""}
{"id": "31711", "revid": "1131", "url": "https://gl.wikipedia.org/wiki?curid=31711", "title": "Toxicity", "text": "Toxicity \u00e9 o segundo disco do grupo System of a Down.\nProducido por Rick Rubin, \"Toxicity\" foi gravado no ano 2000 e editado o 4 de setembro do 2001 baixo o selo American Recordings. \"Toxicity\" estaba na posici\u00f3n n\u00famero 1 das listas americanas na semana dos atentados do 11 de setembro de 2001.\nToxicity recibiu o aplauso un\u00e1nime da cr\u00edtica, levando un nomeamento \u00f3 Grammy polo single \"Chop Suey!\". O disco vendeu preto de 6,5 mill\u00f3ns de copias \u00f3 redor do mundo.\nListaxe de canci\u00f3ns.\n\"Johnny\" apareceu como unha canci\u00f3n extra nalgunhas edici\u00f3ns deste disco."}
{"id": "31714", "revid": "56817", "url": "https://gl.wikipedia.org/wiki?curid=31714", "title": "Steal This Album!", "text": "Steal This Album! \u00e9 o nome do terceiro disco do grupo estadounidense de rock alternativo System of a Down, editado o 26 de novembro do 2002 por American Recordings. O \u00e1lbum foi producido por Rick Rubin e Daron Malakian e acadou o n\u00famero 15 da lista \"Billboard 200\"."}
{"id": "31716", "revid": "25871", "url": "https://gl.wikipedia.org/wiki?curid=31716", "title": "Antonino P\u00edo", "text": "Antonino P\u00edo (138-161) foi un emperador romano, pertencente \u00e1 dinast\u00eda dos cinco bos emperadores. Sucedeu a Adriano, que o adoptara como fillo.\nTraxectoria.\nCon Antonino P\u00edo, it\u00e1lico de ascendencia gala, a \"Pax Romana\" e a estabilidade pol\u00edtica chegaron ao seu cumio. Antonino contaba m\u00e1is de 50 anos cando accedeu \u00e1 maxistratura suprema e ti\u00f1a unha ampla experiencia tras unha vida dedicada ao servizo do Estado, ao longo da cal fora cuestor, pretor, c\u00f3nsul e gobernador en Italia e Asia. Como membro do \"Consilium principis\" estivera a car\u00f3n de Adriano.\nDentro das fronteiras do Imperio reinou a paz, pero non as\u00ed nas fronteiras mesmas. Nun primeiro momento houbo de asulagar unha rebeli\u00f3n das tribos mauritanas, \u00e1s que puido rexeitar cara o Atlas, e despois foille preciso acudir a Britania, para conter a invasi\u00f3n dos brigantes, unha tribo que xa causara moitas perdas aos romanos. Esta tribo, orixinariamente establecida entre os r\u00edos Forth e Humbert, rachou despois da s\u00faa derrota, e unha rama emigrou para a Irlanda. Antonino decidiu ent\u00f3n de facer outra muralla ao xeito de Adriano (142), pero un pouco m\u00e1is ao norte, dende o Firth of Forth a Firth of Clyde, na li\u00f1a das actuais cidades de Edimburgo e Glasgow.\nNo \u00e1mbito interno, Antonino non foi un reformador nin se distinguiu por ser un construtor de monumentos e obras p\u00fablicas. As instituci\u00f3ns seguiron un funcionamento normal, tras as medidas tomadas polos emperadores precedentes. As iniciativas centr\u00e1ronse en procurar benestar para os romanos e as xentes do Imperio mediante donativos, fundaci\u00f3ns ben\u00e9ficas, axudas con motivo de sinistros, acollida para os orfos, pobres etc... A sorte dos escravos mellorou dentro do que o sistema daba de si, humaniz\u00e1ndose as s\u00faas condici\u00f3ns de vida.\nAntonino foi tam\u00e9n un bo administrador, protector da agricultura e demais actividades produtivas, tolerante en materia relixiosa se os cultos for\u00e1neos non implicaban subversi\u00f3n da orde establecida."}
{"id": "31717", "revid": "56817", "url": "https://gl.wikipedia.org/wiki?curid=31717", "title": "Mezmerize", "text": "Mezmerize \u00e9 o cuarto disco editado polo grupo System of a Down e a primeira metade do disco duplo \"Mezmerize/Hypnotize\". Sa\u00edu \u00e1 venda o 16 de maio do 2005 en Europa e o 17 de maio en Estados Unidos, 6 meses antes que \"Hypnotize\"."}
{"id": "31719", "revid": "56817", "url": "https://gl.wikipedia.org/wiki?curid=31719", "title": "Hypnotize", "text": "Hypnotize \u00e9 o quinto disco do grupo System of a Down e a segunda metade do disco duplo \"Mezmerize/Hypnotize\". Foi editado o 22 de novembro do 2005, seis meses despois que \"Mezmerize\".\nA derradeira canci\u00f3n de \"Hypnotize\", \"Soldier Side\", completa a \"Soldier Side - Intro\", que era a canci\u00f3n de apertura do seu anterior disco, \"Mezmerize\"."}
{"id": "31720", "revid": "111586", "url": "https://gl.wikipedia.org/wiki?curid=31720", "title": "Marco Aurelio", "text": "Marco Aurelio Antonino Augusto (alcumado o Sabio ou Fil\u00f3sofo) (en ), nado en Roma o 26 de abril de 121 e finado o 17 de marzo de 180, foi co-emperador do Imperio Romano dende o ano 161 at\u00e9 o ano da s\u00faa morte en 180. Foi o derradeiro dos chamados Cinco bos emperadores, terceiro dos emperadores de orixe hispano e est\u00e1 considerado como unha das figuras m\u00e1is representativas da filosof\u00eda estoica. Marco Aurelio e Lucio Vero foron fillos adoptivos de Antonino P\u00edo por mandato de Hadriano e os dous primeiros que imperaron conxuntamente na historia de Roma.\nComezo do seu mandato.\nAntonino Pio asociara o seu goberno ao nome de Marco Aurelio. Nacido en Roma de familia hispana, este emperador que chegou ao poder aos 40 anos, pasou \u00e1 historia como un eminente fil\u00f3sofo estoico, foi al\u00e9n disto un grande xurista, home de vasta cultura e un emperador cunhas altas cualidades de estadista, a\u00ednda que o per\u00edodo que lle tocou vivir non tivera a brillantez dos inmediatamente anteriores. Con el p\u00e9chase o per\u00edodo que ten definido como \"felicior aetas\"(a \u00e9poca m\u00e1is feliz)\nCando foi elevado ao imperio, Marco Aurelio posu\u00eda unha ampla experiencia de goberno, case 15 anos como c\u00e9sar xunto ao seu predecesor. Compartira ese cargo con Lucio Vero, quen recibira o t\u00edtulo de augusto. Esta organizaci\u00f3n do cumio do poder (un emperador,un c\u00e9sar e un augusto) era garant\u00eda de continuidade. No 169, morreu Lucio Vero e Marco Aurelio asociou como augusto o seu fillo C\u00f3modo, froito do seu matrimonio con Faustina, filla de Antonino Pio. Foi unha p\u00e9sima elecci\u00f3n como amosaron os acontecementos que seguiron.\nA historia tende a considerar este per\u00edodo como un punto de inflexi\u00f3n, tras o cal comeza unha longa e lenta decadencia de Roma. A burocracia converteuse nunha cuncha que asfixiaba o Estado e frustraba os logros e eficacia anteriores, e que a propia complicaci\u00f3n administrativa e a pol\u00edtica fiscal promoveron unhas diferenzas cada vez mais acusadas entre a cidade e o medio rural, aspecto que para moitos historiadores \u00e9 causa a longo prazo da ru\u00edna do Imperio.\nA realidade \u00e9 que por unha serie de causas, o sistema de equilibrios que at\u00e9 ent\u00f3n fac\u00edan posible a \"Pax Romana\" entrou en crise. As ameazas nas fronteiras multiplic\u00e1banse e a maquinaria do Estado perd\u00eda eficacia. O mantemento dun ex\u00e9rcito en continua loita nos dilatados l\u00edmites do Imperio resultaba moi gravoso para a facenda p\u00fablica e a produci\u00f3n comeza a exceder a capacidade de consumo.\nA pol\u00edtica exterior de Marco Aurelio.\nMarco Aurelio pasou boa parte do seu mandato envorcado nos problemas exteriores e ausente de Roma. O rei parto Vologeso, que mantivera unha respectuosa distancia cos romanos no per\u00edodo anterior, reivindicou os seus dereitos sobre Armenia, invad\u00edndoa no ano 161 e vencendo un ex\u00e9rcito romano. Non satisfeito con isto, invadiu Siria. O augusto Lucio Vero logrou mudar a situaci\u00f3n, e ademais de recuperar Armenia, saqueou a capital parta Ctesifonte. A campa\u00f1a parouse a causa dunha epidemia de peste que decimou as forzas dos dous bandos. Roma nunca m\u00e1is volveu a impo\u00f1er a s\u00faa soberan\u00eda m\u00e1is al\u00f3 do \u00c9ufrates, pero por un tratado de paz, asegurouse que naquel intre a pol\u00edtica daqueles non entrara en conflito cos intereses romanos (166).\nO problema xermano.\nNas fronteiras do Danubio, a situaci\u00f3n era moi preocupante, a causa da axitaci\u00f3n dos pobos xerm\u00e1nicos (cuados, marcomanos, hermunduros). Sen que se saiba moi ben cal foi o desencadeamento, varios destes pobos racharon as defensas romanas, atravesaron os Alpes e chegaron \u00e1 cidade de Aquilea, unha fundaci\u00f3n romana na cabeceira do Mar Adri\u00e1tico, non lonxe da actual Venecia. Marco Aurelio e Lucio Vero venceron os cuados. Pouco despois, outros pobos, entre eles os marcomanos e os derrotados cuados, volveron \u00e1 ofensiva. Marco Aurelio trasladouse \u00e1 rexi\u00f3n danubiana e permaneceu nela ao longo de seis anos, deica o 175. Foi ent\u00f3n cando escribiu, en grego, os seus Pensamentos, un cl\u00e1sico da filosof\u00eda estoica. Venceu os cuados e marcomanos no 172 e 175 respectivamente. Logo, volveu a Roma e substitu\u00edunos \u00e1 fronte das tropas o seu fillo C\u00f3modo, quen apenas contaba con 20 anos.\nMorte.\nMarco Aurelio morre o 17 de marzo do 180 nunha expedici\u00f3n contra os marcomanos en Vindobona, a que \u00e9 a actual Viena. A morte de Marco Aurelio marca, para moitos historiadores, o final da Pax Romana."}
{"id": "31721", "revid": "1131", "url": "https://gl.wikipedia.org/wiki?curid=31721", "title": "Krak des Chevaliers", "text": "O Krak des Chevaliers nome derivado dunha mestura de \u00e1rabe e franc\u00e9s (en galego, \"fortaleza dos cabaleiros\") \u00e9 un castelo situado na actual Siria que foi a sede central da Orde do Hospital de San Xo\u00e1n de Xerusal\u00e9n en Siria durante a \u00e9poca das cruzadas. O castelo constru\u00edrono os cruzados sobre un outeiro do deserto sirio coa fin de protexe-la ruta que un\u00eda a cidade siria de Homs (baixo dominio musulm\u00e1n) con Tr\u00edpoli, capital do condado do mesmo nome, na costa do Mediterr\u00e1neo.\nHistoria e caracter\u00edsticas.\nA fortaleza orixinal constru\u00eduna o emir de Alepo, capturouna Raimundo IV de Tolosa en 1099 durante a Primeira Cruzada, pero abandonouna cando os cruzados seguiron a s\u00faa ruta cara a Xerusal\u00e9n. Foi reocupada por Tancredo, pr\u00edncipe de Galilea en 1110. Raimundo II, conde de Tr\u00edpoli, cedeulla \u00f3s cabaleiros hospitalarios en 1142. Durante o s\u00e9culo e medio seguinte, os cabaleiros constru\u00edron unha impo\u00f1ente fortaleza, a maior de Terra Santa, que resistiu polo menos doce asaltos por parte dos musulm\u00e1ns.\nO castelo constru\u00eduse en d\u00faas etapas. Na primeira levant\u00e1ronse os muros exteriores e un n\u00facleo interior de pequenas edificaci\u00f3ns cadradas, de forma que para 1170 a fortaleza estaba terminada. En 1202 un tremor afectou a parte das fortificaci\u00f3ns, de forma que pouco despois se acometeu unha profunda reestruturaci\u00f3n. As\u00ed xurdiu o n\u00facleo actual de fortificaci\u00f3ns e as defensas exteriores: un muro externo de trinta metros de anchura con sete torres de 8-10 metros de altitude, creando unha fortaleza conc\u00e9ntrica. As abas escarpadas do espor\u00f3n aproveit\u00e1ronse con fins t\u00e1cticos.\nA\u00ednda que o risco no que estaba situada proporcionaba unha localizaci\u00f3n ideal, unha fortificaci\u00f3n situada neste punto posu\u00eda dous puntos d\u00e9biles: a porta principal e o flanco sur, aberto \u00e1 chaira. Para protexer este exposto lado, levantouse un muro de albaneler\u00eda con tres grandes torres, precedido dun enorme parapeto de cachoter\u00eda que nalgunhas zonas med\u00eda 25 metros de espesor. O problema da entrada resolveuse facendo que o acceso a ela se constru\u00edse en zigzag polo declive escarpado, de maneira que un posible invasor se expo\u00f1er\u00eda durante o seu asalto \u00f3 fogo dos adversarios. Entre as portas exterior e interior, un angosto corredor entre muros e defensas colosais. A posibilidade de rende-la fortaleza mediante asedio tam\u00e9n resultaba in\u00fatil.\nA fortaleza posu\u00eda un almac\u00e9n de 120 metros de longo e almac\u00e9ns adicionais escavados no acantilado baixo a fortaleza, onde se almacenaba auga e alimentos suficientes para manter longo tempo a unha guarnici\u00f3n de 2.000 homes. Est\u00edmase que poder\u00eda resistir un asedio de cinco anos. Ademais do control da ruta cara o Mediterr\u00e1neo, os cabaleiros hospitalarios exerceron certa influencia sobre o lago Homs \u00f3 leste, onde poder\u00edan controlar a industria pesqueira e vixiar \u00f3s ex\u00e9rcitos musulm\u00e1ns reunidos en Siria.\nEn 1163, a fortaleza foi infrutuosamente asediada por Nur al-Din. Logo da s\u00faa vitoria, os hospitalarios convert\u00e9ronse nunha forza virtualmente independente na fronteira do condado de Tr\u00edpoli. Foi asediado, tam\u00e9n infrutuosamente, por Saladino en 1188. Finalmente, foi o sult\u00e1n de Exipto, Baibars, quen tomou a fortaleza, o 8 de abril de 1271. Naquel ent\u00f3n, a guarnici\u00f3n de homes era escasa.\nUn ano antes, a Oitava Cruzada fracasara e o env\u00edo de axuda desde o oeste resultaba imposible. Durante varias semanas, as forzas de Baibars minaron a torre suroeste do muro exterior ata que se derrubou. Con todo, cando os atacantes penetraron no recinto, atoparon ante a segunda li\u00f1a fortificaci\u00f3ns, tam\u00e9n impo\u00f1entes, que a\u00ednda lles pechaba o paso. Baybars, non querendo acepta-la derrota ou a posibilidade dun longo cerco, recorreu \u00e1 astucia. Segundo os historiadores \u00e1rabes, valeuse dunha pomba para enviar unha carta falsa \u00f3 castelo. A mensaxe dic\u00eda vir do gran mestre da orde hospitalaria e ordenaba a rendici\u00f3n da tropa, pois non era posible enviarlles ata al\u00ed socorro alg\u00fan. A orde foi obedecida e Baibars puido capturar a fortaleza. Ademais, concedeu cabaleirosamente \u00e1 guarnici\u00f3n un salvoconduto para que se trasladase ata Tr\u00edpoli. Baibars refortificou a fortaleza e usouna como base na s\u00faa campa\u00f1a contra Tr\u00edpoli. Tam\u00e9n converteu a capela en mesquita. Os mamelucos utiliz\u00e1rona posteriormente no seu ataque a San Xo\u00e1n de Acre en 1291.\nA fortaleza \u00e9 un dos poucos lugares onde a arte cruzada (en forma de frecos) se preservou. Eduardo I de Inglaterra, durante a Novena Cruzada en 1272, viu a fortaleza e usouna como exemplo dos seus propios castelos en Inglaterra e Gales. Segundo expresi\u00f3n de T. E. Lawrence (Lawrence de Arabia), o Krak dos Cabaleiros \u00e9 \"o castelo m\u00e1is admirable do mundo\". Hoxe o castelo subsiste notablemente ben conservado, e consid\u00e9rase como un dos m\u00e1is belos expo\u00f1entes de arquitectura militar. Pertence ao goberno sirio, que o utiliza como atracci\u00f3n tur\u00edstica."}
{"id": "31722", "revid": "624", "url": "https://gl.wikipedia.org/wiki?curid=31722", "title": "913", "text": "Mortes.\nHistoria ano a ano"}
{"id": "31723", "revid": "1987", "url": "https://gl.wikipedia.org/wiki?curid=31723", "title": "914", "text": "Mortes.\nHistoria ano a ano"}
{"id": "31724", "revid": "56817", "url": "https://gl.wikipedia.org/wiki?curid=31724", "title": "915", "text": "Mortes.\nHistoria ano a ano"}
{"id": "31725", "revid": "624", "url": "https://gl.wikipedia.org/wiki?curid=31725", "title": "916", "text": "Mortes.\nHistoria ano a ano"}
{"id": "31726", "revid": "56817", "url": "https://gl.wikipedia.org/wiki?curid=31726", "title": "917", "text": "Mortes.\nHistoria ano a ano"}
{"id": "31727", "revid": "624", "url": "https://gl.wikipedia.org/wiki?curid=31727", "title": "918", "text": "Mortes.\nHistoria ano a ano"}
{"id": "31728", "revid": "56817", "url": "https://gl.wikipedia.org/wiki?curid=31728", "title": "919", "text": "Mortes.\nHistoria ano a ano"}
{"id": "31729", "revid": "624", "url": "https://gl.wikipedia.org/wiki?curid=31729", "title": "921", "text": "Outros.\nHistoria ano a ano"}
{"id": "31730", "revid": "89787", "url": "https://gl.wikipedia.org/wiki?curid=31730", "title": "Apostas\u00eda", "text": "A apostas\u00eda ten diversas acepci\u00f3ns, podendo facer referencia, segundo a Igrexa, \u00e1 negaci\u00f3n da fe de Xes\u00fas Cristo recibida no bautismo, ao abandono de xeito irregular a orde ou instituto ao que pertence, ou, no caso de estar referida a un crego, prescindir este habitualmente da condici\u00f3n de seu por incumprimento das obrigas propias do seu estado.\nCaracter\u00edsticas.\nEn todas estas acepci\u00f3ns o sentido v\u00e9n sendo o mesmo: abandonar ou negar unha doutrina orixinalmente aceptada pero dende un rexeitamento completo da mesma (fronte ao rexeitamento parcial ou deturpado da herex\u00eda). M\u00e1is especialmente o termo alude \u00e1 renuncia formal, por parte de algu\u00e9n, a pertencer \u00e1 comunidade de fieis dunha relixi\u00f3n institu\u00edda determinada e nese sentido \u00e9 tradicionalmente un termo marcadamente pexorativo, pois era aplicado polos crentes a aqueles que \"abxuraban\" da crenza com\u00fan.\nA etimolox\u00eda da verba ten a s\u00faa orixe en dous termos gregos cl\u00e1sicos: \u03b1\u03c0\u03bf \"(apo)\", \"f\u00f3ra de\" e \u03c3\u03c4\u03b1\u03c3\u03b9\u03c2 \"(stasis)\", \"colocarse\"; o termo completo: \u03b1\u03c0\u03bf\u03c3\u03c4\u03b1\u03c3\u03b9\u03c2 \"(apostasis)\" ten tam\u00e9n o significado de \"rebeli\u00f3n\" ou \"deserci\u00f3n militar\". Na actualidade o sentido de todos eles mantense case que invari\u00e1bel. Haber\u00e1 que analizar como var\u00eda o seu significado dependendo dos contextos ideol\u00f3xicos nos que se insira.\nDende o punto de vista relixioso, a apostas\u00eda \u00e9 un vicio, a corrupci\u00f3n da virtude da piedade, no sentido de que sup\u00f3n \u00e1 negaci\u00f3n expl\u00edcita e consciente de cumprir cos deberes relixiosos formalmente establecidos polo dogma e polo mesmo tr\u00e1tase dun pecado. Como consecuencia desta concepci\u00f3n a apostas\u00eda \u00e9 tam\u00e9n considerada coma un delito eclesi\u00e1stico e como tal at\u00f3pase suxeito a penalizaci\u00f3ns de diversa \u00edndole: excomu\u00f1\u00f3n, ostracismo, pena de morte etc. Estas penas acostuman estar reguladas a trav\u00e9s dos c\u00f3digo legais correspondentes a cada relixi\u00f3n, como \u00e9 o caso do dereito can\u00f3nico cat\u00f3lico onde o canon 1364 \u00e9 expl\u00edcito ao respecto.\nDende a perspectiva do ateismo e do agnosticismo tradicional, a apostas\u00eda non \u00e9 m\u00e1is que o final dun longo proceso secular de perda da fe nos resultados do pensamento m\u00edtico por parte da conciencia humana e un reco\u00f1ecemento impl\u00edcito da independencia liberadora dos valores da racionalidade fronte ao adoutrinamento dogm\u00e1tico relixioso.\nNos \u00faltimos tempos o movemento laicista, librepensadores de diferentes correntes e moitos cient\u00edficos empregan a apostas\u00eda como estratexia pol\u00edtica activa para defender e garantir a liberdade de conciencia e acci\u00f3n fronte aos poderes eclesi\u00e1sticos, sendo que os papeis tradicionais aparecen invertidos, pois son os propios ap\u00f3statas os que esixen a exclusi\u00f3n formal como membros reco\u00f1ecidos da igrexa fronte \u00e1s fortes reticencias desta \u00faltima por ter que reco\u00f1ecer a perda masiva de miles de ata agora supostos \"fieis\"."}
{"id": "31732", "revid": "56817", "url": "https://gl.wikipedia.org/wiki?curid=31732", "title": "922", "text": "Mortes.\nHistoria ano a ano"}
{"id": "31733", "revid": "56817", "url": "https://gl.wikipedia.org/wiki?curid=31733", "title": "923", "text": "Mortes.\nHistoria ano a ano"}
{"id": "31734", "revid": "624", "url": "https://gl.wikipedia.org/wiki?curid=31734", "title": "924", "text": "Mortes.\nHistoria ano a ano"}
{"id": "31735", "revid": "56817", "url": "https://gl.wikipedia.org/wiki?curid=31735", "title": "925", "text": "Mortes.\nHistoria ano a ano"}
{"id": "31738", "revid": "1505", "url": "https://gl.wikipedia.org/wiki?curid=31738", "title": "Cinco bos emperadores", "text": "O per\u00edodo da historia romana comprendido entre os anos 96 e 180 co\u00f1\u00e9cese como a era dos Cinco Bos Emperadores.\nDurante as administraci\u00f3ns imperiais de Nerva (96 a 98), Traxano (98 a 117), Adriano (117 a 138), Antonino P\u00edo (138 a 161) e Marco Aurelio (161 a 180), Roma desfrutou de relativa paz e prosperidade pol\u00edtica, militar e econ\u00f3mica, tendo, ent\u00f3n, atinxido o seu \u00e1pice.\nA prioridade do Imperio pasou a ser, a partir de Adriano, a s\u00faa propia manutenci\u00f3n, en detrimento do expansionismo que o guiara anteriormente. Estabelec\u00edase, as\u00ed, a \"Pax Romana\".\nUn dos factores apuntados como respons\u00e1beis por esa boa fase foi o m\u00e9todo de sucesi\u00f3n escollido por tales emperadores: en vez de simplemente transferiren o poder aos seus descendentes, que non necesariamente posu\u00edam capacidade administrativa para conducir o Imperio, este era transmitido a un sucesor notadamente capaz. Foi as\u00ed en primeiro lugar con Traxano, que foi adoptado e escollido por Nerva co fin de sucedelo (Nerva non ti\u00f1a fillos).\nEsa feliz \"pol\u00edtica\" de sucesi\u00f3ns s\u00f3 foi interrompida cando Marco Aurelio indicou non o home m\u00e1is apto para substitu\u00edlo no cargo ap\u00f3s a s\u00faa morte (ocorrida en 180) e si o seu fillo, C\u00f3modo, encarado como un dos peores emperadores que Roma tivo e respons\u00e1bel polo inicio das inestabilidades pol\u00edticas que abalar\u00edan o Imperio."}
{"id": "31740", "revid": "98629", "url": "https://gl.wikipedia.org/wiki?curid=31740", "title": "Carlos Drummond de Andrade", "text": "Carlos Drummond de Andrade, nado en Itabira, Minas Xerais, o 31 de outubro de 1902 e finado na cidade do R\u00edo de Xaneiro o 17 de decembro de 1987 \u00f3s 84 anos, foi un dos principais poetas e escritores brasileiros (e tam\u00e9n de toda a lingua portuguesa) do s\u00e9culo XX. Diversas das s\u00faas poes\u00edas modernistas foron traducidas a linguas como o franc\u00e9s, ingl\u00e9s, o castel\u00e1n, o alem\u00e1n etc.\nBiograf\u00eda.\nDrummond naceu na cidade de Itabira, en Minas Xerais. A s\u00faa memoria desa cidade vir\u00eda a permear parte da s\u00faa obra. Os seus antepasados, tanto do lado materno como paterno, pertencen a familias de moito tempo estabelecidas no Brasil. Posteriormente, foi estudar no Colexio Arnaldo, en Belo Horizonte, e no Colexio Anchieta, dos jesu\u00edtas, en Nova Friburgo. Licenciado en farmacia pola Universidade Federal de Minas Xerais, con Em\u00edlio Moura e outros compa\u00f1eiros, fundou \"A Revista\", para divulgar o modernismo no Brasil.\nEn 1925, casou con Dolores Dutra de Morais, con quen tivo dous fillos, Carlos Fl\u00e1vio, que viviu s\u00f3 media hora (e a quen est\u00e1 dedicado o poema \"O que viviu media hora\", presente en \"Poesia completa\", Ed. Nova Aguilar, 2002), e Maria Julieta Drummond de Andrade.\nO mesmo ano en que publica a primeira obra po\u00e9tica, \"Alguma poesia\" (1930), o seu poema \"Sentimental\" \u00e9 declamado na conferencia \"Poesia Modern\u00edssima do Brasil\", feita no curso de vacaci\u00f3ns da Facultade de Letras da Universidade de Co\u00edmbra, polo profesor da Cadeira de Estudos Brasileiros, Dr. Manoel de Souza Pito, no contexto da pol\u00edtica de difusi\u00f3n da literatura brasileira nas Universidades Portuguesas. Existe colaboraci\u00f3n da s\u00faa autor\u00eda no semanario \"Mundo Literario\" (1946-1948) e na revista luso-brasileira \"Atl\u00e2ntico\". Durante a maior parte da vida, Drummond foi funcionario p\u00fablico, a\u00ednda que comezase a escribir cedo e proseguise escribindo at\u00e9 o seu falecemento, que se deu en 1987 no R\u00edo de Xaneiro, doce d\u00edas tras a morte da s\u00faa filla. Al\u00e9n de poes\u00eda, produciu libros infant\u00eds, contos e cr\u00f3nicas. A s\u00faa morte ocorreu por infarto do miocardio e insuficiencia respiratoria.\nEn 1987, meses antes da s\u00faa morte, a escola de samba Mangueira homenaxeouno no Entroido co enredo \"O Reino das Palabras\", sendo campi\u00f3n do Entroido Carioca aquel ano.\nDrummond e o Modernismo Brasileiro.\nDrummond, como os modernistas, proclama a liberdade das palabras, unha liberaci\u00f3n do idioma, que autoriza modelar a poes\u00eda \u00e1 marxe das convenci\u00f3ns da gram\u00e1tica. Segue a liberaci\u00f3n proposta polo tam\u00e9n escritor modernista M\u00e1rio de Andrade.\nCoa instituci\u00f3n do verso libre, acent\u00faase a liberaci\u00f3n do ritmo da poes\u00eda, e mostra que este ritmo non depende dunha m\u00e9trica padr\u00f3n. Se dividirmos o Modernismo en d\u00faas vertentes, unha m\u00e1is l\u00edrica e subxectiva, e outra m\u00e1is obxectiva e concreta, Drummond far\u00eda parte da primeira, \u00f3 lado do propio M\u00e1rio de Andrade. Por\u00e9n, \u00e9 importante notar que a poes\u00eda de Drummond est\u00e1 por encima dos modismos literarios, e permanece ata hoxe bastante actual.\nPoetas estranxeiros, como Elizabeth Bishop, Mark Strand e Lloyd Schwartz, traduciron diversas das s\u00faas obras \u00f3 ingl\u00e9s, e demostraron admiraci\u00f3n \u00f3 seu traballo.\nRepresentaci\u00f3ns na cultura.\nDrummond xa foi retratado como personaxe no cinema e na televisi\u00f3n, interpretado por Carlos Greg\u00f3rio e Pedro Lito no filme \"Poeta de Sete Faces\" (2002) e Ivan Fernandes na miniserie \"JK\" (2006).\nTam\u00e9n tivo a s\u00faa efixie impresa nos billetes de NCz$ 50,00 (cincuenta cruzados novos) en circulaci\u00f3n no Brasil entre 1988 e 1990.\nHai representaci\u00f3ns en Esculturas do Escritor, como \u00e9 o caso das estatuas 'Dois poetas', na cidade de Porto Alegre, e tam\u00e9n 'O Pensador', na praia de Copacabana no R\u00edo de Xaneiro, al\u00e9n dun memorial na s\u00faa homenaxe na cidade de Itabira."}
{"id": "31746", "revid": "89787", "url": "https://gl.wikipedia.org/wiki?curid=31746", "title": "Uni\u00f3n Musical de Valladares", "text": "A Uni\u00f3n Musical de Valladares \u00e9 unha banda de m\u00fasica da parroquia de Valadares (Vigo).\nHistoria.\nFoi fundada en 1902 por un grupo de 16 afeccionados, que pouco a pouco a foron impulsando e renovando, non deixando que en ning\u00fan momento desaparecera.\nA s\u00faa actividade socio-cultural xira en torno \u00f3 Centro Veci\u00f1al e Cultural de Valadares, no que est\u00e1n situadas t\u00f3dalas actividades culturais, deportivas e veci\u00f1ais da parroquia, sendo a banda musical a m\u00e1is antiga das asociaci\u00f3ns do barrio. A s\u00faa actividade principal centrouse sempre na participaci\u00f3n en festas e romar\u00edas t\u00edpicas na Comunidade galega durante o ver\u00e1n, o que provocaba problemas como certo abandono durante os invernos ou cambios de director.\nA Banda viviu grandes momentos art\u00edsticos durante os anos 50, con directores como Hern\u00e1n Cort\u00e9s, Don Demetrio, Jos\u00e9 Pena, Manuel V\u00e1zquez, Jos\u00e9 Oro Val ou Alfonso M\u00e9ndez, sendo este \u00faltimo o que iniciou un profundo rexuvenecemento nos integrantes. En 1971, a\u00ednda baixo a s\u00faa direcci\u00f3n, apostouse por un alumno da escola de m\u00fasica para sucedelo na direcci\u00f3n. Este alumno \u00e9 desde ent\u00f3n o actual director, Jos\u00e9 Iglesias Ramilo. Desde aquela a banda consolidouse pouco a pouco, crecendo o seu n\u00famero de integrantes, crecendo o alumnado da escola de m\u00fasica, incluso se chegou a ter en Valadares unha filial do Conservatorio Superior de M\u00fasica de Vigo.\nActividade.\nDesde 1976, coa remodelaci\u00f3n e construci\u00f3n do novo Centro Cultural de Valadares, a Banda de M\u00fasica transladou as s\u00faas oficinas e local de ensaios \u00e1s dependencias do dito centro co que, conservando a s\u00faa autonom\u00eda, mant\u00e9n unha estreita relaci\u00f3n, colaboraci\u00f3n e participaci\u00f3n nas actividades culturais de Valadares.\nNa actualidade a Escola de M\u00fasica de Valadares est\u00e1 dirixida e organizada conxuntamente polo Centro Cultural de Valadares e a Uni\u00f3n Musical de Valadares, contando cuns cen alumnos por curso. Centra as s\u00faas actuaci\u00f3ns en festivais de bandas de Galicia e Portugal e concertos en auditorios de Galicia. Desde hai varios anos participa no Concerto de Nadal, organizado polo Concello de Vigo no teatro-sala de concertos do Teatro Garc\u00eda Barb\u00f3n, actuando en solitario e acompa\u00f1ando (unha secci\u00f3n) \u00f3s coros do Real Club N\u00e1utico de Vigo e do Centro Cultural de Valadares conxuntamente.\nA agrupaci\u00f3n conta xa con cinco edici\u00f3ns discogr\u00e1ficas en CD e casete, dos que se venderon m\u00e1is de 20.000 copias.\nPremios.\nA Banda de M\u00fasica Uni\u00f3n Musical de Valadares ten un extenso palmar\u00e9s, destacando, entre outros, os seguintes premios:"}
{"id": "31756", "revid": "22570", "url": "https://gl.wikipedia.org/wiki?curid=31756", "title": "Arca\u00edsmo", "text": "Un arca\u00edsmo (do , \"archa\u00efk\u00f3s\", 'anticuado', ou de , \"archa\u00eeos\", 'antigo'), \u00e9 un termo ou elemento ling\u00fc\u00edstico amplamente empregado nunha \u00e9poca pasada, e que en gran parte caeu en desuso, sendo utilizado marxinalmente en contextos moi espec\u00edficos ou con fins especiais.\nArca\u00edsmos ling\u00fc\u00edsticos.\nEn ling\u00fc\u00edstica hist\u00f3rica, o termo arca\u00edsmo \u00fasase para designar un termo l\u00e9xico ou un elemento gramatical empregado no pasado na maior parte do dominio dunha lingua determinada, pero que desapareceu da fala coti\u00e1 maioritaria, e s\u00f3 \u00e9 usado en certos contextos, en certas variantes illadas e non ten un uso amplo na maior\u00eda de variedades da lingua.\nO oposto a un arca\u00edsmo relativo \u00e9 unha innovaci\u00f3n. Cando un elemento vello \u00e9 substitu\u00eddo nalgunha das variedades dunha lingua, dise que devandita variedade innovou no uso dese elemento.\nNo galego.\nOs arca\u00edsmos galegos son palabras que exist\u00edan no galego medieval, mais que no presente non se aceptan por seren consideradas antigas debido a tres factores:\nA aceptaci\u00f3n.\nExisten casos espec\u00edficos onde un termo moi habitual do galego medieval si que se acepta. Este pode ser o caso dos indefinidos \"ren\" e \"res\", que figuraban no DRAG en 2014. \u00c1s veces a lingua com\u00fan ou a terminolox\u00eda e a neolox\u00eda poden botar man de formas antigas para ampliar o seu significado \u00f3 presente e recuperar o seu uso. As\u00ed, estas d\u00faas palabras, perdidas no galego oral, recuper\u00e1ronse a partir de galego medieval (ou a partir do seu outro herdeiro directo, o portugu\u00e9s)."}
{"id": "31760", "revid": "22570", "url": "https://gl.wikipedia.org/wiki?curid=31760", "title": "Top\u00f3nimos romanos en Espa\u00f1a", "text": "Para firmar o seu poder\u00edo na Pen\u00ednsula Ib\u00e9rica (Hispania), os romanos fundaron varias colonias nesta rexi\u00f3n do seu Imperio. Na Hispania, o nome dado \u00e1 Pen\u00ednsula Ib\u00e9rica polos romanos, establec\u00e9ronse poboadores pobres de orixe italiana, en Medell\u00edn, Badaxoz (\"Metellinensis\"), C\u00e1ceres (\"Norba Caesariana\") e M\u00e9rida (\"Augusta Emerita\")."}
{"id": "31780", "revid": "25871", "url": "https://gl.wikipedia.org/wiki?curid=31780", "title": "Zuberoa", "text": "Zuberoa (en \u00e9uscaro: Zuberoa, Xiber\u00fca ou Xiberoa, en franc\u00e9s: Soule) \u00e9 unha das sete provincias hist\u00f3ricas que forman o hist\u00f3rico Pa\u00eds Vasco no territorio co\u00f1ecido coma o Iparralde. Pertence ao estado franc\u00e9s, ao departamento dos Pireneos Atl\u00e1nticos. Limita ao sur con Navarra, ao norte cos departamentos de Landes e Gers, ao leste co departamento dos Altos Pireneos e ao oeste coa Baixa Navarra."}
{"id": "31782", "revid": "88628", "url": "https://gl.wikipedia.org/wiki?curid=31782", "title": "Lapurdi", "text": "Lapurdi ou Labort \u00e9 unha das sete provincias hist\u00f3ricas que forman o hist\u00f3rico Euskal Herria, no territorio co\u00f1ecido coma o Iparralde. Pertence ao Estado franc\u00e9s. Limita ao sur con Guip\u00fascoa e Navarra, ao leste coa Baixa Navarra, ao oeste co Mar Cant\u00e1brico (Golfo de Biscaia) e ao norte co departamento franc\u00e9s de Landes. Ten aproximadamente uns 200.000 habitantes, un 25% dos cales falan \u00e9uscaro. Al\u00e9n da capital, Baiona, outras cidades importantes son Biarritz e Hendaia.\nHistoria.\nIdade Antiga ata a desaparici\u00f3n do Ducado de Vasconia.\nSegundo testemu\u00f1an os restos do home de Neanderthal atopados en Bidarte, Biarritz (cidade chamada en \u00e9uscaro \"Miarritze\"), Hiriburu e Lehuntze, a rexi\u00f3n que m\u00e1is tarde recibir\u00eda o nome de Labort xa estaba poboada no Paleol\u00edtico Medio.\nOs romanos penetraron nestas terras aquitanas no s\u00e9culo I a.C: Craso (56 a.C), Agripa (38-39 a.C) e Augusto (27 a.C) entre outros. O mesmo nome de Labort \u00e9 de orixe latina ao parecer, pois naquela \u00e9poca sobre o que hoxe en d\u00eda \u00e9 Baiona exist\u00eda un forte romano chamado \"Lapurdum\". Por aquel ent\u00f3n o \u00e9uscaro atop\u00e1base na s\u00faa fase protovasco. Mostra diso son os te\u00f3nimos e as inscrici\u00f3ns achadas (\"sembe/seme\" fillo, \"cison/gizon\" home, \"anderexo/anderetxo\" dama) e non hai mostras de retroceso a pesar da conquista romana de Aquitania (56 a.c) tal e como ocorreu con outras linguas prerromanas e preindoeuropeas.\nCa\u00edda do Imperio Romano.\nCo debilitamento do Imperio Romano, os v\u00e1ndalos e alanos chegaron en 407 aos Pireneos seguidos m\u00e1is adiante polos visigodos que penetraron pola calzada romana que vai de Bordeos a Astorga, para logo atravesar o antigo territorio vasc\u00f3n e estenderse polos pobos veci\u00f1os. Francos e godos emprenderon diversas expedici\u00f3ns host\u00eds en terras de vascones, os francos polo norte e os godos por sur. Neste per\u00edodo de inestabilidade moitos dos poboados primitivos, non cristi\u00e1ns e f\u00f3ra o radio de protecci\u00f3n das vilas e fortes, quedaron baleiros, para co fortalecemento dos vasc\u00f3ns cara ao s\u00e9culo V volveren ser repoboados.\nCoa retirada dos godos, estas terras quedaron en mans francas, nacendo as\u00ed o Ducado de Vasconia cuxo primeiro titular foi Xenial (602). O patricio e despois duque F\u00e9lix (660-670) unificou Vasconia e Aquitania baixo o nome de Ducado Vasconia-Aquitania, sendo Lupo I (670-710) nomeado duque e sucesor deste \u00e1 s\u00faa morte. Coa desaparici\u00f3n final do Reino de Tolosa (660) as terras que lle correspond\u00edan ao Ducado de Vasconia pasaron a mans do aquitano.\nOs \u00e1rabes entraron na Pen\u00ednsula Ib\u00e9rica desde Xibraltar e chegaron ata Tolosa e Poitiers. Od\u00f3n o Grande venceunos en Tolosa no ano 711 e na batalla de Poitiers con axuda de Carlos Martel. O Ducado de Vasconia-Aquitania mant\u00edvose independente ata a conquista en 768 por parte dos francos. A pesar dos moitos levantamentos vascones entre os s\u00e9culos VII-XI estas terras seguiron unidas a Aquitania. Os normandos atacaron o ducado no ano 846 e fix\u00e9ronse con Labort ata que o duque de Gascu\u00f1a os expulsou en 982. Por mor das guerras e necesidades de defenderse, o Ducado de Vasconia dividiuse en distintas unidades administrativas, form\u00e1ndose o Vizcondado de Labort baixo protecci\u00f3n do Reino de Navarra.\nDesde o nacemento do Reino de Navarra ata a Revoluci\u00f3n Francesa.\nReino de Navarra e Aquitania.\nO duque de Gascu\u00f1a Sancho Guill\u00e9n, en pago dunha d\u00e9beda contra\u00edda co seu sobri\u00f1o Sancho Garc\u00e9s III, deulle a terras de Labort e a Baixa Navarra (ao redor do 1030). Este creou ent\u00f3n os ducados de Baigorri e Labort, mais \u00e1 s\u00faa morte os seus fillos fix\u00e9ronse coas terras, quedando en mans de Garc\u00eda S\u00e1nchez III de Navarra as terras da Rioxa, a Bureba, \u00c1raba, Biscaia e Guip\u00fascoa. Os ducados de Labort e Baigorri pasaron ent\u00f3n a Aquitania e Gascu\u00f1a, mantendo a s\u00faa autonom\u00eda e goberno. O val da Baixa Navarra e as s\u00faas comarcas volveron a Gascu\u00f1a ata o s\u00e9culo XII.\nEn 1152 Henrique II de Inglaterra casa con Leonor de Aquitania e o condado pasa a mans da coroa de Inglaterra. Como os levantamentos se repet\u00edan continuamente, Ricardo Coraz\u00f3n de Le\u00f3n casou coa filla de Sancho VI o Sabio, Berenguela de Navarra separando as\u00ed Baiona de Labort. Baiona quedou en mans do rei e Uztaritz converteuse na capital de Labort (1174). Debido a isto, o comercio en Baiona desenvolveuse considerablemente, creando conflitos coas vilas e cidades agr\u00edcolas de Labort.\nEn 1193 o vizconde Guillaume Raymond vendeu os seus dereito a Henrique II de Inglaterra. Os ingleses proclamaron a liberdade da plebe e fixeron fronte aos nobres do lugar, quitando o rei de Inglaterra todos os dereitos \u00e1 nobreza e dando por terminado o r\u00e9xime feudal: desde 1193 en diante non houbo nobres en Labort e os foros defenderon os dereitos dos seus habitantes.\nO rei de Inglaterra creou o cargo do bail\u00edo como representante real, a\u00ednda que desde 1498 en diante s\u00f3 se ocupou de asuntos militares, pois os administrativos e xudiciais estaban en mans dos funcionarios. O goberno de Labort estaba en mans do Biltzar (consello en \u00e9uscaro), onde se trataban os asuntos xerais de Labort e estaba formado polos alcaldes deste territorio hist\u00f3rico. Desde 1314 ten escritos os seus foros e costumes.\nDesde a abolici\u00f3n da nobreza ata a Revoluci\u00f3n Francesa.\nDurante tres s\u00e9culos estivo baixo administraci\u00f3n inglesa para pasar en 1450, segundo o Tratado de Ayherre, a mans da coroa francesa unha vez terminada a Guerra dos Cen Anos. Os privilexios que Baiona tivera coa coroa Inglesa desapareceron, pero os seus usos e costumes foron recuperados e revisados para en 1514 seren aceptados polo Parlamento de Bordeos como as leis para todo Labort, que se mantiveron ata a Revoluci\u00f3n Francesa.\nA crise do s\u00e9culo XVII tivo grande efecto en Labort. A desaparici\u00f3n do feudalismo e o desenvolvemento mercantil e industrial provocaron o enfado da nobreza ao non formaren parte deste e ao perderen os seus dereitos sobre os agricultores. Por mor disto houbo grandes conflitos entre en 1654 e 1655, o que levou a que Lu\u00eds XIII e Lu\u00eds XIV recortasen os dereitos dos vasc\u00f3fonos do Pa\u00eds Vasco franc\u00e9s, provocando m\u00e1is levantamentos populares."}
{"id": "31783", "revid": "5863", "url": "https://gl.wikipedia.org/wiki?curid=31783", "title": "Baixa Navarra", "text": "A Baixa Navarra (en ; en ) \u00e9 unha rexi\u00f3n hist\u00f3rica do Pa\u00eds Vasco franc\u00e9s ou Iparralde. Antigamente tam\u00e9n era co\u00f1ecida como \"Terra de Vascos\" ou abrev. \"Vascos\" Hoxe en d\u00eda, o seu territorio forma parte do departamento dos Pireneos Atl\u00e1nticos, xunto cos dos antigos vizcondados de Labort, Sola e Bearne. A Baixa Navarra \u00e9 un dos tres territorios hist\u00f3ricos franceses (os outros dous son Labort e Sola) que forman parte do territorio denominado tradicionalmente Vasconia ou Euskal Herria, de acordo \u00e1 recomendaci\u00f3n da Euskaltzaindia. Formou parte do Reino de Navarra xunto coa actual Comunidade Foral de Navarra (Alta Navarra) ata 1512, data na que foi conquistada por Fernando o Cat\u00f3lico, coa incorporaci\u00f3n do territorio que logrou controlar (a Alta Navarra) \u00e1 Coroa de Castela.\nA Baixa Navarra, que reverteu esta conquista (ao ser abandonada polo emperador Carlos V pola s\u00faa dif\u00edcil defensa), permaneceu con instituci\u00f3ns e leis propias como parte dos dominios da casa de Albret, asoci\u00e1ndose ao Reino de Francia ao ascender o seu rei, Henrique III de Navarra, primeiro da casa de Borb\u00f3n, ao trono franc\u00e9s. As\u00ed, os monarcas franceses intitul\u00e1ronse \"Reis de Francia e de Navarra\". En 1620 Lu\u00eds XIII limitou os poderes das instituci\u00f3ns navarras, a\u00ednda que mantendo a s\u00faa autonom\u00eda (as\u00ed, cando Lu\u00eds XVI convocou os Estados Xerais de Francia, Navarra non enviou formalmente deputados a estes, sen\u00f3n ao Rei en persoa, de xeito independente e co seu propio \"Caderno de agravios\"). Por\u00e9n, o seu status diferenciado dentro da Coroa rematou coa Revoluci\u00f3n francesa iniciada en 1789.\nAs 76 comunas que o compo\u00f1en formaban parte do distrito de Bayona e dos cant\u00f3ns de Bidache (parcialmente), Hasparren (parcialmente), Iholdy, La Bastide-Clairence (parcialmente), Saint-\u00c9tienne-de-Ba\u00efgorry, Saint-Jean-Pied-de-Port e Saint-Palais (parcialmente) ata o ano 2015, en que, mantendo o distrito, pasaron a formar parte dos novos cant\u00f3ns de Pa\u00eds de Bidache, Amikuze e Ostibarre (45 comunas), Monta\u00f1a Vasca (30), Nive-Adour (1) e Orthez e Terras de R\u00edos e Sal (1).\nHistoria.\nAta \u00e9poca moderna non recibe o nome de Baixa Navarra por influencia do franc\u00e9s (\"Basse Navarre\"), do mesmo xeito que outras provincias de Francia (por exemplo, Alta e Baixa Normand\u00eda). Na Idade Media e ata o s\u00e9culo XI o territorio formou probablemente parte do ducado de Vasconia. A mediados do s\u00e9culo XI \u00e9 entregada ao reino de Navarra. Esta medida non \u00e9 aceptada polos bar\u00f3ns locais, que se mante\u00f1en en rebeld\u00eda ata que en 1191 Ricardo Coraz\u00f3n de Le\u00f3n lla entrega de novo ao reino de Navarra. Ata 1530 formou parte de Navarra, denomin\u00e1ndose Meiri\u00f1ado de Ultraportos ou Terra de Ultraportos por atoparse todo o seu \u00e1mbito na vertente norte dos Pireneos, al\u00e9n do porto de Roncesvalles. Dentro do reino mantivo certa autonom\u00eda a\u00ednda que, pese \u00e1 tradici\u00f3n popular, non pode considerarlla propiamente un meiri\u00f1ado.\nEn 1512 Fernando o Cat\u00f3lico coa escusa de apoiar ao bando navarro beamont\u00e9s na Guerra Civil de Navarra, invadiu dito reino e tomou o t\u00edtulo de rei, un\u00edndoo ao de Arag\u00f3n. En 1513 as Cortes de Navarra \u00e1 que s\u00f3 acudiron beamonteses nomearon rei a Fernando \"o Cat\u00f3lico\". Posteriormente as Cortes de Castela en Burgos en 1515 decidiron a incorporaci\u00f3n ao Reino de Castela, sen acudir ning\u00fan navarro a dita asemblea. Desta forma, o t\u00edtulo real navarro pasou a estar ligado \u00e1 Corona castel\u00e1. Ao unirse as d\u00faas coroas en Carlos I, o t\u00edtulo permaneceu vinculado aos t\u00edtulos reais espa\u00f1ois.\nOs monarcas navarros Xo\u00e1n III de Albret e Catarina de Foix e posteriormente Henrique II nunca renunciaron ao seu dereito sobre o reino de Navarra e de feito intentaron reconquistalo varias veces, a\u00ednda que non lles foi posible. Do mesmo xeito que os reis espa\u00f1ois, seguiron ostentando o t\u00edtulo real simultaneamente. En 1530 o emperador Carlos V, decidiu por raz\u00f3ns estrat\u00e9xicas, debido \u00e1 imposibilidade de controlalo, renunciar definitivamente \u00e1 parte transpirenaica do Reino de Navarra co que Henrique II de Albret, Rei de Navarra, puido exercer a soberan\u00eda deste territorio como un m\u00e1is dos seus dominios. Sobreviviu xa que logo o Reino de Navarra en Baixa Navarra, baixo plena soberan\u00eda dos seus Reis, ata o ano 1610 en que un\u00edronse din\u00e1sticamente os Reinos de Navarra e Francia, a\u00ednda que mantendo teoricamente a s\u00faa identidade. O seu capitalidade ostentouna a cidade de Saint-Palais, onde se reun\u00edan as Cortes do Reino. Este Reino de Navarra recalcaba a s\u00faa independencia do resto de Francia ata a Revoluci\u00f3n francesa, en 1789:\nEn 1548, Xoana de Albret, ra\u00ed\u00f1a de Navarra, casou co Duque de Vend\u00f4me Ant\u00f3n de Borb\u00f3n, de cuxo matrimonio naceu Henrique III de Navarra, herdeiro deste reino. En 1589 accedeu este a o trono de Francia como Henrique IV de Francia, portando na s\u00faa cabeza a coroa de ambos reinos e iniciando a dinast\u00eda Borb\u00f3n.\nTras acceder a casa de Borb\u00f3n, que ostentaba o t\u00edtulo de rei de Navarra (do mesmo xeito que os reis espa\u00f1ois), ao trono de Francia, o goberno efectivo como senescais das terras que pertenceran \u00e1 casa de Albret, a Baixa Navarra, Bearn, o Vizcondado de Soa, as terras de Labort, a alcald\u00eda de Baiona (practicamente a totalidade do que hoxe constit\u00fae o departamento franc\u00e9s de Pireneos Atl\u00e1nticos), recaeron baixo a Dinast\u00eda Agramont (Gramont, en franc\u00e9s), hist\u00f3rica familia aliada dos Reis de Navarra, con sede no Principado de Bidache.\nEn 1610 unific\u00e1ronse Francia e Baixa Navarra, a\u00ednda que os sucesivos reis franceses seguiron ostentando ambos t\u00edtulos por separado. Como os reis espa\u00f1ois non renunciaron ao seu t\u00edtulo de Reis de Navarra, deuse o caso de que tanto uns como outros autodenomin\u00e1banse Reis de Navarra.\nReis da Baixa Navarra.\nOs reis da Baixa Navarra trala conquista do resto de Navarra foron os seguintes:\nCultura.\nAdemais do franc\u00e9s, oficial e falado por toda a poboaci\u00f3n, o uso do \u00e9uscaro (no seu dialecto baixo-navarro) est\u00e1 moi estendido. No 2001, dos 28.000 habitantes da Baixa Navarra, 17.080 declar\u00e1banse vasc\u00f3fonos (biling\u00fces \u00e9uscaro-franc\u00e9s ou biling\u00fces pasivos), o que representaba o 61% da poboaci\u00f3n e constitu\u00eda o segundo maior porcentaxe de entre os tres territorios do Pa\u00eds Vasco franc\u00e9s, s\u00f3 por detr\u00e1s de Soule, cun 64%. O m\u00e1is recente estudo, por\u00e9n, marca unha regresi\u00f3n, especialmente entre os m\u00e1is novos, situ\u00e1ndose actualmente nun 55,5%. Na zona sur-occidental da Baixa Navarra, nas comunas de Aldudes, Banca e Urepel, f\u00e1lase o dialecto alto-navarro.\nCon respecto \u00e1 s\u00faa identidade cultural, e ante a pregunta \"Consid\u00e9rase vostede vasco?\", un 63% dos baixonavarros responderon afirmativamente, un 9% que en certa medida, e outro 24% de forma negativa."}
{"id": "31784", "revid": "98629", "url": "https://gl.wikipedia.org/wiki?curid=31784", "title": "Iparralde", "text": "Iparralde (en \u00e9uscaro Parte Norte), Pa\u00eds Vasco Norte, Pa\u00eds Vasco franc\u00e9s ou Pa\u00eds Vasco continental son alg\u00fans dos diferentes nomes para facer referencia a aqueles territorios do hist\u00f3rico Pa\u00eds Vasco baixo administraci\u00f3n francesa, en contraposici\u00f3n a aqueles que est\u00e1n baixo administraci\u00f3n espa\u00f1ola, o Hegoalde.\nO Iparralde comprende aproximadamente a metade occidental do departamento franc\u00e9s dos Pireneos Atl\u00e1nticos, e est\u00e1 formado polas tres provincias hist\u00f3ricas de Baixa Navarra (en \u00e9uscaro: Nafarroa Beherea, en franc\u00e9s: Basse-Navarre), Lapurdi (en franc\u00e9s: Labourd) e Zuberoa (en franc\u00e9s: Soule).\nAdemais do franc\u00e9s, lingua oficial, f\u00e1lase no seu territorio \u00e9uscaro. Malia non ter oficialidade, a\u00ednda que si ten un reco\u00f1ecemento secundario nalg\u00fans eidos coma a educaci\u00f3n e as instituci\u00f3ns.\nA cidade m\u00e1is importante \u00e9 Baiona. Outros concellos destacados son Biarritz, Hendaia ou Maule.\nTerritorio.\nO departamento dos Pireneos Atl\u00e1nticos div\u00eddese en tres distritos (\"arrondissements\"): Baiona, Oloron-Sainte-Marie e Pau. O Pa\u00eds Vasco franc\u00e9s comprende por completo o de Baiona e os cant\u00f3ns de Tardets-Sorholus e Maul\u00e9on-Licharre no de Oloron-Sainte-Marie.\nO Pa\u00eds Vasco franc\u00e9s comprende tres territorios hist\u00f3ricos existentes antes da divisi\u00f3n departamental de Francia en 1789, con certas modificaci\u00f3ns:"}
{"id": "31787", "revid": "109216", "url": "https://gl.wikipedia.org/wiki?curid=31787", "title": "Hegoalde", "text": "Hegoalde (en \u00e9uscaro Parte Sur), Pa\u00eds Vasco sur, Pa\u00eds Vasco espa\u00f1ol ou Pa\u00eds Vasco peninsular son alg\u00fans dos distintos nomes que se usan para facer referencia a aqueles territorios do hist\u00f3rico Pa\u00eds Vasco baixo administraci\u00f3n espa\u00f1ola, en contraposici\u00f3n a aqueles que est\u00e1n baixo administraci\u00f3n francesa, o Iparralde.\nO Hegoalde at\u00f3pase ao sur do Bidasoa, r\u00edo fronteirizo entre Espa\u00f1a e Francia. Constit\u00faese coas provincias (herrialdes) (de \u00c1raba, Biscaia e Guip\u00fascoa na Comunidade Aut\u00f3noma Vasca) xuntamente coa provincia de Navarra (Comunidade Foral de Navarra)."}
{"id": "31789", "revid": "89787", "url": "https://gl.wikipedia.org/wiki?curid=31789", "title": "Gr\u00e2ndola, Vila Morena", "text": "\u00abGr\u00e2ndola, Vila Morena\u00bb \u00e9 unha canci\u00f3n composta e cantada por Zeca Afonso, escollida polo Movimento das For\u00e7as Armadas (MFA) para ser o segundo sinal para o comezo da Revoluci\u00f3n dos caraveis. Zeca Afonso compuxo esta canci\u00f3n en homenaxe \u00e1 Sociedade Musical Fraternidade Oper\u00e1ria Grandolense. A canci\u00f3n ref\u00edrese \u00e1 fraternidade entre as persoas de Gr\u00e2ndola, no Alentexo, e ser\u00eda censurada polo r\u00e9xime Salazarista por ser unha canci\u00f3n asociada ao comunismo. \u00c1s 00:20 do d\u00eda 25 de abril de 1974 a canci\u00f3n foi transmitida na R\u00e1dio Renascen\u00e7a, a emisora cat\u00f3lica portuguesa, como sinal para confirmar as operaci\u00f3ns da revoluci\u00f3n. Por ese motivo quedou sempre asociada a ela, as\u00ed como \u00f3 comezo da democracia en Portugal.\nHistoria.\nA canci\u00f3n foi inclu\u00edda no \u00e1lbum \"Cantigas do Maio\", editado en decembro de 1971, disco que conta cos arranxos e direcci\u00f3n musical de Jos\u00e9 M\u00e1rio Branco. \"Gr\u00e2ndola, Vila Morena\" \u00e9 a quinta canci\u00f3n do \u00e1lbum, gravado en Herouville (Francia) entre o 11 de outubro e o 4 de novembro de 1971. Foi cantada por primeira vez en p\u00fablico o 10 de maio de 1972 na cidade de Santiago de Compostela. O 29 de marzo de 1974 foi cantada no peche dun espect\u00e1culo no Coliseu de Lisboa, e entre a asistencia estaban militares do Movimento das For\u00e7as Armadas, que escoller\u00edan a canci\u00f3n como un dos xestos para o arranque da Revoluci\u00f3n dos caraveis cando se iniciou a xestaci\u00f3n do mito. Curiosamente, para ese espect\u00e1culo a censura do r\u00e9xime salazarista prohibira a interpretaci\u00f3n de varias canci\u00f3ns do Zeca, entre as cales \"Venham Mais Cinco\", \"Menina dos Olhos Tristes\", \"A Morte Saiu \u00e0 Rua\" e \"Gast\u00e3o Era Perfeito\".\n\u00c1s 00:20 da madrugada do d\u00eda 25 de abril de 1974, \"Gr\u00e2ndola, Vila Morena\" comezou a soar no programa \"Limite\" da R\u00e1dio Renascen\u00e7a. Era o segundo xesto que confirmaba a boa marcha das operaci\u00f3ns e daba inicio \u00f3 avance das forzas organizadas polo MFA. O primeiro xesto, tocado preto de hora e media antes, \u00e1s 22:55 do d\u00eda 24 de abril, foi o tema \"E depois do adeus\", cantado por Paulo de Carvalho.\nDespois da revoluci\u00f3n.\nNas protestas de setembro de 2012, polos recortes do goberno portugu\u00e9s de Pedro Passos Coelho, os manifestantes entoaron o canto de \"Gr\u00e2ndola, Vila Morena\" como himno das protestas. Tam\u00e9n foi utilizada polos manifestantes do 15-M en Espa\u00f1a.\nA canci\u00f3n foi versionada en varias ocasi\u00f3ns por varios artistas, como Am\u00e1lia Rodrigues en 1974, baixo o t\u00edtulo de \"Gr\u00e2ndola\", e o grupo de rock brasileiro 365 en 1987. En Espa\u00f1a foi versionada por grupos como os sevillanos Reincidentes, os vascos Betagarri ou os cantaurores Marina Rossell e Luis Pastor."}
{"id": "31791", "revid": "89787", "url": "https://gl.wikipedia.org/wiki?curid=31791", "title": "Lista de ra\u00f1aceos en Madrid", "text": "Madrid, a capital de Espa\u00f1a, ten unha serie de edificios considerados ra\u00f1aceos que se reparten en distintas zonas do centro da cidade. A \u00e1rea de ra\u00f1aceos m\u00e1is famosa de Madrid \u00e9 AZCA, no Paseo da Castellana, onde est\u00e1 o que foi o edificio m\u00e1is alto da cidade desde 1988 ata 2007, a Torre Picasso, con 157 metros. Hai outros lugares de Madrid onde se concentran edificios notoriamente altos, a\u00ednda que alg\u00fans deles te\u00f1en discutida a s\u00faa cualificaci\u00f3n de ra\u00f1aceos. Na praza de Castilla hai d\u00faas torres especialmente rechamantes polo \u00e1ngulo agudo que forma unha das s\u00faas fachadas co chan, os edificios da Puerta de Europa.\nActualmente o parque empresarial chamado Cuatro Torres Business Area (CTBA) no norte do Paseo de la Castellana, no que est\u00e1 o ra\u00f1aceos m\u00e1is alto de Espa\u00f1a, a Torre de Cristal, con 250 metros, re\u00fane os catro ra\u00f1aceos m\u00e1is altos de Madrid e tam\u00e9n de Espa\u00f1a."}
{"id": "31792", "revid": "85894", "url": "https://gl.wikipedia.org/wiki?curid=31792", "title": "Fouce e martelo", "text": "A fouce e martelo (\u262d) \u00e9 un s\u00edmbolo historicamente empregado para representar \u00f3s traballadores, e de xeito m\u00e1is particular e estendido \u00f3 comunismo e \u00f3s partidos pol\u00edticos comunistas. \nHistoria.\nDese\u00f1o e simbolismo.\nO dese\u00f1o presenta unha fouce sobreposta a un martelo, de forma que semellan cruzados ou entrelazados. As d\u00faas ferramentas simbolizan, respectivamente, o proletariado industrial e o campesi\u00f1ado; as d\u00faas clases cuxa alianza \u00e9 considerada fundamental polos marxistas-leninistas para o triunfo da revoluci\u00f3n socialista.\nPrimeiros usos.\nO uso das d\u00faas ferramentas para simbolizar os traballadores foi empregado d\u00e9cadas antes da Revoluci\u00f3n de outubro, por exemplo en moedas chilenas da \u00faltima d\u00e9cada do s\u00e9culo XIX e primeira d\u00e9cada do XX.\nO emblema \u00e9 m\u00e1is co\u00f1ecido por ter sido incorporado \u00e1 bandeira vermella da URSS, as\u00ed como a cada unha das s\u00faas rep\u00fablicas constitu\u00edntes, cabo da Estrela vermella. \nUso sovi\u00e9tico e ruso.\nDende 1917, coa Revoluci\u00f3n Rusa, a fouce e martelo (en ruso, \u0441\u0435\u0440\u043f \u0438 \u043c\u043e\u043b\u043e\u0442, \"serp i molot\") tornouse un dos s\u00edmbolos da Rep\u00fablica Socialista Sovi\u00e9tica Federada de Rusia (RSFSR). Inicialmente, era utilizada tan s\u00f3 no escudo da rep\u00fablica, xa que a uni\u00f3n entre obreiros e campesi\u00f1os fora declarada a base do Estado, e nos s\u00edmbolos do Ex\u00e9rcito Vermello (creado no 1918).\nM\u00e1is tarde, foi incorporado \u00e1 bandeira da Uni\u00f3n Sovi\u00e9tica, adoptada en 1923 e oficializada na Constituci\u00f3n Sovi\u00e9tica de 1924, as\u00ed como nas bandeiras das rep\u00fablicas sovi\u00e9ticas a partir de 1924. Antes diso, as bandeiras das rep\u00fablicas sovi\u00e9ticas xeralmente eran vermellas, co nome da respectiva rep\u00fablica escrito en dourado , tal como estabelec\u00eda a Constituci\u00f3n Sovi\u00e9tica de 1918.\nOs partidos comunistas afiliados \u00f3 Komintern e \u00f3 Kominform (que segu\u00edan a orientaci\u00f3n de Moscova), e a\u00ednda os que se ali\u00f1aban a Pequ\u00edn ap\u00f3s o cisma sino-sovi\u00e9tico, tenden a empregar a fouce e martelo ou emblemas similares nas s\u00faas simbolox\u00edas. Mentres, at\u00e9 mesmo partidos comunistas opostos tanto \u00e1s directrices da Uni\u00f3n Sovi\u00e9tica como da China empregaban a fouce e martelo como s\u00edmbolo (a pesar de, por veces, faceren leves modificaci\u00f3ns estil\u00edsticas no dese\u00f1o). As\u00ed, a fouce e martelo tornouse s\u00edmbolo universal do comunismo, independentemente da orientaci\u00f3n da tendencia ideol\u00f3xica\nPartidos pol\u00edticos.\nEn diversos pa\u00edses do mundo, a fouce e martelo \u00e9 de uso exclusivo dos partidos pol\u00edticos comunistas, adoptado pola inmensa maior\u00eda deles. A\u00ednda que tam\u00e9n alg\u00fans partidos comunistas abandonaron ou nunca utilizaron este s\u00edmbolo.\nOutros s\u00edmbolos similares.\nAlg\u00fans s\u00edmbolos comunistas gardan semellanza estil\u00edstica ou formal coa fouce e martelo, sen necesariamente representar unha fouce e un martelo. Exemplos disto aparecen na bandeira de Angola, no logotipo do Partido Comunista Portugu\u00eas, do Partido Comunista dos EEUU, e nalgunhas representaci\u00f3ns do logo da central sindical brit\u00e1nica \"Transport and General Workers Union\".\nOutras variaci\u00f3ns sobre o mesmo tema de ferramentas cruzadas incl\u00faen o s\u00edmbolo do Partido dos Traballadores Coreanos (martelo, pincel e fouce), o antigo s\u00edmbolo do Partido Laborista Brit\u00e1nico (espada, pa e aixada), e o s\u00edmbolo da picara\u00f1a e fusil da Albania comunista.\nAs correntes ideol\u00f3xicas trotskistas, principalmente as organizadas sobre a IV Internacional, utilizan unha versi\u00f3n invertida da fouce e martelo.\nO escudo de Austria mostra unha aguia apreixando unha fouce nunha garra e un martelo na outra, sen cruzalos. A pesar de non teren ningunha relaci\u00f3n co comunismo, o dese\u00f1o f\u00edxose para representar obreiros e campesi\u00f1os, as d\u00faas principais clases sociais na sociedade austr\u00edaca na \u00e9poca da s\u00faa concepci\u00f3n.\nNo Unicode, o s\u00edmbolo \"fouce e martelo\" obtense polo c\u00f3digo U+262D (\u262d)."}
{"id": "31793", "revid": "88215", "url": "https://gl.wikipedia.org/wiki?curid=31793", "title": "Andy Khachaturian", "text": "Ontronik \"Andy\" Khachaturian (en ), nado o 4 de maio de 1975 nos \u00c1nxeles, \u00e9 un m\u00fasico estadounidense. Iniciou a s\u00faa carreira na bater\u00eda da banda System of a Down. Foi bater\u00eda entre 1995 e 1997. At\u00e9 novembro de 2002, foi o vocalista de The Apex Theory. Actualmente \u00e9 o vocalista da banda VoKEE."}
{"id": "31796", "revid": "25871", "url": "https://gl.wikipedia.org/wiki?curid=31796", "title": "C\u00f3modo", "text": "Marcus Aurelius Commodus Antoninus, m\u00e1is vulgarmente chamado C\u00f3modo (31 de agosto, 161, Lanuvio - 31 de decembro, 192, Roma) foi un Emperador Romano que gobernou de 180 a 192.\nEra fillo de Marco Aurelio e de Faustina a Nova e foi o primeiro emperador, nunha serie de cinco, en ascender ao poder por lazos de sangue e non por adopci\u00f3n. A C\u00f3modo sorprendeuno a morte do seu pai mentres completaba a submisi\u00f3n dos cuados. Firmou apresuradamente a paz cos cuados, marcomanos e buros e volveu a Roma. Este emperador era a ant\u00edtese de Marco Aurelio. Cruel, caprichoso, corrupto e apaixonado dos combates dos gladiadores, nos que el mesmo participaba, ergueu as iras do Senado, alleouse do apoio do ex\u00e9rcito e non tardaron en se urdir conspiraci\u00f3ns para o apartar do poder.\nA estabilidade que oferec\u00eda o mecanismo sucesorio, e que tan bos resultados dera nos anos anteriores, entrou en crise. Estalaron mot\u00edns nas provincias e na mesma Roma, neste \u00faltimo caso pola carest\u00eda das subsistencias, e que se atribu\u00edron aos manexos especulativos de Cleandro, favorito do emperador.\nO sistema estaba canso, o que se traduc\u00eda nunha progresiva ineficacia, e non ser\u00eda xusto dicir que toda a responsabilidade era de C\u00f3modo, pero non \u00e9 menos certo que a s\u00faa desastrosa actuaci\u00f3n agravou unhas condici\u00f3ns que ter\u00edan necesitado dun gobernante en\u00e9rxico, capaz e honrado para lle po\u00f1er freo.\nOs derradeiros anos de C\u00f3modo foron un aut\u00e9ntico delirio de extravagancias e crueldades da mais imp\u00fadica exhibici\u00f3n, dunha megaloman\u00eda que parec\u00eda non ter l\u00edmites. O emperador presentouse como un deus e obrigou a adoptar o adxectivo de \"comodiano\" para designar todas as instituci\u00f3ns. Incluso parece que pretendeu trocar o nome de Roma. Tram\u00e1ronse numerosas conspiraci\u00f3ns contra el mesmo, que eliminou con numerosas execuci\u00f3ns nas que foron v\u00edtimas familiares e colaboradores. Nunha delas, tramada pola s\u00faa concubina Marcia, foi asasinado por un gladiador.\nTras o seu asasinato, o Senado votou a \"damniato memoriae\", isto \u00e9, a condena da s\u00faa lembranza, polo que o seu nome foi borrado e omitido, e todos os seus decretos e disposici\u00f3ns, anulados.\nAs pel\u00edculas \"A ca\u00edda do Imperio Romano\" (1964) e \"Gladiator\" (2000) est\u00e1n baseadas parcialmente na vida de C\u00f3modo, mais d\u00e9bese ter cautela na rigorosidade hist\u00f3rica das mesmas."}
{"id": "31797", "revid": "7334", "url": "https://gl.wikipedia.org/wiki?curid=31797", "title": "Pertinax", "text": "Publius Helvius Pertinax, nado en Alba Pompeia no 126 e morto en Roma no 193, foi un emperador romano.\nTraxectoria.\nDurante os seus anos mozos estivo traballando como ensinante de gram\u00e1tica. Enrolouse no ex\u00e9rcito, e grazas ao patr\u00f3n do seu pai, Loliano Alvito, c\u00f3nsul no 144, foi nomeado centuri\u00f3n. Decontado amosou o seu gran valor nas guerras particas e foi trasladado a Britania. Dende al\u00ed o seu seguinte destino foi Mesia, como \"praefectus alae\", onde estivo ao mando dunha das \u00e1s da cabalar\u00eda. Volveu trocar de destino, xa administrativo, en Alba Emilia, como \"praefectus alimentorun\", cun novo cargo para a frota do Rhin. De al\u00ed marchou \u00e1 Dacia como \"ducenarius\", ou sexa, supervisor das contas da provincia, cargo que o levou a ser acusado falsamente de malversaci\u00f3n dos fondos p\u00fablicos. Foi cesado polo emperador dos seus cargos.\nRetirado, foi chamado por T. Claudio Pompeiano para servir nas s\u00faas forzas como xefe da cabalar\u00eda. Pompeiano era o xenro do emperador Marco Aurelio no tempo en que os marcomanos irromperon en Aquileia, onde Pertinax estaba destinado. Destacou na loita contra os marcomanos, polo cal foi recompensado polo emperador, que o introduciu no Senado, xa que a s\u00faa honra estaba limpa ao se descubrir que a malversaci\u00f3n fora unha trama para afastar un funcionario honrado e pouco dado aos subornos. Como a guerra continuaba, Pertinax foi nomeado legado da lexi\u00f3n I Adiutrix, para rexeitar os marcomanos de Raetia e Noricum, acci\u00f3n que conseguiu facer brillantemente. Marco Aurelio nomeouno c\u00f3nsul.\nEnviado a Siria no 175, tivo que volver de novo para o Danubio, xa que a guerra empeorara naquela provincia. Foi nomeado no 179 gobernador da Dacia, despois de telo sido da Mesia Superior e Inferior. Finalmente, e como cumio da s\u00faa brillante carreira, d\u00e9ronlle a Siria para gobernar. \u00c1 morte de Marco Aurelio parece que se deixou levar polas prebendas do cargo, xa que volveu a Roma moito m\u00e1is rico do que fora na Dacia.\nXa en tempos de C\u00f3modo, foi chamado por este para sufocar unhas revoltas entre as lexi\u00f3ns afincadas en Britania. \u00c1 s\u00faa volta foi nomeado prefecto de Roma. Co asasinato de C\u00f3modo, Pertinax foi nomeado emperador polos pretorianos. S\u00f3 ocupou o cargo 83 d\u00edas, xa que todas as iniciativas que tomou para volver a tempos anteriores foron mal tomadas, especialmente polos pretorianos, que quer\u00edan continuar coas s\u00faas prerrogativas. Os seus esforzos para trocar o senso que estaba a tomar o imperio e rematar cos tempos de excesos de C\u00f3modo remataron co seu asasinato polos propios pretorianos que o nomearan emperador."}
{"id": "31798", "revid": "15490", "url": "https://gl.wikipedia.org/wiki?curid=31798", "title": "Didio Xuliano", "text": "Marcus Severus Didius Iulianus (137-193) foi un emperador romano, nado en Mediolanum (Mil\u00e1n) probabelmente o 29 de xaneiro do ano 137.\nPertenc\u00eda a unha familia senatorial e a s\u00faa nai era orixinaria de Hadrumentum (\u00c1frica), en relaci\u00f3ns coa familia Antonina, polo que gozou dos favores de Domitila, a nai do emperador Marco Aurelio.\nTraxectoria.\nFoi decemviro, cuestor, edil, pretor e legado de Acaia e de \u00c1frica. Na Xermania estivo ao mando da XXI lexi\u00f3n. En B\u00e9lxica detivo a invasi\u00f3n dos xermanos, polo que foi nomeado c\u00f3nsul. Venceu aos chattis e dirixiu un repartimento de alimentos en Italia.\nDurante o reinado de C\u00f3modo, foi desterrado a Mediolanum, acusado de participar nunha conspiraci\u00f3n contra do emperador, pero foi absolto e volveu ga\u00f1ar o favor imperial. Mais adiante foi gobernador de Bitinia, c\u00f3nsul e proc\u00f3nsul de \u00c1frica e entre os anos 189-190 e 192-193 tivo o proconsulado de Asia. No ano 193, Didio Xuliano retirouse \u00e1 vida privada.\nDespois do \u00e9xito da conspiraci\u00f3n contra de Pertinax, Didio Xuliano acercouse aos pretorianos para lles prometer cartos a cambio da subida ao poder. Flavio Sulpiciano, prefecto da cidade de Roma tam\u00e9n entrou na poxa, polo que o imperio se estaba a vender ao mellor ofertante.\nDidio Xuliano ga\u00f1ou ao ofrecer 25.000 sestercios para cada pretoriano. Foi confirmado polo Senado como emperador, pero odiado polo pobo que o consideraba culp\u00e1bel de participar no asasinato de Pertinax, e non lle ofreceu ningunha honra f\u00fanebre por medo \u00e1s reacci\u00f3ns de Roma. E pronto houbo sublevaci\u00f3ns en Roma e outras cidades, polo que as lexi\u00f3ns de Pannonia (actual Hungr\u00eda) nomearon a Septimio Severo como emperador. O Senado declarou a Septimio Severo como inimigo p\u00fablico, pero este se encontraba preto de Italia, e puxo o seu ex\u00e9rcito cara a Roma, onde se presentaba como o vingador de Pertinax. Pronto tomou R\u00e1vena e a frota al\u00ed fondeada. Didio Xuliano enviou embaixadores para chegar a un acordo, e mesmo conseguiu que o Senado nomeara a Septimio Severo como emperador a car\u00f3n del, pero este non aceptou.\nA autoridade de Didio Xuliano \u00eda rapidamente deterior\u00e1ndose. Os pretorianos ao mando de Tulio Crispino foron derrotados, armou os gladiadores de Capua, e intentouno con magos para paralizar as armas do inimigo, pero s\u00f3 conseguiu que o Senado o condenase a morte e nomease como \u00fanico emperador a Septimio Severo.\nA sentenza cumpriuse o 1 de xu\u00f1o nos recintos imperiais, onde foi decapitado."}
{"id": "31800", "revid": "111586", "url": "https://gl.wikipedia.org/wiki?curid=31800", "title": "Monte Pedroso", "text": "O monte Pedroso \u00e9 un monte situado no concello de Santiago de Compostela, na parroquia de Santa Mar\u00eda de Figueiras.\nSituaci\u00f3n.\nDista tan s\u00f3 3\u00a0km do casco urbano da capital galega. Acc\u00e9dese a el a trav\u00e9s do Campo das Hortas e da Calzada do Carme de Abaixo. Est\u00e1 na marxe dereita do r\u00edo Sarela. Dende o seu cumio (461 m) hai unha boa vista de Compostela e doutros montes pr\u00f3ximos como o de Fontecova. \nHistoria.\nDa presenza humana no Pedroso desde tempos remotos dan testemu\u00f1a os petr\u00f3glifos preto do cumio. Na zona cons\u00e9rvase unha ponte medieval. \nEst\u00e1 protexido desde hai anos da construci\u00f3n para que ning\u00fan edificio poida competir nunca en altura nin en visibilidade coa catedral de Santiago.\nNo cumio at\u00f3panse as antenas e instalaci\u00f3n dos reemisores de radio e televisi\u00f3n. \nOs seus bosques foron moi castigados na vaga de incendios do ver\u00e1n de 2006. "}
{"id": "31801", "revid": "181", "url": "https://gl.wikipedia.org/wiki?curid=31801", "title": "Cor\u00e1n - \u0627\u0644\u0642\u0631\u0622\u0646", "text": ""}
{"id": "31803", "revid": "624", "url": "https://gl.wikipedia.org/wiki?curid=31803", "title": "926", "text": "Mortes.\nHistoria ano a ano"}
{"id": "31804", "revid": "82922", "url": "https://gl.wikipedia.org/wiki?curid=31804", "title": "927", "text": "Mortes.\nHistoria ano a ano"}
{"id": "31805", "revid": "56817", "url": "https://gl.wikipedia.org/wiki?curid=31805", "title": "929", "text": "Mortes.\nHistoria ano a ano"}
{"id": "31806", "revid": "98629", "url": "https://gl.wikipedia.org/wiki?curid=31806", "title": "930", "text": "Outros.\nHistoria ano a ano"}
{"id": "31807", "revid": "82922", "url": "https://gl.wikipedia.org/wiki?curid=31807", "title": "931", "text": "Mortes.\nHistoria ano a ano"}
{"id": "31808", "revid": "23204", "url": "https://gl.wikipedia.org/wiki?curid=31808", "title": "932", "text": "Mortes.\nHistoria ano a ano"}
{"id": "31809", "revid": "56817", "url": "https://gl.wikipedia.org/wiki?curid=31809", "title": "933", "text": "Mortes.\nHistoria ano a ano"}
{"id": "31810", "revid": "56817", "url": "https://gl.wikipedia.org/wiki?curid=31810", "title": "934", "text": "Mortes.\nHistoria ano a ano"}
{"id": "31816", "revid": "605", "url": "https://gl.wikipedia.org/wiki?curid=31816", "title": "Sony Computer Entertainment", "text": ""}
{"id": "31848", "revid": "111586", "url": "https://gl.wikipedia.org/wiki?curid=31848", "title": "Paul Auster", "text": "Paul Auster, nado en Newark (Nova Jersey) o 3 de febreiro de 1947, \u00e9 un escritor estadounidense. Parte da s\u00faa obra est\u00e1 ambientada na cidade de Nova York. Na s\u00faa mocidade traduciu poes\u00eda francesa, e foi tam\u00e9n poeta antes de orientarse cara \u00e1 novela. Ten traballado tam\u00e9n para o cine; seus son os gui\u00f3ns de \"Smoke\", \"Blue in the Face\" e \"Lulu on the Bridge\". Mentres resid\u00eda en Brooklyn obtivo o Premio M\u00e9dicis en 1993 pola novela \"Leviat\u00e1n\".\nTraxectoria.\nSeus pais naceran xa nos Estados Unidos, a\u00ednda que eran orixinarios da Europa Central. O seu contacto cos libros \u00e9 bastante prematuro, grazas \u00e1 biblioteca dun t\u00edo seu que era tradutor. Comeza a escribir aos 12 anos, antes mesmo de descubrir o b\u00e9isbol, que tanto aparece nas s\u00faas novelas. Entre 1965 e 1967 estuda na Universidade de Columbia literatura francesa, italiana e inglesa. Empeza a traducir a autores franceses como Dupin e Du Buchet e viaxa a Par\u00eds. Volver\u00e1 en 1967 para evitar ir \u00e1 Guerra de Vietnam, tratar\u00e1 de traballar no cine a pesar de suspender o exame de ingreso ao IDHEC. Escribe gui\u00f3ns para pel\u00edculas mudas que nunca se rodaron, mais que descubriremos m\u00e1is tarde na s\u00faa novela \"O libro das ilusi\u00f3ns\".\nDurante os dez anos seguintes o traballo ser\u00e1 duro. Escribe artigos para revistas, comeza as primeiras versi\u00f3ns de \"Viaxe de Ana Blume\" e d\"'O palacio da l\u00faa\"; traballa nun petroleiro, e de volta a Francia vivir\u00e1 tres anos, de 1971 a 1974, grazas \u00e1s s\u00faas traduci\u00f3ns de Mallarm\u00e9, Sartre ou Simenon; tam\u00e9n escribe poes\u00edas e obras de teatro dun acto.\nEn 1979, xusto despois de divorciarse e de tentar sen \u00e9xito de publicar unha novela polic\u00edaca baixo o pseud\u00f3nimo de Paul Benjamin (\"Bala falsa\"), a morte do seu pai proporci\u00f3nalle unha pequena herdanza que o saca de apuros e o inspira para escribir \"A invenci\u00f3n da soidade\". Co\u00f1ece a novelista Siri Hustvedt, coa que casa en 1981.\nCom\u00e9zase a reco\u00f1ecer a Paul Auster entre os escritores importantes. Entre 1986 (ano no que se publica \"Cidade de cristal\") e 1994 (\"Mr. Vertigo\"), saen do prelo novelas maiores como \"O palacio da l\u00faa\" e \"Leviat\u00e1n\". Volve ao cine e adapta xunto ao director Wayne Wang o seu relato curto de \"O conto de Nadal de Augie Wren\". \"Smoke\" e \"Brooklyn Boogie\" estr\u00e9anse en 1995. O mesmo Auster \u00e9 quen dirixe \"Lulu on the bridge\" (1997), que \u00e9 mal recibido pola cr\u00edtica.\nVolve \u00e1 novela con \"Tombuct\u00fa\" (1999), \"O libro das ilusi\u00f3ns\" (2002), \"A noite do or\u00e1culo\" (2004) e \"Brooklyn Follies\" (2005). No ano 2006 recibe o Premio Pr\u00edncipe de Asturias das Letras. Un ano despois estrea a s\u00faa segunda pel\u00edcula, \"The Inner Life of Martin Frost\" e publica o seu libro \"Viaxes no Scriptorium\".\nObra.\nPaul Auster \u00e9, por excelencia, o escritor do azar e da continxencia. Persegue, no coti\u00e1n, as bifurcaci\u00f3ns que nacen de acontecementos aparentemente an\u00f3dinos. Isto sucede n\"'A m\u00fasica do azar\", e sobre todo en \"Leviat\u00e1n\" na s\u00faa excepcional escena central. O seu estilo \u00e9 aparentemente sinxelo, grazas ao seu traballo e co\u00f1ecemento da poes\u00eda, mais agocha unha complexa arquitectura narrativa, composta de digresi\u00f3ns, de historias na historia e de espellismos (\"O conto de Nadal de Augie Wren\"). \nTam\u00e9n describe a perda, o apego ao di\u00f1eiro, o vagabundeo (n'\"O palacio da l\u00faa\", cuxa personaxe central se chama Marco Stanley Fogg, nunha especie de uni\u00f3n destes tres grandes viaxeiros). Cuesti\u00f3nase a identidade, en especial na \"Trilox\u00eda de Nova York\" na que unha das s\u00faas personaxes que non \u00e9 o narrador) se chama coma el; en \"Leviat\u00e1n\", na que o narrador ten as s\u00faas iniciais (Peter Aaron) e co\u00f1ece a unha muller chamada Iris, (anagrama da s\u00faa esposa Siri), ou n\"'A noite do or\u00e1culo\", onde unha personaxe se chama Trause (anagrama de Auster).\nInfluencias.\nNunha entrevista, a preguntas de Joseph Mallia, enumerou os escritores que lle influ\u00edron nos seus inicios como escritor, e a opini\u00f3n que mant\u00e9n actualmente sobre varios dos mesmos: "}
{"id": "31850", "revid": "6386288", "url": "https://gl.wikipedia.org/wiki?curid=31850", "title": "Loiro, Barbad\u00e1s", "text": "San Marti\u00f1o de Loiro \u00e9 unha parroquia do concello ourens\u00e1n de Barbad\u00e1s situada na estrada que une Ourense con Portugal pasando por Celanova e Bande. Segundo o IGE en 2011 ti\u00f1a 142 habitantes (67 homes e 75 mulleres).\nA s\u00faa igrexa parroquial \u00e9 de estilo rom\u00e1nico, da segunda metade do s\u00e9culo XII. A s\u00faa portada occidental presenta claras influencias da catedral de Ourense."}
{"id": "31851", "revid": "111586", "url": "https://gl.wikipedia.org/wiki?curid=31851", "title": "Tratado de Madrid", "text": ""}
{"id": "31853", "revid": "15490", "url": "https://gl.wikipedia.org/wiki?curid=31853", "title": "Tratado de Madrid (1526)", "text": "O Tratado de Madrid foi un tratado asinado por Espa\u00f1a e Francia o 14 de xaneiro de 1526. Leva o nome da cidade na que foi asinado, onde se atopaba preso o rei de Francia, Francisco I dende a s\u00faa derrota na batalla de Pavia.\nResoluci\u00f3n do Tratado.\nFrancisco I \u00f3 chegar a Francia denunciou o Tratado por consideralo asinado baixo coacci\u00f3n, xa que era ref\u00e9n do rei Carlos."}
{"id": "31855", "revid": "85894", "url": "https://gl.wikipedia.org/wiki?curid=31855", "title": "Tratado de Madrid (1670)", "text": "Tratado asinado o 18 de xullo de 1670 entre Gran Breta\u00f1a e Espa\u00f1a. Tam\u00e9n recibe o nome de Tratado Americano.\nO plenipotenciario espa\u00f1ol foi Gaspar de Bracamonte e Guzm\u00e1n, Conde de Pe\u00f1aranda. O plenipotenciario brit\u00e1nico foi William Godolphin, Cabaleiro da Espora Dourada.\nTermos do Tratado.\nEspa\u00f1a reco\u00f1ece a soberan\u00eda inglesa nas Indias Occidentais, entre as que posteriormente se contar\u00e1n os territorios insulares e continentais de Xamaica, Belize e Illas Caim\u00e1n."}
{"id": "31856", "revid": "89787", "url": "https://gl.wikipedia.org/wiki?curid=31856", "title": "Cova", "text": "Unha cova, caverna, espenuca, gruta, furna ou pala \u00e9 unha abertura ou cavidade na superficie da codia terrestre.\nClasificaci\u00f3n.\nAs covas poden clasificarse segundo varios par\u00e1metros:\nDistribuci\u00f3n.\nEn Galicia existen principalmente tres zonas con covas:\nPor suposto tam\u00e9n pode haber covas noutros lugares: por exemplo as furnas, na costa, creadas pola erosi\u00f3n da auga, do sal e do vento mari\u00f1os.\nAntropolox\u00eda.\nAs covas sempre foron obxecto dun temor at\u00e1vico por parte dos galegos modernos, e asoci\u00e1banas normalmente a seres de lenda: as mouras e os mouros, os franceses, os trasnos etc. Unha das m\u00e1is co\u00f1ecidas foi literaturizada por Vicente Risco en \"A trabe de ouro e a trabe de alquitr\u00e1n\". Existen lendas con ou sen fundamento (por exemplo, en Pico Sacro) que falan de que dende o curuto dun monte se pod\u00eda chegar \u00f3 r\u00edo por medio dalgunha destas covas.\nLexicolox\u00eda.\nA lingua galega aproveita \u00e9timos de moitas orixes para denominar \u00f3s distintos tipos de covas:\nVivenda.\nOs habitantes das covas son os cavern\u00edcolas ou trogloditas, e esta \u00e9 en realidade a denominaci\u00f3n que se usa para os antigos hom\u00ednidos. Por\u00e9n, houbo ou mesmo segue habendo certas culturas famosas por habitar cavidades naturais ou artificiais:\nA causa de que se habiten \u00e9 que o ambiente qu\u00edmico (t\u00e9rmico e higrom\u00e9trico) das covas \u00e9 moito m\u00e1is estable. Isto permite a conservaci\u00f3n de tres tipos de restos moi importantes para a arqueolox\u00eda, a paleoantropolox\u00eda e a antropolox\u00eda en xeral:"}
{"id": "31857", "revid": "5749", "url": "https://gl.wikipedia.org/wiki?curid=31857", "title": "Tratado de Madrid (1750)", "text": "O Tratado de Madrid, tam\u00e9n co\u00f1ecido coma o Tratado de Permuta, foi un documento firmado por Fernando VI de Espa\u00f1a e Xo\u00e1n V de Portugal o 13 de xaneiro de 1750 para definir os l\u00edmites entre as s\u00faas respectivas colonias en Am\u00e9rica do Sur. Este tratado ampliou os dominios de Portugal deixando os l\u00edmites do Brasil practicamente no seu estado actual.\nV\u00e9xase tam\u00e9n.\nLigaz\u00f3ns externas.\nTexto do tratado "}
{"id": "31859", "revid": "1093", "url": "https://gl.wikipedia.org/wiki?curid=31859", "title": "Niuchese", "text": ""}
{"id": "31866", "revid": "56817", "url": "https://gl.wikipedia.org/wiki?curid=31866", "title": "Arteria pulmonar", "text": "As arterias pulmonares levan o sangue desde o coraz\u00f3n \u00f3 pulm\u00f3n. Conte\u00f1en sangue pouco osixenado e rico en di\u00f3xido de carbono, contrariamente \u00e1s outras arterias.\nNo ser humano, desde a s\u00faa orixe no ventr\u00edculo dereito a arteria pulmonar div\u00eddese en dous brazos, o dereito e o esquerdo."}
{"id": "31867", "revid": "22570", "url": "https://gl.wikipedia.org/wiki?curid=31867", "title": "Partido xudicial", "text": "En Espa\u00f1a, un partido xudicial \u00e9 un distrito ou territorio que comprende varios concellos dunha mesma provincia, na que, para administra-la xustiza, exerce xurisdici\u00f3n un xu\u00edz de primeira instancia.\nA divisi\u00f3n de Espa\u00f1a en partidos xudiciais, realizouse no 1834, t\u00e9ndose en conta os lindes provinciais. M\u00e1is tarde estas divisi\u00f3ns ser\u00edan a base para os distritos electorais e da contribuci\u00f3n. En 1868 exist\u00edan 463 partidos xudiciais e uns 8.000 municipios.\n\u00c9 un concepto diferente da comarca, que ten car\u00e1cter xeogr\u00e1fico en vez de xudicial."}
{"id": "31868", "revid": "98629", "url": "https://gl.wikipedia.org/wiki?curid=31868", "title": "A Static Lullaby", "text": "A Static Lullaby foi unha banda de m\u00fasica rock estadounidense formada en Chino Hills (California) no 2001. O grupo separouse no ano 2012 e reuniuse brevemente en 2015.\nBiograf\u00eda.\nA Static Lullaby xurdiu de xeito casual despois dunha \"jam session\" nun instituto onde os membros de distintas bandas xunt\u00e1ronse nun \u00fanico grupo. Formada en 2001, a banda comezou a s\u00faa traxectoria co vocalista Joe Brown, o baixista Phil Pirrone, o bater\u00eda Brett Dinovo e os guitarristas Dan Arnold e Nathan Lindeman. O seu primeiro concerto foi d\u00faas semanas despois da s\u00faa formaci\u00f3n e aos poucos foise facendo un oco no circu\u00edto local.\nEn setembro de 2001 a banda gravou a s\u00faa primeira canci\u00f3n en casa, titulada \"Withered\". Eles grav\u00e1rona en CDs e edit\u00e1rona como unha demo. Venderon esta demo durante os anos 2001 e 2002 e fixeron unha xira pola costa oeste dos Estados Unidos ata que decidiron editar 3 temas desa primeira sesi\u00f3n de gravaci\u00f3n xunto cun cuarto doutra. A banda conseguiu vender 6\u00a0000 copias.\nEn 2002 fixeron unha xira e chamaron a atenci\u00f3n de moitos selos. Finalmente A Static Lullaby decidiu asinar un contrato coa Ferret Records, e despois diso comezou a traballar no seu primeiro disco \"...And Don't Forget To Breathe\". A banda pasou 18 meses na estrada para presentar o seu traballo, durante os cales tocou ao lado de grupos como AFI, My Chemical Romance e Brand New. Despois da extensa xira asinaron con Columbia Records e gravaron o seu segundo traballo, \"Faso Latido\". Entre a cr\u00edtica houbo opini\u00f3ns divididas e foron despedidos de Columbia. Nesa \u00e9poca, o baixista e vocalista Phil Pirrone sufriu un serio accidente de tr\u00e1fico, polo que tivo que deixar a banda. Pirrone creou o seu propio selo discogr\u00e1fico, Longhair Illuminati, e formou a banda Casket Salesmen co guitarrista Nathan Lindeman."}
{"id": "31869", "revid": "98629", "url": "https://gl.wikipedia.org/wiki?curid=31869", "title": "Xfce", "text": "Xfce (pronunciado como letras individuais) \u00e9 un contorno de escritorio para Unix e outros sistemas operativos baseadas nela como Linux, Solaris ou BSD. Est\u00e1 configurado para utilizarse co rato e os ficheiros de configuraci\u00f3n normalmente est\u00e1n ocultos para o usuario normal.\nXfce pretende ser r\u00e1pido e lixeiro, atractivo desde o punto de vista visual e f\u00e1cil de usar.\u00a0 Xfce encarna a filosof\u00eda tradicional de Unix de modularidade e reutilizaci\u00f3n.\u00a0 Consiste en partes empaquetadas por separado, que xuntas fornecen todas as funci\u00f3ns do contorno de escritorio, pero poden ser seleccionadas en subconxuntos para adaptarse \u00e1s necesidades e preferencias do usuario.\u00a0 Outra das prioridades de Xfce \u00e9 a adhesi\u00f3n a est\u00e1ndares, especialmente os definidos en freedesktop.org.\nDo mesmo xeito que GNOME, Xfce bas\u00e9ase no kit de ferramentas GTK, pero non \u00e9 unha copia (\u00abfork\u00bb) de GNOME.\u00a0 Emprega o xestor de xanelas Xfwm. A s\u00faa configuraci\u00f3n pode facerse integramente co rato, tendo ademais ficheiros de configuraci\u00f3n avanzada agochados ao usuario xeral.\u00a0Xfce non fornece animaci\u00f3ns de escritorio, a\u00ednda que o Xfwm ten compatibilidade para elas.\nDesde febreiro de 2019 a web de Xfce, est\u00e1 dispo\u00f1ible en galego.\nDistribuci\u00f3ns.\nDistribuci\u00f3ns que incl\u00faen Xfce como contorno principal:\nOutras incl\u00faen Xfce como contorno opcional"}
{"id": "31871", "revid": "56817", "url": "https://gl.wikipedia.org/wiki?curid=31871", "title": "Space Needle", "text": "Space Needle \u00e9 unha torre futurista de 184 metros da cidade de Seattle, Estados Unidos. Converteuse no s\u00edmbolo da cidade desde a s\u00faa construci\u00f3n para a Exposici\u00f3n Universal de 1962 que ti\u00f1a por tema o s\u00e9culo XXI. Dese\u00f1ado por Edward E. Carlson, insp\u00edrase na Torre de Stuttgart, Alema\u00f1a."}
{"id": "31872", "revid": "1131", "url": "https://gl.wikipedia.org/wiki?curid=31872", "title": "Facultade de Sociolox\u00eda da Coru\u00f1a", "text": "A Facultade de Sociolox\u00eda \u00e9 un centro educativo da Universidade da Coru\u00f1a situado no campus de Elvi\u00f1a. Actualmente, nesta facultade imp\u00e1rtese a Licenciatura en Sociolox\u00eda, as\u00ed como un programa de doutoramento en Sociolox\u00eda.\nO Campus de Elvi\u00f1a sit\u00faase nos arredores da cidade, onde se achan as instalaci\u00f3ns deportivas da Universidade da Coru\u00f1a.\nEquipo decanal.\nO actual decano \u00e9 Ant\u00f3n \u00c1lvarez Sousa, sendo a vicedecana Laura Oso Casas."}
{"id": "31874", "revid": "5863", "url": "https://gl.wikipedia.org/wiki?curid=31874", "title": "AfterStep", "text": "AfterStep \u00e9 un xestor de xanelas de X Window System para Unix. Orixinalmente era unha variante de FVWM modificada para integrala en NeXTSTEP."}
{"id": "31875", "revid": "127505", "url": "https://gl.wikipedia.org/wiki?curid=31875", "title": "Imperio Romano de Occidente", "text": "O Imperio Romano de Occidente \u00e9 o nome que se lle deu \u00e1 parte occidental do Imperio Romano despois da s\u00faa divisi\u00f3n por Diocleciano no ano 286. Tivo unha existencia pol\u00edtica separada tras a morte de Teodosio I (395), quen deixou a parte occidental do seu imperio a Honorio, e finalizou oficialmente coa abdicaci\u00f3n de R\u00f3mulo Aug\u00fastulo o 4 de setembro de 476 polas presi\u00f3ns do xefe xerm\u00e1nico Odoacro.\nDecadencia Occidental, Prosperidade Oriental.\nSendo xa notoria a decadencia no Imperio Romano (395), o emperador Teodosio decidiu dividir o imperio entre os seus dous fillos, Arcadio e Honorio, para facilitar o manexo de tan vastas terras.\nOs b\u00e1rbaros penetraron o territorio do imperio romano despois da s\u00faa disoluci\u00f3n.\nDivisi\u00f3n do Imperio Romano e principais pobos veci\u00f1os\nA metade Occidental coas pen\u00ednsulas pen\u00ednsula It\u00e1lica e a Pen\u00ednsula Ib\u00e9rica, as Galias, a illa de Gran Breta\u00f1a, o Magreb e as costas de Libia correspondeu ao seu fillo Honorio, mentres que a parte oriental (os Balc\u00e1ns, Anatolia, Oriente Pr\u00f3ximo e Exipto) pasou ao seu fillo Arcadio, convert\u00e9ndose co tempo no Imperio Bizantino, nome tomado de Bizancio, denominaci\u00f3n grega da s\u00faa capital, Constantinopla.\nHonorio situou a s\u00faa capital en Mil\u00e1n. Xa desde hab\u00eda tempo, a metade occidental do Imperio Romano estivera sumida en continuas guerras civ\u00eds polo poder, con xenerais que se rebelaban cada poucos meses e se autocoroaban emperadores alternativos, especialmente en Britania e as Galias. A este complicado cadro que fac\u00eda tremendamente dif\u00edcil manter o goberno sobre o Imperio de Occidente un\u00edanse as continuas inxerencias dos pobos b\u00e1rbaros, que se po\u00f1\u00edan alternativamente \u00e1s ordes duns ou outros contendentes ou romp\u00edan con todos entreg\u00e1ndose ao saqueo segundo lles convi\u00f1a. Por todo iso, Occidente sufriu de forma moito m\u00e1is contundente as consecuencias da crise do s\u00e9culo III, mentres que Oriente lograba recuperarse aos poucos, a pesar de se afrontar de forma continua aos godos e os persas, grazas aos ingresos que os ricos campos de Anatolia e sobre todo Exipto lle proporcionaban, a s\u00faa maior cohesi\u00f3n interna e a s\u00faa poboaci\u00f3n m\u00e1is abundante e menos afectada polas guerras civ\u00eds, a corrupci\u00f3n e as pestes como ocorr\u00eda en Occidente.\nInvasi\u00f3ns B\u00e1rbaras.\nOs Xermanos.\nA crise apoderouse de forma irrevers\u00edbel de Occidente cando os visigodos baixo o mando de Alarico I se dirixiron a Italia no ano 402. Ao principio, o xeneral romano de orixe v\u00e1ndala Estilic\u00f3n, unha das \u00faltimas grandes figuras militares de Occidente, logrou pararlle os p\u00e9s na Batalla de Pollentia. Para desgraza dos romanos, as tropas xa non abundaban tanto como antes e Estilic\u00f3n s\u00f3 puido reunir homes suficientes retirando boa parte dos que vixiaban a fronteira do r\u00edo Rin. Como consecuencia diso, no Nadal do 406 os v\u00e1ndalos, suevos, francos e, en menor medida, os x\u00e9pidos, alanos, s\u00e1rmatas e h\u00e9rulos, cruzaron de forma masiva o r\u00edo xeado e se estenderon como unha praga por toda a Galia e logo por Hispania, saqueando todas as cidades ao seu paso. Pouco despois Alarico volveu a ameazar a Roma esixindo o pagamento de importantes tributos, mentres en Britania un novo usurpador se coroaba a si mesmo como Constancio III. Estilic\u00f3n mostr\u00e1rase incapaz de atallar a crise e foi executado en 408.\nAs tropas romanas abandonaron Britania mentres era invadida por novos continxentes b\u00e1rbaros, a fin de acalmar a situaci\u00f3n na Galia, pero pouco puideron facer. En todo o Imperio a autoridade romana desaparec\u00eda, e s\u00f3 as sucesivas capitais de Mil\u00e1n e R\u00e1vena contaban con forzas suficientes. Con este cadro, a Alarico foille doado chantaxear a abandonada cidade de Roma cerc\u00e1ndoa sucesivamente en 408 e 409, retir\u00e1ndose cando obti\u00f1a o ouro convido co Senado. Pero o \u00faltimo ano non se lle puideron entregar as 4000 pezas esixidas e ordenou saquear a cidade en 410. Tal feito foi visto polos propios romanos como o fin dunha Era e unha aldraxe inimaxin\u00e1bel, pois a cidade que conquistara o mundo ca\u00eda agora presa dos b\u00e1rbaros. Alarico dirixiuse logo a N\u00e1poles con intenci\u00f3n de embarcar e saquear \u00c1frica, pero morreu polo cami\u00f1o. Sorprendentemente, Gala Placidia, irm\u00e1 do emperador Honorio (refuxiado en R\u00e1vena) que fora capturada en Roma, conseguiu convencer os visigodos para que asinasen a paz e se aliasen cos romanos. Selou esta alianza casando co novo rei visigodo, Ata\u00falfo, ao cal se lle cedeu a Aquitania en 412 co fin de que restablecese a autoridade romana sobre a Galia, e conseguiuno tras longas guerras con outros pobos b\u00e1rbaros. Posteriormente, os godos recibir\u00edan tam\u00e9n a encarga de restablecer a orde sobre Hispania, o que conseguiron cunha \"pequena\" consecuencia: ao expulsar os v\u00e1ndalos de Hispania en 429, estes dirix\u00edronse a \u00c1frica e arras\u00e1rona, tomando Cartago. Al\u00ed apoder\u00e1ronse do que quedaba da frota romana e aprenderon a arte de navegar, estendendo o seu novo imperio mar\u00edtimo sen problemas por C\u00f3rsega, Sarde\u00f1a, parte de Sicilia e as Baleares. Saquearon tam\u00e9n moitas cidades, inclu\u00edda de novo Roma en 455. Os romanos perd\u00edan o dominio dos mares e a s\u00faa principal reserva de cereais, a do Norte de \u00c1frica.\nOs Hunos.\nReducido \u00e1 Galia, Italia e parte de Hispania, o decadente Imperio viviu unha nova ameaza, peor a\u00ednda que as dos pobos xerm\u00e1nicos. Coa chegada dos hunos de Atila en 451, os romanos co\u00f1eceron a destruci\u00f3n total, os saqueos sistem\u00e1ticos e o xenocidio de poboaci\u00f3ns enteiras. O ex\u00e9rcito huno s\u00f3 puido ser expulsado da Galia grazas ao xenio militar do \u00faltimo gran xeneral romano, Aecio, que aliado cos visigodos de Teodorico, os francos e os alanos, logrou derrotar na Batalla dos Campos Catal\u00e1unicos aos hunos e os seus vasalos ostrogodos. Por\u00e9n, Atila recuperouse e invadiu Italia en 452, det\u00e9ndose s\u00f3 diante das portas de Roma cando o papa Le\u00f3n I Magno se entrevistou con el. Dous anos m\u00e1is tarde, a envexa e os celos moveron ao emperador Valentiniano III a se desfacer do seu mellor xeneral, Aecio, condenando ao Imperio para sempre.\nO Final.\nA Valentiniano suced\u00e9rono emperadores cada vez m\u00e1is febles e ficticios, ata que en 476, R\u00f3mulo Augusto, chamado despectivamente \"Aug\u00fastulo\" por ser s\u00f3 un neno, foi deposto por Odoacro, xefe dos h\u00e9rulos (tribo ostrogoda). Por\u00e9n, Odoacro quixo ga\u00f1arse o favor do Imperio de Oriente enviando as insignias imperiais a Constantinopla, coro\u00e1ndose s\u00f3 como rei de Italia e polo tanto asumindo o goberno de forma simb\u00f3lica en nome do Emperador de Bizancio. Xa que logo, consid\u00e9rase o 476 como o fin do Imperio Romano e a Idade Antiga, e a R\u00f3mulo Aug\u00fastulo como o \u00faltimo emperador, a pesar de que a autoridade de Occidente hab\u00eda tempo que era historia e que Oriente, en cambio, sobreviviu 1000 anos m\u00e1is baixo o goberno dos bizantinos.\nA Galia quedou dividida entre os novos reinos franco, burgundio e visigodo. Este \u00faltimo asumiu tam\u00e9n o mando en Hispania tras a destruci\u00f3n do reino suevo, e posteriormente transplantar\u00eda a s\u00faa base a esta rexi\u00f3n, fundando nela o Reino visigodo de Toledo."}
{"id": "31876", "revid": "22570", "url": "https://gl.wikipedia.org/wiki?curid=31876", "title": "Blackbox", "text": "Blackbox \u00e9 un xestor de xanelas para o X Window System de Unix, minimalista e popular entre este tipo de usuario. Tam\u00e9n \u00e9 ideal para m\u00e1quinas de escasos recursos ou servidores que precisen un contorno reducido para as operaci\u00f3ns diarias de mantemento.\nDesenvolvido inicialmente para o ambiente de escritorio X11R6 e para sistemas POSIX."}
{"id": "31877", "revid": "6895", "url": "https://gl.wikipedia.org/wiki?curid=31877", "title": "Instituto", "text": "Instituto p\u00f3dese referir a"}
{"id": "31878", "revid": "1987", "url": "https://gl.wikipedia.org/wiki?curid=31878", "title": "Tom\u00e9 de Aquino", "text": "Tom\u00e9 de Aquino ou Tom\u00e1s de Aquino, nado en Roccasecca, (N\u00e1poles) en 1225 e finado en Fossanova o 7 de marzo de 1274, foi un presb\u00edtero, frade, te\u00f3logo, fil\u00f3sofo e xurista cat\u00f3lico pertencente \u00e1 Orde dos Predicadores, \u00e9 considerado o principal representante do ensino escol\u00e1stica e unha das maiores figuras da teolox\u00eda sistem\u00e1tica. En materia de metaf\u00edsica, a s\u00faa obra representa unha das fontes m\u00e1is citadas do s\u00e9culo XIII, ademais de ser punto de referencia das escolas do pensamento tomista e neotomista. A Igrexa cat\u00f3lica nomeouno \"Doctor Angelicus\", \"Doctor Communis\" e considera a s\u00faa obra fundamental para os estudos de filosof\u00eda e teolox\u00eda. En 1999, Xo\u00e1n Paulo II engadiu un novo t\u00edtulo a estes tradicionais: \"Doctor Humanitatis\". \nTom\u00e9 foi un destacado defensor da teolox\u00eda natural e o pai dunha escola de pensamento (que abarca tanto a teolox\u00eda como a filosof\u00eda) co\u00f1ecida como tomismo. Argumentaba que Deus \u00e9 a fonte da luz da raz\u00f3n natural e da luz da fe. Foi descrito como \"o pensador m\u00e1is influente do per\u00edodo medieval\" e \"o m\u00e1is grande dos fil\u00f3sofos-te\u00f3logos medievais\". As s\u00faas ideas, a diferenza de moitas correntes na Igrexa cat\u00f3lica da \u00e9poca, abarcaron varias ideas presentadas por Arist\u00f3teles -a quen chamou \"o Fil\u00f3sofo\"- e tentaron sintetizar.A filosof\u00eda aristot\u00e9lica cos principios do cristianismo.\nOs seus comentarios sobre as obras de Arist\u00f3teles lanz\u00e1rono \u00e1 popularidade, a recepci\u00f3n da s\u00faa obra favoreceu a compatibilidade entre o pensamento aristot\u00e9lico e a fe cat\u00f3lica. As\u00ed mesmo, recibiu influencias do platonismo de Agosti\u00f1o de Hipona, e do aristotelismo de Averroes e de Maim\u00f3nides, a quen tomaba como autoridades. As s\u00faas obras m\u00e1is co\u00f1ecidas son a \"Summa theologiae\", un compendio da doutrina cat\u00f3lica na cal trata 495 cuesti\u00f3ns divididas en artigos (aqu\u00ed at\u00f3panse as s\u00faas \"cinco v\u00edas\"), e a \"Summa contra gentiles\", compendio de apolox\u00eda filos\u00f3fica da fe cat\u00f3lica, que consta de 410 cap\u00edtulos agrupados en catro libros, redactado a pedimento de san Raimundo de Pe\u00f1afort.\nA Tom\u00e9 d\u00e9beselle o rescate e reinterpretaci\u00f3n da metaf\u00edsica e unha obra de teolox\u00eda monumental, as\u00ed como unha teor\u00eda do Dereito que ser\u00eda moi consultada posteriormente. Canonizado en 1323, foi declarado Doutor da Igrexa en 1567 e santo patr\u00f3n das universidades e centros de estudo cat\u00f3licos en 1880. A s\u00faa festividade cel\u00e9brase o 28 de xaneiro. En palabras do fil\u00f3sofo ingl\u00e9s Anthony Kenny, Santo Tom\u00e9 de Aquino \u00e9 considerado \"un dos m\u00e1is grandes fil\u00f3sofos do mundo occidental\".\nTraxectoria.\nPrimeiros anos.\nTom\u00e9 de Aquino naceu en 1224 ou 1225 no castelo de Roccasecca, preto de Aquino, no seo dunha numerosa e nobre familia de ascendencia xermana. O seu pai, Landolfo, descendente dos condes de Aquino, estaba emparentado co emperador Federico II. A s\u00faa nai, Teodora, era filla dos condes de Taete e Chieti. Foi Tom\u00e9 o menor de nove irm\u00e1ns. Segundo unha lenda, Bonus, un santo ermit\u00e1n, predixo a Teodora que o seu fillo ordenar\u00edase dominico e chegar\u00eda a alcanzar a santidade.\nCumpridos os cinco anos, Tom\u00e9 recibiu os seus primeiros ensinos na abad\u00eda de Montecasino, da que un t\u00edo seu era abade. Os seus bi\u00f3grafos Guilelmus de Tocco, Bernardo Guido e Pedro Calo destacan a s\u00faa singular e temper\u00e1 devoci\u00f3n sinalando que desde beb\u00e9, aferr\u00e1base fortemente a un papiro que ti\u00f1a escrito o Avemar\u00eda. Comezou ent\u00f3n a s\u00faa aprendizaxe de gram\u00e1tica, moral, m\u00fasica e relixi\u00f3n ata que en 1239 o emperador Federico II decretou a expulsi\u00f3n dos monxes. Ent\u00f3n, o mozo Tom\u00e9 continuou a s\u00faa educaci\u00f3n na Universidade de N\u00e1poles onde o estudo das artes liberais, o curr\u00edculo educativo da \u00e9poca, p\u00faxoo en contacto cos principios da l\u00f3xica aristot\u00e9lica. En 1244, \u00e1 idade de dezanove anos, Tom\u00e9 decidiu unirse \u00e1 recentemente fundada Orde dominica grazas \u00e1 amizade que trabara co mestre xeral Xo\u00e1n de Wildeshausen, por cuxa vida austera e intelectual sent\u00edose atra\u00eddo despois de co\u00f1ecelo anteriormente nun convento de N\u00e1poles. \nA decisi\u00f3n contrariou \u00e1 s\u00faa familia, que planificara que Tom\u00e9 sucedese ao seu t\u00edo \u00e1 fronte da abad\u00eda de Montecasino. Decatados de que Tom\u00e9 dirixir\u00edase a Roma para iniciarse nos estudos do noviciado, os seus irm\u00e1ns secuestr\u00e1rono e retiverono durante m\u00e1is dun ano nos castelos familiares de monte San Giovanni e Roccasecca nun intento de evitar que asumise o h\u00e1bito dominico e para obrigalo a renunciar \u00e1 s\u00faa nova aspiraci\u00f3n. Pasou este tempo de proba dando clases particulares \u00e1s s\u00faas irm\u00e1s e comunic\u00e1ndose con membros da Orde Dominica. Os familiares desesper\u00e1ronse por disuadir a Tom\u00e9, que segu\u00eda decidido a unirse aos dominicos. Nun momento, dous dos seus irm\u00e1ns recorreron \u00e1 medida de contratar a unha prostituta para seducilo. Segundo a lenda, Tom\u00e9 afastouna empu\u00f1ando un ferro de lume e dous anxos aparec\u00e9ronselle mentres durm\u00eda e fortaleceron a s\u00faa determinaci\u00f3n de permanecer c\u00e9libe. Ao ver que todos os seus intentos de disuadir a Tom\u00e9 fracasaran, Teodora buscou salvar a dignidade da familia facendo que Tom\u00e9 escapase pola xanela durante a noite.\nLogrou fuxir do castelo e trasladouse a Par\u00eds para afastarse da s\u00faa familia. O Aquinate sorprendeu aos frades cando viron que se dedicou a ler e memorizar a Biblia e as \"Sententias\" de Pedro Lombardo, mesmo comentara un apartado das Refutaci\u00f3ns sof\u00edsticas de Arist\u00f3teles que eran as referencias para os estudos da \u00e9poca.\nFormaci\u00f3n universitaria.\nA Universidade de Par\u00eds era ideal para as aspiraci\u00f3ns do mozo Tom\u00e9 pola s\u00faa marcada predisposici\u00f3n ao \"Trivium\" (xa tradicional en Par\u00eds) e polas s\u00faas escolas de teolox\u00eda.\nTivo por mestres m\u00e1is destacados a Alexander Hales e a Alberte o Magno, ambos acolledores da doutrina aristot\u00e9lica (especialmente o segundo). Entre os seus compa\u00f1eiros estaba Boaventura de Bagnoregio con quen mantivo unha singular relaci\u00f3n de amizade, a\u00ednda que tam\u00e9n de certa pol\u00e9mica intelectual. Antes de que Tome acabase os estudos, Alberte o Magno, sorprendido polo entendemento do seu alumno napolitano, enc\u00e1rgalle un acto escol\u00e1stico, e aos seus fort\u00edsimos argumentos o alumno responde con perfecta distinci\u00f3n, desfacendo o discurso do seu mestre e futuro Doutor da Igrexa, o cal dixo \u00e1 asemblea:\nAlberte o Magno, seguro do potencial do novizo, levouno consigo a Colonia, para ensinarlle e estudar profundamente as obras de Arist\u00f3teles, que ambos haber\u00edan de defender posteriormente.\nNesa \u00e9poca Tom\u00e9 foi ordenado sacerdote. Tom\u00e9 volver\u00eda a Par\u00eds en 1252 para continuar os seus estudos, pero atopar\u00eda unha forte oposici\u00f3n \u00e1s Ordes mendicantes, liderada polos profesores seculares, que persegu\u00edan o abandono da Universidade, en sinal de protesta contra o encarceramento de alumnos delincuentes.\nPero o obxecto \u00faltimo da s\u00faa ira eran os mestres mendicantes: a s\u00faa singular pobreza, constancia e h\u00e1bito de estudo ench\u00eda as s\u00faas clases de alumnos (v\u00e9xase o caso de Alberte o Magno) e po\u00f1\u00eda en evidencia aos seculares.\nO punto \u00e1lxido daquel enfrontamento, que chegou a ameazar a vida dos mendicantes, chegou cando o doutor Guillermo de Saint-Amour publicou os seus tratados, \"Libro do anticristo e os seus ministros\" e \"Contra os perigos dos nov\u00edsimos tempos\".\nTom\u00e9 escribiu en outubro de 1256, uns meses m\u00e1is tarde do segundo panfleto de Saint-Amour, \"Contra os que impugnan o culto divino\" e, o papa Alexandre IV, ese mesmo mes, excomungar\u00eda a Saint-Amour, prohib\u00edndolle o ensino e os sacramentos.\nO mozo napolitano contar\u00eda, por mor da s\u00faa resposta a Saint-Amour, coa confianza papal en cuesti\u00f3ns teol\u00f3xicas, e asign\u00f3uselle a revisi\u00f3n do \"Libro introdutorio ao Evanxeo eterno\", de influencias xaquinistas.\nEnsino universitario.\nTras aquela destacada actuaci\u00f3n conced\u00e9uselle o doutoramento \u00e1 excepcional idade de 31 anos, polo cal, en 1256 exerce como mestre de teolox\u00eda na Universidade de Par\u00eds. Al\u00ed escribe varios op\u00fasculos de gran profundidade metaf\u00edsica, como \"De ente et essentia\" e a s\u00faa primeira \"Summa\" ou compendio do saber: o \"Scriptum super Sententias\". Ademais, goza do posto de conselleiro persoal do rey Lu\u00eds IX de Francia.\nEn xu\u00f1o de 1259, Tom\u00e9 \u00e9 chamado a Valenciennes, xunto con Alberte o Magno e Pierre de Tarentaise (futuro papa Inocencio V), para organizar os estudos da Orde, aproveitando que ti\u00f1a que trasladarse \u00e1 s\u00faa Italia natal.\nEstivo durante un per\u00edodo de dez anos ensinando en N\u00e1poles, Orvieto, Roma e Viterbo. Nesta \u00e9poca, Tom\u00e9 termina a \"Summa contra gentiles\", que ser\u00eda a gu\u00eda de apolox\u00eda da Orde en Espa\u00f1a, encarga a traduci\u00f3n de numerosas obras de Arist\u00f3teles ao seu amigo erudito Guillerme de Moerbeke, para evitar certos erros de interpretaci\u00f3n cometidos polos \u00e1rabes, e comeza a redacci\u00f3n da \"Summa Theologiae\". \u00c9 mester sinalar que o papa Urbano IV nomeouno conselleiro persoal, e que lle encargou a \"Catena aurea\" (Comentario aos catro Evanxeos), o \"Oficio e misa propia\" do Corpus Christi e a revisi\u00f3n do libro \"Sobre a fe na Sant\u00edsima Trindade\", atribu\u00eddo ao bispo Nicol\u00e1s de Durazzo.\nO Aquinate foi enviado de volta a Par\u00eds, debido \u00e1 grande oposici\u00f3n que se alzou en contra da s\u00faa figura e doutrina. Esta \u00e9poca, por ser a \u00faltima, \u00e9 a m\u00e1is madura e fecunda do Aquinate pois se enfrontar\u00eda a tres brazos do pensamento: os idealistas agustinistas, encabezados por John Peckham, os seculares antimendicantes, dirixidos por G\u00e9rard d'Abbeville e, por \u00faltimo os averro\u00edstas, cuxa figura visible era Siger de Brabant.\nTom\u00e9 xa asumira publicamente numerosas ideas aristot\u00e9licas e completou as \"Exposici\u00f3ns\" das m\u00e1is destacadas obras de Arist\u00f3teles, do Evanxeo de Xo\u00e1n e das Cartas de Pablo o ap\u00f3stolo. Doutra banda, escribe as s\u00faas famosas cuesti\u00f3ns disputadas de \u00e9tica e alg\u00fans op\u00fasculos en resposta a John Peckham e Nicol\u00e1s de Lisieux, \u00e1 vez que terminaba a segunda parte da \"Summa Theologiae\".\nPero a s\u00faa gran loita veu contra os averro\u00edstas: Sigerio de Brabante, m\u00e1xima figura da Facultade das Artes, manifestara nas s\u00faas clases (non nas s\u00faas obras, de l\u00f3xica e f\u00edsica, como o \"Sophisma\" e o seu comentario \u00e1 \"F\u00edsica\" de Arist\u00f3teles) que o home non ti\u00f1a natureza espiritual polo que a raz\u00f3n pod\u00eda contradicir a fe sen deixar ambas as de ser verdadeiras.\nTom\u00e9, l\u00edder indiscutible da Facultade de Teolox\u00eda, responder\u00eda ese mesmo ano co seu \"De unitate intellectus contra averroistas\" terminando devandito op\u00fasculo con esta declaraci\u00f3n:\nTras este desaf\u00edo singular dise, pois non consta entre os seus bi\u00f3grafos, que ambos se enfrontaron publicamente e non ser\u00eda desatinado, xa que Tom\u00e9 disputara con, por exemplo, Peckham #ante a universidade pero o historicamente v\u00e1lido \u00e9 que Tom\u00e9 sa\u00edu amplamente vitorioso tras a publicaci\u00f3n do op\u00fasculo, xa que, en primeiro lugar, Siger retractouse de moitas cuesti\u00f3ns na s\u00faa \"De anima intellectiva\", e en segundo lugar, o bispo de Par\u00eds, Esteban Tempier condenar\u00eda aos poucos meses ata trece cuestiones esenciais do averro\u00edsmo, o que provocou unha gran folga na Facultade das Artes.\nRegreso e morte.\nTerminada o seu labor en Francia, encarg\u00f3uselle a fundaci\u00f3n dun novo cap\u00edtulo provincial en N\u00e1poles. Antes diso, Tom\u00e9 visitou \u00e1 s\u00faa familia e aos seus amigos, o cardeal Anibaldo degli Anibaldi e o abade de Montecassino Bernard Ayglier.\nEn N\u00e1poles debe destacarse que foi recibido como un rei, as\u00ed como a numerosa correspondencia que mantivo, respondendo d\u00fabidas ao mesmo Bernard Ayglier entre moitos outros. Con todo, tan pronto comezou a terceira parte da \"Summa Theologiae\" tivo unha singular experiencia m\u00edstica (xa as ti\u00f1a antes, est\u00e1 ben documentado) tras a cal se lle far\u00eda imposible escribir:\nCon todo, accedeu \u00e1 invitaci\u00f3n do papa Gregorio X de asistir ao Concilio de Li\u00f3n II, pero de s\u00fapeto enfermou e tiveron que acollelo na abad\u00eda de Fossanova. Tom\u00e9 morreu facendo unha en\u00e9rxica profesi\u00f3n de fe o 7 de marzo de 1274, preto de Terracina. Posteriormente, o 28 de xaneiro de 1369, os seus restos mortais foron trasladados a Tolosa de Languedoc, data na que a Igrexa cat\u00f3lica o celebra.\nA importancia e a gravitaci\u00f3n pol\u00edtica de Tom\u00e9 de Aquino foi de tal magnitude, que a\u00ednda existen d\u00fabidas acerca da causa da s\u00faa morte. Certamente, escribiuse sobre un posible envelenamento por orde do rei de Sicilia, Carlos de Anjou, segundo unha afirmaci\u00f3n sostida por Dante Alighieri no Purgatorio da \"Divina Comedia\",\n epopea escrita entre 1304 e 1321.\nDespois da s\u00faa morte, algunhas teses de Tom\u00e9 de Aquino, confundidas entre as averro\u00edstas, foron inclu\u00eddas nunha lista de 219 tese condenada polo bispo de Par\u00eds, \u00c9tienne Tempier, na Universidade de Par\u00eds en 1277. A pesar diso, tras varias profec\u00edas e milagres documentados con numerosos testemu\u00f1os, Tom\u00e9 de Aquino foi canonizado case aos 50 anos da s\u00faa morte, o 18 de xaneiro de 1323. As condenas de 1277 foron inmediatamente levantadas no que respecta a Tom\u00e9 de Aquino o 14 de febreiro de 1325.\nTom\u00e9 de Aquino \u00e9 un dos intelectuais m\u00e1is profundos, sistem\u00e1ticos e fecundos da Historia. Entre os escritos filos\u00f3ficos de Tom\u00e9 de Aquino merecen destacarse numerosos comentarios \u00e1s obras de Arist\u00f3teles, as\u00ed como os op\u00fasculos \"O ente e a esencia\" e \"Sobre a unidade do entendemento en contra dos averroistas\". Canto \u00e1 s\u00faa produci\u00f3n teol\u00f3xica, as obras m\u00e1is importantes para a filosof\u00eda son a \"Suma teol\u00f3xica\", as \"Cuesti\u00f3ns disputadas\" e \"Suma contra xent\u00eds\".\nTom\u00e9 de Aquino foi canonizado polo papa Xo\u00e1n XXII no ano 1323. P\u00edo V proclamouno doutor da Igrexa en 1567. Le\u00f3n XIII declarouno en 1880 patr\u00f3n das universidade, colexios e escolas.\nContexto hist\u00f3rico.\nDurante a Idade Media, a relixi\u00f3n cristi\u00e1 ocupaba todos os \u00e1mbitos da vida cultural, inclu\u00eddo o da \u00e9tica. Durante este per\u00edodo, a \u00e9tica tomou unha dimensi\u00f3n sobrenatural, \u00e9 dicir, pens\u00e1base que Deus era o sumo ben, e a realidade suprema, creador e lexislador do Universo e de toda orde moral. Mediante a revelaci\u00f3n, Deus comunicara a todos os homes o que estaba ben e m\u00e1is o que estaba mal, e estes deb\u00edan someterse obedientemente aos seus mandamentos.\nO ser humano, durante este per\u00edodo, ti\u00f1a a impresi\u00f3n de estar \"de paso\" nesta vida, de que nesta vida o comportamento das persoas s\u00f3 ti\u00f1a importancia porque en funci\u00f3n del salvar\u00edanse ou condenar\u00edanse para a vida eterna. Os conceptos antigos de \"mal\", \"felicidade\" e \"sabedor\u00eda\", que eran propios do mundo cl\u00e1sico, foron substitu\u00eddos polos conceptos cristi\u00e1ns de \"pecado\", \"beatitude\" e \"santidade\".\nFilosof\u00eda.\nA filosof\u00eda tomista caracteriz\u00e1base por harmonizar os dogmas da relixi\u00f3n cristi\u00e1 coas principais teses filos\u00f3ficas de Arist\u00f3teles, nunha \u00e9poca na que este \u00faltimo era visto como o principal inimigo intelectual do cristianismo. \nOntolox\u00eda.\nTom\u00e9, como m\u00e1ximo expo\u00f1ente da figura de Arist\u00f3teles, ten no ser o punto de partida do seu esquema do pensamento. Umberto Eco expresa que \"Tom\u00e9 non aristoteliza o cristianismo, sen\u00f3n que cristianiza a Arist\u00f3teles\". \nO Aquinate comeza a s\u00faa ciencia no ente, que se define como \"o que est\u00e1 a ser\". A\u00ed introduce a s\u00faa innovadora distinci\u00f3n entre esencia e existencia. Xa que podemos \"actualizar interiormente\" a esencia dun obxecto (a s\u00faa figura, os seus l\u00edmites), independentemente de que exista, de que te\u00f1a realidade propia, contido propio, hai que conclu\u00edr que ambos son principios diferentes. Tom\u00e9 asocia a esencia, por ser limitaci\u00f3n, coa potencia aristot\u00e9lica, e a existencia, por ser perfecci\u00f3n, como acto; nesta independencia da existencia respecto a a esencia radica a cuesti\u00f3n da continxencia dos obxectos e de toda metaf\u00edsica en xeral. Ao f\u00edo diso, Tom\u00e9 ref\u00edrese a Deus, que \u00e9 plenamente subsistente non-continxente daquela a s\u00faa existencia at\u00f3pase na s\u00faa esencia, def\u00ednese como o ser propio e absoluto.\nPerdidas desde a \u00e9poca do Imperio Romano, as obras aristot\u00e9licas foron redescubertas no s\u00e9culo XII, resultando especialmente significativo para a s\u00faa transmisi\u00f3n o labor de Domingo Gundisalvo na Escola de Tradutores de Toledo. Neste senso son especialmente relevantes os intentos de Tom\u00e9 de Aquino de oporse \u00f3s comentarios sobre Arist\u00f3teles feitos polo fil\u00f3sofo \u00e1rabe de orixe espa\u00f1ola Averroes (1126-1198), explicando teses claramente opostas \u00e1 Revelaci\u00f3n cristi\u00e1. Fronte a teor\u00eda das d\u00faas verdades deste pensador, para Tom\u00e9 de Aquino filosof\u00eda e teolox\u00eda non poden entrar en conflito porque ser\u00eda unha discordancia dentro da verdade. Son dous saberes independentes con dous obxectos formais distintos pero co mesmo campo com\u00fan.\nA seguinte innovaci\u00f3n radica nas propiedades inherentes do ser, ou transcendentais, que son tres:\nA ontolox\u00eda de Tom\u00e9 non \u00e9, pois, unha metaf\u00edsica das esencias e das categor\u00edas como vi\u00f1a sendo tempo atr\u00e1s sen\u00f3n de algo a\u00ednda m\u00e1is profundo: do ser mesmo o cal sup\u00f3n un punto de vista m\u00e1is real, optimista e exacto.\nO co\u00f1ecemento.\nA teor\u00eda do co\u00f1ecemento de Tom\u00e9 de Aquino \u00e9 un rescate da defendida por Arist\u00f3teles. Para ambos o entendemento toma a forma xen\u00e9rica e substancial dos obxectos do exterior (percibida a trav\u00e9s dos individuos, plenamente reco\u00f1ecidos pola intencionalidade do esciente) e a abstrae, dando lugar \u00e1 especie universal no acto. Niso radica a diferenza cognoscitiva entre home e animal, xa que o universal \u00e9 un elemento indispensable para toda ciencia, que s\u00f3 pode alcanzar o home.\nAs\u00ed, para Tom\u00e9 de Aquino, a verdade do intelecto humano bas\u00e9ase na verdade das cousas (verdade ontol\u00f3xica). Por iso o ente \u00e9 \"ser inteligible\". Escribiu unha reformulaci\u00f3n da opini\u00f3n de Arist\u00f3teles na s\u00faa \"Suma teol\u00f3xica\" como \"adecuaci\u00f3n do entendemento coa cousa\", \"Adaequatio rei et intellectus\", o que se chamou impropiamente \"verdade l\u00f3xica\" que hoxe chamar\u00edamos \"verdade sem\u00e1ntica\" ou \"verdade epistemol\u00f3xica\". Aquino defendeu o que hoxe se co\u00f1ece como a \"teor\u00eda correspondentista da verdade\".\nA novidade de Tom\u00e9 neste tema reside na s\u00faa resposta ao problema dos universais. Devandito problema, mencionado primeiramente por Porfiri\u00f3n no seu \"Isagoge\", analiza o modo de ser do universal. Xa que esta cuesti\u00f3n \u00e9 de capital importancia antropol\u00f3xica (Est\u00e1 visto arriba), directa ou indirectamente as grandes figuras intelectuais da Idade Media como Agosti\u00f1o de Hipona, Xo\u00e1n Escoto Er\u00edxena, Anselmo de Canterbury, Pierre Ab\u00e9lard ou Sigerio de Brabante tomaron postura na pol\u00e9mica. Tom\u00e9 adoptou a posici\u00f3n chamada realismo moderado e deu a seguinte soluci\u00f3n, destacando tres estados reais do universal:\nTom\u00e9 de Aquino cr\u00eda \"para co\u00f1ecer unha verdade, de calquera orde que sexa, o home necesita dun auxilio divino mediante o cal o entendemento sexa impulsado ao seu propio acto\". Con todo, cr\u00eda que os seres humanos te\u00f1en a capacidade natural de co\u00f1ecer moitas cousas sen unha revelaci\u00f3n divina especial, a\u00ednda que tal revelaci\u00f3n ocorre de cando en vez, \"sobre todo das que se refiren \u00e1 fe\". Pero esta \u00e9 a luz que Deus d\u00e1lle ao home segundo a natureza do home: \"cada forma comunicada por Deus \u00e1s criaturas ten eficacia respecto dun acto determinado, do que \u00e9 capaz pola s\u00faa propia natureza; pero a s\u00faa acci\u00f3n non pode ir m\u00e1is al\u00f3 a non ser en virtude dunha forma sobrea\u00f1adida, como a auga non pode comunicar calor se non foi previamente quentada polo lume. As\u00ed, pois, o entendemento humano ten unha forma determinada, que \u00e9 a s\u00faa mesma luz intelectual, de seu suficiente para co\u00f1ecer algunhas cousas intelixibles, aquelas que alcanzamos a trav\u00e9s do sensible\". Por tanto, comprendemos a esencia, quididad, natureza ou forma dun obxecto \"espiritualmente\" por un \u00f3rgano como o ollo, a cal forma unha especie intelixible na memoria ao quitar as propiedades que lle son accidentais, cre\u00e1ndose unha \"palabra interior\" ou \"concepto\" do devandito obxecto.\nTam\u00e9n, para Tom\u00e9 de Aquino o entendemento ten como obxecto o ser de todo o real, pero en canto que o home \u00e9 uni\u00f3n substancial entre corpo e alma, o entendemento humano ten por obxecto o ser das realidades sensibles. O corpo est\u00e1 dotado de \u00f3rganos do co\u00f1ecemento, que son os sentidos, de a\u00ed que o co\u00f1ecemento intelectual comece co co\u00f1ecemento sensible. O entendemento elabora conceptos a partir de datos subministrados pola percepci\u00f3n sensible.\nA partir disto, o entendemento pos\u00fae unha capacidade abstractiva, unha capacidade de universalizar convertendo en conceptos as representaci\u00f3ns sensibles universais. Por iso o entendemento co\u00f1ece primaria e directamente o universal e os seres na s\u00faa individualidade dun xeito indirecto e secundario. Isto resulta do seguinte proceso:\nFilosof\u00eda moral.\nTom\u00e9 de Aquino tivo un dos sistemas \u00e9ticos mellor desenvolvidos, tratando temas como a axiolox\u00eda, as paix\u00f3ns, teor\u00eda da virtude, \u00e9tica normativa, \u00e9tica aplicada, dereito e graza. Tom\u00e9 argumentou que as\u00ed como o primeiro principio de demostraci\u00f3n evidente \u00e9 o principio de non contradici\u00f3n, o principio da raz\u00f3n pr\u00e1ctica \u00e9 a noci\u00f3n do ben (\"Bonum\"), e form\u00falase as\u00ed: \u00abo ben \u00e9 o que todos apetecen\u00bb.\nPara Tom\u00e9, a lei \u00e9 \u00abunha prescrici\u00f3n da raz\u00f3n, en orde ao ben com\u00fan (\"bonum commune\"), promulgada por aquel que ten o coidado da comunidade\u00bb.\nA realidade.\nEsencia e existencia.\nMediante a raz\u00f3n \u00e9 posible chegar \u00e1 realidade das cousas. Estas, ag\u00e1s Deus, son continxentes, poder\u00edan non existir. Por iso a composici\u00f3n decisiva \u00e9 a composici\u00f3n de esencia e existencia. A esencia das cousas non comporta necesariamente a s\u00faa existencia. S\u00f3 en Deus esencia e existencia coinciden. A esencia \u00e9 potencia no sentido aristot\u00e9lico e a existencia \u00e9 acto en sentido aristot\u00e9lico. A cada tipo de esencia corresponde un grao distinto de existencia. O existir \u00e9 o acto da esencia, esta \u00e9 potencia ou capacidade de ser. S\u00f3 Deus \u00e9 o ser subsistente onde se identifican esencia e ser. Os entes creados participan no ser en graos distintos segundo a capacidade de ser das s\u00faas respectivas esencias.\nA metaf\u00edsica tomista destaca por introducir a distinci\u00f3n entre \"esencia\" e \"existencia\", base conceptual sobre a que lexitimar unha xerarquizaci\u00f3n dos entes existentes, desde a primac\u00eda de Deus, ente supremo e transcendente, ata os seres inanimados, pasando polos anxos, os humanos e o resto dos seres vivos. A separaci\u00f3n fundamental entre Deus e o resto dos entes estriba en que o primeiro ten a existencia como propiedade constitutiva da esencia divina, mentres que o resto recibe, en diversos graos, a existencia de Deus a trav\u00e9s dun acto creador.\nAs \"cinco v\u00edas\".\nDesde o punto de vista da Teolox\u00eda filos\u00f3fica, tam\u00e9n son destacables as \"cinco v\u00edas\" tomistas da existencia de Deus, nas que pretende demostrar racionalmente a s\u00faa existencia partindo de feitos observables por calquera ser humano. Parte da idea aristot\u00e9lica do motor inm\u00f3bil, fonte de todo movemento entendido como paso da potencia ao acto e do concepto de causa eficiente, axente, material e final. Co\u00f1\u00e9cense co nome de \"probas a posteriori\" para diferencialas das probas soamente racionais propostas anteriormente no s\u00e9culo XI polo monxe Anselmo de Canterbury. Para Tom\u00e9 de Aquino, nada pasa da potencia ao acto a non ser baixo a acci\u00f3n de algo que estea xa en acto. Deus \u00e9 o acto puro, tal como sosti\u00f1a Arist\u00f3teles, pero a diferenza do sostido por este non est\u00e1 pechado en si mesmo no seu autoco\u00f1ecemento sen\u00f3n que crea o mundo, comun\u00edcase a el e co\u00f1\u00e9ceo co\u00f1ec\u00e9ndose a si mesmo.\nSentado isto, as cinco v\u00edas para afirmar a existencia de Deus ser\u00edan:\nTom\u00e9 de Aquino entende que a concepci\u00f3n aristot\u00e9lica non implica necesariamente a eternidade do mundo pero non excl\u00fae esa posibilidade porque o cosmos pode ser \u00e1 vez creado e eterno. Como creador Deus \u00e9 a causa eficiente, a causa exemplar e a causa final, pois crea por amor, \u00e9 o Amor e por amor endereza todo cara o seu fin que \u00e9 el mesmo. En Deus o ser, a intelixencia e o amor son unha soa substancia.\nO Home.\nNo home non existen d\u00faas substancias: alma e corpo. Sen\u00f3n que a alma \u00e9 a forma, en sentido aristot\u00e9lico, do corpo. Alma e corpo, xa que logo, configuran unha uni\u00f3n substancial. O home \u00e9 unha substancia completa e \u00fanica, non dual. O home arela permanecer no seu modo de ser, ese degaro non pode ser en van e absurdo, polo que a alma \u00e9 inmortal e volver\u00e1 a unirse ao corpo na resurrecci\u00f3n da carne, a\u00ednda que isto segundo co\u00f1ec\u00e9molo por revelaci\u00f3n.\n\u00c9tica.\nPara Tom\u00e9 de Aquino o fin derradeiro do home \u00e9 a felicidade, s\u00f3 co\u00f1ecendo a s\u00faa natureza e as tendencias enraizadas nela poderemos saber o que lle fai feliz. De a\u00ed se poden deducir certas normas de conduta para acadar a felicidade. Existen pois unhas normas que son esixencia da s\u00faa propia natureza. Esta tende a conservar a existencia, a procrear, a co\u00f1ecer racionalmente a verdade e a vivir en sociedade. Por iso a lei natural \u00e9 evidente, universal e inmutable.\nEn \u00e9tica e pol\u00edtica desenvolveu a distinci\u00f3n entre \"lei natural\" e \"lei positiva\", sendo a primeira a base obxectiva na que enraizar todo c\u00f3digo moral humano concreto (elim\u00ednase as\u00ed o relativismo moral) e toda lei civil positiva. A lei civil contraria \u00e1 lei natural \u00e9 inxusta porque \u00e9 contraria ao ben do home. O dereito ten que estar subordinado \u00e1 xustiza. O concepto de lei natural bas\u00e9ase e fundamenta a liberdade do home e expresa a esixencia dunha ordenaci\u00f3n racional da conduta humana baseada nas demandas da s\u00faa natureza. Por iso para Tom\u00e9 de Aquino a peor forma de goberno \u00e9 a tiran\u00eda. No caso de conflito entre a autoridade civil e a autoridade da Igrexa, deber\u00eda prevalecer o criterio desta \u00faltima, pois oc\u00fapase do ben da alma, superior, segundo Tom\u00e9, \u00f3 ben corporal (asunto do poder civil).\nPara Tom\u00e9 de Aquino a fin derradeira das persoas era a beatitude. Todo o que as persoas apetec\u00edan ou desexaban o fac\u00edan en funci\u00f3n dese fin derradeiro. As persoas, segundo San Tom\u00e9, acadaban a beatitude coa visi\u00f3n de Deus, pero este era un premio que estaba reservado para os ben aventurados na outra vida polas s\u00faas acci\u00f3ns virtuosas nesta.\nO ben, polo tanto, identific\u00e1base, na \u00e9tica medieval, co cumprimento da vontade de Deus durante a breve e pasaxeira vida terreal das persoas para gozar dunha felicidade que s\u00f3 alcanzar\u00edan despois da morte. Tam\u00e9n, neste caso, revelaci\u00f3n e pensamento confl\u00faen porque para Tom\u00e9 de Aquino, parafraseando a Paulo de Tarso o amor ao pr\u00f3ximo \u00e9 a plenitude da Lei e, para el, a definici\u00f3n do amor \u00e9 querer o ben do pr\u00f3ximo e actuar en consecuencia. Segundo Tom\u00e9 de Aquino, Deus en Xes\u00fas de Nazaret refundiu toda a xustiza humana nun s\u00f3 precepto: o amor."}
{"id": "31882", "revid": "492", "url": "https://gl.wikipedia.org/wiki?curid=31882", "title": "Marcas de autom\u00f3biles", "text": ""}
{"id": "31887", "revid": "492", "url": "https://gl.wikipedia.org/wiki?curid=31887", "title": "Ronaldo de Assis Moreira", "text": ""}
{"id": "31892", "revid": "12452", "url": "https://gl.wikipedia.org/wiki?curid=31892", "title": "Juve", "text": ""}
{"id": "31895", "revid": "51040", "url": "https://gl.wikipedia.org/wiki?curid=31895", "title": "444 Gyptis", "text": "Gyptis \u00e9 o nome dun asteroide catalogado coa numeraci\u00f3n 444. O seu di\u00e1metro est\u00edmase nuns 165\u00a0km (c\u00e1lculo feito fotometricamente). Gravita entre as \u00f3rbitas de Marte e X\u00fapiter cunha distancia media ao Sol de 414 mill\u00f3ns de quil\u00f3metros."}
{"id": "31896", "revid": "1131", "url": "https://gl.wikipedia.org/wiki?curid=31896", "title": "Maribolheras prec\u00e1rias", "text": "Maribolheras prec\u00e1rias, abreviado \u00e1s veces como MBP, \u00e9 un grupo activista \"queer\" coru\u00f1\u00e9s. Os seus compo\u00f1entes pretenden un xeito de entender a militancia dentro dos movementos antiglobalizaci\u00f3n, alternativos e de esquerda que defende que a reivindicaci\u00f3n non impide o divertimento. Ademais de celebrar actos antimilitaristas e de liberaci\u00f3n homosexual, organizan tam\u00e9n os chamados \"maripicnics\" e Maribingos.\nHistoria e caracter\u00edsticas.\nEste colectivo forma unha rede intermitente nas s\u00faas actividades, activa e m\u00faltipla. No grupo coinciden performers, escultoras, DJs, oleiras, fot\u00f3grafas, dese\u00f1adoras e activistas que denuncian a homofobia, o monopolio do heterosexismo e a precariedade de maneira directa, festiva e radical, buscando un estilo de vida alternativo e espazos propios para o seu desenvolvemento.\nEn contraposici\u00f3n co movemento LGTB (gais, lesbianas, transexuais e bisexuais), non son un colectivo formalizado nin un grupo de presi\u00f3n, sen\u00f3n que buscan a intervenci\u00f3n a trav\u00e9s da arte e a sociedade, \u00f3 xeito dos inicios do ACT UP. A pesar de que omiten a v\u00eda da pol\u00edtica oficial (inclu\u00edndo redes estatais de colectivos gais, de igualdade ou de pol\u00edtica social), en cambio, si pode considerarse que te\u00f1en unha actuaci\u00f3n pol\u00edtica no sentido de que promoven unha denuncia da homofobia, defenden unicamente como lex\u00edtima a supervivencia individual e social e reivindican a diversidade."}
{"id": "31902", "revid": "22570", "url": "https://gl.wikipedia.org/wiki?curid=31902", "title": "Ontolox\u00eda", "text": "Ontolox\u00eda (do grego \"to \u00f3n\" 'o que ten ser' e \"logos\" 'pensamento'), \u00e9 a ciencia ou estudo do ser. Habitualmente consid\u00e9rase que a ontolox\u00eda \u00e9 unha parte da metaf\u00edsica, que se subdivide en ontolox\u00eda (estudo do ser como propiedade com\u00fan a todos os entes) e teolox\u00eda (estudo espec\u00edfico do ser do ente supremo, Deus).\nCaracter\u00edsticas.\nO estudo do ser propio da ontolox\u00eda consiste nunha reflexi\u00f3n sobre certos conceptos e principios que est\u00e1n \u00e1 base de todo discurso humano sobre a realidade. Tr\u00e1tase de conceptos como substancia, espazo, tempo ou relaci\u00f3n, e principios como o de identidade e non contradici\u00f3n.\nRespecto da natureza destes conceptos existen basicamente d\u00faas posturas:"}
{"id": "31903", "revid": "89787", "url": "https://gl.wikipedia.org/wiki?curid=31903", "title": "Dicionario electr\u00f3nico", "text": "Un dicionario electr\u00f3nico \u00e9 un repertorio lexicogr\u00e1fico (v\u00e9xase dicionario) accesible mediante a internet. Segundo os criterios utilizados poden inclu\u00edr maior ou menor informaci\u00f3n ling\u00fc\u00edstica, existindo desde simples listaxes de palabras, a dicionarios con explicitaci\u00f3n da categor\u00eda gramatical, inclusi\u00f3n da definici\u00f3n, repertorio fraseol\u00f3xico, organizados terminoloxicamente (como unha nomenclatura bot\u00e1nica ou zool\u00f3xica como a Wikiespecies) ou con nomes propios.\nEntre as utilidades coas que contan est\u00e1n:\nV\u00e9xase tam\u00e9n.\nLigaz\u00f3ns externas.\nEntre os doutras moitas existentes, vela\u00ed unha listaxe dos dicionarios cos que contan as linguas m\u00e1is achegadas \u00f3 galego:"}
{"id": "31904", "revid": "197", "url": "https://gl.wikipedia.org/wiki?curid=31904", "title": "Covas do Rei Cintolo", "text": ""}
{"id": "31906", "revid": "56817", "url": "https://gl.wikipedia.org/wiki?curid=31906", "title": "Ollo de gato", "text": "Ollo de gato p\u00f3dese referir a:"}
{"id": "31907", "revid": "85894", "url": "https://gl.wikipedia.org/wiki?curid=31907", "title": "Ollo de gato (catadi\u00f3ptrico)", "text": "Dispositivo de propiedades catadi\u00f3ptricas utilizado nas estradas para marcar as estremas entre a v\u00eda e a beirav\u00eda. Tr\u00e1tase dun prisma c\u00f3nico de base rectangular que presenta d\u00faas placas catadi\u00f3ptrias nas s\u00faas superficies exteriores meirandes, de xeito que os usuarios dos autom\u00f3biles que van nos dous sentidos da v\u00eda ven reflectidas as s\u00faas luces. A luz visible dende o sentido m\u00e1is achegado \u00f3 dispositivo adoita ser amarela ou laranxa, raramente verde e en moi contadas ocasi\u00f3ns vermella, mentres que a oposta \u00e9 normalmente branca.\nV\u00e9xase tam\u00e9n.\nOutros artigos.\nNota: En ingl\u00e9s existe certa pol\u00e9mica sobre se a denominaci\u00f3n ' se refire \u00f3 mesmo concepto c\u00e1 de ' e por iso existen dous artigos na Wikipedia inglesa. Para unha informaci\u00f3n maior e m\u00e1is actualizada c\u00f3mpre consultalo al\u00ed. Non obstante, para manter a coherencia co resto dos artigos da Wikipedia galega, mantemos aqu\u00ed s\u00f3 un interwiki referente \u00f3 segundo termo."}
{"id": "31908", "revid": "197", "url": "https://gl.wikipedia.org/wiki?curid=31908", "title": "Ollo de gato catadi\u00f3ptrico", "text": ""}
{"id": "31909", "revid": "197", "url": "https://gl.wikipedia.org/wiki?curid=31909", "title": "Nebulosa ollo de gato", "text": ""}
{"id": "31910", "revid": "23204", "url": "https://gl.wikipedia.org/wiki?curid=31910", "title": "Nebulosa Ollo de gato", "text": "A nebulosa Ollo de gato (NGC 6543) \u00e9 unha nebulosa planetaria na constelaci\u00f3n do Drag\u00f3n. Estruturalmente \u00e9 unha das nebulosas m\u00e1is complexas co\u00f1ecidas e, observ\u00e1ndoa en imaxes de moi alta resoluci\u00f3n mediante o telescopio espacial Hubble, amosa regueiros de material e numerosas estruturas a modo de arco.\nDescubriuna William Herschel o 15 de febreiro de 1786. O seu espectro foi o primeiro en ser estudado por parte do astr\u00f3nomo afeccionado William Huggins en 1864.\nOs estudos actuais amosan unha natureza complexa con ensarilladas estruturas que poder\u00edan estar constitu\u00eddas co material expelido por unha estrela binaria que acompa\u00f1a \u00e1 estrela central. Por\u00e9n, non hai evidencias directas da presenza da compa\u00f1eira estelar. Tam\u00e9n as medidas de porcentaxes dos elementos qu\u00edmicos revelan unha importante discrepancia entre as medidas obtidas polos distintos m\u00e9todos, e amosan que hai aspectos desta nebulosa que a\u00ednda restan por se comprender."}
{"id": "31915", "revid": "23204", "url": "https://gl.wikipedia.org/wiki?curid=31915", "title": "Babes in Toyland", "text": "Babes in Toyland \u00e9 unha banda de estadounidense de punk rock formada integramente por mulleres en Minneapolis en 1988. Os seus membros eran Kat Bjelland (guitarra e voz), Lori Barbero (bater\u00eda) e Michelle Leon (baixo), a cal deixou a banda e foi substitu\u00edda por Maureen Herman en 1992. Courtney Love estivo durante un breve per\u00edodo de tempo no grupo en 1987 como baixista, antes e ser despedida e formar Hole en 1989.\nBiograf\u00eda.\nOrixes da banda.\nA banda orixinouse por iniciativa de Kat Bjelland, a l\u00edder indiscutible de Babes In Toyland. Despois dunha adolescencia turbulenta, vivindo en varias cidades diferentes, Kat formou a s\u00faa primeira banda en 1985, Sugar Baby Doll, con Jennifer Finch (que m\u00e1is tarde formou L7) e Courtney Love en San Francisco. Sugar Baby Doll non chegou a destacar, tendo s\u00f3 alg\u00fans ensaios espor\u00e1dicos durante alg\u00fan tempo. En 1987 a idea de seguir carreira nunha banda faise m\u00e1is seria e Kat e Courtney m\u00fadanse para Minneapolis coa intenci\u00f3n de formar un novo grupo. Se era com\u00fan que os mozos migrasen cara Seattle durante a d\u00e9cada dos 90 para formar bandas, iso acontec\u00eda con Minneapolis a finais dos 80. A cidade ti\u00f1a unha escena das m\u00e1is importantes do rock independente estadounidense, cunha gran cantidade de bandas e locais de concertos.\nEn Minneapolis, Lori Barbero, bater\u00eda autodidacta xuntouse \u00e1s d\u00faas, e Babes in Toyland estaba formado, con Kat na guitarra e na voz e Courtney no baixo. Courtney non durou moito na banda, rompendo unha amizade que logo transformouse en rivalidade. O concepto musical e est\u00e9tico de Babes in Toyland xa estaba establecido cando Courtney mudouse aos \u00c1nxeles e formou Hole, baseado nas mesmas ideas. Kat por moito tempo acusou a Courtney de terse apropiado das s\u00faas ideas, mentres Courtney dic\u00eda que era o contrario.\nPrimeiro \u00e1lbum.\nDeixando a Hole a un lado, Michelle Leon converteuse na nova baixista e Babes in Toyland fixo a s\u00faa estrea fonogr\u00e1fica con \"House/Arriba\" para o Single's Club da Sub Pop en 1990. No mesmo chegou o primeiro \u00e1lbum, \"Spanking Machine\", gravado con Jack Endino no lendario estudio Reciprocal en Seattle, lanzado pola Twin/Tone de Minneapolis.\nBabes in Toyland ti\u00f1a influencia do punk, pero as canci\u00f3ns estaban estruturadas de maneira desencontrada, alternando partes r\u00e1pidas e lentas. Grazas a canci\u00f3ns agresivas como \"He's My Thing\" e \"Pain In My Heart\" o disco tivo unha boa repercusi\u00f3n, especialmente en Inglaterra, onde o estilo da banda chamou a atenci\u00f3n. Non pasou moito ata que os medios brit\u00e1nicos comezaron a escribir artigos sobre Babes in Toyland e o estilo de Kat Bjelland. No ano seguinte, o EP \"To Mother\" chegou \u00e1s tendas destacando os temas \"Mad Pilot\" e \"Catatonic\" e a banda pouco a pouco fac\u00edase co\u00f1ecida no circu\u00edto independente.\nEn Inglaterra, nunha \u00e9poca na que reinaban os \"shoegazers\", m\u00fasicos que se presentaban discretamente ollando cara a abaixo mentres tocaban, o estilo agresivo e aberto de Kat era unha revoluci\u00f3n. O xeito de vestir era un cap\u00edtulo \u00e1 parte, o \"uniforme\" de Kat (e da s\u00faa rival Courtney Love, xa en Hole), eran vestidos tipo baby-doll, maquillaxe esaxerada e botas, nun estilo que foi bautizado como \"kinderwhore\" polos medios.\n\"Fontanelle\".\nIronicamente, tanto Babes in Toyland como Hole chamaron a atenci\u00f3n de Sonic Youth, e por medio destes Babes in Toyland asinou cunha grande discogr\u00e1fica, a Reprise. Kim Gordon e Lee Ranaldo de Sonic Youth dedic\u00e1ronse persoalmente aos seus novos afillados, Kim produciu o \u00e1lbum de estrea de Hole, \"Pretty on the Inside\", mentres Lee foi o produtor de \"Fontanelle\", o \u00e1lbum definitivo da banda de Kat Bjelland. O son volveuse m\u00e1is limpo e profesional, sen perder a pegada agresiva da banda, destacando o son da bater\u00eda de Lori Barbero, que desenvolveu un estilo propio que ela defin\u00eda como tribal. O disco marcaba tam\u00e9n a estrea da nova baixista Maureen Herman, que substitu\u00edu a Michelle Leon pouco antes das gravaci\u00f3ns. Pero o centro das atenci\u00f3ns en \"Fontanelle\" era Kat, coa s\u00faa voz berrando alternada con sussurros insinuantes. \"Bruise Violet\", unha homenaxe a Courtney Love, era o tema que m\u00e1is destacaba, chegando a ser o seu videoclip bastante emitido na MTV. Destacaban tam\u00e9n canci\u00f3ns como \"Blood\" e \"Spun\". A maior sorpresa era \"Quiet Room\", unha misteriosa e delicada canci\u00f3n instrumental.\nCoa aparici\u00f3n de m\u00e1is bandas integradas por mulleres ou con mulleres na formaci\u00f3n forxouse o subx\u00e9nero das riot grrrls, que pasou a ga\u00f1ar amplos espazos nos medios. Asociado a esa escena, Babes in Toyland pasou a ter m\u00e1is reco\u00f1ecemento. En 1993 Babes in Toyland foi convidado (por Sonic Youth) a participar do Festival Lollapalooza, na \u00e9poca o principal festival itinerante do rock estadounidense. Para conmemorar a participaci\u00f3n no mesmo foi lanzado o EP \"Painkillers\", que conti\u00f1a unha nova versi\u00f3n de \"He's My Thing\", alg\u00fans temas in\u00e9ditos e canci\u00f3ns en directo. Pero, a pesar de todo isto, a postura e o son anticomercial non fixeron de Babes in Toyland unha banda popular, a\u00ednda que ningunha banda riot grrrl chegou ao estrelato, coa excepci\u00f3n de Hole, que popularizou o seu son a partir do \u00e1lbum \"Live Through This\", e era odiado por boa parte das seguidoras do riot grrrl.\n\"Nemesisters\".\nDespois do Lollapalooza, Babes in Toyland estaba no momento m\u00e1is importante da s\u00faa carreira, pero o seguinte disco s\u00f3 estivo preparado dous anos despois, \"Nemesisters\", lanzado en maio de 1995. En \"Nemesisters\", Babes in Toyland apostaba por unha sonoridade m\u00e1is tradicional de hard rock, a\u00ednda que pesado era menos brutal que nos traballos anteriores. O primeiro sinxelo, \"Sweet 69\", evidenciaba o novo cami\u00f1o da banda, baseado en riffs ben marcados. Pero \"Nemesister\" tam\u00e9n tra\u00eda unha serie de versi\u00f3ns curiosas. Unha delas era a balada \"All By Myself\", de Eric Carmen (gravada ata por Celine Dion), cantada de forma intencionadamente irritante por Kat. \"Deep Song\", inmortalizada por Billy Holiday, ga\u00f1ou unha curiosa versi\u00f3n a capella con Lori nas voces. Para pechar o tr\u00edo de versi\u00f3ns, \"We Are Family\", hit da era disco, que converteron ao pop-rock na versi\u00f3n de Babes in Toyland.\n\"Nemesisters\" non tivo unha boa divulgaci\u00f3n e recepci\u00f3n da cr\u00edtica. Para empeorar as cousas, a Reprise escolleu \"We Are Family\" como sinxelo, confundindo aos fans. Despois dun ano de xira a banda anunciou que estaba separ\u00e1ndose para dedicarse a novos proxectos. Kat formou Katastrophy Wife, ao lado do seu marido Glen Mattson, mentres Lori formou Eggtwist. \nNo ano 2000 foi lanzado o \u00e1lbum \"Lived\" pola discogr\u00e1fica Almafame, cunha serie de temas extra\u00eddos da xira do Lolapalooza. Para conmemorar o lanzamento, a banda fixo un concerto en Minneapolis, que acabou convert\u00e9ndose en disco un ano m\u00e1is tarde, bautizado \"Minneapolism\". Estra\u00f1amente a Alamfame colocou no mercado case simultaneamente tres discos m\u00e1is, \"Devil\" e \"Viled\", dous recompiladorios de canci\u00f3ns en directo e \"Further Adventures of Babes in Toyland\", unha especie de \"greatest hits\" dos tres lanzamentos anteriores. Como se non bastase, sa\u00edu un novo recompilatorio, \"Natural Babe Killers\", pola discogr\u00e1fica Snapper. En Inglaterra foi lanzado o \u00e1lbum \"BBC Sessions\", cubrindo as presentaci\u00f3ns de Babes in Toyland no programa de John Peel, rematando coa avalancha de lanzamentos discutibles no mercado.\nEn 2001, animada pola repercusi\u00f3n do concerto de Minneapolis, Kat Bjelland axendou unha xira europea para Babes in Toyland. Ela non convidou a Lori e \u00e1s baixistas orixinais, optando por membros da banda brit\u00e1nica Angelica. Lori soubo da xira pola prensa e ameazou con procesar a Kat, polo que Bjelland deixou de usar o nome de Babes in Toyland.\nReuni\u00f3n, xira e segunda ruptura.\nNunha entrevista con Lancer Radio no Pasadena College o 26 de xullo de 2014, Kat Bjelland e Maureen Herman confirmaron que volver\u00edan a xuntarse para compo\u00f1er material novo e realizar concertos. A banda realizou o seu primeiro concerto de reuni\u00f3n en Pioneertown, California no Pappy And Harriet's Pioneertown Palace o 10 de febreiro de 2015. O seu segundo concerto foi no The Roxy Theatre nos \u00c1nxeles o d\u00eda 12 de febreiro, onde foron presentadas por Tom Morello de Rage Against the Machine que recordou as s\u00faas experiencias tocando coa banda no Lollapalooza en 1993. No espect\u00e1culo tam\u00e9n actuaron como convidados Patty Schemel, Eric Erlandson, Brody Dalle e Donita Sparks.\nA banda comezou unha xira internacional no mes de maio comezando con concertos en Inglaterra, Escocia, Espa\u00f1a e Italia, seguida por unha xira norteamericana que inclu\u00edu actuaci\u00f3ns nos festivais Bumbershoot de Seattle e Montreal Pop. En Minneapolis, onde se formou a banda, o tr\u00edo tocou no c\u00e9spede do Walker Art Center nos dous d\u00edas do festival Rock the Garden, o 20 e 21 de xu\u00f1o."}
{"id": "31916", "revid": "865", "url": "https://gl.wikipedia.org/wiki?curid=31916", "title": "Against Me!", "text": "Against Me! \u00e9 unha banda de folk punk formada en Naples, Florida, e posteriormente trasladada a Gainesville, Florida, en 1997. O seu primeiro \u00e1lbum, editado por No Idea Records en 2002, \u00e9 \"Reinventing Axl Rose\". "}
{"id": "31917", "revid": "22570", "url": "https://gl.wikipedia.org/wiki?curid=31917", "title": "Cedric Bixler-Zavala", "text": "Cedric Bixler-Zavala, nado en Redwood City (California) o 4 de novembro de 1974, \u00e9 o cantante, letrista e l\u00edder da banda de rock progresivo The Mars Volta, e anteriormente foi l\u00edder e vocalista do grupo de post-hardcore At The Drive-In. Tam\u00e9n toca a bater\u00eda en varias outras bandas, entre elas De Facto.\nTraxectoria.\nFillo de pais mexicanos, foi criado na cidade de El Paso (Texas), onde co\u00f1eceu ao seu colaborador e amigo Omar Rodr\u00edguez-L\u00f3pez, co cal formou as bandas At the Drive-In, The Mars Volta e De Facto.\nNa s\u00faa etapa con At the Drive-In, Cedric adoitaba cantar as canci\u00f3ns a berros. Pero para o seu traballo con The Mars Volta, Cedric deixou de lado parte dos seus emotivos berros de xuventude para cantar nun rexistro m\u00e1is alto (melismaticamente). Nalg\u00fans momentos poder\u00edase dicir que se achega ao rexistro de asub\u00edo. Tam\u00e9n \u00e9 not\u00e1bel por experimentar continuamente con efectos vocais, acadando que soe coma se cantase a trav\u00e9s dun tel\u00e9fono, baixo a auga ou cunha gorxa mec\u00e1nica. Omar Rodr\u00edguez-L\u00f3pez chegou a comentar que a cantidade de distorsi\u00f3n na voz de Cedric en The Mars Volta imposibilita o uso dun guitarrista r\u00edtmico.\nAs letras de Cedric adoitan ser bastante abstractas, ata o punto que chegan a non ter sentido. Estas letras son mestura de met\u00e1foras constantes, a mi\u00fado relacionado co grotesco. El mesmo citou influencias como Werner Herzog, Luis Bu\u00f1uel, Doctor Who e alg\u00fans contos folcl\u00f3ricos mexicanos. Debido \u00e1 s\u00faa proximidade con Latinoam\u00e9rica e a influencia de Omar Rodr\u00edguez-L\u00f3pez, de orixe portorrique\u00f1o, tam\u00e9n experimentou con letras biling\u00fces en castel\u00e1n-ingl\u00e9s, nas que alterna \u00e1mbolos dous idiomas varias veces ao longo da mesma canci\u00f3n. O \u00e1lbum criticamente aclamado \"De-Loused in the Comatorium\" foi acompa\u00f1ado por unha novela co mesmo nome, escrita por Cedric e Jeremy Ward co estilo metaf\u00f3rico das s\u00faas letras. Esta novela conta a historia de Cerpin Taxt, pseud\u00f3nimo do seu amigo escritor Julio Venegas, que estivo en coma durante anos e cando espertou decidiu saltar dende unha ponte na cidade de El Paso.\nBixler-Zavala tocou a bater\u00eda na banda de dub reggae experimental De Facto, e ocasionalmente a guitarra e a bater\u00eda con At the Drive-In.\nBaixo o seud\u00f3nimo \"Alavaz Relxib Cirdec\" (\"Cedric Bixler-Zavala\" ao rev\u00e9s), Cedric contribu\u00edu cun sinxelo de dous temas \u00e1s GSL Special 12\" Singles Series, editado en decembro do 2005. M\u00e1is pr\u00f3ximo ao dub de De Facto e ao ambiente experimental dos discos de Omar Rodr\u00edguez-L\u00f3pez que ao rock progresivo de The Mars Volta, os dous temas que produciu baixo este alias son enteiramente instrumentais, coa excepci\u00f3n de samplers de discursos que poden escoitarse en \"Live Private Booths\". Este tema ten un estilo funky con frauta, bater\u00eda, baixo, guitarras e samples, mentres que o outro, \"Sapta-Loka\", \u00e9 unha exploraci\u00f3n m\u00e1is ambiental de m\u00fasica pedal oriental, con instrumentos m\u00e1is sut\u00eds."}
{"id": "31923", "revid": "2074", "url": "https://gl.wikipedia.org/wiki?curid=31923", "title": "Inciclopedia", "text": ""}
{"id": "31926", "revid": "181", "url": "https://gl.wikipedia.org/wiki?curid=31926", "title": "Marco Lic\u00ednio Craso", "text": ""}
{"id": "31928", "revid": "56817", "url": "https://gl.wikipedia.org/wiki?curid=31928", "title": "Cr\u00e1ter", "text": ""}
{"id": "31932", "revid": "23204", "url": "https://gl.wikipedia.org/wiki?curid=31932", "title": "Jos\u00e9 Raimundo N\u00fa\u00f1ez", "text": "Jos\u00e9 Raimundo N\u00fa\u00f1ez-Varela Lendoiro, nado en Betanzos o 16 de xullo de 1946, \u00e9 un historiador e investigador galego, cronista oficial dos concellos de Betanzos, Mi\u00f1o e Paderne.\nTraxectoria.\nNado nunha familia de empresarios betanceiros, diplomouse na Escola de Comercio da Coru\u00f1a. Ingresou por oposici\u00f3n en Caixa Galicia en 1968, mais nunca esqueceu a s\u00faa vocaci\u00f3n historiadora.\nXa durante o r\u00e9xime franquista colaborou no desenvolvemento cultural da s\u00faa cidade natal, tanto na s\u00faa etapa como delegado da xuventude (recuperando as antigas danzas gremiais) coma posteriormente dende o seu cargo de concelleiro de cultura do consistorio betanceiro. A s\u00faa loita pola recuperaci\u00f3n do parque do Pasatempo, e o seu empe\u00f1o por fundar un museo na localidade, levaron \u00f3 Concello a nomealo como cronista oficial da cidade en 1982, cargo honor\u00edfico que recibiu o 25 de febreiro de 1983, coincidindo coa inauguraci\u00f3n do Museo das Mari\u00f1as, por el fundado. Posteriormente, en 1993 e 1995 foi nomeado cronista oficial dos concellos de Mi\u00f1o e Paderne, respectivamente.\nDo seu labor como cronista, destacan a s\u00faa loita pola conservaci\u00f3n do patrimonio hist\u00f3rico da bisbarra betanceira e pola recuperaci\u00f3n do Cami\u00f1o Ingl\u00e9s de Santiago. Ide\u00f3logo da Feira Franca Medieval de Betanzos, \u00e9 tam\u00e9n patr\u00f3n da Fundaci\u00f3n Centro Internacional de la Estampa Contempor\u00e1nea de Betanzos, e vocal da Asociaci\u00f3n Espa\u00f1ola de Cronistas Oficiales.\nObras.\nAdemais de decenas de traballos de investigaci\u00f3n hist\u00f3rica, N\u00fa\u00f1ez ten publicados os seguintes libros, todos en castel\u00e1n:"}
{"id": "31936", "revid": "1131", "url": "https://gl.wikipedia.org/wiki?curid=31936", "title": "The General Theory of Employment, Interest and Money", "text": "The General Theory of Employment, Interest and Money, que en galego se poder\u00eda traducir como A teor\u00eda xeral da ocupaci\u00f3n, o interese e o di\u00f1eiro, consid\u00e9rase o traballo maxistral do economista ingl\u00e9s John Maynard Keynes, e consid\u00e9rase o tratado no que se crea a terminolox\u00eda da moderna macroeconom\u00eda.\nDatos.\nA s\u00faa data de publicaci\u00f3n \u00e9 febreiro do 1936, nunha \u00e9poca marcada pola Gran Depresi\u00f3n norteamericana. O libro comeza unha revoluci\u00f3n econ\u00f3mica, comunmente denominada a \"Revoluci\u00f3n Keynesiana\", na forma na que os economistas pensan no fen\u00f3meno econ\u00f3mico, e especialmente nos manexos do sector p\u00fablico, e a s\u00faa contribuci\u00f3n \u00e1 demanda da econom\u00eda.\nNo libro de Keynes, \"Ensaios en Persuasi\u00f3n\", o autor lembra os seus intentos frustrados de influenciar na opini\u00f3n p\u00fablica durante a Gran Depresi\u00f3n, a comezos dos anos trinta. A \"Teor\u00eda Xeral\", representa os pulos de Keynes para desprazar a opini\u00f3n xeral no pensamento que exist\u00eda na contorna macroecon\u00f3mica.\nContidos xerais.\nResumindo, a \"Teor\u00eda xeral\" argumenta que o nivel de emprego na econom\u00eda moderna determ\u00ednase por tres factores: a propensi\u00f3n marxinal a consumir (a porcentaxe de calquera incremento na renda que a xente destina para gasto en bens e servizos), a eficiencia marxinal do capital (dependente dos incrementos nas taxas de retorno), e a taxa de interese. O argumento clave no pensamento de Keynes \u00e9 que unha econom\u00eda debilitada pola baixa demanda (por exemplo, unha depresi\u00f3n), onde hai un problema causante (dificultade en acadar unha econom\u00eda que avance con m\u00e1is forza), ent\u00f3n o goberno (m\u00e1is concretamente o sector p\u00fablico) pode incrementar a demanda xeral, incrementando os seus gastos (a\u00ednda que se incorra en d\u00e9ficit p\u00fablico), sen que o sector p\u00fablico incremente a taxa de interese dabondo para minar a eficacia desta pol\u00edtica.\nKeynes prev\u00e9 na \"Teor\u00eda xeral\" que o seu libro \u00eda comezar unha revoluci\u00f3n na forma que os homes de negocios pensar\u00edan na pol\u00edtica p\u00fablica, e o pensamento Keynesiano (o goberno intentando afectar \u00e1 demanda a trav\u00e9s dos impostos, o gasto p\u00fablico, e a pol\u00edtica monetaria) foi moi influente na \u00e9poca da posguerra. A estanflaci\u00f3n dos anos 70 fixeron \u00f3s intervencionistas keynesianos menos acorde cos pol\u00edticos e te\u00f3ricos econ\u00f3micos. Na maior\u00eda das econom\u00edas, comezouse a crer que o manexo da demanda keynesiana era un tema complexo, e que comportaba pequenos danos, como deteriorar os beneficios dun presuposto p\u00fablico axeitado, e daba pulos \u00e1 inflaci\u00f3n. A teor\u00eda Keynesiana sufriu do seu propio \u00e9xito coa posguerra, terminando con largos per\u00edodos de paro e perda de produci\u00f3n, onde non se pod\u00eda aplicar a teor\u00eda. De todos os xeitos, o Keynesianismo a\u00ednda agora se mostra na forma da Nova Econom\u00eda Keynesiana, que intenta mesturar a econom\u00eda neocl\u00e1sica cas conclusi\u00f3ns da pol\u00edtica Keynesiana.\nAdemais, Keynes foi un marabilloso comunicador da lingua inglesa, cunha escritura moi flu\u00edda que se evidencia no tratado da \"Teor\u00eda Xeral\". Un exemplo \u00e9 o cap\u00edtulo 12 que fala do \"Estado das Expectativas a Longo Prazo\", que \u00e9 considerado por moitos coma exemplo de tratado no tema da Bolsa. Pola outra banda, moito do seu libro mostra o peor da linguaxe con frase complexas e longas, que non son nada caracter\u00edsticas do estilo de escritura doutras obras previas."}
{"id": "31937", "revid": "98629", "url": "https://gl.wikipedia.org/wiki?curid=31937", "title": "Kevin Roche", "text": "Kevin Roche, nado o 14 de xu\u00f1o de 1922, \u00e9 un arquitecto norteamericano de orixe irlandesa.\nTraxectoria.\nNaceu en Dubl\u00edn, a\u00ednda que se criou nunha poboaci\u00f3n pequena do condado de Cork. Estudou arquitectura na Universidade de Dubl\u00edn. Cando rematou a carreira, traballou durante tres anos nun despacho de arquitectos, no que colaborou no dese\u00f1o dos exteriores dun importante proxecto. En 1948 abandonou Dubl\u00edn e, tras un curto per\u00edodo no que traballou con outros arquitectos, emigrou aos Estados Unidos para estudar con Mies van der Rohe.Rematada esta \u00e9poca de nova formaci\u00f3n, permaneceu na Am\u00e9rica e conseguiu un emprego no despacho de Eero Saarinen. Aos cinco anos converteuse en socio principal de Saarinen e cando este faleceu no 1961, continuou o seu labor, asoci\u00e1ndose cun enxe\u00f1eiro de estruturas, John Dinkeloo. Xunto con el terminou proxectos tan significativos de Saarinen como a terminal da TWA no aeroporto Kennedy de Nova York ou o arco de St. Louis.\nResidente definitivo nos Estados Unidos, Roche adquiriu a nacionalidade norteamericana. Roche dese\u00f1ou varios edificios que foron catalogados como monumentos nacionais nos Estados Unidos. O seu despacho foi durante alg\u00fan tempo o preferido polas grandes compa\u00f1\u00edas para dese\u00f1ar os seus edificios corporativos. Recibiu encargos de todo o mundo para realizar estes edificios. No 1982 Roche ga\u00f1ou o Premio Pritzker de arquitectura, o m\u00e1ximo galard\u00f3n neste eido, compar\u00e1bel ao premio Nobel. S\u00f3 no per\u00edodo de 1962 a 1982 Roche dese\u00f1ou m\u00e1is de 50 proxectos.\nEst\u00e1 considerado como un dos arquitectos m\u00e1is creativos no dese\u00f1o de edificios acristalados. As s\u00faas obras son imaxinativas e innovadoras, sen que por iso incorporen elementos innecesarios."}
{"id": "31946", "revid": "56817", "url": "https://gl.wikipedia.org/wiki?curid=31946", "title": "One Tree Hill (volc\u00e1n)", "text": "One Tree Hill \u00e9 un monte volc\u00e1nico de 182 metros situado en Auckland, Nova Zelandia. Deu nome \u00f3 suburbio da cidade que medrou arredor da s\u00faa aba, o volc\u00e1n co\u00f1\u00e9cese en maor\u00ed como Maungakiekie. O lugar e os seus arredores eran o lugar de residencia da tribo dos Wai ou Hua polo menos desde o 1700. No cumio enc\u00f3ntrase a tumba de John Logan Campbell culminada por un obelisco. Xa non est\u00e1 a totara (\u00e1rbore sagrada maor\u00ed) que un colono ingl\u00e9s queimou en 1852 nin as \u00e1rbores que se plantaron para substitu\u00edlo."}
{"id": "31947", "revid": "22570", "url": "https://gl.wikipedia.org/wiki?curid=31947", "title": "Fluxbox", "text": "Fluxbox \u00e9 un xestor de xanelas para X Windows System en Unix baseado en Blackbox 0.61.1. \u00c9 lixeiro e altamente persoalizable, con suporte m\u00ednimo para iconas, gr\u00e1ficos e con capacidades b\u00e1sicas de estilo para a interface, en definitiva veloz e simple. A configuraci\u00f3n xestionase enteiramente en arquivos de texto (por defecto no directorio ~/.fluxbox), a\u00ednda que tam\u00e9n \u00e9 posible usar FluxConf."}
{"id": "31949", "revid": "5863", "url": "https://gl.wikipedia.org/wiki?curid=31949", "title": "Rosa (cor)", "text": "O rosa \u00e9 a cor que se obt\u00e9n da mestura do vermello e o branco. O termo inventouse no s\u00e9culo XVII para describir as plantas do x\u00e9nero \"Dianthus\""}
{"id": "31954", "revid": "736", "url": "https://gl.wikipedia.org/wiki?curid=31954", "title": "Artes Marciais", "text": ""}
{"id": "31955", "revid": "1822", "url": "https://gl.wikipedia.org/wiki?curid=31955", "title": "Laertes", "text": "Laertes (\u039b\u03b1\u03b5\u03c1\u03c4\u03b7\u03c2) \u00e9, na mitolox\u00eda grega, rei de \u00cdtaca, fillo de Arcisio e Calcomedusa.\n\u00c9 famoso porque se considera nas obras de Homero como pai de Odiseo e Ct\u00edmene. Por\u00e9n, tam\u00e9n hai outras versi\u00f3ns nas que Odiseo ter\u00eda nacido da uni\u00f3n de Anticlea con S\u00edsifo. Na Odisea aparece Laertes nun segundo plano, retirado e triste at\u00e9 a volta do seu fillo. Rexuvenecido ent\u00f3n o anci\u00e1n monarca por Atenea, axuda ao seu fillo no preito de sangue xurdido contra os familiares dos pretendentes mortos. Pseudo-Apolodoro incl\u00faeo no cat\u00e1logo dos Argonautas."}
{"id": "31957", "revid": "1131", "url": "https://gl.wikipedia.org/wiki?curid=31957", "title": "Imperio Romano de Oriente", "text": ""}
{"id": "31958", "revid": "56817", "url": "https://gl.wikipedia.org/wiki?curid=31958", "title": "Jaime Pita", "text": "Jaime Alberto Pita Varela, nado en Betanzos o 13 de xu\u00f1o de 1944, \u00e9 un pol\u00edtico galego do Partido Popular, e foi vicepresidente segundo do Parlamento de Galicia no \u00faltimo mandato do fraguismo.\nTraxectoria.\n\u00c9 neto de Claudino Pita Pandelo, o construtor orixinal do famoso globo de Betanzos. Estudou T\u00e9cnicas Directivas nas universidades de Santiago de Compostela e de Navarra, accedendo por oposici\u00f3n \u00e1 praza de profesor de bacharelato.\nEn 1983 presentouse como candidato \u00e1 alcald\u00eda de Betanzos por Alianza Popular. A pesar da derrota, obtivo o cargo de concelleiro, que revalidar\u00eda nos anos 1987, 1991 e 1995 (nas d\u00faas \u00faltimas ocasi\u00f3ns xa baixo as siglas do Partido Popular). Igualmente, e dende 1991, compaxinou este labor co de deputado no Parlamento de Galicia, do que fixo parte dende a III lexislatura, e no que foi voceiro do Partido Popular nas lexislaturas V e VI. De marcado conservadorismo, c\u00f3mpre salientar deste per\u00edodo as s\u00faas rifas verbais coa oposici\u00f3n, especialmente con Xos\u00e9 Manuel Beiras, voceiro do Bloque Nacionalista Galego.\nEn 1999 foi nomeado conselleiro da Presidencia e de Administraci\u00f3ns P\u00fablicas, no terceiro goberno de Manuel Fraga, raz\u00f3n pola que dimitiu como concelleiro de Betanzos. Mantivo o cargo no seguinte goberno da Xunta ata o ano 2005."}
{"id": "31959", "revid": "52373", "url": "https://gl.wikipedia.org/wiki?curid=31959", "title": "Antol\u00edn S\u00e1nchez Presedo", "text": "Antol\u00edn S\u00e1nchez Presedo, de nome completo Antol\u00edn Lu\u00eds Mariano S\u00e1nchez Presedo, nado en Betanzos o 5 de abril de 1955, \u00e9 un pol\u00edtico galego membro do PSOE, e deputado no Parlamento Europeo.\nTraxectoria.\nFormaci\u00f3n.\n\u00c9 licenciado en Dereito pola Universidade de Santiago de Compostela, e mestrado en Dereito da Uni\u00f3n Europea pola Universidade Carlos III de Madrid.\nFinais dos setenta e d\u00e9cada dos oitenta.\nDeputado no Parlamento de Galicia dende a I ata a IV lexislatura (1981-1997), e concelleiro da s\u00faa cidade natal dende 1979 ata que, en 1983, obt\u00e9n a alcald\u00eda de Betanzos \u00f3 ga\u00f1ar as elecci\u00f3ns municipais por maior\u00eda absoluta. En 1985 \u00e9 nomeado Secretario Xeral do PSdeG-PSOE en substituci\u00f3n de Paco V\u00e1zquez, motivo polo que deixa a alcald\u00eda betanceira co fin de prepara-las elecci\u00f3ns auton\u00f3micas que se celebrar\u00edan en novembro dese ano.\nA pesar de perde-las citadas elecci\u00f3ns, en 1987, e debido \u00e1 moci\u00f3n de censura presentada contra o goberno de Xerardo Fern\u00e1ndez Albor (que triunfar\u00eda grazas \u00f3 voto do tr\u00e1nsfuga Xos\u00e9 Lu\u00eds Barreiro), o PSdeG-PSOE acada o poder, formando un goberno tripartito coa Coalici\u00f3n Galega e o Partido Nacionalista Galego. S\u00e1nchez Presedo ser\u00eda nomeado Conselleiro de Ordenaci\u00f3n do Territorio e Obras P\u00fablicas dese goberno, mantendo o cargo ata a vitoria do Partido Popular nas elecci\u00f3ns auton\u00f3micas de 1989.\nCandidatura \u00e1 presidencia da Xunta.\nEn 1993 foi candidato \u00e1 presidencia da Xunta de Galicia polo PSdeG-PSOE. A contundente derrota electoral precipitou a s\u00faa sa\u00edda coma Secretario Xeral do partido, situaci\u00f3n que aproveitar\u00eda para estudar o citado m\u00e1ster e dedicarse posteriormente \u00f3 exercicio da avogac\u00eda.\nParlamento Europeo.\nEn 2004 regresa \u00e1 pol\u00edtica: \u00e9 elixido deputado no Parlamento Europeo, cargo que ostentou at\u00e9 as elecci\u00f3ns de 2014."}
{"id": "31960", "revid": "7596", "url": "https://gl.wikipedia.org/wiki?curid=31960", "title": "Manuel Lagares P\u00e9rez", "text": "Manuel Lagares P\u00e9rez, nado en Betanzos o 29 de agosto de 1947, \u00e9 un pol\u00edtico galego membro do PSdeG e anterior alcalde de Betanzos.\nTraxectoria.\nFillo de Manuel Lagares Garc\u00eda e neto de Antonio Lagares G\u00f3mez. \u00c9 profesor de ensino secundario, especializado en matem\u00e1ticas e en ciencias naturais a trav\u00e9s do Instituto de Ciencias da Educaci\u00f3n e da Universidade Nacional de Educaci\u00f3n a Distancia (UNED).\nEn 1983 presentouse na lista do PSdeG-PSOE para o Concello de Betanzos, que encabezaba Antol\u00edn S\u00e1nchez Presedo. A vitoria electoral, por maior\u00eda absoluta, derivou no seu nomeamento coma primeiro tenente de alcalde da corporaci\u00f3n municipal, para posteriormente acadar o cargo de alcalde trala dimisi\u00f3n de S\u00e1nchez Presedo en 1985.\nPresentar\u00edase \u00e1s elecci\u00f3ns municipais, xa coma cabeza de lista, nos anos 1987, 1991, 1995, 1999 e 2003, sendo reelixido en todos eles por maior\u00eda absoluta ag\u00e1s no 2003, no que tivo que formar goberno en coalici\u00f3n co Bloque Nacionalista Galego. En 2007 segue a perder votos, e ten que abandonar o posto de alcalde logo dun pacto entre o Partido Popular e Cidad\u00e1ns por Betanzos. En novembro dese ano renuncia \u00e1 s\u00faa acta de concelleiro e ret\u00edrase da vida pol\u00edtica, sendo substitu\u00eddo \u00e1 fronte da portavoc\u00eda socialista por Ram\u00f3n Garc\u00eda V\u00e1zquez.\nFoi presidente da Federaci\u00f3n de Concellos Galegos ata a s\u00faa fusi\u00f3n coa FEGAMP en 1996, sendo dende ent\u00f3n ata 2007 o seu vicepresidente primeiro. Tam\u00e9n foi vogal na Federaci\u00f3n Espa\u00f1ola de Municipios e Provincias.\nVida persoal.\nCasou con Mar\u00eda Luz Luces V\u00e1zquez e \u00e9 pai de Jos\u00e9, Mar\u00eda e Javier Lagares Luces."}
{"id": "31961", "revid": "5863", "url": "https://gl.wikipedia.org/wiki?curid=31961", "title": "Jos\u00e9 Manuel Romay Beccar\u00eda", "text": "Jos\u00e9 Manuel Romay Beccar\u00eda, nado en Betanzos o 18 de xaneiro de 1934, \u00e9 un pol\u00edtico e xurista galego, foi ministro de Sanidade e Consumo e presidiu o Consello de Estado de 2003 a 2004 e de 2012 a 2018.\nTraxectoria.\nFormaci\u00f3n.\nFillo de Emilio Romay Montoto. En 1956 lic\u00e9nciase en Dereito pola Universidade de Santiago de Compostela, obtendo o Premio Extraordinario de fin de carreira. Tras impartir clases de Dereito Administrativo durante un ano nesa universidade, viaxa a Madrid para preparar as oposici\u00f3ns de Letrado do Consello de Estado, obtendo a praza en 1959.\nNa ditadura.\nEn 1963 \u00e9 nomeado, baixo a ditadura do Xeneral Franco, Secretario Xeral de Sanidade, cargo no que permanece ata 1966. Retoma a s\u00faa praza como letrado, ata asumir en 1973 a direcci\u00f3n do \"Instituto de Estudios de Administraci\u00f3n Local\". Permaneceu poucos meses nese cargo, pois en 1974 foi nomeado Subsecretario de Presidencia, e en 1975 Subsecretario de Gobernaci\u00f3n.\nEn democracia.\nXa en democracia, regresa a Galicia en 1982 para ocupar a vicepresidencia do primeiro goberno da Xunta de Galicia. Ese mesmo ano \u00e9 elixido deputado pola provincia da Coru\u00f1a, nas listas de Alianza Popular, escano que manter\u00eda ata 1989. Entrementres, en 1987 accede \u00e1 presidencia da Deputaci\u00f3n da Coru\u00f1a, cargo onde permanecer\u00e1 ata 1989, cando foi nomeado Conselleiro de Agricultura, Gander\u00eda e Pol\u00edtica Forestal do goberno galego. \u00d3 ano seguinte asumiu a Conseller\u00eda de Sanidade, permanecendo no cargo ata 1996.\nCoincidindo coa vitoria electoral do Partido Popular nas elecci\u00f3ns xerais dese ano, retornou ao Congreso coma deputado, e foi nomeado Ministro de Sanidade e Consumo. Ostentou a carteira ministerial ata 2000, coincidindo coas elecci\u00f3ns xerais nas que o PP obtivo a maior\u00eda absoluta, pasando a presidir a Comisi\u00f3n de Xustiza e Interior do Congreso dos Deputados.\nEn 2003 foi nomeado presidente do Consello de Estado de Espa\u00f1a, cargo no que permaneceu ata a vitoria electoral do PSOE nas elecci\u00f3ns xerais de 2004. Na actualidade \u00e9 presidente de honra do Partido Popular da provincia da Coru\u00f1a.\nLogo das Xerais de 2011, que coinciden coa vitoria do Partido Popular de Mariano Rajoy, \u00e9 designado polo Parlamento de Galicia senador en representaci\u00f3n da comunidade aut\u00f3noma, e meses despois, en marzo de 2012, \u00e9 elixido de novo como presidente do Consello de Estado, posto que ocupou ata 2018, cando foi substitu\u00eddo por Mar\u00eda Teresa Fern\u00e1ndez de la Vega."}
{"id": "31962", "revid": "1141", "url": "https://gl.wikipedia.org/wiki?curid=31962", "title": "Jaime Alberto Pita Varela", "text": ""}
{"id": "31963", "revid": "98629", "url": "https://gl.wikipedia.org/wiki?curid=31963", "title": "Pedro, papa", "text": "Sim\u00f3n (hebreo: \u05e9\u05de\u05e2\u05d5\u05df , \"Ximon\"), chamado tam\u00e9n Pedro ou Cefas, nado en Betsaida e finado en Roma en 67, foi segundo a tradici\u00f3n cristi\u00e1 un dos doce ap\u00f3stolos, disc\u00edpulos de Xes\u00fas de Nazaret, a quen deixou encargado de dirixir o resto da s\u00faa Igrexa. Foi o primeiro patriarca de Antioqu\u00eda e bispo de Roma e o primeiro papa da Igrexa cat\u00f3lica.\nTraxectoria.\nO seu nome de nacemento era Xim\u00f3n, pero recibiu de Xes\u00fas o nome de Pedro (do grego \u03c0\u03b5\u03c4\u03c1\u03b1 ou do lat\u00edn \"petra\", \"pedra\") para indicar que ser\u00eda a pedra angular da s\u00faa Igrexa. Paulo de Tarso chamouno nos seus escritos \u05db\u05d9\u05e4\u05e9\u05c1, Queifas 'pedra' en arameo, a\u00ednda cando Paulo empregaba o grego; Xo\u00e1n o Evanxelista chamouno, polo xeral, \"Sim\u00f3n Pedro\".\nNon se conta con m\u00e1is detalles sobre a vida de Pedro c\u00f3s que recolle no Novo Testamento, excepto por alg\u00fans documentos de Clemente Romano que tratan dos derradeiros anos da s\u00faa vida. De acordo coa narraci\u00f3n evanx\u00e9lica, Pedro era un pescador galileo que viv\u00eda en Cafarna\u00fam, oficio que exerc\u00eda co seu irm\u00e1n Andr\u00e9; estaba ou estivera casado, posto que a curaci\u00f3n da s\u00faa sogra se recolle nos evanxeos sin\u00f3pticos.\nPedro incorporouse ao grupo dos ap\u00f3stolos ao comezo da predicaci\u00f3n de Xes\u00fas en Galilea. Segundo o testemu\u00f1o de Xo\u00e1n, foi o seu irm\u00e1n Andr\u00e9 quen o introduciu ao grupo, tras terse contado ambos entre os seguidores de Xo\u00e1n Bautista. A narraci\u00f3n dos sin\u00f3pticos contrad\u00ed esta versi\u00f3n, por\u00e9n, narrando que ao ver a ambos recoller as redes, Xes\u00fas convidou os dous irm\u00e1ns a facerse pescadores de homes.\nPedro formou parte do grupo dos doce ap\u00f3stolos; case invariablemente, os evanxelistas nom\u00e9ano \u00e1 cabeza do grupo. Foi un dos tres disc\u00edpulos \u00edntimos, que, segundo a Biblia, foron testemu\u00f1as da transfiguraci\u00f3n de Xes\u00fas. Tras crer que Xes\u00fas era o Mes\u00edas agardado, recibir\u00eda del a profec\u00eda de que ser\u00eda a base da Igrexa. Niso bas\u00e9ase a tradici\u00f3n cat\u00f3lica que fai del bispo de Roma e cabeza da Igrexa, cargo que Pedro ocupou denantes de morrer.\nOs evanxeos recollen tam\u00e9n a profec\u00eda de Xes\u00fas de que Pedro o traizoar\u00eda tres veces. Conforme os evanxeos, a\u00ednda cando a noite da derradeira cea Pedro xurou non apartarse de Xes\u00fas, ao seren interrogados polos soldados do sumo sacerdote que o detiveran, negou tres veces co\u00f1ecelo antes do galo cantar, \u00e9 dicir, antes de que a noite rematase. Logo da resurrecci\u00f3n segundo relata Xo\u00e1n Evanxelista, Xes\u00fas apar\u00e9ceselle aos disc\u00edpulos, dirix\u00edse a Pedro e faille reafirmar tres veces o seu amor por el.\nTrala morte de Xes\u00fas, a figura de Pedro \u00e9 menos precisa. Se ben varios dos evanxeos \u2014tanto can\u00f3nicos como ap\u00f3crifos\u2014 deixan entrever que fora especialmente favorecido por Xes\u00fas, os testemu\u00f1os non son sempre coherentes. O autor de Feitos dos Ap\u00f3stolos, por\u00e9n, presenta a Pedro como unha figura crucial das comunidades paleocristi\u00e1s; \u00e9 el quen preside a selecci\u00f3n da substituci\u00f3n de Xudas Iscariote e quen \u00e9 examinado publicamente polo sanedr\u00edn, tras curar milagrosamente un home \u00e1s portas do Templo de Xerusal\u00e9n. Emprende misi\u00f3ns a Lidia, Iafa e Cesarea e est\u00e1 presente no Concilio de Xerusal\u00e9n, cando Paulo sost\u00e9n que a mensaxe de Xes\u00fas se debe estende tam\u00e9n aos xent\u00eds. A pr\u00e9dica de Pedro, por\u00e9n, estivo polo xeral limitada ao pobo xudeu.\nO autor dos Feitos c\u00e9ntrase logo nas obras de Paulo, polo que dos anos posteriores \u00e9 moito o que se ignora. De acordo coa Ep\u00edstola aos g\u00e1latas, trasladouse a Antioqu\u00eda, onde Paulo o atopou m\u00e1is tarde; tradicionalmente consid\u00e9rase o primeiro bispo e patriarca desta cidade. A Primeira ep\u00edstola aos corintios deixa entrever que Pedro quizais visitou a cidade nas s\u00faas misi\u00f3ns.\nMorte.\nA tradici\u00f3n narra que Pedro acabou os seus d\u00edas en Roma, onde foi bispo, que al\u00ed morreu martirizado baixo o mandato de Ner\u00f3n no Circo Vaticano, e que foi sepultado a pouca distancia do lugar do seu martirio no ano 258 onde a principios do s\u00e9culo IV o emperador Constantino mandou constru\u00edr a gran bas\u00edlica vaticana. Un texto da Primeira ep\u00edstola de san Pedro que env\u00eda sa\u00fados dende \"a Igrexa que est\u00e1 en Babilonia\" interpretouse tam\u00e9n moitas veces en sentido figurado, como sinal de que Pedro escrib\u00eda dende Roma. En todo caso, \u00e9 conclu\u00ednte a evidencia de que, cando Paulo escribiu a s\u00faa Ep\u00edstola aos romanos, Pedro non se atopaba na cidade. O primeiro que menciona a Pedro como bispo de Roma \u00e9 Ireneo de Li\u00f3n, xa no s\u00e9culo II.\nClemente Romano, na s\u00faa carta aos corintios, data a s\u00faa morte na \u00e9poca das persecuci\u00f3ns de Ner\u00f3n. O evanxeo de Xo\u00e1n di que Pedro foi crucificado boca abaixo. Pedro de Alexandr\u00eda, que foi bispo desa cidade e faleceu en torno a 311, escribiu un tratado chamado \"Penitencia\" onde di: \"Pedro, o primeiro dos ap\u00f3stolos, sendo apresado a mi\u00fado e encerrado en cadea e tratado con ignominia, foi finalmente crucificado en Roma\". Or\u00edxenes no seu \"Comentario ao libro da X\u00e9nese\" III, citado por Eusebio de Cesarea, di que Pedro pediu ser crucificado cabeza abaixo por non considerarse digno de morrer do mesmo xeito que Xes\u00fas. O mesmo relata Xerome de Estrid\u00f3n na s\u00faa obra \"Vidas de homes ilustres\". Flavio Xosefo relata que a pr\u00e1ctica de crucificar criminais en posici\u00f3ns distintas era com\u00fan entre os soldados.\nPescuda dos restos.\nEn 1939 o papa P\u00edo XII ordenou a escavaci\u00f3n nos subterr\u00e1neos do Vaticano para tratar de comprobar \u00e1 tradici\u00f3n que naquel tempo se pu\u00f1a en d\u00fabida: que o Vaticano era a aut\u00e9ntica tumba do ap\u00f3stolo Pedro. As escavaci\u00f3ns duraron ata 1949. Atopouse unha necr\u00f3pole que se estend\u00eda de oeste a leste en paralelo ao Circo de Ner\u00f3n. A necr\u00f3pole estaba asolagada de terra, posiblemente por ser a base da bas\u00edlica primixenia. Atop\u00e1ronse cinco monumentos, o m\u00e1is antigo do s\u00e9culo II. Inclu\u00edase unha parte dun edificio pegado a un muro revocado en vermello que serv\u00eda de fondo para o m\u00e1is antigo dos monumentos. Neste edificio pequeno ach\u00e1ronse unhas inscrici\u00f3ns anteriores a Constantino, mostra da devoci\u00f3n dos fieis. Unha das inscrici\u00f3ns sinalaba \"Petrus eni\" (\"velaqu\u00ed est\u00e1 Pedro\"). Tam\u00e9n se atopou un lugar onde deber\u00eda estar a tumba pero non hab\u00eda nada. Pola evidencia dada, P\u00edo XII suspendeu as escavaci\u00f3ns e anunciou que se atopara a tumba de Pedro.\nMargherita Guarducci, arque\u00f3loga, proseguiu as investigaci\u00f3ns en 1952. Estudou e descifrou o famoso muro das inscrici\u00f3ns e descubriu o uso dunha criptograf\u00eda de xeito m\u00edstico: o uso repetitivo das letras \"P\", \"PE\" e \"PET\" como abreviatura do nome de Pedro, a\u00ednda que normalmente se vinculaba ao de Cristo. As\u00ed mesmo hai aclamaci\u00f3ns a Cristo, Mar\u00eda, Pedro, a Cristo como segunda persoa da Trindade e \u00e1 Trindade. Os restos f\u00edsicos de Pedro foron atopados anos despois. Segundo a interpretaci\u00f3n da arque\u00f3loga, cando Constantino quixo facer a Bas\u00edlica os \u00f3sos foron desoterrados e envoltos nun manto de p\u00farpura e ouro e depositados no nicho onde deb\u00edan estar, pero durante as escavaci\u00f3ns os obreiros usaron o martinete para derrubar muros e, para chegar rapidamente \u00e1 tumba, provocaron un derrubamento sobre os restos, que quedaron mesturados cos cascallos. Monse\u00f1or Cas, xefe da F\u00e1brica de San Pedro, gardou todos os restos humanos e as\u00ed ficaron dez anos sen que ningu\u00e9n soubese a s\u00faa procedencia.\nO antrop\u00f3logo Venerando Correnti estudou os \u00f3sos e sinalou que os hab\u00eda humanos e dun rato, que deber\u00e1 quedar atrapado tempo despois do enterro. Os \u00f3sos humanos presentaban as seguintes caracter\u00edsticas:\nEn 1964 as investigaci\u00f3ns de Guarducci remataron e un ano despois publicou o seu libro \"Reliquie Di Pietro Sotto La Confossione della Bas\u00edlica Vaticana\" (\"As reliquias de Pedro baixo a confesi\u00f3n da Bas\u00edlica Vaticana\"), libro fortemente discutido. En 1968 Paulo VI anunciou que, segundo os estudos cient\u00edficos realizados, hab\u00eda certeza abonda de que se atoparan os restos do ap\u00f3stolo.\nObra.\nEntre os escritos do Novo Testamento, consid\u00e9rase habitualmente que no evanxeo de Marcos este, disc\u00edpulo de Pedro, recolle as s\u00faas ensinanzas. Ademais, existen d\u00faas ep\u00edstolas atribu\u00eddas a Pedro.\nA Primeira ep\u00edstola de Pedro presenta un grego de gran calidade, maior da que se deb\u00eda agardar para un pescador que ti\u00f1a como lingua materna o arameo, de a\u00ed que se supo\u00f1a que foi redactado por un amanuense directamente das palabras de Pedro.\nA autenticidade da Segunda ep\u00edstola de Pedro \u00e9 moit\u00edsimo m\u00e1is discutida. De acordo cos estudos de Raymond E. Brown, este texto era desco\u00f1ecido en Occidente ata arredor do ano 350 e a\u00ednda despois foi rexeitado por moitos cristi\u00e1ns. En Oriente a s\u00faa aceptaci\u00f3n chegou a\u00ednda m\u00e1is tarde, no s\u00e9culo VI nalg\u00fans casos. En calquera caso, a primeira menci\u00f3n do texto \u00e9 unha referencia a Or\u00edxenes recollida por Eusebio arredor de 250. Numerosos autores te\u00f1en sinalado que o estilo \u00e9 moi similar ao dunha carta ap\u00f3crifa antigamente atribu\u00edda a Clemente Romano (a Segunda ep\u00edstola de Clemente), polo que \u00e9 pos\u00edbel que o seu autor fose o mesmo. Raz\u00f3ns argumentais demostraron que o seu redactor co\u00f1ec\u00eda a Ep\u00edstola de Xudas.\nOutras obras ap\u00f3crifas te\u00f1en circulado coa pretensi\u00f3n de recoller as palabras ou os feitos de Pedro. Dende a antig\u00fcidade, por\u00e9n, tense cuestionada a s\u00faa autenticidade:\nSantidade.\nComo todos os ap\u00f3stolos, \u00e9 considerado santo na tradici\u00f3n cat\u00f3lica. \u00c9 patr\u00f3n dos papas, dos pescadores, dos mari\u00f1eiros, dos panadeiros, dos segadores, dos carniceiros, dos cristaleiros, dos zapateiros, dos reloxeiros, dos ferreiros, dos albaneis, dos construtores de pontes, dos fiadores e dos penitentes. A s\u00faa axuda inv\u00f3case para as mordeduras de serpe, a rabia, a posesi\u00f3n diab\u00f3lica, o roubo e as enfermidades das pernas.\nA s\u00faa festa \u00e9 o 29 de xu\u00f1o, a canda a de Paulo, pois crese que nesa data se trasladaron os seus restos ao seu soterramento definitivo, en 258.\nParroquias galegas.\nSan Pedro ap\u00f3stolo \u00e9 titular de 322 parroquias en Galicia, e patr\u00f3n dos concellos de Melide, Mi\u00f1o, Muros e O Pino (na Coru\u00f1a); Muras e Riotorto (en Lugo); Leiro, Quintela de Leirado e Xunqueira de Amb\u00eda (en Ourense); e Agolada, Crecente e Nigr\u00e1n (en Pontevedra).\nIconograf\u00eda.\nNa honra a Pedro, os Papas da Igrexa Cat\u00f3lica levan un anel coa imaxe do santo botando as redes ao mar, chamado o anel do Pescador.\nNa pasaxe do Evanxeo de Mateu en que Xes\u00fas nomea a Pedro base da Igrexa, o evanxelista engade que recibir\u00e1 as chaves do Ceo e da terra. Esta \u00e9 probablemente a base da representaci\u00f3n habitual de Pedro na iconograf\u00eda como portador dun par de chaves (por veces unha soa), que constan tam\u00e9n na her\u00e1ldica vaticana.\nA representaci\u00f3n convencional de Pedro am\u00f3sao xa anci\u00e1n, portando as chaves. Entre os seus atributos c\u00f3ntanse tam\u00e9n o libro ou un rolo de pergami\u00f1o (atributos xerais dos ap\u00f3stolos), o barco (pola s\u00faa profesi\u00f3n), e o galo (pola s\u00faa traiz\u00f3n).\nAs escenas do seu martirio pres\u00e9ntano polo xeral cabeza abaixo.\nOcasionalmente rev\u00edsteselle cos atributos do seu cargo como bispo ou como papa, se ben as tradici\u00f3ns relativas a estes non se fixaron ata moito m\u00e1is tarde. Nesta representaci\u00f3n viste con capa e tiara papal de tres coroas superpostas, e co bord\u00f3n de tres cruces na man esquerda, mentres que levanta a man dereita en actitude de beicer."}
{"id": "31969", "revid": "56817", "url": "https://gl.wikipedia.org/wiki?curid=31969", "title": "Incitatus", "text": "Incitatus foi o cabalo favorito do emperador romano Cal\u00edgula, cabalo de carreiras de orixe hispano. Viv\u00eda nunha corte de m\u00e1rmore con presebe de marfil ata que Cal\u00edgula mandou constru\u00edr unha vila para o seu uso exclusivo, con 18 servintes para o seu coidado. Durm\u00eda con mantas purp\u00fareas e levaba colares de pedras preciosas. C\u00f3ntanos Suetonio que o emperador pux\u00e9rao na lista de senadores e quer\u00edao nomear c\u00f3nsul.\nIncitatus participaba nas competici\u00f3ns celebradas en Roma, e a noite antes de cada competici\u00f3n Cal\u00edgula durm\u00eda con el e decretaba silencio xeral en toda a cidade. Quen non cumprise pod\u00eda ser condenado a morte."}
{"id": "31970", "revid": "56817", "url": "https://gl.wikipedia.org/wiki?curid=31970", "title": "Gr\u00e5kallbanen", "text": "Gr\u00e5kallbanen \u00e9 unha li\u00f1a de tranv\u00eda de Trondheim (Noruega), a m\u00e1is setentrional do mundo. Constru\u00edda en 1924, ten 8.8\u00a0km, de v\u00eda estreita, e \u00e9 propiedade dunha compa\u00f1\u00eda privada, a AS Gr\u00e5kallbanen. Vai de St. Olavsgate cara a Bymarka, unha \u00e1rea de lecer da cidade. "}
{"id": "31971", "revid": "1131", "url": "https://gl.wikipedia.org/wiki?curid=31971", "title": "Ghawar", "text": "Ghawar \u00e9 un campo petrol\u00edfero de Arabia Saudita, na Provincia Oriental, a 100\u00a0km da cidade de Dhahran. \u00c9 o maior campo petrol\u00edfero convencional do mundo, cunha extensi\u00f3n de 280\u00a0km por 30\u00a0km. A produci\u00f3n l\u00e9vaa a compa\u00f1\u00eda estatal Saudi Aramco e est\u00edmase a s\u00faa produci\u00f3n en 5 mill\u00f3ns de barr\u00eds \u00f3 d\u00eda (6.25% da produci\u00f3n mundial)"}
{"id": "31972", "revid": "98629", "url": "https://gl.wikipedia.org/wiki?curid=31972", "title": "Bioqu\u00edmica", "text": "A Bioqu\u00edmica \u00e9 o estudo qu\u00edmico dos seres vivos, especialmente da estrutura e funci\u00f3n dos seus compo\u00f1entes qu\u00edmicos espec\u00edficos, como son as prote\u00ednas, carbohidratos, l\u00edpidos e \u00e1cidos nucleicos, ademais doutras pequenas mol\u00e9culas presentes nas c\u00e9lulas. A bioqu\u00edmica bas\u00e9ase no concepto de que todo ser vivo cont\u00e9n carbono e en xeral as mol\u00e9culas biol\u00f3xicas est\u00e1n compostas principalmente de carbono, hidr\u00f3xeno, os\u00edxeno, nitr\u00f3xeno, f\u00f3sforo e xofre.\n\u00c9 a ciencia que estuda a mism\u00edsima base da vida: as mol\u00e9culas que comp\u00f3n as c\u00e9lulas e os tecidos, que catalizan as reacci\u00f3ns qu\u00edmicas da dixesti\u00f3n, a fotos\u00edntese e a inmunidade, entre outras.\nA supervivencia dos seres vivos depende da s\u00faa capacidade para levar a cabo unha serie de reacci\u00f3ns qu\u00edmicas dirixidas ao intercambio de materia e enerx\u00eda co ambiente e a fabricaci\u00f3n das s\u00faas estruturas vitais. A bioqu\u00edmica estuda, xa que logo, todas aquelas reacci\u00f3ns que ocorren tanto no interior da c\u00e9lula como no medio interno dos organismos pluricelulares. Estas bioreaccions non se distingen esencialmente das reacci\u00f3ns t\u00edpicas da qu\u00edmica org\u00e1nica, ben que son caracterizadas especificamente polo feito de ocorrer todas a temperaturas relativamente baixas (en xeral, inferiores a 45\u00a0\u00b0C) grazas \u00e1 axuda dos biocatalizadores, chamados enzimas, e polo feito de funcionar axustadas unhas a outras nunha complex\u00edsima rede de interrelaci\u00f3ns, que constit\u00fae o metabolismo. O metabolismo consta de reacci\u00f3ns degradadoras (catabolismo), que achegan a materia a enerx\u00eda necesarias para o organismo, e de reacci\u00f3ns biosint\u00e9ticas (anabolismo), que utilizan a materia e a enerx\u00eda para a construci\u00f3n das macromol\u00e9culas e doutras estruturas complexas do organismo. A bioqu\u00edmica \u00e9 unha ciencia nada da converxencia e o cruzamento da qu\u00edmica org\u00e1nica e da fisiolox\u00eda, d\u00faas ciencias moi desenvolvidas ao longo do s\u00e9culo XIX, que experimentaron un progreso moi importante durante os \u00faltimos cincuenta anos.\nComo todas as formas de vida da actualidade descenden do mesmo antepasado com\u00fan, te\u00f1en unha bioqu\u00edmica xeralmente similar. Desco\u00f1\u00e9cese se as bioqu\u00edmicas alternativas son posibles ou pr\u00e1cticas.\nHistoria.\nAntigamente consider\u00e1base que os seres vivos non estaban suxeitos \u00e1s leis da ciencia do mesmo xeito que a materia inerte. Era amplamente aceptado que as mol\u00e9culas da vida s\u00f3 pod\u00edan ser producidas por seres vivos (teor\u00eda da forza vital. Probablemente unha das primeiras aplicaci\u00f3ns da bioqu\u00edmica foi a produci\u00f3n de pan usando l\u00e9vedos, hai 5000 anos.\nEn 1828, Friedrich W\u00f6hler publicou un artigo acerca da s\u00edntese de urea, probando que os compostos org\u00e1nicos poden ser creados artificialmente, en contraste coa crenza, comunmente aceptada durante moito tempo; de que a xeraci\u00f3n destes compostos era posible s\u00f3 no interior dos seres vivos.\nAt\u00f3panse as ra\u00edces da bioqu\u00edmica moderna xa no s\u00e9culo XVIII, nos cl\u00e1sicos estudos do qu\u00edmico sueco Karl Wilhelm Scheele, que identificou o \u00e1cido l\u00e1ctico no leite, o c\u00edtrico no lim\u00f3n, o m\u00e1lico nas maz\u00e1s e a \u00farico na urina, e nos do franc\u00e9s Antoine Laurent Lavoisier, que demostrou que os seres vivos utilizan os\u00edxeno do aire para a \"combusti\u00f3n\" dos alimentos, producindo calor (enerx\u00eda).\nForon dous os principais eixes vertebradores dos estudos bioqu\u00edmicos do s\u00e9culo XIX:\nOs maiores avances da bioqu\u00edmica durante o s\u00e9culo XIX foron ligados ao estudo da fermentaci\u00f3n, que fixou as bases da enzimolox\u00eda, da bioenerx\u00e9tica e do estudo do metabolismo. Destacan os traballos dos cient\u00edficos das escolas francesa e alem\u00e1, como Anselme Payen que descubriu o 1833 a primeira enzima, a diastase (chamada hoxe amilase ), Jean-Fran\u00e7ois Persoz, Carl Justus von Liebig, Louis Pasteur ou Eduard Buchner que contribu\u00edu coa primeira demostraci\u00f3n de complexos procesos bioqu\u00edmicos f\u00f3ra da c\u00e9lula en 1896: a fermentaci\u00f3n alcoh\u00f3lica en extractos de l\u00e9vedo.\nA bioqu\u00edmica alcanzou un impulso decisivo cos traballos sobre a hemoglobina de Ernst Felix Immanuel von Hoppe-Seyler ou a s\u00edntese dos gl\u00edcidos, as graxas e as prote\u00ednas de Emil Fischer. A nova ciencia recibiu definitivamente o nome de bioqu\u00edmica, proposto polo qu\u00edmico alem\u00e1n Carl Neuberg, en 1903. Previamente, esta \u00e1rea chamouse qu\u00edmica fisiol\u00f3xica.\nDesde ent\u00f3n, a bioqu\u00edmica avanzou, especialmente desde a metade do s\u00e9culo XX co desenvolvemento de novas t\u00e9cnicas como a cromatograf\u00eda, a difracci\u00f3n de raios X, marcaxe por is\u00f3topos, e o microscopio electr\u00f3nico. Estas t\u00e9cnicas abriron o cami\u00f1o para a an\u00e1lise detallada e o descubrimento de moitas mol\u00e9culas e rutas metab\u00f3licas das c\u00e9lulas, como a glic\u00f3lise e o ciclo de Krebs. Hoxe en d\u00eda os avances da bioqu\u00edmica son usados en centos de \u00e1reas, desde a xen\u00e9tica ata a biolox\u00eda molecular, da agricultura \u00e1 medicina. O alicerce fundamental da investigaci\u00f3n bioqu\u00edmica c\u00e9ntrase nas propiedades das prote\u00ednas, moitas das cales son enzimas. Por raz\u00f3ns hist\u00f3ricas a bioqu\u00edmica do metabolismo da c\u00e9lula foi intensamente investigado, importantes li\u00f1as de investigaci\u00f3n actuais incl\u00faen o c\u00f3digo xen\u00e9tico (ADN, ARN, s\u00edntese de prote\u00ednas, din\u00e1mica da membrana celular e ciclos enerx\u00e9ticos).\nTam\u00e9n se fixo cada vez m\u00e1is patente en todo o mundo a necesidade de dedicar m\u00e1is recursos humanos e econ\u00f3micos \u00e1 investigaci\u00f3n nesta ciencia. Isto representou un novo cambio no obxectivo da bioqu\u00edmica: durante este per\u00edodo, o principal interese foi o estudo dos mecanismos moleculares que controlan os procesos descritos nos anos anteriores. As\u00ed, descubrimentos como o da AMP c\u00edclico por Earl Sutherland en 1957 ou a fosforilaci\u00f3n das prote\u00ednas por Edwin G. Krebs e Emil Fischer en 1959 levaron ao nacemento de disciplinas novas como o endocrinolox\u00eda molecular, que permitiu o estudo da regulaci\u00f3n e a integraci\u00f3n do metabolismo. Malia os importantes avances cient\u00edficos alcanzados, a\u00ednda que se van descubrindo novos compostos bioqu\u00edmicos (como \u00e9 o caso do importante regulador metab\u00f3lico frutosa-2,6-difosfato), as\u00ed como aspectos b\u00e1sicos (tales como v\u00edas metab\u00f3licas secundarias) do entramado de v\u00edas metab\u00f3licas que constit\u00faen o metabolismo. Hoxe en d\u00eda, os achados da bioqu\u00edmica \u00fasanse en diferentes \u00e1reas, desde a xen\u00e9tica ata a biolox\u00eda molecular pasando pola agricultura e a medicina, entre outros campos.\nCategor\u00edas.\nO piar fundamental da investigaci\u00f3n bioqu\u00edmica cl\u00e1sica c\u00e9ntrase nas propiedades das prote\u00ednas, moitas das cales son encimas. Non obstante, hai outras disciplinas que se centran nas propiedades biol\u00f3xicas dos hidratos de carbono (glicobiolox\u00eda) e dos l\u00edpidos (lipobiolox\u00eda).\nPor raz\u00f3ns hist\u00f3ricas, investigouse intensamente a bioqu\u00edmica do metabolismo celular, en importantes li\u00f1as de investigaci\u00f3n actuais (como o Proxecto Xenoma, que ten como funci\u00f3n identificar e rexistrar todo o material xen\u00e9tico humano), est\u00e1n dirixidas \u00e1 investigaci\u00f3n do ADN, ARN, s\u00edntese de prote\u00ednas, din\u00e1mica da membrana celular e ciclos de enerx\u00eda.\nAs ramas da bioqu\u00edmica son moi amplas e diversas e variaron co paso do tempo e con avances na biolox\u00eda, na qu\u00edmica e na f\u00edsica."}
{"id": "31973", "revid": "56817", "url": "https://gl.wikipedia.org/wiki?curid=31973", "title": "Bioqu\u00edmica celular", "text": "A bioqu\u00edmica celular \u00e9 unha \u00e1rea da biolox\u00eda, onde prima o estudo da c\u00e9lula, \u00e9 dicir, o comportamento interno, por exemplo, os org\u00e1nulos e os sinais de comunicaci\u00f3n intracelular, e o seu comportamento externo, como sinais extracelulares e intercelulares (a outras c\u00e9lulas), as\u00ed como tam\u00e9n a s\u00faa contorna (matriz extracelular, MEC; ou, en ingl\u00e9s: ECM), o cal xoga un papel moi importante no seu funcionamento e comportamento."}
{"id": "31974", "revid": "27155", "url": "https://gl.wikipedia.org/wiki?curid=31974", "title": "Xen\u00e9tica", "text": "A xen\u00e9tica (do grego antigo \u03b3\u03b5\u03bd\u03b5\u03c4\u03b9\u03ba\u03cc\u03c2 ', \"xenitivo\", e esta forma de \u03b3\u03ad\u03bd\u03b5\u03c3\u03b9\u03c2 ', \"orixe\"), disciplina da biolox\u00eda, \u00e9 a rama da ciencia que estuda a herdanza e variaci\u00f3n xen\u00e9tica nos seres vivos. O modo como os seres vivos herdan os trazos dos seus proxenitores foi usado desde tempos prehist\u00f3ricos para mellorar os cultivos de plantas e animais a trav\u00e9s da selecci\u00f3n de cultivos. Non obstante, a xen\u00e9tica moderna, a cal intenta entender o proceso de herdanza, s\u00f3 comeza co traballo de Gregor Mendel a metade do s\u00e9culo XIX. A\u00ednda que non sab\u00eda nada sobre as bases f\u00edsicas da herdanza, Mendel observou que os organismos herdan os trazos por medio de unidades discretas; estas unidades b\u00e1sicas de herdanza son hoxe co\u00f1ecidas como xenes.\nOs xenes son rexi\u00f3ns do ADN, unha mol\u00e9cula composta por unha cadea de catro tipos diferentes de nucle\u00f3tidos, e \u00e9 esta secuencia a que aporta a informaci\u00f3n xen\u00e9tica a todos os organismos. O ADN na natureza existe en forma bicatenaria, \u00e9 dicir, est\u00e1 formado por d\u00faas cadeas de nucle\u00f3tidos. Os nucle\u00f3tidos son complementarios cos da cadea de enfronte, de modo que s\u00f3 se poden formar determinados pares de nucle\u00f3tidos. Cada unha destas d\u00faas cadeas pode servir de modelo para a creaci\u00f3n dunha cadea complementaria nova; esta propiedade \u00e9 a que posibilita a creaci\u00f3n de copias xen\u00e9ticas para poderen ser herdadas.\nA secuencia de nucle\u00f3tidos dun xene \u00e9 traducida polas c\u00e9lulas para producir unha cadea de amino\u00e1cidos, creando deste xeito prote\u00ednas. A orde dos amino\u00e1cidoas da prote\u00edna corresp\u00f3ndese coa orde dos nucle\u00f3tidos do xene. Estas normas de conversi\u00f3n entre agrupaci\u00f3ns de tr\u00edos de nucle\u00f3tidos no xene e a prote\u00edna constit\u00faen o c\u00f3digo xen\u00e9tico. A secuencia de amino\u00e1cidos da prote\u00edna define o seu pregamento; \u00e9 dicir, a s\u00faa forma tridimensional, algo fundamental para o seu correcto funcionamento.\nHistoria.\nPara atoparmos os comezos da investigaci\u00f3n xen\u00e9tica hai que remontarse ao s\u00e9culo XIX, cos traballos realizados por Gregor Mendel. Os estudos de Mendel serviron para descartar a hip\u00f3tese da herdanza mixta, e non foron considerados relevantes ata despois da s\u00faa morte.\nCon posterioridade, os cient\u00edficos interes\u00e1ronse nas mol\u00e9culas celulares responsables da herdanza, sendo no 1910 cando Thomas Hunt Morgan argumenta que os xenes se encontran nos cromosomas e conte\u00f1en esa informaci\u00f3n, base\u00e1ndose nas mutaci\u00f3ns dos ollos da mosca do vinagre \"Drosophila melanogaster\". No 1913 Alfred Sturtevant aporta \u00e1 xen\u00e9tica a descrici\u00f3n do fen\u00f3meno do ligamento e das taxas de recombinaci\u00f3n asociadas. \nNo 1928 Frederick Griffith publica o seu descubrimento sobre a transformaci\u00f3n bacteriana, polo cal bacterias mortas son capaces de transmitir informaci\u00f3n a outras que estean vivas. En 1944 Oswald Theodore Avery, Colin MacLeod e Maclyn McCarty utilizan este fen\u00f3meno para illar e identificar o ADN como a mol\u00e9cula responsable da transformaci\u00f3n bacteriana. No 1952 o experimento de Hershey e Chase utiliza marcadores radioactivos para revelar que o ADN era o material dos virus, demostrando as\u00ed que \u00e9 a mol\u00e9cula responsable da herdanza.\nJames Watson e Francis Crick resolveron a estrutura molecular do ADN no ano 1953 utilizando o traballo de cristalograf\u00eda por difracci\u00f3n de raios X de Rosalind Franklin e Maurice Wilkins, polo que se conseguiu probar a estrutura da dobre h\u00e9lice. Esta estrutura explica como a informaci\u00f3n se codifica na cadea da secuencia nucleot\u00eddica, unida ao simple mecanismo de duplicaci\u00f3n que produce a separaci\u00f3n das febras do ADN para constitu\u00edr d\u00faas novas cadeas complementarias base\u00e1ndose na secuencia da cadea nai.\nA\u00ednda que se demostrou a estrutura do ADN e o seu funcionamento na herdanza, desco\u00f1ec\u00edase como se relacionaba co comportamento celular. Non se resolve isto ata que se descobre como a c\u00e9lula utiliza o ARN mensaxeiro, complementario \u00e1 mol\u00e9cula de ADN, para crear a secuencia aminoac\u00eddica da prote\u00edna por medio da traduci\u00f3n da informaci\u00f3n polos ribosomas segundo as correspondencias do c\u00f3digo xen\u00e9tico.\nCon esta comprensi\u00f3n dos fundamentos da herdanza, dende a segunda metade do s\u00e9culo XX ata a actualidade, avanza a grande velocidade a investigaci\u00f3n no campo da xen\u00e9tica. Un dos maiores avances foi a primeira t\u00e9cnica de secuenciacion de ADN no ano 1977 por Frederick Sanger, co que se permite co\u00f1ecer a secuencia ordenada dos nucle\u00f3tidos que conforman o \u00e1cido nucleico. En 1983, Kary Banks Mullis desenvolve a t\u00e9cnica de reacci\u00f3n en cadea da polimerase (PCR), coa que, aproveitando as propiedades da mol\u00e9cula e nun ciclo de oscilaci\u00f3ns t\u00e9rmicas, repl\u00edcase unha secuencia de forma case exponecial. O programa do Proxecto Xenoma Humano consegue no ano 2003, e despois de dez anos, secuenciar a totalidade dos 23 pares de cromosomas humanos. Na actualidade as t\u00e9cnicas de secuenciaci\u00f3n acadaron a segunda e terceira xeraci\u00f3n, e as t\u00e9cnicas de edici\u00f3n xen\u00e9tica, como pode ser CRISPR-Cas9, pres\u00e9ntanse como as m\u00e1is revolucionarias no eido xen\u00e9tico."}
{"id": "31976", "revid": "5863", "url": "https://gl.wikipedia.org/wiki?curid=31976", "title": "Farmacolox\u00eda", "text": "A farmacolox\u00eda \u00e9 unha \u00e1rea da qu\u00edmica farmac\u00e9utica que estuda como afectan certas substancias qu\u00edmicas \u00f3 funcionamento celular no organismo."}
{"id": "31979", "revid": "1987", "url": "https://gl.wikipedia.org/wiki?curid=31979", "title": "Laico", "text": "Un laico (do grego \"\u03bb\u03b1\u03ca\u03ba\u03cc\u03c2\", 'pobo', facendo referencia \u00f3 pobo de Deus), segrar ou leigo \u00e9 unha persoa que est\u00e1 bautizada na relixi\u00f3n cat\u00f3lica pero que non forma parte da s\u00faa comunidade como organizaci\u00f3n; isto \u00e9, que non recibiu o sacramento da orde sacerdotal.\nA\u00ednda que a Igrexa cat\u00f3lica emprega a palabra \"laico\" como un termo propio, esta palabra tam\u00e9n se emprega noutras relixi\u00f3ns. No budismo ten un significado parecido \u00f3 cat\u00f3lico; nesta relixi\u00f3n un laico \u00e9 unha persoa que non necesita do clero nin do templo para exercer a s\u00faa relixi\u00f3n."}
{"id": "31983", "revid": "5312", "url": "https://gl.wikipedia.org/wiki?curid=31983", "title": "Laicismo", "text": "O laicismo \u00e9 a estratexia ou posta en pr\u00e1ctica que se fai desde o poder ou desde partes influentes da sociedade para recortar o poder relixioso sobre a sociedade; as\u00ed como constitu\u00edr o Estado laico.\nOs primeiros movementos de laicismo tiveron lugar no Renacemento, e se desenvolveron moito despois, no s\u00e9culo XVIII en Europa. Contaron coa oposici\u00f3n da Igrexa: a enc\u00edclica \"Quanta Cura\", de P\u00edo IX; e o Concilio Vaticano Primeiro am\u00f3sanse contrarios \u00f3 laicismo.\nEn Galicia.\nO goberno de Santiago de Compostela ti\u00f1a en 2015 un compromiso laicista."}
{"id": "31986", "revid": "98629", "url": "https://gl.wikipedia.org/wiki?curid=31986", "title": "Parque Arqueol\u00f3xico da Arte Rupestre", "text": "O Parque Arqueol\u00f3xico da Arte Rupestre (PAAR), \u00e9 un parque dedicado a arte rupestre ao ar libre, situado no concello de Campo Lameiro e pertencente \u00e1 Rede Galega do Patrimonio Arqueol\u00f3xico. Abrangue 22 hect\u00e1reas con numerosos petr\u00f3glifos de gran valor arqueol\u00f3xico e hist\u00f3rico, sendo varios deles Ben de Interese Cultural.\nHistoria.\nO proxecto de creaci\u00f3n do PAAR foi iniciado no 2002, coa presentaci\u00f3n dun concurso de anteproxectos por parte do goberno de Manuel Fraga. A s\u00faa construci\u00f3n comezou no 2007, durante o goberno bipartito, e inaugurouno o 6 de xullo do 2011 o presidente da Xunta de Galicia, Alberto N\u00fa\u00f1ez Feij\u00f3o.\nCaracter\u00edsticas do parque.\nOs gravados rep\u00e1rtense entre os sitios de Paredes, Parada e Santo Isidro, Painceiros, As Fragas, A Lagoa / Fent\u00e1ns e Caneda, sendo relativamente sinxelos de visitar. O parque comprende nove estaci\u00f3ns rupestres cunha vintena de rochas gravadas nuns tres quil\u00f3metros de largura. En 1974 foron declarados Monumentos Hist\u00f3rico-Art\u00edsticos, e toda a \u00e1rea foi declarada Zona Arqueol\u00f3xica o 20 de xu\u00f1o do 2002.\nO parque incl\u00fae a reconstruci\u00f3n dun poboado da Idade de Bronce, un centro de interpretaci\u00f3n con 5.000 m\u00b2, que conta con salas de proxecci\u00f3n, exposici\u00f3ns, biblioteca e fondos.\nOs petr\u00f3glifos.\nOs petr\u00f3glifos do lugar incl\u00faen dese\u00f1os xeom\u00e9tricos (cruces, c\u00edrculos conc\u00e9ntricos, covi\u00f1as...) e naturalistas (cervos, cabalos, serpes...) propios da arte rupestre galega (que incl\u00fae o Norte de Portugal) e que se integran dentro do grupo da vertente atl\u00e1ntica europea. No sitio p\u00f3dense ollar alg\u00fan dos petr\u00f3glifos mellor conservados do Grupo Galaico de Arte Rupestre.\nAs s\u00faas principais estaci\u00f3ns son:"}
{"id": "31990", "revid": "1576", "url": "https://gl.wikipedia.org/wiki?curid=31990", "title": "The Sacred Armour of Antiriad", "text": "The Sacred Armour of Antiriad \u00e9 un videoxogo desenvolvido por Palace Software para Amstrad CPC, Commodore 64 e ZX Spectrum en 1986.\nNun tempo pasado os humanos destru\u00edron a s\u00faa civilizaci\u00f3n con armas at\u00f3micas no decurso dunha das s\u00faas numerosas guerras, os que sobreviviron formaron tribos como en tempos a\u00ednda anteriores \u00e1 era at\u00f3mica. Ent\u00f3n chegaron os Amos en centos de naves espaciais, escravizaron os humanos para traballaren nas minas, realizando expedici\u00f3ns para substitu\u00edren \u00f3s que morr\u00edan polas duras condici\u00f3ns. O consello de anci\u00e1ns na crenza dunha lenda que se transmit\u00eda de xeraci\u00f3n en xeraci\u00f3n e que falaba dunha armadura, a Armadura Secreta de Antiriad que posu\u00eda enormes poderes. Os seus compo\u00f1entes estaban esparexidos na aba dunha monta\u00f1a onde habitaban os Amos e que era territorio prohibido para os humanos mesmo antes da chegada dos extraterrestres, xa que o grao de radioactividade era moi elevado para sobrevivir moito tempo e estaba poboado por seres froito das mutaci\u00f3ns. Thol \u00e9 o encargado polo Consello de Anci\u00e1ns de partir para recupera-la armadura."}
{"id": "31992", "revid": "1077", "url": "https://gl.wikipedia.org/wiki?curid=31992", "title": "Antiriad", "text": ""}
{"id": "31996", "revid": "1131", "url": "https://gl.wikipedia.org/wiki?curid=31996", "title": "Firelord", "text": "Firelord \u00e9 un videoxogo desenvolvido por Hewson Consultants para Commodore 64 e ZX Spectrum en 1986.\nEstamos na Idade Media na terra de Torot gobernada por unha ra\u00ed\u00f1a maleva. Para rematar con esta tiran\u00eda Sir Galaheart, o cuarto cabaleiro da mesa triangular, a petici\u00f3n do rei deposto. Galaheart sabedor do temor da ra\u00ed\u00f1a \u00f3 avellentamento e da s\u00faa busca da ap\u00f3cema da eterna xuventude decide armarse e buscar informaci\u00f3n sobre quen ten cada un dos compo\u00f1entes da ap\u00f3cema e trocarllo polo obxecto da s\u00faa elecci\u00f3n. Unha vez que te\u00f1a todos os compo\u00f1entes deber\u00e1 ir \u00e1 ra\u00ed\u00f1a que a cambio lle dar\u00e1 a Pedra do Lume que ela obtivera do drag\u00f3n, Galaheart ter\u00e1 que lla devolver."}
{"id": "31998", "revid": "23204", "url": "https://gl.wikipedia.org/wiki?curid=31998", "title": "Geoffrey Chaucer", "text": "Geoffrey Chaucer, nado contra 1340 e finado en 1400, foi escritor, fil\u00f3sofo e diplom\u00e1tico ingl\u00e9s. Co\u00f1ecido como o pai da literatura inglesa, \u00e9 amplamente considerado como o meirande poeta ingl\u00e9s da Idade Media. Foi o primeiro poeta en ser soterrado na Poet's Corner da Abad\u00eda de Westminster. \u00f3 tempo que acadou gran fama durante a s\u00faa vida como autor, fil\u00f3sofo, qu\u00edmico e astr\u00f3nomo, Chaucer tam\u00e9n mantivo unha activa carreira no servizo civil como bur\u00f3crata e diplom\u00e1tico. Entre os seus traballos, nos que se incl\u00faen \"The Book of the Duchess\", \"House of Fame\", \"Legend of Good Women\" e \"Troilus and Criseyde\", destaca pola obra \"Os contos de Canterbury\". Chaucer \u00e9 unha figura crucial no desenvolvemento da lexitimidade da lingua vern\u00e1cula, o ingl\u00e9s medio, nun tempo no que as linguas dominantes na literatura de Inglaterra eran o franc\u00e9s e o lat\u00edn.\nTraxectoria.\nEscribiu en ingl\u00e9s medio ou Middle English, contribu\u00edndo \u00e1 superaci\u00f3n da literatura inglesa en Lat\u00edn. Introduce o pareado de pent\u00e1metros como forma estil\u00edstica, a cal dota dunha menor pesadez ao verso, e consid\u00e9rase como un dos grandes poetas da lingua inglesa. Chaucer viviu como unha especie de agregado da corte, o que lle garantiu excelente educaci\u00f3n e tam\u00e9n a posibilidade de dedicarse \u00e1s letras.\nDurante a Guerra dos Cen Anos, en que participou como combatente, fix\u00e9rono prisioneiro na Francia, o que lle rendeu o contacto coa poes\u00eda cort\u00e9s, o que aguza o seu ouvido de poeta para a musicalidade. O seu interese pola poes\u00eda de corte foi crecente e acabou por xerar unha traduci\u00f3n do famoso \"Roman de la Rose\".\nPosibelmente no ano de 1343, fillo dun pr\u00f3spero mercador de vi\u00f1os, Geoffrey Chaucer conseguiu sobrevivir na infancia \u00e1 peste negra. Cando era novo, tivo excelente formaci\u00f3n ao se tornar paxe da corte do rei Eduardo III, consagr\u00e1ndose como un tradutor de sona do franc\u00e9s e do lat\u00edn. De a\u00ed incorpora nos seus Contos de Canterbury, iniciados en 1386, pasaxes enteiras de obras como \"Roman de la Rose\" de Guillaume de Lorris e da \"Consolatione philosophiae\" do fil\u00f3sofo Boecio.\nMais a\u00ednda o mundo ampli\u00f3uselle coas s\u00faas misi\u00f3ns diplom\u00e1ticas cumpridas entre 1370-1378. Home educado na corte, afeito aos tratados, envi\u00e1rono a Flandres, a Navarra, a Francia e a Italia, onde entrou en contacto directo coas obras de Dante, de Boccaccio e de Petrarca (a quen consta ter co\u00f1ecido persoalmente). A riqueza filol\u00f3xica que o cercaba foi incorporada \u00e1 s\u00faa obra, dotando a lingua inglesa, desde aqueles tempos, da abertura e plasticidade que a fixo un idioma universal por excelencia, sempre pronto a acoller as contribuci\u00f3ns estranxeiras vindas das mais diversas procedencias.\nChaucer morreu o 25 de outubro de 1400. Perturbado pola deposici\u00f3n de Ricardo II, ocorrida en 1399, o novo monarca Henrique Bolingbroke (ambos os reis ser\u00edan futuros personaxes de Shakespeare). Por\u00e9n, restauroulle a pensi\u00f3n que lle fora retirada, impedindo que outras desgrazas o perturbasen, mais ent\u00f3n xa foi tarde. El foi o primeiro home de letras en ser enterrado en Westminster, a abad\u00eda que abrigaba as sepulturas reais da Inglaterra.\nObras.\ne lA primeira obra de importancia de Chaucer foi, \"O libro da duquesa\" (\"The Book of the Duchess\"), unha elex\u00eda a Branca de Lancaster (falecida no ano 1369). \u00c9 posible que o traballo fose encargado polo seu marido, Xo\u00e1n de Gante xa que o mesmo outorgoulle unha renda anual de \u00a310 o 13 de xu\u00f1o de 1374. Isto situar\u00eda a redacci\u00f3n do Libro da Duquesa entre os anos 1369-1374. Outros dous traballos temper\u00e1ns de Chaucer ser\u00edan \"Anelida and Arcite\" e a \"Casa da fama\". A maior parte dos seus traballos m\u00e1is reco\u00f1ecidos escribiunos no per\u00edodo aquel cando mantivo o seu posto como contralor nas aduanas de Londres (1374-1386). O seu \"Parlamento das aves\" (\"Parlement of Foules\"), \"A lenda das boas mulleres\" e \"Troilo e Cr\u00e9sida\" datan todas desta \u00e9poca. Tam\u00e9n se cre que comezou a traballar nos \"Contos de Canterbury\" a principio da d\u00e9cada de 1380. Por estes \u00faltimos \u00e9 polos que Chaucer \u00e9 m\u00e1is co\u00f1ecido, os mesmos son unha colecci\u00f3n de historias contadas por peregrinos ficticios en cami\u00f1o cara \u00e1 catedral en Canterbury; contos que axudar\u00edan a modelar a literatura inglesa.\n\"Os contos de Canterbury\" contrastan coa literatura da \u00e9poca no naturalismo da s\u00faa narrativa, na variedade de historias que os contan e nos distintos personaxes que se atopan durante a peregrinaci\u00f3n. Moitas das historias relatadas polos peregrinos parecen encaixar coas s\u00faas historias individuais e coa s\u00faa posici\u00f3n social, a pesar de que outras das mesmas non encaixan cos seus narradores. Chaucer buscou ao parecer na experiencia da s\u00faa vida ao tomar os peregrinos da s\u00faa historia: o posadeiro dos contos comparte o nome cun contempor\u00e1neo de Southwark, e outros personaxes como a \"Muller de Bath\", o mercador e o home de leis como tam\u00e9n o estudante ser\u00edan tomados da vida real. Probablemente a gran variedade de traballos que tivo Chaucer lev\u00e1rono a atoparse cos 'tipos' de persoas retratadas nos seus contos. Foi capaz de modelar a fala e satirizar as maneiras das mesmas persoas nas que a s\u00faa literatura se tornar\u00eda popular.\nOs traballos de Chaucer tradicionalmente agr\u00fapanse en per\u00edodos: O franc\u00e9s, o italiano e finalmente o ingl\u00e9s. Sendo Chaucer influenciado polas literaturas respectivas de cada pa\u00eds. Certamente \"Troilo e Cr\u00e9sida\" \u00e9 un traballo do per\u00edodo italiano que subxace nas formas da poes\u00eda italiana, pouco co\u00f1ecida en Inglaterra neses tempos, pero que Chaucer probablemente co\u00f1ecer\u00eda nas s\u00faas viaxes frecuentes ao exterior como parte da corte. Ademais, o uso dun tema cl\u00e1sico e da s\u00faa linguaxe refinada e elaborada pono \u00e1 parte como un dos seus traballos m\u00e1is completos e ben desenvolvidos. En \"Troilo e Cr\u00e9sida\" Chaucer extrae moito da s\u00faa fonte, Boccaccio e do fil\u00f3sofo romano Boecio. Con todo, \u00e9 en \"Os contos de Canterbury\" onde se enfoca en personaxes m\u00e1is ingleses, inclu\u00edndo bromas un tanto obscenas e figuras socialmente respectadas \u00e1s veces menoscabadas con humor, onde a s\u00faa reputaci\u00f3n cimentouse en gran parte.\nChaucer ademais traduciu outros traballos importantes como a Consolaci\u00f3n da filosof\u00eda de Boecio e o Roman de la rose de Gillaume de Lorris (seguida por Jean de Meung). Con todo, mentres alg\u00fans estudosos mante\u00f1en que Chaucer traduciu de feito parte do texto da \"Roman de la Rose\" como \"The Romaunt of the Rose\", outros pensan que isto foi xa efectivamente refutado. Moitos dos seus outros traballos foron traduci\u00f3ns bastante libres de traballos da Europa continental ou simplemente baseados neles. \u00c9 neste papel de tradutor no cal Chaucer recibe algunhas das s\u00faas primeiras cr\u00edticas favorables. Eustache Deschamps escribiu unha balada sobre o gran tradutor e chamouse a si mesmo como \"unha ortiga no xard\u00edn da poes\u00eda de Chaucer\". En 1385, Thomas Usk fai unha menci\u00f3n favorable a Chaucer e John Gower, o principal rival po\u00e9tico de Chaucer nesa \u00e9poca, tam\u00e9n o eloxia. Tal referencia de Gower logo \u00e9 extra\u00edda da edici\u00f3n da s\u00faa \"Confessio Amantis\" e ao parecer ser\u00eda por certo desgusto entre os autores, pero o m\u00e1is probable \u00e9 que se debeu simplemente a consideraci\u00f3ns estil\u00edsticas.\nOutro importante traballo de Chaucer \u00e9 o seu Tratado do astrolabio, posiblemente dedicado ao seu propio fillo Lewis, que describe a forma e uso do instrumento en detalle. A pesar de que a maior parte do texto vir\u00eda doutras fontes, o tratado ofrece un indicio de que Geoffrey era co\u00f1ecedor de tal ciencia ademais dos seus talentos literarios. Outro traballo cient\u00edfico descuberto en 1952, \"Equatorie of the Planetis\", pos\u00fae unha linguaxe similar e unha escritura manuscrita semellante \u00e1 de Chaucer e ademais contin\u00faa con moitas das ideas comezadas no \"astrolabio\". A\u00ednda m\u00e1is, cont\u00e9n un dos primeiros exemplos de cifrado europeo. A atribuci\u00f3n deste \u00faltimo traballo a Chaucer \u00e9 a\u00ednda pouco certa e discutida.\nAs seguintes obras principais at\u00f3panse ordenadas en estrita orde cronol\u00f3xica malia que os estudosos a\u00ednda debaten se as colecci\u00f3ns de historias deben ou non ser compiladas sobre un per\u00edodo m\u00e1is vasto.\nNo cinema.\nO filme \"Destino de cabaleiro\" (2001) protagonizado por Heath Ledger, baseaouse no primeiro dos \"Contos de Canterbury.\" Na s\u00faa honra, un dos personaxes da longametraxe leva o seu nome, e cara o fin da mesma augura \"quizais deber\u00eda escribir esta historia\"."}
{"id": "31999", "revid": "23204", "url": "https://gl.wikipedia.org/wiki?curid=31999", "title": "Charlotte Bront\u00eb", "text": "Charlotte Bront\u00eb, nada en Thornton (West Yorkshire), o 21 de abril de 1816 e finada en Haworth o 31 de marzo de 1855, foi unha novelista inglesa.\nTraxectoria.\nBront\u00eb filla de Patrick Bront\u00eb, crego de orixe irlandesa, e Maria Branwell. Ti\u00f1a cinco irm\u00e1ns: Emily, Anne, Maria, Elizabeth e Branwell. En 1820, seu pai foi nomeado reitor do hoxe famoso Haworth, un pobo de Yorkshire, a onde a familia trasladouse a vivir e onde os irm\u00e1ns comezaron a crear o seu fant\u00e1stico mundo, escribindo as historias dos reinos imaxinarios de Anglia, de Charlotte e Branwell, e Gondal, propiedade de Emily e Anne. Das cr\u00f3nicas de Anglia cons\u00e9rvanse moitos cadernos, pero de Gondal ning\u00fan.\nA nai de Charlotte morreu o 21 de setembro de 1821 e, en agosto de 1824, Charlotte e Emily foron enviadas coas s\u00faas irm\u00e1s m\u00e1is vellas, Maria e Elizabeth, ao colexio de Clergy Daughters, en Cowan Bridge (Lancashire), onde caeron enfermas de tuberculose. Neste colexio inspirouse Charlotte Br\u00f6nte para describir o sinistro colexio Lowood que aparece na s\u00faa novela \"Jane Eyre\". Maria e Elizabeth volveron enfermas a Haworth e morreron de tuberculose en 1825. Por este motivo e polas p\u00e9simas condici\u00f3ns do colexio a familia sacou a Charlotte e a Emily do internado.\nEn 1842 Charlotte e Emily quixeron abrir unha escola privada e, para mellorar o seu franc\u00e9s, ingresaron nun internado privado de Bruxelas, pero ao morrer a s\u00faa t\u00eda v\u00edronse na obriga de volver. Emily quedou como administradora da casa e Anne p\u00faxose a traballar como institutriz cunha familia preto de York, na que tam\u00e9n entrou a traballar o seu irm\u00e1n de mestre particular. As experiencias que Charlotte viviu en Bruxelas serv\u00edronlle ao seu regreso para plasmar a soidade, nostalxia e illamento de Lucy Snow na s\u00faa novela \"Villete\" (1853). Ao seu irm\u00e1n Branwell desped\u00edrono acusado de namorarse da muller do seu patr\u00f3n e empezou a recorrer cada vez m\u00e1is ao opio e a bebida.\nDespois, as tres irm\u00e1s escribiron novelas. A primeira que se publicou foi \"Jane Eyre\" (1847), de Charlotte, que tivo un \u00e9xito inmediato. \"Agnes Grey\", de Anne, e \"Cumes Torboentos\", de Emily, apareceron m\u00e1is adiante naquel mesmo ano. Ao regresar a Haworth despois de ir un tempo a ver aos seus editores, atoparon a Branwell a piques de morrer. A s\u00faa irm\u00e1n Emily morreu de tuberculose en 1848. Anne tam\u00e9n morreu da mesma enfermidade en 1849, un ano despois de publicar a s\u00faa segunda novela, \"The Tenant of Wildfell Hall\".\nCharlotte casou en 1854 co coadxutor do seu pai, Arthur Bell Nicholls, que foi o cuarto home en propo\u00f1erllo. O 31 de marzo de 1855, estando embarazada, enfermou e morreu de tuberculose, como as s\u00faas irm\u00e1s."}
{"id": "32000", "revid": "23204", "url": "https://gl.wikipedia.org/wiki?curid=32000", "title": "Emily Bront\u00eb", "text": "Emily Bront\u00eb, nada en Thornton (West Yorkshire) o 30 de xullo de 1818 e finada en Haworth (Yorkshire) o 19 de decembro de 1848, foi unha escritora inglesa. A s\u00faa obra m\u00e1is importante foi a novela \"Cumes Torboentos\" (\"Wuthering Heights\"), publicada en 1847 e considerada un cl\u00e1sico da literatura inglesa.\nTraxectoria.\nEmily foi a quinta de seis irm\u00e1ns (un rapaz e cinco mulleres, entre elas Charlotte e Anne). En 1820 a familia trasladouse a Haworth, onde o seu pai foi nomeado p\u00e1rroco da Igrexa anglicana. A s\u00faa nai morreu o 21 de setembro de 1821, e en agosto de 1824 Charlotte e Emily foron enviadas canda as s\u00faas irm\u00e1s m\u00e1is vellas, Mary e Elizabeth, ao colexio de Clergy Daughters, en Cowan Bridge (Lancashire), onde caeron enfermas de tuberculose. Mary e Elizabeth volveron enfermas a Haworth e morreron en 1825, polo cal a familia sacou a Charlotte e Emily do internado. Neste colexio inspirouse Charlotte Bront\u00eb para describir o sinistro centro Lowood que aparece na novela \"Jane Eyre\".\nEn 1838 Emily comezou a traballar como gobernanta en Law Hill, preto de Halifax. M\u00e1is tarde, de novo canda \u00e1 s\u00faa irm\u00e1 Charlotte, foi a un colexio privado en Bruxelas, at\u00e9 que regresou a Inglaterra trala morte da s\u00faa t\u00eda. Emily quedou a partir de ent\u00f3n como administradora da casa familiar.\nEn 1846 Charlotte descubriu por casualidade as poes\u00edas que escrib\u00eda a s\u00faa irm\u00e1 Emily. Xunto a Anne, as tres irm\u00e1s Bront\u00eb decidiron publicar un libro de poes\u00eda conxunto. Para evitar os prexu\u00edzos sobre as mulleres escritoras, as tres utilizaron pseud\u00f3nimos masculinos (Currer, Ellis e Acton Bell). As poes\u00edas de Emily son as de m\u00e1is calidade. As de Anne, a\u00ednda que non de tan alto nivel, son tam\u00e9n superiores \u00e1s de Charlotte, cuxo talento era esencialmente novelesco. Vend\u00e9ronse s\u00f3 dous exemplares do libro, que pasou inadvertido; por\u00e9n, as irm\u00e1s non se desanimaron e decidiron escribir unha novela cada unha.\nEn 1846 publicouse \"Cumes Torboentos\", un cl\u00e1sico da literatura inglesa a pesar de que inicialmente, debido \u00e1 s\u00faa innovadora estrutura, desconcertou \u00e1 cr\u00edtica. A obra foi levada varias veces ao cinema, se ben a adaptaci\u00f3n m\u00e1is valorada \u00e9 a dirixida en 1939 por William Wyler, con Laurence Olivier, Merle Oberon e David Niven como actores principais. En 1953 Luis Bu\u00f1uel fixo unha adaptaci\u00f3n m\u00e1is fiel.\nEmily, de sa\u00fade fraxil, morreu de tuberculose logo de coller un arresfriado en setembro no funeral do seu irm\u00e1n. Foi soterrada na igrexa de San Miguel de Todos os Santos en Haworth."}
{"id": "32001", "revid": "138085", "url": "https://gl.wikipedia.org/wiki?curid=32001", "title": "Green Beret", "text": "Green Beret (co\u00f1ecido nos Estados Unidos como Rush'n Attack) \u00e9 un videoxogo desenvolvido por Konami para Amstrad CPC, Atari 8 bit, Commodore 64, DOS, MSX, ZX Spectrum e NES en 1985.\nEn plena guerra fr\u00eda un boina verde recibe a orde de infiltrarse na principal base de m\u00edsiles inimiga para liberar os prisioneiros retidos al\u00ed. Pero ter\u00e1 que partir con s\u00f3 un coitelo de asalto, dif\u00edcil misi\u00f3n. (En NES a s\u00faa misi\u00f3n era destru\u00edr unha unha arma secreta inimiga)"}
{"id": "32003", "revid": "1131", "url": "https://gl.wikipedia.org/wiki?curid=32003", "title": "Commando", "text": "Commando \u00e9 un videoxogo desenvolvido por Capcom para Commodore 64, Amstrad CPC, ZX Spectrum, Intellivision, Atari, Amiga, Nintendo Entertainment System, Acorn Electron, BBC Micro e PC. Xogo de guerra de vista a\u00e9rea influ\u00edu en xogos posteriores como Green Beret ou Ikari Warriors\nUn helic\u00f3ptero lanza a Super Joe no medio da xungla e ten como misi\u00f3n matar tantos inimigos como lle sexa posible."}
{"id": "32004", "revid": "23204", "url": "https://gl.wikipedia.org/wiki?curid=32004", "title": "Infiltrator", "text": "Infiltrator \u00e9 un videoxogo desenvolvido por Chris Gray Enterprises e publicado por U.S. Gold e Mindscape para Atari 8-bit family, Apple II, DOS, Commodore 64, Nintendo Entertainment System e ZX Spectrum en 1986.\nTes para ti un helic\u00f3ptero Super Gizmo 8 coa \u00faltima tecnolox\u00eda militar para realizar unha perigosa misi\u00f3n: chegar \u00e1 base inimiga para fotografar os documentos e plans de guerra secretos dun l\u00edder tolo que ameazaba a paz mundial. Para iso tes que evitar que se sobrequente o aparato e superar os 200 p\u00e9s de altura para non ser localizado polos radares inimigos."}
{"id": "32005", "revid": "1131", "url": "https://gl.wikipedia.org/wiki?curid=32005", "title": "Sorcery", "text": "Sorcery \u00e9 un videoxogo desenvolvido por Virgin Games para Amstrad CPC, Commodore 64, MSX e Amiga.\nO nigromante raptou \u00f3s feiticeiros que estaban celebrando a s\u00faa xuntanza anual, agora permanecen nos alxubes do seu dominio. Tan s\u00f3 un dos feiticeiros conseguiu escapar e decidido a liberar o resto dos seus compa\u00f1eiros."}
{"id": "32010", "revid": "56817", "url": "https://gl.wikipedia.org/wiki?curid=32010", "title": "Sacramento (relixi\u00f3n)", "text": "Un sacramento \u00e9, na relixi\u00f3n cristi\u00e1, un sinal da graza de Deus institu\u00eddo por Xesucristo, que obra nas almas santific\u00e1ndoas, e tam\u00e9n se denomina as\u00ed a cerimonia relixiosa en que se administra, na cal os fieis proxectan a s\u00faa forma de participar na comunidade.\nCatolicismo.\nHai un total de sete sacramentos establecidos polos dogmas da Igrexa cat\u00f3lica, que son proporcionados \u00f3s fieis en celebraci\u00f3ns lit\u00farxicas especiais:"}
{"id": "32011", "revid": "5863", "url": "https://gl.wikipedia.org/wiki?curid=32011", "title": "Bautismo", "text": "O bautismo \u00e9 un rito polo cal unha persoa se inicia nunha relixi\u00f3n.\nO bautismo na relixi\u00f3n cat\u00f3lica.\nNo catolicismo, o bautismo \u00e9 o sacramento de iniciaci\u00f3n na relixi\u00f3n, volv\u00e9ndose os individuos que son bautizados membros da comunidade cat\u00f3lica. Este sacramento adoita ser dado a nenos acabados de nacer, pero tam\u00e9n a adultos que se converten \u00f3 catolicismo. Consiste en verter auga bendita na cabeza de quen se vai a bautizar sobre unha pila bautismal.\nT\u00f3dolos membros da comunidade cristi\u00e1 deben ser bautizados para selo, ata o mesmo Xesucristo foi bautizado por Xo\u00e1n o Bautista, quen dic\u00eda non ser o verdadeiro profeta a quen bautizaba: \"eu bautizareivos con auga, El bautizaravos con Esp\u00edrito Santo.\nAs\u00ed, nos inicios do cristianismo houbo unha gran cantidade de bautizados, nos que os xefes dos pobos bautizaban xunta a eles \u00e1 s\u00faa xente. Houbo tam\u00e9n monarcas coma Carlomagno que fixeron converterse \u00f3 catolicismo \u00f3s seus vencidos.\nEste sacramento \u00e9 establecido pola seguinte cita da Biblia:\nXo\u00e1n 3:5-6: \"Xes\u00fas contestou: En verdade, en verdade d\u00edgovos que a menos que un home naza de novo en auga e no Esp\u00edrito Santo, non poder\u00e1 entrar no Reino dos ceos. O que nace da carne \u00e9 carne, o que nace do Esp\u00edrito \u00e9 esp\u00edrito.\"\nO bautismo noutras relixi\u00f3ns.\nO bautismo non \u00e9 soamente propio da relixi\u00f3n cat\u00f3lica, sen\u00f3n que \u00e9 un rito bastante com\u00fan nunha gran cantidade de relixi\u00f3ns."}
{"id": "32022", "revid": "27155", "url": "https://gl.wikipedia.org/wiki?curid=32022", "title": "Saurischia", "text": "Saurischia \u00e9 a orde dos dinosauros que pos\u00faen a pelve semellante \u00e1 dos r\u00e9ptiles actuais, o que distingue esta orde da Ornithischia. O grupo est\u00e1 dividido en d\u00faas subordes que corresponden \"grosso modo\" cos grandes herb\u00edvoros (Sauropodomorpha) e cos carn\u00edvoros b\u00edpedes (Theropoda)"}
{"id": "32023", "revid": "98629", "url": "https://gl.wikipedia.org/wiki?curid=32023", "title": "Agavaceae", "text": "Agavaceae \u00e9 unha familia de plantas da orde Asparagales que incl\u00fae 637 especies distribu\u00eddas en 24 x\u00e9neros. Na clasificaci\u00f3n cl\u00e1sica, pertenc\u00edan \u00e1 orde das Liliales; na clasificaci\u00f3n filoxen\u00e9tica, varios x\u00e9neros foron incorporados doutras familias e tantos outros emigraron para novas ou xa existentes familias.\nX\u00e9neros.\n\"Agave\"; \"Anemarrhena\" (1 sp.); \"Anthericum\" (65 spp.), \"Behnia\" (1 sp.); \"Beschorneria\"; \"Bravoa\"; \"Camassia\"; \"Chlorophytum\"; \"Chlorogalum\"; \"Clistoyucca\"; \"Echeandia\" (60 spp.); \"Furcraea\"; \"Herreria\"; \"Herreriopsis\"; \"Hesperaloe\"; \"Hesperocallis\" (1 sp.); \"Hosta\"; \"Littaea\"; \"Manfreda\"; \"Polianthes\"; \"Prochnyanthes\"; \"Pseudobravoa\"; \"Samuela\"; \"Yucca\".\nDistribuci\u00f3n.\nTe\u00f1en unha distribuci\u00f3n subtropical e en zonas \u00e1ridas do Novo e Vello Mundo, Australia e Nova Zelandia."}
{"id": "32024", "revid": "55340", "url": "https://gl.wikipedia.org/wiki?curid=32024", "title": "Two pence blue", "text": "Two pence blue (dous peniques azul) \u00e9 o nome polo que se co\u00f1ece \u00f3 segundo selo postal brit\u00e1nico. Do mesmo formato e dese\u00f1o que o Penny Black, \u00f3 igual que este ti\u00f1a que ter validez postal desde o 6 de maio de 1840 pero o certo \u00e9 que o primeiro cu\u00f1o postal co\u00f1ecido data do 8 de maio.\nEn 1841 modificouselle a cor azul do selo e o dese\u00f1o para inclu\u00edr li\u00f1as brancas arriba e abaixo do retrato da ra\u00ed\u00f1a Vitoria para facer que os traballadores de correos que traballaban con pouca luz o puidesen distinguir m\u00e1is doadamente do Penny Black.\nEn 1858 emitiuse un selo similar con letras nos catro recantos no canto dos dous recantos de abaixo da versi\u00f3n orixinal.\nO papel dos selos levou diferentes filigranas, a primeira emisi\u00f3n levaba unha coroa m\u00e1is tarde tam\u00e9n se usaron rosas, \u00e1ncoras ou estrelas."}
{"id": "32025", "revid": "43327", "url": "https://gl.wikipedia.org/wiki?curid=32025", "title": "Aves (hom\u00f3nimos)", "text": "O termo aves pode referirse a:"}
{"id": "32026", "revid": "89787", "url": "https://gl.wikipedia.org/wiki?curid=32026", "title": "Aves", "text": " \nAs aves son animais vertebrados, de sangue quente, que cami\u00f1an, saltan ou se mante\u00f1en s\u00f3 sobre as extremidades posteriores, mentres que as extremidades anteriores evolucionaron at\u00e9 converterse en \u00e1s que, do mesmo xeito que moitas outras caracter\u00edsticas anat\u00f3micas \u00fanicas, perm\u00edtenlles, na maior\u00eda dos casos, voar, a\u00ednda que non todas voan. Te\u00f1en o corpo cuberto de plumas e, as aves \"stricto sensu\", un bico c\u00f3rneo sen dentes. Para reproduc\u00edrense po\u00f1en ovos que incuban at\u00e9 a s\u00faa eclosi\u00f3n.\nO seu grupo taxon\u00f3mico denom\u00ednase clase Aves (a palabra \u00e9 latina e est\u00e1 en plural, en singular ser\u00eda \"avis\") para a sistem\u00e1tica cl\u00e1sica, pero na sistem\u00e1tica filoxen\u00e9tica actual este clado non ten rango, e est\u00e1 inclu\u00eddo \u00e1 s\u00faa vez sucesivamente dentro dos clados: Theropoda, Dinosauria, Archosauria, Sauropsida, Tetrapoda, etc., a\u00ednda que hai m\u00e1is nidaci\u00f3ns intermedias con denominaci\u00f3n.\nAs aves orixin\u00e1ronse a partir de dinosauros carn\u00edvoros b\u00edpedes do Xur\u00e1sico, hai 150-200 mill\u00f3ns de anos, e son, de feito, os \u00fanicos dinosauros que sobreviviron \u00e1 extinci\u00f3n masiva producida ao final do Mesozoico. A s\u00faa evoluci\u00f3n deu lugar, tras unha forte radiaci\u00f3n, \u00e1s m\u00e1is de 18\u00a0000 especies actuais (m\u00e1is 153 extintas en tempos hist\u00f3ricos). As aves son os tetr\u00e1podos m\u00e1is diversos; con todo, te\u00f1en unha grande homoxeneidade morfol\u00f3xica en comparaci\u00f3n cos mam\u00edferos. As relaci\u00f3ns de parentesco das familias de aves non sempre poden definirse por morfolox\u00eda, pero coa an\u00e1lise de ADN comezaron a esclarecerse.\nAs aves habitan en t\u00f3dolos biomas terrestres e tam\u00e9n en t\u00f3dolos oc\u00e9anos. O tama\u00f1o pode ser desde 6,4\u00a0cm no \"Mellisuga helenae\" at\u00e9 2,74 metros na avestruz. Os comportamentos son diversos e notables, como na nidificaci\u00f3n, a alimentaci\u00f3n das cr\u00edas, as migraci\u00f3ns, o apareamento e a tendencia \u00e1 asociaci\u00f3n en grupos. A comunicaci\u00f3n entre as aves \u00e9 variable e pode implicar sinais visuais, chamadas e cantos. Algunhas emiten gran diversidade de sons, e destacan pola s\u00faa intelixencia e pola capacidade de transmisi\u00f3n cultural de co\u00f1ecementos a novas xeraci\u00f3ns.\nO ser humano tivo unha intensa relaci\u00f3n coas aves. Na econom\u00eda humana as aves de curral e as cinex\u00e9ticas son fontes de alimento. As canoras e os papagaios son populares como mascotas. \u00dasase a penuxe de patos e gansos dom\u00e9sticos para encher almofadas, e antes caz\u00e1banse moitas aves para adornar chapeus coas s\u00faas plumas. O guano das aves \u00fasase na fertilizaci\u00f3n de chans. Algunhas aves son reverenciadas ou repudiadas por motivos relixiosos, superstici\u00f3ns ou por prexu\u00edzos err\u00f3neos. Moitas son s\u00edmbolos culturais e referencia frecuente para a arte. Nos \u00faltimos 500 anos extingu\u00edronse m\u00e1is de 150 especies como consecuencia de actividades humanas, e, actualmente, son m\u00e1is de 1200 as especies de aves ameazadas que necesitan que se tomen medidas para a s\u00faa conservaci\u00f3n.\nOrixe e evoluci\u00f3n.\nOrixe dinosauriana das aves.\nAs evidencias f\u00f3siles e as numerosas an\u00e1lises biol\u00f3xicas demostraron que as aves son dinosauros ter\u00f3podos. M\u00e1is especificamente, son membros de Maniraptora, un grupo de ter\u00f3podos que incl\u00faen tam\u00e9n, entre outros, a dromeosauros e ovirapt\u00f3ridos. A medida que os cient\u00edficos descubriron m\u00e1is ter\u00f3podos non-avianos que est\u00e1n relacionados de preto coas aves, a distinci\u00f3n antes clara entre non-aves e aves volveuse borrosa. Os recentes descubrimentos na provincia de Liaoning do nord\u00e9s da China demostran que moitos pequenos dinosauros ter\u00f3podos ti\u00f1an plumas, o que contrib\u00fae a esta ambig\u00fcidade de l\u00edmites.\nA visi\u00f3n de consenso na paleontolox\u00eda contempor\u00e1nea \u00e9 que as aves son o grupo m\u00e1is pr\u00f3ximo aos deinonicosauros, que incl\u00faen a dromeos\u00e1uridos e trood\u00f3ntidos. Xuntas, estas tres forman o grupo Paraves. O dromaeosauro basal \"Microraptor\" ten caracter\u00edsticas que poden permitirlle planear ou voar. Os deinonicosauros m\u00e1is basais eran moi pequenos. Esta evidencia eleva a posibilidade de que o devanceiro de todos os paravianos puidese ser arb\u00f3reo, ou puidese ser capaz de planar.\n\"Archaeopteryx\", do Xur\u00e1sico Superior, \u00e9 moi co\u00f1ecido como un dos primeiros f\u00f3siles transicionais que foron atopados e achegou apoio \u00e1 teor\u00eda da evoluci\u00f3n a finais do s\u00e9culo XIX. \"Archaeopteryx\" ten caracteres claramente reptilianos: dentes, dedos da man con garras, e unha longa cola similar \u00e1s dos lagartos, pero ten \u00e1s finamente preservadas con plumas de voo id\u00e9nticas \u00e1s das aves modernas. Non se considera un devanceiro directo das aves modernas, pero si o m\u00e1is antigo e primitivo membro de Aves ou Avialae, e est\u00e1 probablemente moi pr\u00f3ximo ao devanceiro real. Con todo, contradicindo o anterior, suxeriuse por outros autores que \"Archaeopteryx\" foi un dinosauro que non era m\u00e1is pr\u00f3ximo a Aves do que fosen outros grupos de dinosauros, e que \"Avimimus\" \u00e9 un devanceiro m\u00e1is plausible de todas as aves que \"Archaeopteryx\".\nTeor\u00edas alternativas e controversias.\nExistiron moitas controversias con respecto \u00e1 orixe das aves. Unha das primeiras estaba relacionada coa posible orixe das aves a partir de arcosauros e non de dinosauros (estes descenden dos primeiros). Dentro dos que se decid\u00edan polos dinosauros exist\u00edan tam\u00e9n diverxencias de criterio en canto a se os devanceiros m\u00e1is probables eran ornitisquios ou saurisquios ter\u00f3podos. A\u00ednda que os dinosauros ornitisquios (que en grego significa \u00abcon cadeira de ave\u00bb) compart\u00edan coas aves modernas a estrutura da cadeira, p\u00e9nsase que as aves se orixinaron de dinosauros saurisquios (gr. \u00abcon cadeira de lagarto\u00bb), e por tanto as s\u00faas cadeiras evolucionaron independentemente. De feito, unha estrutura de cadeira aviaria evolucionou nunha terceira ocasi\u00f3n entre un grupo de ter\u00f3podos peculiares co\u00f1ecidos como Therizinosauridae. Uns poucos cient\u00edficos a\u00ednda suxiren que as aves non son dinosauros, sen\u00f3n que evolucionaron de arcosauros primitivos como \"Longisquama\".\nDiversificaci\u00f3n cret\u00e1cea de aves primitivas.\nAs aves diversific\u00e1ronse nunha ampla variedade de formas durante o per\u00edodo Cret\u00e1ceo. Moitos grupos retiveron as s\u00faas caracter\u00edsticas primitivas, como \u00e1s con garras, e dentes, a\u00ednda que os dentes se perderon de forma independente nalg\u00fans grupos de aves, inclu\u00eddas as aves modernas. Mentres as formas m\u00e1is primitivas, como \"Archaeopteryx\" e \"Jeholornis\", retiveron a cola longa \u00f3sea dos seus devanceiros, as colas das aves m\u00e1is avanzadas acurt\u00e1ronse coa aparici\u00f3n do \u00f3so pig\u00f3stilo no clado Pygostylia.\nA primeira li\u00f1axe grande e diversa de aves de cola curta que evolucionou foi Enantiornithes (significa \u00abaves opostas\u00bb), chamado as\u00ed porque a construci\u00f3n dos seus \u00f3sos do ombreiro estaba invertida respecto da das aves modernas. Enantiornithes ocupou un amplo espectro de nichos ecol\u00f3xicos, desde sondadoras na area, como as lim\u00edcolas, e comedoras de peixe, at\u00e9 as formas arbor\u00edcolas e comedoras de sementes. Li\u00f1axes m\u00e1is avanzadas especializ\u00e1ronse tam\u00e9n en comer peixe, como a subclase Ichthyornithes (\u00abaves-peixe\u00bb) con aparencia de gaivota.\nUnha orde de aves mari\u00f1as do Mesozoico, Hesperornithiformes, adaptouse tan ben \u00e1 pesca en ambientes mari\u00f1os que perderon a capacidade de voar e fix\u00e9ronse primariamente acu\u00e1ticas. A pesar da s\u00faa especializaci\u00f3n extrema, Hesperornithiformes incl\u00fae os parentes m\u00e1is pr\u00f3ximos das aves modernas.\nFiloxenia das aves basais segundo Chiappe, 2007.\nRadiaci\u00f3n evolutiva das aves modernas.\nAlgunhas das li\u00f1axes basais de Neornithes comezaron a evolucionar cara ao final do Cret\u00e1ceo, como demostra o descubrimento de \"Vegavis\", e divid\u00edronse en d\u00faas li\u00f1axes, as superordes Palaeognathae e Neognathae. En Palaeognathae incl\u00faense Tinamiformes e Struthioniformes. Ac\u00e9ptase que a rama Neognathae dividiuse antes de finalizar o Cret\u00e1ceo, cando evolucionou o clado basal Galloanserae (que cont\u00e9n patos, galos e formas af\u00edns). Non existe acordo sobre cando ocorreu a divisi\u00f3n m\u00faltiple das demais neognatas, ou clado Neoaves, se antes ou despois do evento de extinci\u00f3n do l\u00edmite Cret\u00e1ceo-Terciario cando desapareceron os demais dinosauros. Este desacordo d\u00e9bese en parte \u00e1 diverxencia das evidencias. A dataci\u00f3n molecular suxire unha radiaci\u00f3n cret\u00e1cea, mentres que as evidencias f\u00f3siles s\u00f3 proban a radiaci\u00f3n no Terciario. Os intentos de reconciliar as evidencias moleculares e f\u00f3siles foron controvertidos. F\u00f3siles de ping\u00fc\u00edns primitivos de 61 mill\u00f3ns de anos de antig\u00fcidade serviron para facer unha calibraci\u00f3n da dataci\u00f3n molecular que implica que o grupo coroa Neoaves xa se diversificou antes do evento de extinci\u00f3n Cret\u00e1ceo-Terciario. Ademais p\u00f3dese estimar a partir disto que polo menos hai 72 mill\u00f3ns de anos xa ocorrera a separaci\u00f3n da li\u00f1axe das aves acu\u00e1ticas superiores do das lim\u00edcolas. Daquela esas li\u00f1axes xa diversificadas das Neornithes actuais tiveron durante o Paleoceno unha radiaci\u00f3n adaptativa explosiva cando se desenvolveron 16 novas ordes. No final do Mioceno xa exist\u00edan a maior\u00eda dos x\u00e9neros de aves actuais. O n\u00famero de especies de aves pode chegar at\u00e9 21\u00a0000 cara ao principio do Plistoceno (hai 1,5 mill\u00f3ns de anos), pero reduciuse a preto da metade debido aos cambios clim\u00e1ticos, as glaciaci\u00f3ns, e os intercambios faun\u00edsticos entre continentes. O n\u00famero de especies de aves viventes establ\u00e9cese entre unhas 9800 e 10\u00a0050. Est\u00edmase que cando se termine a caracterizaci\u00f3n por secuenciaci\u00f3n de ADN de todas as aves, poidan identificarse numerosas novas especies mediante identificaci\u00f3n de formas cr\u00edpticas dentro de especies reco\u00f1ecidas base\u00e1ndose nas diferenzas de ADN.\nA facultade de voo foi decisiva na extraordinaria diversificaci\u00f3n das especies de aves respecto doutros tetr\u00e1podos (o mesmo ocorreu cos insectos respecto dos demais artr\u00f3podos ou cos morcegos respecto ao resto de mam\u00edferos). A chegada casual dalg\u00fans individuos a un territorio xeograficamente illado pode ser a orixe dunha nova poboaci\u00f3n que no transcurso do tempo acumule diferenzas xen\u00e9ticas respecto da poboaci\u00f3n nai orixinaria, por azar ou por adaptaci\u00f3n a novos ambientes mediante a acci\u00f3n da selecci\u00f3n natural. Algunhas illas desenvolveron avifaunas diferenciadas por vicarianza a partir de especies colonizadoras, ou diversificadas a partir de poucas especies que se adaptaron por radiaci\u00f3n \u00e1 explotaci\u00f3n de distintos nichos ecol\u00f3xicos sen os competidores e predadores habituais dos seus territorios de orixe. Este \u00e9 o caso dos pimp\u00edns de Darwin, nas Gal\u00e1pagos, dos Drepanidinae ou das Vangidae en Madagascar. A diferenciaci\u00f3n evolutiva de novas especies de aves non se det\u00e9n, e pode, en ocasi\u00f3ns, ocorrer en tempo relativamente breve, como se comproba nas illas volc\u00e1nicas de curta historia xeol\u00f3xica.\nTaxonom\u00eda.\nA primeira clasificaci\u00f3n cient\u00edfica das aves d\u00e9bese a Francis Willughby e John Ray no seu libro \"Ornithologiae\", publicado en 1676. Carl von Linn\u00e9 modificou aquel traballo en 1758 para crear a clasificaci\u00f3n taxon\u00f3mica a\u00ednda en uso. As aves est\u00e1n categorizadas como unha clase hom\u00f3nima na Taxonom\u00eda de Linneo. Na taxonom\u00eda filoxen\u00e9tica, as aves sit\u00faanse no clado Theropoda (dinosauros carn\u00edvoros b\u00edpedes).\nClasificaci\u00f3n clad\u00edstica.\nO establecemento da orixe dinosauriano do clado Aves tivo como consecuencia a s\u00faa clasificaci\u00f3n filoxen\u00e9tica con anidaci\u00f3n sucesiva dentro dos seguintes clados:\n\"\": Eukarya\nAs aves, xunto \u00e1 s\u00faa orde irm\u00e1 (Crocodilia), representan os \u00fanicos sobreviventes do clado reptiliano Archosauria. Filoxeneticamente, o clado Aves def\u00ednese comunmente como todos os descendentes do devanceiro com\u00fan m\u00e1is recente das aves modernas e de \"Archaeopteryx lithographica\". \"Archaeopteryx\", pertencente ao Xur\u00e1sico Superior (entre 156-150 mill\u00f3ns de anos), \u00e9 o animal m\u00e1is antigo at\u00e9 agora co\u00f1ecido que se clasifica como unha ave. Outros autores definiron Aves para agrupar soamente \u00e1s m\u00e1is modernas, exclu\u00edndo \u00e1 maior\u00eda dos grupos de aves soamente co\u00f1ecidos polos seus f\u00f3siles, en parte para evitar as incertezas sobre a localizaci\u00f3n de \"Archaeopteryx\" en relaci\u00f3n cos animais tradicionalmente co\u00f1ecidos como dinosauros ter\u00f3podos.. \nCladograma das relaci\u00f3ns de aves modernas baseadas en R.O. Prum \"et al.\" (2015) con alg\u00fans nomes de clado segundo T. Yuri \"et al.\" (2013).\nClasificaci\u00f3n das aves modernas.\nA clasificaci\u00f3n das aves \u00e9 un asunto cuestionado. Como resumo Livezey e Zusi, nos 20 anos posteriores a 1988, as filoxenias propostas para Aves foron numerosas e diverxentes. Estiveron baseadas en metodolox\u00edas diversas e aplicadas en diferente grao, que xeralmente usaron alternativamente a morfolox\u00eda, secuencias de ADN mitocondrial ou de ADN nuclear; con ou sen an\u00e1lises clad\u00edsticas. Con todo, produc\u00edronse resultados discordantes mesmo cando os estudos se basearon en metodolox\u00edas dun mesmo tipo. Estes estudos deixan un panorama contraditorio onde os resultados est\u00e1n en constante fluidez e ningunha das versi\u00f3ns da filoxenia \u00e9 amplamente aceptada, polo que non \u00e9 posible dar aqu\u00ed unha filoxenia m\u00e1is ou menos definitiva. A situaci\u00f3n parece en v\u00edas de soluci\u00f3n e os novos descubrimentos de f\u00f3siles est\u00e1n a permitir estudos m\u00e1is refinados baseados na morfolox\u00eda, grazas ao perfeccionamento dos m\u00e9todos estat\u00edsticos, \u00e1 expansi\u00f3n das evidencias moleculares polo aumento dos loci analizados e \u00e1 aplicaci\u00f3n destes m\u00e9todos a representaci\u00f3ns m\u00e1is amplas de grupos taxon\u00f3micos. Con estas progresivas melloras consid\u00e9rase cuesti\u00f3n de pouco tempo que se alcancen resultados que logren un consenso da comunidade cient\u00edfica sobre a evoluci\u00f3n das ordes e familias de aves modernas. Estes resultados quizais se poidan acelerar con estudos baseados en \u00abevidencias totais\u00bb, coa an\u00e1lise combinada de todas as fontes de evidencias.\nA clasificaci\u00f3n filoxen\u00e9tica dos grupos de aves modernas que a continuaci\u00f3n se presenta, bas\u00e9ase nun estudo das secuencias de ADN de Hackett e colaboradores (2008), realizado mediante o exame de preto de 32 quilobases de secuencias ali\u00f1adas provenientes de 19 \"loci\" independentes de ADN nuclear en 169 especies de aves, que representan a todos os grupos maiores existentes. Nela conf\u00edrmase a monofilia de Galloanserae e Neoaves. Ref\u00f3rzase, \u00e1 s\u00faa vez, a existencia de diversos clados propostos ao longo dos \u00faltimos anos dentro de Neoaves, a\u00ednda que as relaci\u00f3ns entre a gran maior\u00eda a\u00ednda est\u00e1n indeterminadas, o cal xera unha serie de politom\u00edas. Hackett e colaboradores consolidan en gran medida os estudos de Fain &amp; Houde (2004) e Ericson \"et al\". (2006), e dest\u00e1case en todos eles a divisi\u00f3n de Neoaves en d\u00faas ramas: Metaves e Coronaves. A\u00ednda que esta divisi\u00f3n bas\u00e9ase nun \u00fanico xene (beta-fibrin\u00f3xeno) e, ademais, contraponse cos resultados obtidos a partir de estudos do ADN mitocondrial. A validez de Metaves e Coronaves depender\u00e1 de futuros estudos. A continuaci\u00f3n def\u00ednense novos clados (identificados s\u00f3 con letras) e sin\u00e1lase o car\u00e1cter parafil\u00e9tico dalg\u00fans grupos (que deben ser redefinidos). \nSubclase Neornithes \nExisten filoxenias de aves moi diferentes, como a filoxenia de Livezey e Zusi (2007) baseada nunha an\u00e1lise clad\u00edstica de datos morfol\u00f3xicos tam\u00e9n moi amplo, ou a da clasificaci\u00f3n tradicional (chamada de Clements), ou a de Sibley e Monroe (Taxonom\u00eda de Sibley-Ahlquist), baseada en datos de hibridaci\u00f3n do ADN, que tivo aceptaci\u00f3n ampla nuns poucos aspectos, por exemplo a aceptaci\u00f3n de Galloanserae.\nDistribuci\u00f3n.\nAs aves viven e cr\u00edan na maior\u00eda dos h\u00e1bitats terrestres e est\u00e1n presentes en todos os continentes, mesmo no territorio ant\u00e1rtico onde ani\u00f1an as colonias de \"Pagodroma nivea\", as aves m\u00e1is austrais.\nA maior diversidade de aves d\u00e1se nas rexi\u00f3ns tropicais, e o pa\u00eds co maior n\u00famero de especies no mundo \u00e9 Colombia, seguido por Per\u00fa e Brasil. Outras avifaunas notables pola s\u00faa cantidade de endemismos son as de Nova Zelandia, de Madagascar e de Australia, as cales, a diferenza das de pa\u00edses suramericanos, contan ademais cun considerable n\u00famero de taxons superiores end\u00e9micos. A rexi\u00f3n bioxeogr\u00e1fica con maior n\u00famero de especies, cunhas 3.700 (m\u00e1is da terceira parte mundial), \u00e9 o Neotr\u00f3pico (incl\u00fae Am\u00e9rica do Sur, Am\u00e9rica Central, terras baixas de M\u00e9xico e as Antillas). Ademais, 31 familias son end\u00e9micas do Neotr\u00f3pico, m\u00e1is do dobre que en calquera outra rexi\u00f3n bioxeogr\u00e1fica.\nTradicionalmente considerouse que a alta diversidade tropical era resultado dunhas maiores taxas de especiaci\u00f3n; con todo, estudos recentes descubriron que nas latitudes altas hai maiores taxas de especiaci\u00f3n que son compensadas por taxas de extinci\u00f3n maiores. Numerosas familias de aves adapt\u00e1ronse a vivir no mar, algunhas especies de aves mari\u00f1as s\u00f3 se achegan a terra para criar, e s\u00e1bese que alg\u00fans ping\u00fc\u00edns chegan a mergullarse at\u00e9 a 300\u00a0m de profundidade.\nMoitas especies de aves estableceron poboaci\u00f3ns reprodutoras en \u00e1reas nas que foron introducidas polos humanos. Algunhas destas introduci\u00f3ns foron deliberadas; o fais\u00e1n com\u00fan, por exemplo, introduciuse en todo o mundo como galin\u00e1cea. Outras foron accidentais, como o establecemento de \"Myiopsitta monachus\" salvaxes en varias cidades norteamericanas despois da s\u00faa fuxida da catividade. Algunhas especies, como a Garza boieira, o \"Milvago chimachima\" e o \"Eolophus roseicapilla\", estend\u00e9ronse naturalmente moito m\u00e1is al\u00e1 dos seus lugares de orixe, grazas a que as pr\u00e1cticas agr\u00edcolas crearon un novo h\u00e1bitat axeitado.\nAnatom\u00eda e fisiolox\u00eda.\nA anatom\u00eda das aves presenta un plan corporal que presenta un gran n\u00famero de adaptaci\u00f3ns infrecuentes en comparaci\u00f3n con outros vertebrados, na s\u00faa maior parte para facilitar o voo.\nSistema esquel\u00e9tico.\nO esqueleto est\u00e1 formado de \u00f3sos ocos, pero de estrutura resistente, o que lles confire lixeireza. Estas cavidades \u00f3seas est\u00e1n cheas de aire e conectan co aparello respiratorio. Os \u00f3sos do cranio est\u00e1n fusionados, sen presentar suturas craniais. As \u00f3rbitas son grandes e separadas por un septo \u00f3seo. A columna vertebral das aves presenta un gran contraste entre as zonas superiores e as inferiores. O n\u00famero de v\u00e9rtebras cervicais \u00e9 moi variable, a\u00ednda que sempre numeroso e o pescozo \u00e9 especialmente flexible, pero nas v\u00e9rtebras tor\u00e1cicas anteriores a mobilidade \u00e9 reducida, e en todas as posteriores a mobilidade \u00e9 nula, dado que est\u00e1n fusionadas. As poucas v\u00e9rtebras posteriores est\u00e1n fusionadas coa pelve para formar o sinsacro. As costelas est\u00e1n esmagadas e o esterno \u00e9 aquillado para a ancoraxe dos m\u00fasculos do voo, excepto nas ordes de aves terrestres non voadoras. As extremidades anteriores est\u00e1n modificadas en forma de \u00e1s. As \u00e1s est\u00e1n m\u00e1is ou menos desenvolvidas segundo a especie; os \u00fanicos grupos co\u00f1ecidos que perderon as \u00e1s son os extintos \"Aepyornithidae\" e moas.\nOs p\u00e9s das aves est\u00e1n clasificados segundo a disposici\u00f3n das dedas en anisod\u00e1ctilos, zigod\u00e1ctilos, heterod\u00e1ctilos, sind\u00e1ctilos e pamprod\u00e1ctilos. A maior parte das aves te\u00f1en catro dedas (a\u00ednda que hai moitas especies trid\u00e1ctilas e algunhas did\u00e1ctilas) que se organizan ao redor dun metatarso ancho e forte.\nSistema excretor.\nComo os r\u00e9ptiles, as aves son principalmente uricot\u00e9licas, \u00e9 dicir, os seus riles extraen refugallos nitroxenados do seu sangue e excr\u00e9tanos como \u00e1cido \u00farico, no canto de urea ou amon\u00edaco, a trav\u00e9s dos ur\u00e9teres cara ao intestino. As aves non te\u00f1en vexiga urinaria ou apertura ur\u00e9trica externa e o \u00e1cido \u00farico excr\u00e9tase xunto coas feces como desperdicio semis\u00f3lido. Con todo, aves como os colibr\u00eds poden ser facultativamente amoniot\u00e9licos, ao excretar a maior parte dos refugallos nitroxenados en forma de amon\u00edaco. As raz\u00f3ns disto son diversas e non est\u00e1n de todo claras, a\u00ednda que as s\u00faas dietas baseadas no n\u00e9ctar, e, por tanto, con grandes achegas de auga, xogan un papel chave. Tam\u00e9n se debe a que os seus metabolismos requiren pouco nitr\u00f3xeno, e baixas inxesti\u00f3ns de prote\u00ednas e sal. Cando estas condici\u00f3ns cambian, red\u00facese a inxesta de n\u00e9ctar ou aumentan as prote\u00ednas e sales obtidos, estas aves poden pasar a ser uricot\u00e9licas. Poden excretar tam\u00e9n creatina, no canto de creatinina como os mam\u00edferos. Esta materia, as\u00ed como a materia fecal dos intestinos, \u00e9 expulsada a trav\u00e9s da cloaca da ave. A cloaca \u00e9 unha abertura multifuncional: por ela exp\u00falsanse os refugallos, as aves apar\u00e9anse xuntando as s\u00faas cloacas e as femias po\u00f1en ovos a trav\u00e9s dela. Adicionalmente, moitas especies regurxitan egagr\u00f3pilas pola boca.\nOs machos de Palaeognathae (con excepci\u00f3n dos kiwis), os Anseriformes (coa excepci\u00f3n dos Anhimidae), e en formas rudimentarias de Galliformes (pero completamente desenvolvidos en Cracidae) pos\u00faen un pene, que nunca est\u00e1 presente en Neoaves. Crese que a lonxitude est\u00e1 relacionada coa competici\u00f3n esperm\u00e1tica. Cando non se copula, esc\u00f3ndese dentro do compartimento proctodeo dentro da cloaca.\nAparello dixestivo.\nO aparello dixestivo das aves \u00e9 \u00fanico, cun papo para almacenamento do inxerido e unha moega que cont\u00e9n pedras que a ave tragou e que serven para triturar o alimento para compensar a ausencia de dentes. A maior\u00eda das aves est\u00e1n adaptadas a unha r\u00e1pida dixesti\u00f3n para axudar ao voo. Algunhas aves migratorias adapt\u00e1ronse a usar prote\u00ednas de moitas partes do corpo, inclu\u00eddas prote\u00ednas dos intestinos, como fonte adicional de enerx\u00eda durante a migraci\u00f3n.\nAs aves son animais homeot\u00e9rmicos, \u00e9 dicir, que a temperatura interna mantense regulada, por encima da temperatura exterior, o que lles permite ter un elevado metabolismo; a plumaxe participa na s\u00faa regulaci\u00f3n. A temperatura media interna das aves adultas \u00e9 bastante alta, en xeral entre 40 e 43\u00a0\u00b0C, con variaci\u00f3ns entre especies. Algunhas Apodiformes te\u00f1en temperaturas nocturnas notablemente menores. Certas aves, como os Regulidae, cando acaban de nacer mante\u00f1en a temperatura ambiental (poiquilotermia), e adquiren a capacidade de regulala poucos d\u00edas despois.\nSistema respiratorio e circulatorio.\nAs aves te\u00f1en un dos sistemas respiratorios m\u00e1is complexos do reino animal. Trala inhalaci\u00f3n, o 75\u00a0% do aire fresco pasa de longo dos pulm\u00f3ns e fl\u00fae directo aos sacos a\u00e9reos posteriores, que se estenden desde os pulm\u00f3ns e conectan cos espazos internos dos \u00f3sos, e \u00e9nchenos con aire. O outro 25\u00a0% do aire vai directamente aos pulm\u00f3ns. Cando a ave exhala, o aire usado fl\u00fae f\u00f3ra dos pulm\u00f3ns e o aire almacenado nos sacos a\u00e9reos posteriores \u00e9 simultaneamente forzado a entrar nos pulm\u00f3ns. Deste xeito, os pulm\u00f3ns dunha ave reciben unha subministraci\u00f3n constante de aire fresco (moi osixenado) tanto na inhalaci\u00f3n coma na exhalaci\u00f3n. A produci\u00f3n de sons l\u00f3grase usando a sirinxe, unha c\u00e1mara muscular con varias membranas timp\u00e1nicas que est\u00e1 situada no extremo inferior da traquea, desde a cal se separa.\nTipo de coraz\u00f3n e caracter\u00edsticas.\nO coraz\u00f3n das aves ten catro c\u00e1maras separadas (d\u00faas aur\u00edculas e dous ventr\u00edculos) e \u00e9 o arco a\u00f3rtico dereito o que d\u00e1 lugar \u00e1 circulaci\u00f3n sist\u00e9mica (\u00f3 contrario que nos mam\u00edferos, nos que o involucrado \u00e9 o arco a\u00f3rtico esquerdo). O coraz\u00f3n est\u00e1 contido nun saco peric\u00e1rdico fibroso que est\u00e1 cuberto cun flu\u00eddo seroso para a lubricaci\u00f3n. O coraz\u00f3n en si est\u00e1 dividido en metade dereita e esquerda, cada unha cunha aur\u00edcula e ventr\u00edculo. A aur\u00edcula e os ventr\u00edculos de cada lado est\u00e1n separados por v\u00e1lvulas atrioventriculares que evitan o fluxo de volta dunha c\u00e1mara \u00e1 outra durante a contracci\u00f3n. Ao ser miox\u00e9nico, o ritmo do coraz\u00f3n \u00e9 mantido por c\u00e9lulas marcapasos que se atopan no nodo sinoatrial situado na aur\u00edcula dereita.\nA vea cava inferior (\u00fanica) recibe sangue das patas por v\u00eda do sistema porta renal (moi reducido). A maior parte deste sangue proveniente da cintura p\u00e9lvica e a cola, pasa ao coraz\u00f3n sen pasar polos capilares renais. Os gl\u00f3bulos vermellos te\u00f1en n\u00facleo, a diferenza dos mam\u00edferos, e son ovais e biconvexos.\nO n\u00f3 sinoatrial usa calcio para provocar unha v\u00eda de transduci\u00f3n do sinal depolarizante da aur\u00edcula a trav\u00e9s do feixe atrioventricular dereito e esquerdo que comunica a contracci\u00f3n cos ventr\u00edculos. O coraz\u00f3n aviar tam\u00e9n consiste en arcos musculares que est\u00e1n compostos por grosos feixes de capas musculares. Ao igual que un coraz\u00f3n de mam\u00edfero, o coraz\u00f3n aviario est\u00e1 composto por capas endoc\u00e1rdicas, miocardias e epicardias. As paredes da aur\u00edcula adoitan ser m\u00e1is delgadas que as paredes do ventr\u00edculo, debido \u00e1 intensa contracci\u00f3n ventricular empregada para bombear sangue osixenado a todo o corpo. Os coraz\u00f3ns aviarios son xeralmente m\u00e1is grandes que os coraz\u00f3ns de mam\u00edferos en comparaci\u00f3n coa masa corporal. Esta adaptaci\u00f3n permite bombear m\u00e1is sangue para satisfacer a elevada necesidade metab\u00f3lica asociada ao voo.\nDistribuci\u00f3n do os\u00edxeno.\nAs aves te\u00f1en un sistema moi eficiente para difundir o os\u00edxeno no sangue; as aves te\u00f1en unha \u00e1rea superficial dez veces maior para o intercambio de gases que os mam\u00edferos. Como resultado, as aves te\u00f1en m\u00e1is sangue nos seus capilares por unidade de volume de pulm\u00f3n que un mam\u00edfero. As arterias est\u00e1n compostas de m\u00fasculos el\u00e1sticos grosos para soportar a presi\u00f3n da constrici\u00f3n ventricular e v\u00f3lvense m\u00e1is r\u00edxidas a medida que se afastan do coraz\u00f3n. O sangue m\u00f3vese polas arterias que est\u00e1n sometidas a vasoconstrici\u00f3n e \u00e1s arter\u00edolas que act\u00faan como un sistema de transporte para distribu\u00edr principalmente os\u00edxeno e nutrientes a todos os tecidos do corpo. A medida que as arter\u00edolas se afastan do coraz\u00f3n e chegan os distintos \u00f3rganos e tecidos, div\u00eddense a\u00ednda m\u00e1is para aumentar a superficie e diminu\u00edr o fluxo sangu\u00edneo. O sangue viaxa polas arter\u00edolas e despr\u00e1zase nos capilares onde pode producirse o intercambio de gases.\nOs capilares organ\u00edzanse en leitos capilares nos tecidos; \u00e9 aqu\u00ed onde o sangue intercambia os\u00edxeno por residuos de di\u00f3xido de carbono. Nos leitos capilares ralent\u00edzase o fluxo sangu\u00edneo para permitir a m\u00e1xima difusi\u00f3n do os\u00edxeno nos tecidos. Unha vez que o sangue se desosixenou, viaxa a trav\u00e9s das v\u00e9nulas, despois das veas e de volta ao coraz\u00f3n. As veas, a diferenza das arterias, son delgadas e r\u00edxidas xa que non necesitan soportar unha presi\u00f3n extrema. Cando o sangue viaxa polas v\u00e9nulas \u00e1s veas, prod\u00facese unha vasodilataci\u00f3n traendo o sangue de volta ao coraz\u00f3n. Unha vez que o sangue chega ao coraz\u00f3n, m\u00f3vese primeiro cara \u00e1 aur\u00edcula dereita e logo ao ventr\u00edculo dereito para ser bombeado a trav\u00e9s dos pulm\u00f3ns para un intercambio adicional de gases de residuos de di\u00f3xido de carbono por os\u00edxeno. O sangue osixenado fl\u00fae logo polos pulm\u00f3ns a trav\u00e9s da aur\u00edcula esquerda ata o ventr\u00edculo esquerdo onde \u00e9 bombeado cara ao corpo.\nDefensa e combate intraespec\u00edfico.\nUnhas poucas especies son capaces de usar defensas qu\u00edmicas contra os seus depredadores. Alg\u00fans Procellariiformes poden expulsar aceites repulsivos contra os seus atacantes, e algunhas especies no x\u00e9nero \"Pitohui\" de Nova Guinea te\u00f1en unha potente neurotoxina na s\u00faa pel e plumas.\nA falta de observaci\u00f3ns de campo limita o noso co\u00f1ecemento, pero s\u00e1bese que os conflitos intraespec\u00edficos \u00e1s veces resultan en lesi\u00f3ns ou morte. Os Anhimidae, alg\u00fans Jacana e Hydrophasianus, o \"Plectropterus gambensis\", o \"Merganetta armata\" e nove especies de Vanellus, usan un espor\u00f3n afiado na \u00e1 como arma. Os patos do x\u00e9nero Tachyeres, os gansos e os cisnes (Anserinae), o \"Pezophaps solitaria\", os Chionis, e alg\u00fans Crax e Burhinus, usan unha protuberancia \u00f3sea no metacarpiano da \u00e1lula para golpear e martelar aos adversarios. As Actophilornis e a \"Irediparra gallinacea\" te\u00f1en un radio expandido en forma de coitelo. O extinto Xenicibis era singular por ter unha extremidade anterior alongada e coa zona da man masiva que probablemente funcionaba en combate ou defensa como porra ou mallo. Os cisnes, por exemplo, poden golpear cos espor\u00f3ns \u00f3seos e morder para defender os ovos ou as cr\u00edas.\nSistema nervioso e sentidos.\nO sistema nervioso \u00e9 grande en relaci\u00f3n ao tama\u00f1o das aves. A parte m\u00e1is desenvolvida do enc\u00e9falo \u00e9 a que controla as funci\u00f3ns relacionadas co voo, mentres o cerebelo coordina o movemento, e os hemisferios cerebrais controlan padr\u00f3ns de comportamento, a orientaci\u00f3n, o apareamento e a construci\u00f3n do ni\u00f1o.\nOs sentidos das aves non deber\u00edan diferir basicamente dos que te\u00f1en os mam\u00edferos, pero para alg\u00fans deles quedan inc\u00f3gnitas: non se sab\u00eda moi ben, por exemplo, como logran orientarse nas s\u00faas migraci\u00f3ns. Estudos m\u00e1is recentes confirman a presenza de magnetita no cranio das aves, ese mineral axuda \u00e1 orientaci\u00f3n xa que funciona como un comp\u00e1s.\nO sistema visual das aves adoita estar altamente desenvolvido. As aves de rapina en especial te\u00f1en unha grande agudeza visual, d\u00faas ou tres veces mellor que a do ser humano. A f\u00f3vea dunha especie do x\u00e9nero \"Buteo\" pos\u00fae ao redor de 100\u00a0000 conos por mm\u00b2, fronte aos 20\u00a0000 no home, cinco veces m\u00e1is. Os ollos das aves son moi voluminosos. Por exemplo, os dos \"Sturnus\" te\u00f1en un volume correspondente a un 15\u00a0% do volume cranial (como comparaci\u00f3n, no home representan o 1\u00a0% dese volume).\nAs aves acu\u00e1ticas te\u00f1en cristalinos (a lente do ollo) flexibles especiais, o que lles permite a acomodaci\u00f3n para a visi\u00f3n no aire e na auga. Algunhas especies te\u00f1en f\u00f3veas duais (por exemplo: Hirundinidae, carr\u00e1ns, \"Nycticorax nycticorax\", falc\u00f3ns, colibr\u00eds, etc.). As aves nocturnas te\u00f1en xeralmente un campo visual restrinxido, pero unha gran mobilidade da cabeza (que \u00e1s veces pode virar m\u00e1is de 250\u00b0). As aves son tetracrom\u00e1ticas, ao posu\u00edr na retina conos sensibles ao ultravioleta, ademais das sensibles ao verde, vermello e azul. Isto perm\u00edtelles percibir a luz ultravioleta, a cal est\u00e1 involucrada no cortexo. Moitas aves mostran un padr\u00f3n ultravioleta nas plumaxes que son invisibles ao ollo humano. Algunhas aves cuxos sexos parecen semellantes a primeira ollada p\u00f3dense distinguir con visi\u00f3n ultravioleta por certas manchas nas s\u00faas plumas que reflicten esa luz. Os machos de \"Parus caeruleus\" te\u00f1en un parche no curuto da cabeza que reflicte o ultravioleta que \u00e9 amosado no cortexo cambiando a postura e levantando as plumas da caluga. A luz ultravioleta \u00fasase na detecci\u00f3n do alimento; observouse que os peneireiros buscan a presa por medio da detecci\u00f3n dos rastros de ouri\u00f1os, que reflicten o ultravioleta, deixados no chan por roedores. As p\u00e1lpebras dunha ave non se usan para pestanexar. No canto diso, o ollo \u00e9 lubricado pola membrana nictitante, unha terceira p\u00e1lpebra que se move horizontalmente. A membrana nictitante tam\u00e9n cobre o ollo e act\u00faa como unha lente de contacto en moitas aves acu\u00e1ticas. A retina das aves ten un sistema de subministraci\u00f3n de sangue en forma de abanico chamado pecten. A maior\u00eda das aves non poden mover os ollos, a\u00ednda que hai excepci\u00f3ns, como o corvo mari\u00f1o grande. As aves con ollos situados aos lados da cabeza te\u00f1en un amplo campo visual, mentres que as que te\u00f1en os ollos na fronte, como os bufos, te\u00f1en visi\u00f3n binocular e poden estimar mellor a profundidade do campo visual.\nA maior\u00eda das aves te\u00f1en un pobre sentido do olfacto, pero hai excepci\u00f3ns notables como os kiwis, as aves preeiras americanas, e os Procellariiformes. Comprobouse que estas \u00faltimas son capaces de localizar as s\u00faas presas, en particular o aceite de peixe, olfacte\u00e1ndoo.\nO o\u00eddo das aves est\u00e1 ben desenvolvido; a\u00ednda que carece de pavill\u00f3n auricular, est\u00e1 cuberto por plumas, e nalgunhas, como nos x\u00e9neros de bufos \"Asio\", \"Bubo\" e \"Otus\", forman penachos que parecen orellas. Certas especies de bufo poden localizar unha presa en completa escuridade s\u00f3 coa audici\u00f3n. Con todo, a ausencia de orellas obr\u00edgalles a realizar rotaci\u00f3ns da cabeza para percibir os sons provenientes de diferentes direcci\u00f3ns. As Collocaliini e o \"Steatornis caripensis\" son capaces de desprazarse na escuridade, grazas a que os seus o\u00eddos est\u00e1n adaptados \u00e1 ecolocalizaci\u00f3n. Ao contrario que os mam\u00edferos, o o\u00eddo medio das aves ten un s\u00f3 os\u00edculo, a columela. No o\u00eddo interno, a c\u00f3clea non \u00e9 espiralada, sen\u00f3n recta, ao contrario que nos mam\u00edferos.\nAs papilas gustativas non se atopan no extremo da lingua, sen\u00f3n no fondo e na garganta; ademais son pouco numerosas (200 nunha Anatinae, fronte \u00e1s 9000 no home), pero outros mecanismos poden ser accionados para a degustaci\u00f3n, como o sentido do tacto (notable a nivel do bico) que, en moitas aves, parece intervir durante a procura de alimento.\nNo sentido do tacto interve\u00f1en diversos corp\u00fasculos: os corp\u00fasculos encapsulados de Merkel (na pel e no interior da boca) e os de Grandry (no padal) participan na sensibilidade t\u00e1ctil xeral; estes ser\u00edan os correspondentes aos corp\u00fasculos de Meissner nos mam\u00edferos.\nOs corp\u00fasculos de Herbst (que corresponden aos corp\u00fasculos de Pacini dos mam\u00edferos) son preferentemente sensibles \u00e1s vibraci\u00f3ns; son particularmente numerosos no bico e as patas, particularmente nas especies que deben atopar o seu alimento \u00ab\u00e1s apalpadelas\u00bb, como ocorre na lingua en Picidae, no bico en Anatidae e en numerosos Scolopacidae, pero tam\u00e9n nos bordos coloreados que bordean os bicos das cr\u00edas de numerosos paseriformes e Picinae.\nAs aves pos\u00faen varios \u00f3rganos de equilibrio independentes; o o\u00eddo interno, como nos mam\u00edferos, e un \u00f3rgano situado na pelve.\nUn dos sentidos m\u00e1is misteriosos \u00e9 a detecci\u00f3n do campo magn\u00e9tico terrestre, o \u00f3rgano que o detecta sit\u00faase no bico ou preto dos ollos. A existencia deste sentido foi demostrada experimentalmente por primeira vez en 1967 por Wolfgang Wiltschko nos paporroibos.\nCromosomas sexuais.\nO sexo nas aves determ\u00ednase por cromosomas sexuais, denominados Z e W. As femias son heterogam\u00e9ticas e os machos homogam\u00e9ticos. Isto significa que a femia ten cromosomas sexuais diferentes (ZW) e produce dous tipos de \u00f3vulos, o que determina o sexo do futuro cigoto. No macho, en cambio, os cromosomas sexuais son id\u00e9nticos (ZZ) e os seus espermatozoides, todos portadores de cromosoma Z, non determinan o sexo da descendencia. O contrario ocorre nos mam\u00edferos, onde os cromosomas sexuais, chamados neste caso X e Y, son diferentes no macho (XY), e na femia son similares (XX).\nEn todas as especies de aves, o sexo do individuo determ\u00ednase na fertilizaci\u00f3n. Con todo, un estudo recente demostrou que no caso dos \"Alectura lathami\" a temperatura durante a incubaci\u00f3n infl\u00fae na relaci\u00f3n de sexos na descendencia; a maiores temperaturas, m\u00e1is proporci\u00f3n de femias e ao rev\u00e9s; pero isto non se debe a que a temperatura altere os mecanismos xen\u00e9ticos de determinaci\u00f3n do sexo, sen\u00f3n que con temperaturas extremas de incubaci\u00f3n, o desenvolvemento e mortalidade dos pitos \u00e9 diferente segundo o seu sexo: a altas temperaturas os machos desenv\u00f3lvense peor e morren m\u00e1is, e a baixas temperaturas oc\u00f3rrelle o mesmo \u00e1s femias.\nPel, plumaxe e escamas.\nA diferenza da pel dos mam\u00edferos, a das aves \u00e9 delgada e seca; non pos\u00fae gl\u00e1ndulas sudor\u00edparas; de feito, a \u00fanica gl\u00e1ndula cut\u00e1nea das aves \u00e9 a gl\u00e1ndula urop\u00edxea, situada na base da cola, que secreta graxa que a ave esparexe pola s\u00faa plumaxe co bico; esa gl\u00e1ndula est\u00e1 especialmente desenvolvida nas aves acu\u00e1ticas, co que conseguen unha maior impermeabilizaci\u00f3n.\nAs plumas son unha caracter\u00edstica \u00fanica das aves. Perm\u00edtenlles voar, proporcionan illamento t\u00e9rmico ao impedir a circulaci\u00f3n do aire que axuda na termorregulaci\u00f3n, e son usadas para a exhibici\u00f3n, camuflaxe, e identificaci\u00f3n. Hai varios tipos de plumas, e cada unha ten unhas funci\u00f3ns e caracter\u00edsticas determinadas: as plumas de voo ou remeiras (primarias, secundarias e terciarias); as rectrices (plumas da cola, que serven como tem\u00f3n no voo); as cobertoiras (que cobren parcialmente as remeiras e tam\u00e9n as rectrices); as tectrices (que cobren todo o corpo e prot\u00e9xeno fronte a axentes adversos) e a penuxe (que evita a perda de calor). As plumas son formaci\u00f3ns epid\u00e9rmicas de queratina unidas \u00e1 pel e xorden s\u00f3 en series espec\u00edficas da pel chamadas pterilos. O padr\u00f3n de distribuci\u00f3n destas series de plumas (pterilose) \u00fasase en taxonom\u00eda e sistem\u00e1tica. O ordenamento e o aspecto das plumas no corpo, chamado plumaxe, pode variar dentro da especie por idade, posici\u00f3n social, e sexo.\nA plumaxe \u00e9 mudada regularmente. A plumaxe caracter\u00edstica dunha ave que mudou tras a reproduci\u00f3n co\u00f1\u00e9cese como plumaxe posreprodutiva, ou na terminolox\u00eda Humphrey-Parkes plumaxe \u00abb\u00e1sica\u00bb. As plumaxes reprodutivas ou as variaci\u00f3ns da plumaxe b\u00e1sica co\u00f1\u00e9cense no sistema Humphrey-Parkes como plumaxes \u00abalternativas\u00bb. A muda \u00e9 anual na maior\u00eda das especies, a\u00ednda que algunhas poden ter d\u00faas mudas ao ano, e as grandes aves de presa poden mudar s\u00f3 unha vez cada poucos anos. Os padr\u00f3ns de muda var\u00edan entre especies. Nos paseriformes, as plumas de voo son substitu\u00eddas unha por unha iniciando o ciclo coa primaria m\u00e1is interna. Cando se muda a quinta das seis primarias, a terciaria m\u00e1is externa comeza a desprenderse. Despois que se mudan as terciarias m\u00e1is internas, as secundarias comezan a mudarse dende a m\u00e1is interna e isto prosegue at\u00e9 as plumas m\u00e1is externas (muda centr\u00edfuga). As cobertoiras primarias maiores m\u00fadanse sincronicamente coas primarias coas que se superpo\u00f1en. Un pequeno n\u00famero de especies, como os patos e gansos, perden todas as plumas de voo \u00e1 vez, e quedan temporalmente sen capacidade de voar. Como regra xeral, as plumas da cola m\u00fadanse e substit\u00faense comezando desde o par m\u00e1is interior; con todo, obs\u00e9rvanse mudas centr\u00edpetas de plumas da cola en Phasianidae. A muda centr\u00edfuga \u00e9 diferente nas plumas da cola dos Picidae e os Certhiidae nos que comeza polo segundo par de plumas m\u00e1is internas e remata co par central, de modo que a ave mant\u00e9n a capacidade de axudarse coa s\u00faa cola para rubir. O padr\u00f3n xeral que se ve en paseriformes \u00e9 que as primarias son substitu\u00eddas cara a f\u00f3ra, as secundarias cara a dentro, e a cola desde o centro cara a f\u00f3ra.\nAntes de ani\u00f1ar, nas femias da maior\u00eda das especies de aves desenv\u00f3lvese o que se chama unha placa de incubaci\u00f3n, \u00e9 dicir, unha zona libre de plumas preto do abdome. A pel est\u00e1 al\u00ed ben irrigada con vasos sangu\u00edneos, o que axuda na incubaci\u00f3n.\nAs plumas requiren mantemento e as aves acic\u00e1lanas ou peitean diariamente, pasando en media un 9\u00a0% do seu tempo diario niso. O pico \u00fasase para extraer part\u00edculas estra\u00f1as e para aplicar secreci\u00f3ns cerosas provenientes da gl\u00e1ndula uropixial. Estas secreci\u00f3ns protexen a flexibilidade da pluma e act\u00faan como axente antimicrobiano, inhibindo o crecemento de bacterias degradadoras da pluma. Isto pode suplementarse con secreci\u00f3ns de \u00e1cido f\u00f3rmico das formigas, que reciben mediante un comportamento co\u00f1ecido como \u00abba\u00f1o de formigas\u00bb, para quitar os parasitos das plumas.\nAs escamas das aves est\u00e1n formadas da mesma queratina que as plumas, o pico, as garras e espor\u00f3ns. At\u00f3panse principalmente nas dedas do p\u00e9 e no metatarso, pero poden atoparse m\u00e1is arriba at\u00e9 o tal\u00f3n nalgunhas aves. A maior\u00eda das escamas das aves non se superpo\u00f1en significativamente, excepto nos casos dos Alcedines e os Picidae. P\u00e9nsase que as escamas das aves son hom\u00f3logas \u00e1s dos r\u00e9ptiles e mam\u00edferos.\nVoo.\nA maior parte das aves poden voar, o que as distingue de case todo o resto de vertebrados. Voar \u00e9 o principal modo de locomoci\u00f3n para a maior\u00eda das aves e \u00fasano para reproducirse, alimentarse e fuxir dos seus depredadores. Para voar, as aves desenvolveron diversas adaptaci\u00f3ns fision\u00f3micas que incl\u00faen un esqueleto lixeiro, dous grandes m\u00fasculos de voo (o pectoral que \u00e9 o 15\u00a0% da masa total da ave, e o supracoracoideo), e dous membros modificados (\u00e1s) que serven como perf\u00eds alares. A forma e o tama\u00f1o das \u00e1s determinan o tipo de voo de cada ave; moitas especies combinan un estilo de voo baseado en fortes batidos de \u00e1s, cun voo de planeo que require menos enerx\u00eda. A altitude de voo das aves presenta un rango enorme, pois var\u00eda desde o nivel do mar at\u00e9 por encima dos 11\u00a0000\u00a0m.\nAo redor de 60 especies de aves son non voadoras, tam\u00e9n un bo n\u00famero de especies extintas carec\u00edan da capacidade de voar. As aves non voadoras a mi\u00fado at\u00f3panse en illas illadas, probablemente debido a unha escaseza de recursos e \u00e1 ausencia de depredadores terrestres. A pesar de que non poden voar, os ping\u00fc\u00edns usan unha musculatura e uns movementos similares para \"voar\" a trav\u00e9s da auga; as\u00ed o fan tam\u00e9n os \u00e1lcidos, as pardelas e os merlos acu\u00e1ticos.\nDimensi\u00f3ns.\nA menor das aves \u00e9 o macho do \"Mellisuga helenae\" duns 64\u00a0mm de longo, e 2,8\u00a0g, e envergadura das \u00e1s duns 78\u00a0mm. A ave actual m\u00e1is grande \u00e9 a avestruz cunha altura de at\u00e9 2,74 metros e 155\u00a0kg de peso, pon tam\u00e9n os ovos m\u00e1is grandes, con medias de 15 por 13\u00a0cm e un peso de 1,4\u00a0kg. As aves m\u00e1is altas que existisen e das cales se te\u00f1an rexistros eran as moas xigantes que med\u00edan at\u00e9 3,6\u00a0m, pesaban m\u00e1is de 230\u00a0kg e habitaban en Nova Zelandia at\u00e9, polo menos, o s\u00e9culo XVI. A ave m\u00e1is pesada que coexistise co home \u00e9 a extinta \"Aepyornis maximus\" de Madagascar, que chegaba a medir at\u00e9 tres metros de altura e uns 500\u00a0kg de peso. De dimensi\u00f3ns similares era \"Dromornis stirtoni\" de Australia.\nOs \"Diomedea exulans\" pos\u00faen a maior envergadura de \u00e1s de todos os animais voadores actuais, poden exceder os 340\u00a0cm, cun peso de m\u00e1is de 10\u00a0kg. A xigantesca ave f\u00f3sil \"Argentavis magnificens\" \u00e9 a maior ave voadora que se descubriu; est\u00edmase que a s\u00faa envergadura era de m\u00e1is de 5,8 metros e un peso de 60-80\u00a0kg. Son varias as especies actuais de aves voadoras consideradas como as m\u00e1is pesadas, as cales non adoitan superar os 20\u00a0kg, entre elas a avetarda e a \"Ardeotis kori\". O c\u00f3ndor dos Andes non supera aos anteriores pero \u00e9 unha ave voadora de dimensi\u00f3ns considerables, cunha lonxitude de at\u00e9 120\u00a0cm, envergadura que chega aos 320\u00a0cm e un peso de at\u00e9 15\u00a0kg.\nRitmos biol\u00f3xicos.\nA vida das aves organ\u00edzase en funci\u00f3n de varios ritmos biol\u00f3xicos. O m\u00e1is com\u00fan, como noutros vertebrados, \u00e9 o ritmo circadiano. A maior\u00eda das aves son di\u00farnas, pero algunhas, como a maior parte das rapaces nocturnas e os Caprimulgidae son nocturnas ou crepusculares. Outras especies, como a maior\u00eda das lim\u00edcolas, seguen un ritmo baseado nas mareas.\nAs aves, debido \u00e1 existencia de estaci\u00f3ns, seguen tam\u00e9n un ritmo circanual. As aves que migran grandes distancias sofren xeralmente cambios anat\u00f3micos ou de comportamento (por exemplo o zugunruhe ou comportamento ansioso na \u00e9poca reprodutora) ou unha muda para preparase para a viaxe. Segundo a estaci\u00f3n, certas especies poden realizar igualmente migraci\u00f3ns diarias, altitudinais por exemplo, ou para chegar \u00e1s s\u00faas zonas de aprovisionamento.\nOs ritmos circadianos e estacionais parecen estar ligados \u00e1 duraci\u00f3n do d\u00eda. Os ciclos de reproduci\u00f3n son anuais, pero en certas especies particularmente prol\u00edficas poden sacar adiante varias ni\u00f1adas nunha mesma estaci\u00f3n.\nLonxevidade.\nA duraci\u00f3n da vida das aves \u00e9 moi variable segundo as especies, pode ser de tres ou catro anos para algunhas paseriformes, a m\u00e1is de 50 anos para os Diomedeidae, Procellariidae, ou mesmo m\u00e1is de 60 anos para certas especies raras como o \"Strigops habroptila\". Para deducir aproximadamente a idade dunha ave hai que ter bos co\u00f1ecementos sobre fen\u00f3menos como as variaci\u00f3ns da muda segundo a idade (ademais da estaci\u00f3n), ou a neumatizaci\u00f3n do esqueleto ao envellecer.\nIntelixencia.\nA\u00ednda que \"ter cerebro de paxaro\" significa non ter intelixencia en varias culturas, certas especies de aves dan probas de capacidades cognitivas relativamente elevadas. As especies de Corvidae te\u00f1en fama de ser as aves m\u00e1is intelixentes; os papagaios tam\u00e9n son quen de facer demostraci\u00f3ns sorprendentes, mais con bastante disparidade entre as especies. Por outra banda, \u00e9 dif\u00edcil definir o termo \"intelixencia\" e tam\u00e9n distinguir aquilo que \u00e9 parte do dominio do innato ou do dominio do adquirido, e por tanto de avaliar as s\u00faas capacidades de razoamento.\nAs aves poden aprender; s\u00e1bese por exemplo que os cucos aprenden os cantos dos seus pais adoptivos ou que os corvos fan a s\u00faa aprendizaxe imitando os seus semellantes. As s\u00faas capacidades m\u00e1is com\u00fans son certamente a representaci\u00f3n espacial (que lles permite orientarse, reencontrar as s\u00faas fontes de alimento ou constru\u00edr ni\u00f1os sofisticados) e a capacidade de comunicaci\u00f3n.\nUnha das capacidades m\u00e1is sorprendentes \u00e9 a aptitude bastante difundida de servirse dun obxecto como utensilio. O \"Corvus moneduloides\", por exemplo, \u00e9 capaz de usar un pau para sacar dos troncos os insectos cos que se nutre. Certas aves son tam\u00e9n capaces de contar, coma os papagaios, que son tam\u00e9n co\u00f1ecidos non s\u00f3 por reproducir a voz humana, sen\u00f3n tam\u00e9n por comprender o que din e empregar o seu vocabulario con acerto.\nObservouse igualmente a aves capaces de \"medicarse\", por exemplo ao inxeriren arxila para combateren os efectos nefastos de toxinas alimentarias. Certas facultades son practicamente \u00fanicas, o \"Merops orientalis\" \u00e9 capaz de \"meterse na cabeza\" dos seus predadores, \u00e9 dicir de calcular o que o predador pode ver ou non.\nComportamento.\nA maior\u00eda das aves son di\u00farnas, mais algunhas especies, sobre todo bufos e avenoiteiras, son nocturnas ou crepusculares; e moitas aves lim\u00edcolas costeiras alim\u00e9ntanse cando as mareas lles son propicias, xa sexa de d\u00eda ou de noite.\nDieta e alimentaci\u00f3n.\nA dieta das aves incl\u00fae unha gran cantidade de tipos de alimentos como n\u00e9ctar, froitas, plantas, sementes, prea, e diversos animais pequenos, inclu\u00eddas outras aves. Como as aves non te\u00f1en dentes, o seu aparato dixestivo est\u00e1 adaptado a procesar alimentos sen mastigar que a ave traga enteiros.\nAs aves chamadas xeneralistas son as que empregan moitas e diferentes estratexias para conseguir alimentos dunha ampla variedade de tipos, mentres que as que se concentran nun espectro reducido de alimentos ou te\u00f1en unha \u00fanica estratexia para conseguir comida son consideradas especialistas. As estratexias de alimentaci\u00f3n das aves var\u00edan segundo a especie. Algunhas cazan insectos lanz\u00e1ndose sorpresivamente dende unha p\u00f3la. As especies que se alimentan do n\u00e9ctar, coma os colibr\u00eds, os Nectariniidae e os Loriinae, te\u00f1en linguas pilosas e formas de bico especialmente adaptadas para axustarse \u00e1s plantas das que se alimentan. Os kiwis e as aves lim\u00edcolas te\u00f1en longos bicos que empregan para sondar o chan en busca de invertebrados; no caso das lim\u00edcolas, os seus bicos presentan diferentes lonxitudes e curvaturas, xa que cada especie ten un nicho ecol\u00f3xico diferente. As movellas, parrulos mergulladores, ping\u00fc\u00edns e \u00e1lcidos perseguen as s\u00faas presas baixo a auga, empregando as s\u00faas \u00e1s e/ou p\u00e9s para propulsarse, mentres que os mascatos, picapeixes e carr\u00e1n son predadores a\u00e9reos que se mergullan en picado en busca da s\u00faa presa. Os flamengos, tres especies de \"Pachyptila\", e alg\u00fans parrulos, alim\u00e9ntanse filtrando a auga. Outras aves, como os gansos e os patos nadadores, alim\u00e9ntanse principalmente pastando. Algunhas especies, entre as que se incl\u00faen as fragatas, as gaivotas, e os Stercorariidae, son cleptoparasitas, \u00e9 dicir, rouban comida a outras aves. Suponse que con isto logran un suplemento adicional, pero non unha parte importante da s\u00faa dieta xeral; un caso estudado de cleptoparasitismo da \"Fregata minor\" sobre o \"Sula dactylatra\" determinou que obti\u00f1an as\u00ed de media s\u00f3 o 5% da s\u00faa comida, e como m\u00e1ximo un 40%. Hai outras aves que son preeiras, algunhas das cales, como os voitres, est\u00e1n especializados en comer cad\u00e1veres, mentres que outras, como as gaivotas, os c\u00f3rvidos ou algunhas aves de presa fano s\u00f3 como oportunistas.\nInxesta de auga.\nA maior\u00eda das aves necesitan beber, a\u00ednda que a s\u00faa demanda fisiol\u00f3xica de auga vese reducida pola excreci\u00f3n uricot\u00e9lica e a ausencia de gl\u00e1ndulas sudor\u00edparas. Ademais, poden refrescarse mov\u00e9ndose \u00e1 sombra, mergull\u00e1ndose na auga, arquexando, axitando a s\u00faa gorxa, ou con alg\u00fans comportamentos especiais como a urohidrose. Algunhas aves do deserto poden obter toda a auga que necesitan do seu alimento. Tam\u00e9n poden presentar outras adaptaci\u00f3ns, como permitir que a temperatura do seu corpo se eleve, o que evita a perda de humidade que se producir\u00eda mediante o arrefriado por evaporaci\u00f3n ou por arquexo. As aves mari\u00f1as poden beber auga do mar, xa que te\u00f1en unhas gl\u00e1ndulas do sal na cabeza que usan para eliminar o exceso de sal, que expulsan a trav\u00e9s das fosas nasais.\nA meirande parte das aves recollen a auga co peteiro e despois elevan a s\u00faa cabeza para deixar que a auga caia pola gorxa. Todas as pombas e algunhas especies, especialmente nas zonas \u00e1ridas, pertencentes \u00e1s familias dos Estrildidae, os Coliidae, os Turnicidae e as Otididae, son quen de beber auga sen necesidade de botar para atr\u00e1s a cabeza. Algunhas especies do deserto dependen de fontes de auga; tal \u00e9 o caso das gangas que se concentran diariamente en gran n\u00famero nas pozas, e carrexan a auga para os seus pitos nas plumas molladas do ventre.\nMigraci\u00f3ns e desprazamentos.\nMoitas especies de aves migran para aproveitarse das diferenzas estacionais de temperatura no mundo, co que optimizan a dispo\u00f1ibilidade de fontes de alimento e de h\u00e1bitats reprodutivos. As migraci\u00f3ns var\u00edan moito segundo a especie. Moitas realizan longas migraci\u00f3ns anuais, polo xeral provocadas polos cambios na duraci\u00f3n do d\u00eda as\u00ed como polas condici\u00f3ns meteorol\u00f3xicas. Estas aves caracter\u00edzanse por pasar a tempada de cr\u00eda en rexi\u00f3ns t\u00e9pedas ou polares, e invernar en rexi\u00f3ns t\u00e9pedas m\u00e1is c\u00e1lidas, tropicais, ou no hemisferio contrario.\nAntes da migraci\u00f3n incrementan substancialmente as s\u00faas graxas e reservas corporais, e reducen o tama\u00f1o dalg\u00fans dos seus \u00f3rganos. A migraci\u00f3n \u00e9 unha actividade que consome moita enerx\u00eda, sobre todo cando a ave debe cruzar desertos e oc\u00e9anos sen poder reabastecerse. As aves terrestres te\u00f1en unha autonom\u00eda de voo duns 2.500\u00a0km e as aves lim\u00edcolas duns 4.000\u00a0km, a\u00ednda que o mazarico rabipinto pode chegar a voar 10.200\u00a0km sen parar. As aves mari\u00f1as tam\u00e9n levan a cabo longas migraci\u00f3ns; a migraci\u00f3n anual m\u00e1is longa \u00e9 a realizada pola pardela curricacho, que cr\u00eda en Nova Zelandia e Chile e pasa o ver\u00e1n do Hemisferio Norte aliment\u00e1ndose no Pac\u00edfico Norte (Xap\u00f3n, Alasca e California); en total percorre uns 64.000\u00a0km ao ano. Outras aves mari\u00f1as disp\u00e9rsanse despois da \u00e9poca de cr\u00eda, viaxando moito pero sen unha ruta establecida. Os albatros, que ani\u00f1an no oc\u00e9ano Ant\u00e1rtico, a mi\u00fado realizan viaxes circumpolares nos per\u00edodos non reprodutivos.\nAlgunhas especies de aves realizan migraci\u00f3ns m\u00e1is curtas, viaxando s\u00f3 o necesario para evitar o mal tempo ou conseguir comida. Especies como alg\u00fans frinx\u00edlidos boreais te\u00f1en comportamentos irruptivos, ao estar presentes nun lugar un ano e ausentes ao seguinte. Este tipo de desprazamento adoita estar vencellado \u00e1 dispo\u00f1ibilidade de alimentos. Tam\u00e9n poden realizar desprazamentos pequenos dentro da s\u00faa \u00e1rea de distribuci\u00f3n, con individuos de latitudes m\u00e1is altas que se moven cara aos territorios do sur dos seus conx\u00e9neres; outras aves realizan migraci\u00f3ns parciais, nas cales s\u00f3 migra unha parte da poboaci\u00f3n (normalmente femias e machos subdominantes). Nalgunhas rexi\u00f3ns, a migraci\u00f3n parcial pode supo\u00f1er unha gran porcentaxe das formas de migraci\u00f3n das s\u00faas avifaunas; en Australia, alg\u00fans estudos calcularon que en torno ao 44 % das aves non paseriformes e o 32% das paseriformes son parcialmente migratorias. A migraci\u00f3n altitudinal \u00e9 un tipo de migraci\u00f3n de curta distancia, na que as aves pasan a \u00e9poca de cr\u00eda a maiores altitudes, e en \u00e9pocas menos favorables despr\u00e1zanse cara a altitudes menores. Polo xeral est\u00e1n provocadas por cambios de temperatura, e normalmente acontecen cando os territorios se volven inh\u00f3spitos pola falta de comida. Algunhas especies poden ser n\u00f3mades, e non teren un territorio fixo, e despr\u00e1zanse en funci\u00f3n do tempo meteorol\u00f3xico e da dispo\u00f1ibilidade de alimentos. A maior\u00eda dos papagaios non son nin migradores, nin sedentarios, sen\u00f3n que son dispersivos, irruptivos, n\u00f3mades, ou realizan desprazamentos pequenos e irregulares.\nA capacidade das aves de volver a un lugar concreto tras percorrer grandes distancias co\u00f1\u00e9cese dende hai certo tempo. Nun experimento realizado na d\u00e9cada de 1950, unha pardela furabuchos ceibada en Boston, volveu \u00e1 s\u00faa colonia en Skomer (Gales) en 13 d\u00edas, cubrindo unha distancia de 5.150\u00a0km. As aves ori\u00e9ntanse durante a migraci\u00f3n usando diversos m\u00e9todos; durante o d\u00eda empregan o sol para guiarse, e as estrelas son a referencia pola noite. As especies que se orientan polo sol usan un reloxo interno para compensar as mudanzas de posici\u00f3n do astro ao longo do d\u00eda. A orientaci\u00f3n a partir das estrelas bas\u00e9ase na posici\u00f3n das constelaci\u00f3ns ao redor dos polos celestes. Nalgunhas especies, isto \u00e9 reforzado ademais coa s\u00faa capacidade de sentir o magnetismo da Terra a trav\u00e9s de fotorreceptores especializados.\nComunicaci\u00f3n.\nAs aves comun\u00edcanse principalmente a trav\u00e9s de sinais visuais e auditivos. Os sinais poden ser interespec\u00edficos (entre especies distintas) ou intraespec\u00edficas (dunha soa especie).\nEn ocasi\u00f3ns usan a plumaxe para establecer ou reafirmar a s\u00faa posici\u00f3n social; para indicar a s\u00faa receptividade sexual, ou para intimidar, como no caso da exhibici\u00f3n do \"Eurypyga helias\", que procura afastar os seus predadores e protexer os seus polos. As variaci\u00f3ns da plumaxe permiten a identificaci\u00f3n das aves, sobre todo entre especies. A comunicaci\u00f3n visual nas aves incl\u00fae exhibici\u00f3ns rituais, entre as cales figuran acci\u00f3ns 'habituais' como acicalaren as plumas, picadas e outros. Estas demostraci\u00f3ns poden ser sinais de ameaza ou de submisi\u00f3n, ou contribu\u00edr \u00e1 formaci\u00f3n de parellas. As exhibici\u00f3ns m\u00e1is elaboradas danse no cortexo, a mi\u00fado composto de complexas combinaci\u00f3ns de moitos movementos distintos; o \u00e9xito reprodutivo dos machos pode depender da calidade das exhibici\u00f3ns.\nAs vocalizaci\u00f3ns das aves, isto \u00e9, os seus cantos e reclamos, prod\u00facense na sirinxe e son o principal medio que usan para comunicarse mediante o son. Esta comunicaci\u00f3n pode ser moi complexa; algunhas especies poden usar os dous lados da sirinxe independentemente, e logran as\u00ed producir simultaneamente dous sons. Os reclamos \u00fasanse para unha ampla variedade de prop\u00f3sitos: para facer as beiras (atracci\u00f3n da parella, avaliar as posibles parellas); para protexer e marcar o territorio; para a identificaci\u00f3n doutros individuos (como cando os pais procuran os seus pitos nas colonias, ou cando as parellas se queren reunir); ou para alertar dun depredador potencial. Os reclamos de alerta, en ocasi\u00f3ns, incl\u00faen informaci\u00f3n espec\u00edfica da natureza da ameaza; e ademais algunhas aves son quen de reco\u00f1eceren as chamadas de alerta que realizan outras especies. \u00c1 parte das vocalizaci\u00f3ns, algunhas aves usan m\u00e9todos mec\u00e1nicos para a comunicaci\u00f3n auditiva. O \"hakawai\" de Nova Zelandia, pertencente \u00f3 x\u00e9nero \"Coenocorypha\", produc\u00eda sons cando o aire pasaba entre as s\u00faas plumas, os petos tamborilan para marcar territorio, e as \"Probosciger aterrimus\" fan chamadas a base de golpes usando ferramentas.\nSociabilidade.\nMentres que algunhas aves son esencialmente solitarias ou viven en pequenos grupos familiares, outras poden formar grandes bandadas. Os beneficios principais de se agruparen son: maior seguridade e un incremento da eficiencia na procura de alimento. Defenderse contra os depredadores \u00e9 especialmente importante en h\u00e1bitats pechados como os bosques, onde as emboscadas son com\u00fans, e unha gran cantidade de ollos contrib\u00faen a un bo sistema de alerta. Isto levou ao desenvolvemento de bandadas compostas por un pequeno n\u00famero de diferentes especies unidas para a alimentaci\u00f3n; estas bandadas aumentan a seguridade e reducen a competencia potencial polos recursos. Non todo son beneficios, entre os custos que presentan as asociaci\u00f3ns en bandadas est\u00e1n as intimidaci\u00f3ns e o acoso por parte das aves dominantes cara \u00e1s subordinadas, e nalg\u00fans casos a reduci\u00f3n da eficiencia na procura de alimento.\nTam\u00e9n, en ocasi\u00f3ns, as aves forman asociaci\u00f3ns con especies que non son aves. Algunhas aves mari\u00f1as as\u00f3cianse cos golfi\u00f1os e at\u00fans, que empurran os bancos de peixes cara \u00e1 superficie e as aves merg\u00fallanse para os pescaren. Os Bucerotidae te\u00f1en unha relaci\u00f3n mutualista coa \"Helogale parvula\", alim\u00e9ntanse xuntos e al\u00e9rtanse da proximidade de aves de presa e doutros depredadores.\nDescanso.\nAs altas taxas metab\u00f3licas das aves durante os seus momentos de actividade di\u00farna est\u00e1n contrarrestadas polos seus momentos de descanso. Mentres dormen, as aves a mi\u00fado realizan un tipo de sono chamado vixiante, onde se intercalan per\u00edodos de descanso con leves e r\u00e1pidas olladas, que lles permiten estar atentas a calquera ru\u00eddo e escaparen das ameazas; os cirrios com\u00fans son quen de durmiren mentres voan, e usan o vento estratexicamente (xeralmente encar\u00e1ndose a el) para non se afastaren en exceso dos seus territorios. Tense suxerido que alg\u00fans tipos de sono poder\u00edan ser posibles en voo. Algunhas especies te\u00f1en a capacidade de caeren nun sono de onda lenta cun s\u00f3 hemisferio do cerebro cada vez. As aves tenden a usar esta habilidade segundo a s\u00faa posici\u00f3n relativa dentro da bandada; as que se atopan nos laterais do grupo mante\u00f1en as\u00ed aberto o ollo que vix\u00eda os arredores da bandada; esta adaptaci\u00f3n tam\u00e9n se presenta en cet\u00e1ceos. \u00c9 bastante normal que as aves se xunten \u00e1 hora de durmir, o que reduce a perda de calor corporal e dimin\u00fae os riscos asociados aos depredadores. Os durmidoiros son a mi\u00fado escollidos en atenci\u00f3n a eses dous factores: seguridade e termorregulaci\u00f3n. Moitas aves, cando dormen, dobran as s\u00faas cabezas cara \u00f3 dorso e meten o peteiro embaixo das plumas. \u00c9 moi com\u00fan que as aves descansen sobre unha pata, e nalg\u00fans casos, sobre todo en climas fr\u00edos, meten a pata entre as s\u00faas plumas. Os paseriformes te\u00f1en un mecanismo de bloqueo no tend\u00f3n que lles permite manterse na percha sen caeren mentres dormen. Moitas aves terrestres, coma os fais\u00e1ns e as perdices, descansan subidas \u00e1s \u00e1rbores. Varias especies do x\u00e9nero \"Loriculus\" dormen boca abaixo, coma os morcegos. Algunhas especies pola noite entran nun estado de letargo que vai acompa\u00f1ado dunha reduci\u00f3n das s\u00faas taxas metab\u00f3licas; hai unhas 100 especies que te\u00f1en esta adaptaci\u00f3n fisiol\u00f3xica: colibr\u00eds, egotelos e noitebras. Unha especie, a \"Phalaenoptilus nuttallii\", mesmo entra nun estado de hibernaci\u00f3n.\nReproduci\u00f3n.\nAs aves desenvolveron un comportamento reprodutor m\u00e1is complexo c\u00e1 maior\u00eda dos vertebrados. Durante a \u00e9poca de reproduci\u00f3n realizan unha serie de rituais, alg\u00fans deles moi elaborados, como o cortexo do macho para aparearse coa femia, ou a construci\u00f3n de ni\u00f1os para levar a cabo a posta dos ovos. As aves reprod\u00facense mediante fecundaci\u00f3n interna e po\u00f1en ovos provistos dunha cuberta calcaria dura (a casca).\nTipos de emparellamento.\nO noventa e cinco por cento das especies de aves son mon\u00f3gamas sociais. As parellas mant\u00e9\u00f1ense polo menos durante toda a tempada de cr\u00eda, mais poden durar varios anos ou mesmo at\u00e9 a morte dun dos membros da parella. A monogamia permite o coidado biparental que \u00e9 especialmente importante nas especies nas que se necesita a dous adultos para sacar adiante os pitos. En moitas especies mon\u00f3gamas, as c\u00f3pulas f\u00f3ra da parella (\"infidelidades\") son com\u00fans. Este comportamento \u00e9 moi t\u00edpico entre machos dominantes e femias emparelladas con machos subordinados, mais tam\u00e9n pode ser o resultado de c\u00f3pulas forzadas, como no caso dos patos e outros an\u00e1tidos. Os beneficios destas c\u00f3pulas f\u00f3ra da parella incl\u00faen, para as femias, conseguir mellores xenes para os seus descendentes e asegurarse fronte \u00e1 posibilidade de que a s\u00faa parella sexa inf\u00e9rtil, para os machos, aumentar o n\u00famero de descendentes sen custo en coidado parental. Nas especies nas que as c\u00f3pulas f\u00f3ra da parella son com\u00fans, os machos vix\u00edan estreitamente as s\u00faas parellas, esta adaptaci\u00f3n aumenta a probabilidade de que os pitos que cr\u00edan te\u00f1an os seus xenes.\nOutros sistemas de emparellamento, como a polixinia, poliandria, poligamia, polixinandria e a promiscuidade tam\u00e9n se dan en aves. Os sistemas polig\u00e1micos danse en especies onde as femias son capaces de criar os seus pitos sen a necesidade dos machos. Algunhas especies usan m\u00e1is dun destes sistemas segundo as circunstancias.\nNa reproduci\u00f3n normalmente real\u00edzase algunha forma de exhibici\u00f3n de cortexo, polo xeral realizada polo macho. A maior parte destas exhibici\u00f3ns son bastante simples e incl\u00faen alg\u00fan tipo de canto. Con todo outras est\u00e1n moi elaboradas. Dentro das exhibici\u00f3ns nupciais m\u00e1is rechamantes at\u00f3panse as realizados polas aves do para\u00edso de Nova Guinea e os Pipridae do Neotr\u00f3pico. Segundo a especie poden inclu\u00edr golpeteos e tamborileos coas \u00e1s ou a cola, bailes e voos acrob\u00e1ticos en areas de combate (\"leks\"). As femias adoitan ser as que elixen a s\u00faa parella, a\u00ednda que nalgunhas especies poli\u00e1ndricas, como o \"Phalaropus lobatus\", \u00e9 ao rev\u00e9s, os machos, que son de cores pouco rechamantes, son os que elixen as femias de plumaxe colorida e brillante. Os acicalamentos mutuos, as cebas de cortexo, e os rozamentos e \"bicos\" cos peteiros son comportamentos com\u00fans, xeralmente despois de que se emparellaron.\nTerritorios, ni\u00f1os e incubaci\u00f3n.\nMoitas aves defenden activamente un territorio das intromisi\u00f3ns dos seus conx\u00e9neres durante a \u00e9poca de cr\u00eda; ao manter o seu territorio aseguran as fontes de alimento para os seus pitos. As especies que non defenden un territorio, como as aves mari\u00f1as ou os cirrios, a mi\u00fado cr\u00edan en colonias; ao criaren en colonias cons\u00e9guese certa protecci\u00f3n contra os depredadores. Nas colonias, as aves defenden os seus lugares de nidaci\u00f3n e a competencia por estes lugares pode ser intensa.\nTodas as aves po\u00f1en ovos amni\u00f3ticos con cascas duras compostas maiormente por carbonato c\u00e1lcico. Os ovos das especies que ani\u00f1an en buratos ou tobos adoitan ser brancos ou de cores claras, mentres que os ovos das que ani\u00f1an no chan ou entre a vexetaci\u00f3n polo xeral cam\u00faflanse coa contorna. Hai, con todo, moitas excepci\u00f3ns a esta regra; por exemplo as avenoiteiras ani\u00f1an no chan, pero os seus ovos son brancos e a camuflaxe cons\u00e9guese pola s\u00faa plumaxe. Nas aves que son v\u00edtimas dos parasitos de posta os seus ovos te\u00f1en padr\u00f3ns de cor variantes, adaptaci\u00f3n que aumenta as probabilidades de descubrir o ovo do parasito no ni\u00f1o, isto \u00e1 s\u00faa vez impulsou unha adaptaci\u00f3n nas femias parasitas que axusta as cores dos seus ovos aos dos seus hospedadores.\nOs ovos adoitan ser incubados nun ni\u00f1o. A maior parte das especies constr\u00faen un ni\u00f1o m\u00e1is ou menos traballado, que pode ser unha copa, unha b\u00f3veda, unha plataforma, un mont\u00edculo, un tobo ou unha simple escarvadura no chan. Alg\u00fans ni\u00f1os son, en cambio moi sinxelos; os albatros po\u00f1en os ovos case directamente sobre o chan. A maior parte das aves localizan os seus ni\u00f1os en lugares protexidos e ocultos para evitaren os depredadores, pero nas especies coloniais, que te\u00f1en maior capacidade de defensa, os ni\u00f1os sit\u00faanse en zonas m\u00e1is expostas. Durante a construci\u00f3n, algunhas especies recollen plantas provistas de toxinas dani\u00f1as para os parasitos, o que favorece a supervivencia dos seus pitos, e a mi\u00fado usan as plumas como illamento t\u00e9rmico. Varias especies de aves non te\u00f1en ni\u00f1os; o arao com\u00fan cr\u00eda en cant\u00eds onde deposita os ovos directamente sobre a rocha, e o ping\u00fc\u00edn emperador garda e incuba os seus ovos entre os seus p\u00e9s e o seu corpo. A ausencia de ni\u00f1os \u00e9 m\u00e1is com\u00fan en especies que ani\u00f1an no chan, xa que os seus pitos adoitan ser precoces.\nA incubaci\u00f3n xeralmente comeza cando se puxo o \u00faltimo ovo e ten a fin de optimizar a s\u00faa temperatura para o correcto desenvolvemento do embri\u00f3n. Nas especies mon\u00f3gamas a incubaci\u00f3n adoita ser unha tarefa compartida, mentres que nas especies pol\u00edgamas o encargado \u00e9 s\u00f3 un dos proxenitores. A calor dos pais pasa aos ovos a trav\u00e9s dunhas zonas concretas do ventre ou do abdome da ave que perderon as plumas e te\u00f1en a pel descuberta. A incubaci\u00f3n pode ser un proceso que demanda moita enerx\u00eda; os albatros adultos, por exemplo, perden ata 83 g de peso por d\u00eda de incubaci\u00f3n. A calor na incubaci\u00f3n dos ovos dos Megapodiidae prov\u00e9n do sol, da descomposici\u00f3n da vexetaci\u00f3n ou da calor do chan en zonas volc\u00e1nicas. Os per\u00edodos de incubaci\u00f3n var\u00edan moito, desde 10 d\u00edas nos cucos, petos e paseriformes, ata m\u00e1is de 80 d\u00edas nos albatros e nos kiwis.\nA diversidade de caracter\u00edsticas das aves \u00e9 grande, \u00e1s veces incluso en especies moi relacionadas. Na t\u00e1boa seguinte comp\u00e1ranse varias caracter\u00edsticas aviarias.\nCoidado paterno e emancipaci\u00f3n.\nAo sa\u00edren da casca, os polos poden ser desde indefensos ata independentes, inclu\u00eddos varios estados intermedios, segundo a especie. Os que nacen indefensos ch\u00e1manse altriciais ou nid\u00edcolas, e adoitan ser pequenos, cegos e estar nus; os polos que nacen m\u00e1is formados ch\u00e1manse precoces ou nid\u00edfugos, est\u00e1n cubertos de penuxe e son capaces de seguir os seus pais (como \u00e9 o caso dos anseriformes e galiformes). Os polos altriciais necesitan a axuda dos seus pais para se termorregularen, e o per\u00edodo de cr\u00eda dura m\u00e1is tempo que o dos precoces.\nA duraci\u00f3n e natureza do coidado parental var\u00eda moito entre as diferentes ordes e especies. Nun extremo est\u00e1n os Megapodiidae, que deixan de coidar os seus descendentes ap\u00f3s romperen a casca. O polo que acaba de nacer \u00e9 capaz de sa\u00edr da casca e do ni\u00f1o sen axuda dos pais e valerse por si mesmo inmediatamente. No outro extremo, moitas aves mari\u00f1as coidan os seus polos durante longos per\u00edodos de tempo. O m\u00e1is longo \u00e9 o do \"Fregata minor\", cuxos polos tardan seis meses en emplumar e son alimentados polos pais durante outros catorce meses m\u00e1is.\nNalgunhas especies, os dous pais oc\u00fapanse da cr\u00eda, noutras s\u00f3 un dos sexos carga coa responsabilidade. En ocasi\u00f3ns, outros conx\u00e9neres, xeralmente parentes pr\u00f3ximos, axudan na cr\u00eda. Este comportamento \u00e9 bastante com\u00fan entre os c\u00f3rvidos e especies af\u00edns como a \"Gymnorhina tibicen\" ou o x\u00e9nero \"Malurus\", pero observouse tam\u00e9n en especies tan diferentes como o \"Acanthisitta chloris\" ou o mi\u00f1ato. Na maior parte dos grupos animais, o coidado das cr\u00edas por parte dos machos \u00e9 raro, por\u00e9n, nas aves \u00e9 bastante com\u00fan, m\u00e1is do que en calquera outra clase de vertebrados. A\u00ednda que os labores ligados coa reproduci\u00f3n e cr\u00eda son habitualmente compartidos, en ocasi\u00f3ns hai unha divisi\u00f3n do traballo na que un dos membros da parella realiza toda ou a maior parte dunha tarefa.\nO momento no que os polos abandonan o ni\u00f1o var\u00eda de xeito moi acusado. Os polos dos \u00e1lcidos do x\u00e9nero \"Synthliboramphus\", como \"Synthliboramphus antiquus\", deixan o ni\u00f1o a noite posterior a sa\u00edren da casca e seguen os pais at\u00e9 o mar, onde se desenvolven a salvo dos depredadores terrestres. Outras especies, como os patos, tam\u00e9n abandonan o ni\u00f1o cedo. Na maior parte dos casos, os polos aband\u00f3nano cando son capaces de voar. Logo de deixaren o ni\u00f1o, hai especies, como os albatros, que non contin\u00faan a coidar da ni\u00f1ada, mentres que outras contin\u00faan a os alimentar. Os xuven\u00eds poden tam\u00e9n seguir os pais durante a primeira migraci\u00f3n.\nParasitismo de posta.\nO parasitismo de posta, no que unha especie deixa os seus ovos entre os doutra especie para que esta os cr\u00ede, \u00e9 m\u00e1is com\u00fan entre as aves que en calquera outro tipo de organismo. Despois de que a ave parasita deposite os seus ovos no ni\u00f1o doutra, polo xeral son aceptados e criados polos pais adoptivos a expensas da s\u00faa propia ni\u00f1ada. Entre as especies que usan este modo de parasitismo hai unhas que son incapaces de sacaren adiante unha ni\u00f1ada propia e por iso est\u00e1n obrigadas a parasitar, e hai outras que en ocasi\u00f3ns po\u00f1en os seus ovos en ni\u00f1os de individuos da s\u00faa mesma especie para incrementar o seu rendemento reprodutivo, mesmo a\u00ednda que criasen os seus propios pitos. Unhas cen especies, entre as que se incl\u00faen Indicatoridae, Icteridae, Estrildidae e \"Heteronetta atricapilla\" son parasitos obrigados, a\u00ednda que os m\u00e1is famosos son os cucos. Nalg\u00fans parasitos de posta, os seus ovos eclosionan antes que os do hospedador, o que lle permite ao parasito destru\u00edr os ovos empurr\u00e1ndoos f\u00f3ra do ni\u00f1o ou matar os pitos que tiveron menos tempo para se desenvolveren; isto aseg\u00faralles que toda a comida que traian os pais-hospedadores sexa para eles.\nEcolox\u00eda.\nAs aves ocupan un amplo espectro de nichos ecol\u00f3xicos. Mentres algunhas aves son xeneralistas, outras est\u00e1n altamente especializadas no seu h\u00e1bitat ou na s\u00faa alimentaci\u00f3n. Mesmo nun s\u00f3 h\u00e1bitat, por exemplo un bosque, os nichos ecol\u00f3xicos ocupados por diferentes aves var\u00edan; algunhas especies alim\u00e9ntanse na copa das \u00e1rbores, outras por baixo do dosel arb\u00f3reo, e algunhas no chan do bosque. As aves forestais poden ser insect\u00edvoras, frux\u00edvoras e nectar\u00edvoras. As aves acu\u00e1ticas polo xeral alim\u00e9ntanse pescando, comendo plantas acu\u00e1ticas, ou como cleptoparasitas. As aves de presa est\u00e1n especializadas en cazar mam\u00edferos, outras aves e outros animais, mentres que os voitres son aves preeiras especializadas.\nAlgunhas aves nectar\u00edvoras son importantes polinizadoras, e moitas especies frux\u00edvoras xogan un papel chave na dispersi\u00f3n das sementes. As plantas e as aves que as polinizan, a mi\u00fado coevolucionan, e nalg\u00fans casos o principal polinizador da planta \u00e9 o \u00fanico capaz de chegar ao seu n\u00e9ctar.\nAs aves son importantes na ecolox\u00eda das illas. Alcanzan illas onde os mam\u00edferos non puideron chegar; nestas illas as aves desempe\u00f1an roles ecol\u00f3xicos que en zonas continentais ocupan animais de maior tama\u00f1o. Por exemplo, en Nova Zelandia as moas eran importantes ramoneadoras e frux\u00edvoras, como o son o \"Hemiphaga novaeseelandiae\" e o \"Callaeas cinerea\" na actualidade. Hoxe en d\u00eda as plantas en Nova Zelandia mante\u00f1en as adaptaci\u00f3ns defensivas que desenvolveron para protexerse das extintas moas. As aves mari\u00f1as tam\u00e9n afectan a ecolox\u00eda das illas en que nidifican, sobre todo a trav\u00e9s da concentraci\u00f3n e acumulaci\u00f3n de grandes cantidades de guano, que enriquecen con nutrientes os chans, e os mares circundantes.\nSa\u00fade.\nOs parasitos m\u00e1is correntes das aves pertencen aos grupos dos \u00e1caros, os piollos aviarios e os vermes. Outros parasitos microsc\u00f3picos, como fungos, protozoos, bacterias e virus, tam\u00e9n lles provocan enfermidades.\nPolo menos 2500 especies de \u00e1caros repartidos en 40 familias viven en relaci\u00f3n estreita coas aves, ocupan os seus ni\u00f1os, as s\u00faas plumas, ou mesmo os seus bicos, como certos \u00e1caros dos colibr\u00eds. Estes \u00e1caros poden ter unha relaci\u00f3n simplemente for\u00e9tica ou poden perturbar \u00e1s s\u00faas hospedadoras e provocarlles desnutrici\u00f3n, pero poden tam\u00e9n ser verdadeiros parasitos como \"Dermanyssus\" e \"Ornithonyssus\". Todas as especies de aves est\u00e1n afectadas, incluso os ping\u00fc\u00edns portan carrachas. O modo de vida dunha carracha de ave depende, por suposto, da s\u00faa especie; con todo, a larva vive polo com\u00fan no ni\u00f1o. Os \u00e1caros te\u00f1en ciclos de reproduci\u00f3n curtos e son capaces de multiplicarse moi rapidamente. Alg\u00fans \u00e1caros n\u00fatrense de pel morta, outros como os dos colibr\u00eds, fanse transportar de flor en flor e n\u00fatrense de n\u00e9ctar. Nos ni\u00f1os, mesmo se descubriron carrachas ananas parasitas de carrachas aviarias.\nUn n\u00famero moi importante de carrachas pode prexudicar \u00e1 ni\u00f1ada e mesmo \u00e1 vida dos pitos. Por tanto, certos estudos poder\u00edan suxerir que este comensalismo non \u00e9 unicamente desfavorable \u00e1s aves.\nOs piollos das aves (Ischnocera) infestan, a maior\u00eda de ocasi\u00f3ns, a unha especie concreta.\nVarias especies de platihelmintos, entre os cales est\u00e1n os cestodos, ou os trematodos, poden infectar as aves que os poden transportar dun continente a outro. Por exemplo, as aves mari\u00f1as, ao comer os berberechos, favorecen un parasitismo de trematodos (x\u00e9neros \"Meiogymnophalus\", \"Himasthla\", etc.) que poden logo afectar a varias especies de hospedadores, xa sexan aves ou outros moluscos.\nAdemais de parasitos, as aves poden sufrir outras enfermidades infecciosas como:\nRelaci\u00f3n co home.\nDado que as aves son animais moi visibles e moi com\u00fans, os humanos tiveron unha intensa relaci\u00f3n con elas desde o comezo da humanidade. Algunhas veces estas relaci\u00f3ns son mutual\u00edsticas, como a existente entre os Indicat\u00f3ridos e pobos africanos como os borana que se axudan destas aves \u00e1 hora de colleitar mel. Noutras ocasi\u00f3ns a relaci\u00f3n pode ser de comensalismo, situaci\u00f3n que se d\u00e1 cando unha especie se beneficia das actividades humanas, por exemplo o pardal com\u00fan. Moitas especies convert\u00e9ronse en pragas economicamente significativas para a agricultura, e algunhas xeran riscos para a aviaci\u00f3n. As actividades humanas tam\u00e9n prexudicaron \u00e1s aves, e extinguiron e puxeron en perigo de extinci\u00f3n a numerosas especies.\nRelixi\u00f3n, folclore e cultura.\nAs aves xogan papeis prominentes e diversos no folclore, a relixi\u00f3n e a cultura popular. Na relixi\u00f3n, as aves poden servir tanto como mensaxeiras, representantes ou portadoras dunha deidade, coma no culto de Makemake, en que os Tangata Manu da Illa de Pascua serv\u00edan de xefes, ou como asistentes, como no caso de Hugin e Munin, dous corvos que bisbaban as novas ao o\u00eddo do deus noruegu\u00e9s Od\u00edn. Tam\u00e9n poden servir de s\u00edmbolos relixiosos, como cando Xon\u00e1s (hebreo: \u05d9\u05d5\u05b9\u05e0\u05b8\u05d4, pomba) corporizaba o medo, a pasividade, o queixume, e a beleza, asociados tradicionalmente \u00e1s pombas. As aves foron por si mesmas deificadas, como no caso do pav\u00f3n com\u00fan, que \u00e9 percibido como a nai terra polos dr\u00e1vidas da India. Algunhas aves foron percibidas tam\u00e9n como monstros, como o mitol\u00f3xico Roc e o Pouakai lendario dos maor\u00eds, unha ave xigante capaz de levantar en voo a humanos.\nAs aves foron representadas na cultura e a arte desde tempos prehist\u00f3ricos, cando eran pintadas en covas. Foron usadas logo como arte e dese\u00f1os relixiosos ou simb\u00f3licos, como o magn\u00edfico Trono do Pav\u00f3n dos mogois e os emperadores de Persia. Co aumento do interese cient\u00edfico polas aves, encarg\u00e1ronse moitas pinturas de aves para libros. Un dos pintores de aves m\u00e1is famoso foi John James Audubon, cuxas obras de aves norteamericanas tiveron un grande \u00e9xito comercial en Europa, e quen logo prestou o seu nome \u00e1 National Audubon Society. As aves son tam\u00e9n personaxes importantes na poes\u00eda; por exemplo, Homero incorporou aos rousinois na s\u00faa \"Odisea\", e Catulo usou ao pardal como un s\u00edmbolo er\u00f3tico no seu \"Catullus 2\".\nEn galego, existen alg\u00fans nomes de aves con sentido metaf\u00f3rico para describir ou representar comportamentos e caracter\u00edsticas humanas. Pero as percepci\u00f3ns dunha mesma ave a mi\u00fado var\u00edan entre distintas culturas. Os bufos as\u00f3cianse coa mala sorte, a bruxar\u00eda e a morte en zonas de \u00c1frica, pero est\u00e1n relacionados coa sabedor\u00eda en gran parte de Europa. As bubelas eran consideradas sagradas no Antigo Exipto, e s\u00edmbolos de virtude en Persia, pero eran percibidas como ladroas en gran parte de Europa, e como presaxio de guerra en Escandinavia.\nImportancia econ\u00f3mica.\nAs aves dom\u00e9sticas criadas para carne e ovos, tam\u00e9n chamadas aves de curral, son a maior fonte de prote\u00edna animal na alimentaci\u00f3n humana: en 2003, produc\u00edronse 76 mill\u00f3ns de toneladas de carne de aves e 61 mill\u00f3ns de toneladas de ovos en todo o mundo. Os pitos son a maior proporci\u00f3n da carne de aves dom\u00e9sticas que se consomen, a\u00ednda que pavos, patos e gansos son tam\u00e9n relativamente com\u00fans. Moitas especies de aves son cazadas pola s\u00faa carne. A cazar\u00eda de aves \u00e9 principalmente unha actividade recreativa, pero en \u00e1reas pouco desenvolvidas a caza segue achegando parte da dieta. As especies cinex\u00e9ticas de aves m\u00e1is importantes de Am\u00e9rica do Sur e do Norte son as an\u00e1tidas, pero tam\u00e9n se cazan moito os fais\u00e1ns, pavos silvestres, paspall\u00e1s, pombas, perdices, e paxaros dos x\u00e9neros Tetraonidae, Gallinago e Scolopax. A caza de pitos de pardelas (\"muttonbirding\") \u00e9 popular en Australia e Nova Zelandia. A\u00ednda que algunha cazar\u00eda, como a de pich\u00f3ns de pardelas, poida ser sustentable, a caza levou \u00e1 extinci\u00f3n ou \u00e1 ameaza de extinci\u00f3n a decenas de especies.\nOutros produtos de aves comercialmente valiosos incl\u00faen as plumas (especialmente a penuxe de gansos e patos), usados no illamento de roupas e acolchado de camas, e o guano (as feces das aves), que \u00e9 unha rica fonte de f\u00f3sforo e nitr\u00f3xeno. A Guerra do Pac\u00edfico, chamada \u00e1s veces Guerra do Guano, librouse en parte polo control de grandes dep\u00f3sitos desta substancia.\nAs aves foron domesticadas por humanos como mascotas e para prop\u00f3sitos pr\u00e1cticos. Aves coloridas como os papagaios e as Sturnidae son criadas en cativerio e mantidas como animais de compa\u00f1\u00eda, pr\u00e1ctica que levou ao tr\u00e1fico ilegal dun n\u00famero de especies ameazadas. Os falc\u00f3ns e corvos mari\u00f1os foron desde moi antigo usados para a caza (cetrar\u00eda) e a pesca respectivamente. A pomba mensaxeira, usada polo menos desde o ano 1 d.C, seguiu sendo importante at\u00e9 \u00e9pocas tan recentes como a segunda guerra mundial. Hoxe en d\u00eda, tales actividades son m\u00e1is com\u00fans como afecci\u00f3n, entretemento, turismo, ou deporte, como nas carreiras de pombas.\nOs entusiastas afeccionados chamados observadores de aves c\u00f3ntanse por mill\u00f3ns. Moitas persoas po\u00f1en comedeiros de aves preto das s\u00faas vivendas para atraer varias especies. A alimentaci\u00f3n para aves converteuse nun negocio multimillonario. Por exemplo, est\u00edmase que o 75\u00a0% das amas de casa de Gran Breta\u00f1a prov\u00e9 alimento para as aves nalg\u00fan momento durante o inverno.\nEnfermidades transmitidas por aves.\nAs aves poden xogar un rol sanitario importante ao ser vectores de enfermidades humanas, ao propagalas a longas distancias, como a psitacose, salmonelose, campilobacteriose, micobacterioses (tuberculose aviaria), gripe aviaria, xiard\u00edase, e criptosporidiose. Por iso estas se estudan esas zoonoses e vix\u00edase a s\u00faa propagaci\u00f3n coidadosamente. O descubrimento de reservorios de enfermidades aviarias pode levar \u00e1s autoridades locais a tomar medidas radicais respecto das aves de curral, o cal pode representar un forte impacto econ\u00f3mico. As\u00ed en setembro de 2007, 205\u00a0000 aves foron sacrificadas en Baviera, e outras 160\u00a0000 en Banglad\u00e9s en xu\u00f1o de 2007, tralo descubrimento da cepa da gripe aviaria, entre outros exemplos. Certas enfermidades poden ser m\u00e1is espec\u00edficas dunha orde, como a enfermidade de Pacheco producida por un herpesvirus en Psittaciformes.\nNa m\u00fasica.\nNa m\u00fasica, o canto das aves influ\u00edu en compositores e m\u00fasicos de varias maneiras: p\u00f3dense inspirar no seu canto; intencionadamente poden imitar canci\u00f3ns de aves nunha composici\u00f3n, como fixeron Vivaldi, Messiaen e Beethoven, xunto con moitos compositores posteriores; poden incorporar gravaci\u00f3ns de aves \u00e1s s\u00faas obras, como fixo primeiro Ottorino Respighi e despois Einojuhani Rautavaara; ou como Beatrice Harrison, David Rothenberg, poden cantar duetos con aves.\nConservaci\u00f3n.\nOs humanos tiveron un grande impacto sobre moitas especies de aves. As actividades humanas permitiron nalg\u00fans casos expandir drasticamente o seu territorio a algunhas especies; outras, en cambio, reduciron a s\u00faa \u00e1rea de distribuci\u00f3n, o que conduciu a moitas extinci\u00f3ns. Desde o s\u00e9culo XVII extingu\u00edronse m\u00e1is de 120 especies de aves, a\u00ednda que as extinci\u00f3ns m\u00e1is dram\u00e1ticas causadas polo home ocorreron durante a colonizaci\u00f3n humana das illas de Melanesia, Polinesia e Micronesia no oc\u00e9ano Pac\u00edfico, durante a cal se estima que se extinguiron de 750 a 1800 especies de aves. Moitas poboaci\u00f3ns de aves est\u00e1n en declive en todo o mundo; en condici\u00f3n de ameazadas c\u00f3ntanse 1253 especies (ano 2011) nas listas de Birdlife International e a UICN. A causa m\u00e1is frecuentemente citada involucra a perda de h\u00e1bitat. Outras ameazas incl\u00faen a caza excesiva, a mortalidade accidental por colisi\u00f3n con edificaci\u00f3ns ou debida ao enganche na li\u00f1as da pesca de palangre, por contaminaci\u00f3n (inclu\u00eddos derramamentos de petr\u00f3leo e uso de pesticidas), competencia e predaci\u00f3n por especies invasoras (como ratas, gatos e mangostas), e o cambio clim\u00e1tico. A familia que conta con m\u00e1is especies ameazadas (m\u00e1is de 70) \u00e9 a dos papagaios. Os gobernos, xunto a organizaci\u00f3ns de conservaci\u00f3n, traballan para protexer \u00e1s aves mediante leis, preservando e restaurando os seus h\u00e1bitats, ou mantendo poboaci\u00f3ns en cativerio para posteriores reintroduci\u00f3ns. Os esforzos de conservaci\u00f3n biol\u00f3xica conseguiron alg\u00fans \u00e9xitos; un estudo estimou que entre 1994 e 2004 foron salvadas 16 especies de aves que se extinguir\u00edan se non se realizasen estas acci\u00f3ns."}
{"id": "32027", "revid": "55340", "url": "https://gl.wikipedia.org/wiki?curid=32027", "title": "Ollo de boi", "text": "Ollo de boi (Olho-de-boi en portugu\u00e9s) \u00e9 o nome que se lle d\u00e1 a primeira serie de selos postais emitidos polo Brasil en 1843, son tres selos de 30, 60 e 90 reais (popularmente no Brasil, r\u00e9is). Contrariamente \u00f3s selos brit\u00e1nicos o goberno brasileiro decidiu non representar \u00f3 soberano, Pedro II, nos selos para evitarlle a agresi\u00f3n que supu\u00f1a a estampaci\u00f3n do cu\u00f1os.\nO nome dos selos prov\u00e9n do dese\u00f1o cun grande \u00f3valo portando o valor facial, actualmente est\u00e1n entre os selos m\u00e1is raros do mundo."}
{"id": "32029", "revid": "65337", "url": "https://gl.wikipedia.org/wiki?curid=32029", "title": "Pomba de Basilea", "text": "Pomba de Basilea (\"Basler Taube\" en alem\u00e1n) \u00e9 o nome que recibe o primeiro selo postal que emitiu o cant\u00f3n su\u00edzo de Basilea o 1 de xullo de 1845. Foi o terceiro cant\u00f3n en emitir selos, tras Z\u00fcrich e Xenebra. O selo tivo validez ata o 30 de setembro de 1854.\nO selo ti\u00f1a un valor de 2 1/2 rappen e foi o primeiro selo multicolor (branco, vermello e azul claro) e en relevo. O selo representa unha pomba branca nun escudo vermello enmarcado polas letras STADT-POST-BASEL (correo urbano de Basilea), xa que eran selos locais s\u00f3 v\u00e1lidos para o env\u00edo de correos dentro do cant\u00f3n. O selo foi dese\u00f1ado polo arquitecto Melchor Berri pero produciuno a compa\u00f1\u00eda alem\u00e1 Krebs, con sede en Frankfurt do Main.\nExiste tam\u00e9n un selo de cores vermella, verde e negra, que se emitiu como ensaio sen validez postal."}
{"id": "32031", "revid": "1131", "url": "https://gl.wikipedia.org/wiki?curid=32031", "title": "Castri\u00f1o de Conxo", "text": "O Castri\u00f1o de Conxo \u00e9 un sitio arqueol\u00f3xico composto por un castro prerromano (non estudado) e nel unha rocha cuxa superficie cont\u00e9n unhas serie de gravuras co\u00f1ecidas como petr\u00f3glifos. At\u00f3pase na parroquia de Conxo, no concello de Santiago de Compostela, provincia da Coru\u00f1a, no lugar co\u00f1ecido como A Volta do Castro.\nOs petr\u00f3glifos.\nNunha rocha pouco elevada sobre o terreo (como \u00e9 com\u00fan nos petr\u00f3glifos galegos) situada no parapeto superior do asentamento castrexo atopamos uns petr\u00f3glifos gravados na s\u00faa superficie que pos\u00faen unha especial relevancia en canto as representaci\u00f3ns de armas, vinculadas aos modelos brit\u00e1nicos datables ao redor do III-II milenio a.C. Tam\u00e9n se aprecian dese\u00f1os triangulares (alg\u00fan raiado) que alg\u00fans autores interpretan como \u00eddolos antropomorfos, outros como machados de dobre anel ou escudos triangulares.\nP\u00f3dense observar claramente figuras como un pu\u00f1al con dobre nervadura, d\u00faas espadas enfrontadas pola empu\u00f1adura e unha terceira m\u00e1is \u00e1 dereita; tam\u00e9n ata catro posibles, simplificadas, alabardas (de representaci\u00f3n moi pouco usual nas nosas terras), arma de orixe centroeuropea, e outros trazos diversos moi erosionados, posibles restos doutras armas representadas.\nAs armas representadas son os obxectos que permiten dar a posible cronolox\u00eda exposta con anterioridade. De especial relevancia \u00e9 que non se representan machados ou outros apeiros agr\u00edcolas ou de car\u00e1cter utilitario, s\u00f3 armas, cuxa posesi\u00f3n \u00e9 interpretada como s\u00edmbolo de poder e prestixio dunha sociedade que cami\u00f1a dende unha situaci\u00f3n de igualdade cara a unha sociedade estratificada e fortemente xerarquizada.\nO castro.\nPese a non ser tido obxecto de estudo, realiz\u00e1ronse diversas prospecci\u00f3ns arqueol\u00f3xicas que percibiron un recinto ovalado moi irregular. Nel atop\u00e1ronse mu\u00ed\u00f1os de man e diversos anacos de cer\u00e1micas castrexas. S\u00f3 un muro foi visible, de 5 metros de lonxitude por medio metro de altura.\nEstado.\nAt\u00f3pase en completo estado de abandono, polo que non \u00e9 f\u00e1cil a s\u00faa visita, xa que se atopa cuberto de vexetaci\u00f3n e arboredo. Est\u00e1 dividido por un aramado que o divide quedando gran parte do sitio en propiedade privada. Por riba disto, en maio de 2019 sufriu unha salvaxe vandalizaci\u00f3n cando o rascaron remarcando con pedra os sucos do petr\u00f3glifo."}
{"id": "32033", "revid": "85894", "url": "https://gl.wikipedia.org/wiki?curid=32033", "title": "Ave", "text": "O termo ave pode referirse a:"}
{"id": "32035", "revid": "85894", "url": "https://gl.wikipedia.org/wiki?curid=32035", "title": "Centro Galego de Montreal", "text": "O Centro Galego de Montreal fundouse o 10 de outubro de 1970 para agrupar \u00f3s galegos do Qu\u00e9bec nunha asociaci\u00f3n que promovera actividades sociais, culturais e deportivas. Chegou a contar con 300 socios en 1985 pero na actualidade s\u00f3 conta con 50 socios, publica anualmente a \"Revista Deportiva\". Ten reco\u00f1ecida oficialmente a s\u00faa galeguidade por decreto da Xunta de Galicia do 31 de agosto de 1988."}
{"id": "32036", "revid": "98629", "url": "https://gl.wikipedia.org/wiki?curid=32036", "title": "Alexisonfire", "text": "Alexisonfire \u00e9 unha banda de post-hardcore formada en St. Catharines, Ontario, Canad\u00e1 durante o ano 2001. O nome da banda separado \u00e9 \"Alexis On Fire\" (Alexis ardendo) e non \"Alex Is On Fire\" (Alex est\u00e1 ardendo). O grupo est\u00e1 composto por George Pettit (voces), Dallas Green (guitarra, piano, voces), Wade MacNeil (guitarra, voces), Chris Steele (baixo) e Jordan Hastings (bater\u00eda).\nHistoria.\nAlexisonfire son cinco amigos que decidiron formar unha banda a finais do ano 2001 despois da ruptura doutras tres bandas. Eles tocaron o seu primeiro concerto en Niagara Falls, Ontario, nese mesmo ano. O seu nome \u00e9 unha especie de homenaxe a Alexis Fire, \"streaper\" e actriz estadounidense. Este feito causoulles problemas cando ela descubriu que estaban usando a s\u00faa p\u00e1xina web como nome do grupo, e ameazou con demandalos. Por\u00e9n, descubriron que o nome non estaba rexistrado, e a cousa non foi m\u00e1is lonxe. A banda editou o seu primeiro EP, \"Math Sheet Demos\", no 2002, que foi chamado as\u00ed porque a portada do CD eran os deberes de matem\u00e1ticas do antigo bater\u00eda Jesse Ingelevics. A banda chamou a atenci\u00f3n do enxe\u00f1eiro de son Greg Below e do xornalista de Montreal Mitch Joel. A parella estaba formando o selo \"Distort Entertainment\" por esa \u00e9poca, e casualmente andaban na procura de artistas.\nO 9 de setembro do 2002 \"Alexisonfire\" foi editado. A\u00ednda que ti\u00f1an un contrato de distribuci\u00f3n coa EMI, o \u00e9xito do \u00e1lbum foi, sobre todo, atribu\u00eddo ao \"boca-a-boca\". A banda preparouse para promocionar o traballo, atravesando Canad\u00e1 d\u00faas veces, e introduc\u00edndose nas escenas estadounidense e europea, tocando xunto con Billy Talent, GWAR, Juliana Theory, Godsmack e Glassjaw. O grupo comezou a tomalo m\u00e1is como unha ocupaci\u00f3n a tempo completo que como un entretemento. Finalmente, \"Alexisonfire\" chegar\u00eda a vender m\u00e1is de 50.000 copias, sendo certificado como disco de ouro no Canad\u00e1.\nAlexisonfire conseguiu a atenci\u00f3n de varios grandes selos debido ao \u00e9xito do seu primeiro \u00e1lbum. No entanto, cando comezaron a pensar en faceren un segundo traballo, a banda sentiu que, por raz\u00f3ns art\u00edsticas, deb\u00edan permanecer independentes, xa que as\u00ed ter\u00edan m\u00e1is posibilidades de se desenvolveren e decidiren que direcci\u00f3n tomar. Eles seguiron con Distort Entertainment, e a pesar de teren un produtor famoso, gravaron o \u00e1lbum con Julius Butty no seu estudio preto de Hamilton, Ontario.\n\"Watch Out!\" foi editado o 29 de xu\u00f1o do 2004, e foi un \u00e9xito decontado. O \u00e1lbum estreouse no n\u00famero 6 da \"Nielsen SoundScan Top 200\", e foi ouro no Canad\u00e1 en doce semanas. As boas cr\u00edticas deb\u00e9ronse a que a banda se centrou m\u00e1is nos 18 meses de xira, permit\u00edndolles pu\u00edr ben os temas en comparaci\u00f3n co primeiro \u00e1lbum, no que estaban m\u00e1is no aire.\nO 22 de agosto do 2006 a banda editou o seu terceiro \u00e1lbum, \"Crisis\". O lanzamento coincidiu cunha festa onde a banda actuou nun barco en Londres. Para a promoci\u00f3n do mesmo, a banda sa\u00edu de xira polo Canad\u00e1 con Every Time I Die, Cancer Bats e Attack in Black. Unha vez rematada seguiulle outra xira polos Estados Unidos con Moneen, Cancer Bats e A Change of Pace.\nNese ano tam\u00e9n recrutaron un segundo guitarrista, chamado Corbin Beard, que segue traballando con eles na actualidade."}
{"id": "32037", "revid": "98629", "url": "https://gl.wikipedia.org/wiki?curid=32037", "title": "Anti-Flag", "text": "Anti-Flag \u00e9 unha banda estadounidense de punk rock formada en Pittsburgh (Pensilvania, Estados Unidos) en 1993. A banda \u00e9 co\u00f1ecida polas s\u00faas letras de contido pol\u00edtico e o seu activismo, centr\u00e1ndose no activismo contra a guerra, o anti imperialismo, a loita de clases, os dereitos humanos e varios sentimentos sociopol\u00edticos. O grupo est\u00e1 formado polo vocalista e guitarrista Justin Sane e o bater\u00eda Pat Thetic, fundadores da banda; m\u00e1is tarde uniranse o guitarrista Chris Head e o vocalista e baixista Chris Barker #2, que substit\u00fae a Jamie \"Cock\" Towns, quen \u00e1 s\u00faa vez substit\u00fae ao baixista orixinal Andy Flag en 1997 logo da s\u00faa marcha un ano antes. Anti-Flag tam\u00e9n \u00e9 co\u00f1ecida polo seu apoio a grupos de acci\u00f3ns pol\u00edtica como Greenpeace ou Amnist\u00eda Internacional. Recentemente, a banda declarou solidariedade co movemento global Occupy Together.\n\u00c9 co\u00f1ecida polas s\u00faas letras pol\u00edticas e idealistas, centr\u00e1ndose no activismo antibelicista ou na cr\u00edtica \u00e1s pol\u00edticas exteriores dos Estados Unidos. Anti-Flag tam\u00e9n \u00e9 co\u00f1ecida pola s\u00faa defensa de grupos progresistas de acci\u00f3n pol\u00edtica como Greenpeace e Amnist\u00eda Internacional.\nHistoria.\nComezos (1988/1992-1996).\nAnti-Flag foi formada en 1988 polo vocalista e guitarrista Justin Sane e o bater\u00eda Pat Thetic. Durante os primeiros anos da banda, varios guitarristas e baixistas se uniron e deixaron a banda, inclu\u00edndo a irm\u00e1 de Justin, Lucy Fester, que formara parte da banda de Chicago, Toothpaste. A banda non tivo \u00e9xito e esborrallouse logo dun \u00fanico concerto. En 1992, Justin e Pat reformaron a banda, agora con Andy Flag no baixo. Un \u00e1lbum de 17 canci\u00f3ns chamado 17 Canci\u00f3ns foi lanzado ese mesmo ano.\nPrimeiros tres \u00e1lbums (1996-1999).\nEn 1996, a banda lanzou o seu primeiro \u00e1lbum, \"Die For the Government\", con New Red Archives. Andy Flag deixou a banda no ver\u00e1n de 1996 debido a disputas persoais con Justin. Durante un breve per\u00edodo de tempo logo da marcha de Andy en 1996, Sean Wheland da banda Bad Genes de Pittsburgh uniuse no baixo. Foi durante este tempo cando Sean, que estaba tam\u00e9n tocando noutra banda (57 Defective), presentou ao guitarrista Chris Head ao resto da banda.\nA comezos de 1997, o guitarrista de Pittsburgh Chris Head comezou na banda como baixista. A finais do ano, Jamie Cock uniuse tam\u00e9n como novo baixista, pasando Chris Head \u00e1 segunda guitarra. A formaci\u00f3n actual finalizou en 1999 cando Chris Barker, tam\u00e9n co\u00f1ecido como Chris No.2, substitu\u00edu a Jamie Cock no baixo.\nEn 1998, a banda lanzou o seu segundo \u00e1lbum, \"Their System Doesn't Work For You,\" que conti\u00f1a as nove canci\u00f3ns do \u00e1lbum de 1996 \"North America Sucks\", as\u00ed como dez novas canci\u00f3ns in\u00e9ditas. A banda decidiu lanzar o \u00e1lbum pola s\u00faa conta e \"Their System Doesn't Work For You\" converteuse no lanzamento debut de A-F Records, da propia banda.\nEn 1999, Anti-Flag lanzou o \u00e1lbum \"A New Kind of Army\" con Go-Kart Records/A-F Records. O \u00e1lbum trataba temas como o aborto, a corrupci\u00f3n pol\u00edtica, o racismo, o fascismo, os problemas da mocidade, a brutalidade policial, e a unidade entre a xuventude americana. A portada conti\u00f1a un p\u00f3ster coa frase \"Demasiado listo para loitar. Demasiado listo para matar. \u00danete agora. Un novo tipo de ex\u00e9rcito.\" Ademais disto, a banda publicou unha exenci\u00f3n de responsabilidade na contraportada do \u00e1lbum dicindo, \"Anti-Flag non significa anti-americano. Anti-Flag significa anti-guerra. Anti-Flag significa unidade.\"\nFat Wreck Chords (2000-2004).\nEn 2000, Anti-Flag foi invitado a participar no Vans Warped Tour. Durante este tempo, os membros da banda co\u00f1eceron a Fat Mike, de NOFX, propietario do selo discogr\u00e1fico Fat Wreck Chords. Isto levar\u00eda a unha amizade que dar\u00eda lugar ao lanzamento de dous \u00e1lbums na discograf\u00eda por parte de Anti-Flag.\nEn 2001, Anti-Flag uniuse ao produtor de m\u00fasica punk Mass Giorgini para gravar o \u00e1lbum \"Underground Network\", estreado con Fat Wreck Chords.P\u00f3dese dicir que o lanzamento do \u00e1lbum \u00e9 a sa\u00edda da banda do mundo do hardcore a un foco de atenci\u00f3n m\u00e1is comercial. O \u00e1lbum segu\u00eda a tratar problemas como o fascismo (concretamente o neonazismo infiltr\u00e1ndose no \"mundo do hardcore\") ou a pol\u00edtica exterior dos Estados Unidos. O \u00e1lbum foi o primeiro en conter o agora com\u00fan folleto cheo de ensaios de historiadores e comentaristas pol\u00edticos, podendo destacar o Profesor Howard Zinn. En febreiro de 2002, Anti-Flag lanzou o \u00e1lbum \"Mobilize\" con A-F Records, que conti\u00f1a oito novas pistas de estudio, as\u00ed como oito pistas en directo de canci\u00f3ns doutros \u00e1lbums. Na v\u00e9spera dos ataques terroristas do 11 de setembro nos Estados Unidos, Anti-Flag pronunciouse contra a presi\u00f3n cara a guerra con \"911 for peace\". Durante este per\u00edodo, moitas tendas de m\u00fasica sacaron os discos de Anti-Flag dos seus estantes, xa que a s\u00faa m\u00fasica foi catalogada como \"anti-americana\". En 2003, Anti-Flag lanzou o \u00e1lbum \"The Terror State\" con Fat Wreck Chords. O \u00e1lbum, nun primeiro lugar, centr\u00e1base en criticar o tratamento da guerra contra o terrorismo por parte da administraci\u00f3n de Bush. De novo, o \u00e1lbum conti\u00f1a un folleto cheo de ensaios da banda, as\u00ed como outros comentaristas pol\u00edticos. Tam\u00e9n cont\u00e9n unha canci\u00f3n cuxa letra foi orixinalmente escrita por Woody Guthrie, titulada \"Post-War Breakout\". A m\u00fasica da pista foi adaptada polos membros de Anti-Flag, xa que Guthrie nunca chegara a presentar os arranxos en papel.\nO 8 de outubro de 2004, o representante dos Estados Unidos Jim McDermott deu un discurso na C\u00e1mara de Representantes, louvando a Anti-Flag polo seu traballo animando as novas xeraci\u00f3ns a rexistrarse e votar.\nRCA (2005-2009).\nEn 2005, Anti-Flag asinou un contrato de gravaci\u00f3n de dous \u00e1lbums coa co\u00f1ecida discogr\u00e1fica RCA. Nunha entrevista co xornal brit\u00e1nico \"The Guardian\", Justin Sane explicou o cambio da banda a un selo discogr\u00e1fico maior:\n\"Grandes selos discogr\u00e1ficos se acercaron a n\u00f3s durante os pasados sete ou oito anos, pero pensamos que estabamos a ter un impacto onde estabamos. Non quer\u00edan darnos control completo. Esta vez quixeron darnos control completo sobre o que gravamos, o traballo art\u00edstico, con quen xiramos. Non se nos censurar\u00e1. Se algunha vez houbo un momento para aproveitar a oportunidade de ser escoitados a gran escala, ent\u00f3n este \u00e9 o momento. Sinto que levamos sendo unha voz en terra salvaxe moito tempo\".\nO primeiro destes dous \u00e1lbums, \"For Blood and Empire\", foi lanzado o 21 de marzo de 2006. O principal tema do \u00e1lbum \u00e9 a cr\u00edtica por parte da banda da mala xesti\u00f3n da guerra contra o terrorismo do goberno dos Estados Unidos. A canci\u00f3n \"This is The End (For You My Friend)\" do \u00e1lbum \"For Blood and Empire\" aparece no videoxogo Madden NFL 07 e en NHL 07, e ap\u00e1rtase do tema da guerra volvendo sobre a mocidade con problemas. Conclu\u00edron a s\u00faa gran xira \"War Sucks, Let's Party\" polos Estados Unidos en abril e traballaron nalg\u00fans proxectos como a African Well Fund e Start to Finish MS.\nAo longo da carreira de Anti-Flag, moitas outras bandas se engadiron \u00e1 lista do propio selo discogr\u00e1fico da banda, A-F Records. Entre elas podemos mencionar The Code, Pipedown, Much the Same, The Vacancy, The Unseen, Modey Lemon, Thought Riot, Tabula Rasa, e outras.\nO 25 de novembro, Anti-Flag revelou na s\u00faa p\u00e1xina web que o seu novo \u00e1lbum se titulaba \"The Bright Lights of America\". Producido por Tony Visconti, foi estreado o 1 de abril de 2008. O single \"The Bright Lights of America\" foi lanzado exclusivamente en iTunes o 12 de febreiro de 2008. Un v\u00eddeo da canci\u00f3n foi estreado unhas semanas despois.\nEn marzo de 2009, Anti-Flag tivo que cancelar unha serie de datas do tour logo de que Justin Sane rompera a clav\u00edcula ao caer mentres saltaba do escenario na UEA LCR en Norwich para parar a un seguidor doutra funci\u00f3n que lanzaba obxectos \u00e1 banda.\nSideOneDummy (2009-2014).\nA partir do 30 de setembro de 2008, Chris #2 comezou a publicar no seu blog, en nowarwithoutwarriors.blogspot.com, que a banda comezara a traballar no seu s\u00e9timo \u00e1lbum de estudio. O 2 de decembro, Anti-Flag iniciou a gravaci\u00f3n do seu disco, comezando con \"The Economy is Suffering... Let it Die\".\nO 31 de marzo de 2009, Anti-Flag anunciou que o seu pr\u00f3ximo CD, \"The People or the Gun\", ser\u00eda estreado en SideOneDummy o 9 de xu\u00f1o de 2009. A banda gravou o \u00e1lbum nun estudio que eles mesmos constru\u00edron. En Anti-Flag.com p\u00f3dese escoitar a primeira pista do \u00e1lbum \"Sodom, Gomorrah, and Washington DC (Sheep in Shepherd's Clothing)\" . O 1 de maio de 2009, a banda realizou unha actuaci\u00f3n completa de covers de The Clash en Hoodwink en East Rutherford, New Jersey.\nEn setembro de 2009, Anti-Flag foi preseleccionado para tocar durante unha protesta do G-20 que ti\u00f1a lugar na s\u00faa cidade de orixe, Pittsburgh, pero o promotor cancelou o espect\u00e1culo debido a restricci\u00f3ns de estacionamento e presenza policial nas inmediaci\u00f3ns do lugar. Por\u00e9n, a banda seguiu a tomar parte nas protestas persoalmente.\nEn novembro de 2009, Anti-Flag mostrou o seu apoio \u00e1s protestas de estudantes en Viena. Deron un discurso no edificio principal da Universidade de Viena que os estudantes tomaran, e un dos representantes do estudantado falou nos seus dous espect\u00e1culos en Viena.\nEn xaneiro de 2010, Anti-Flag completou unha xira completa polos Estados Unidos co apoio de Aiden e Cancer Bats con varias bandas enchendo outros postos vacantes e bandas locais abrindo a maior\u00eda de espect\u00e1culos posibles. A xira foi patrocinada por Amnist\u00eda Internacional, Peta 2, Greenpeace e Innes Clothing (que apoiaba unha campa\u00f1a de roupa para indixentes locais e refuxios para a xuventude). A xira polos Estados Unidos foi seguida dunha xira australiana, tocando no Soundwave Festival en febreiro de 2010, con bandas como AFI, Paramore, Escape the Fate, A Day to Remember, HIM e outras, as\u00ed como tocando en d\u00faas datas co apoio de Alexisonfire e Comeback Kid.\nAo longo do ver\u00e1n de 2010, a banda tocou en varios festivais como Ruisrock e Woodstock en Beauce, as\u00ed como nas \u00faltimas datas do Vans Warped Tour en agosto. En setembro de 2010, encabezan a xira polo Canad\u00e1 co apoio de The Menzingers, seguido do European Vans Off the Wall Music Tour en outubro, con espect\u00e1culos secundarios como The Swellers e Pulled Apart by Horses.\nO regreso da banda aos escenarios foi en marzo de 2011, mentres encabezaban a xira por Suram\u00e9rica con This is a Standoff, e logo apoiando a My Chemical Romance en d\u00faas datas nos Estados Unidos en abril. Entre maio e xu\u00f1o de 2011, a banda retornou a Europa para tocar no Slam Dunk Festival, e para apoiar a System of a Down o 2 de xu\u00f1o en Mil\u00e1n, Italia.\nO 21 de xu\u00f1o de 2011, Justin Sane anunciou que Anti-Flag estaba traballando en material para un novo \u00e1lbum, que esperaban que fose lanzado ese outono, co nome provisional de \"Magnum\". Sane tam\u00e9n anunciou que planeaba gravar un novo \u00e1lbum en solitario no futuro pr\u00f3ximo, xa que estivera traballando nalg\u00fan material orientado ao folk.\nA banda estreou o seu \u00e1lbum, \"The General Strike\", o 20 de marzo de 2012. \"The General Stike\" foi gravado e producido no estudio de Anti-Flag. A banda participar\u00eda no The General Stike Record Release Tour con The Flatliners e The Have Nots. Tam\u00e9n estrearon un v\u00eddeo para a canci\u00f3n \"1915\", sobre Joe Hill.\nEn xu\u00f1o de 2014 anunciouse que Anti-Flag estaba a punto de lanzar o seu novo \u00e1lbum, titulado \"A Document Of Dissent: 1993-2013\"\".\" O \u00e1lbum, unha recompilaci\u00f3n dos seus lanzamentos dende 1993 a 2013, ser\u00eda estreado con Fat Wreck Chords, sendo o primeiro lanzamento da banda con este selo discogr\u00e1fico dende \"The Terror State\" en 2003. O \u00e1lbum foi lanzado o 21 de xullo de 2014.\n\"American Spring\" e \"American Fall\" (2015-presente).\nO 16 de xaneiro de 2015, a banda anunciou que estrear\u00edan o seu noveno \u00e1lbum de estudio titulado \"American Spring\", a trav\u00e9s de Spinefarm Records. O \u00e1lbum foi lanzado o 26 de maio de 2015. M\u00e1is tarde en 2015, Anti-Flag lanzou unha \u00e1lbum recompilaci\u00f3n chamado \"Cease Fires\", que cont\u00e9n d\u00faas canci\u00f3ns in\u00e9ditas das sesi\u00f3ns de gravaci\u00f3n de \"American Spring\" e doce canci\u00f3ns tomadas do seu \"20 Years of Hell\". Foi estreado o 18 de decembro de 2015. O 14 de agosto de 2017, fronte aos acontecementos do Unite the Right Rally, a banda lanzou unha canci\u00f3n titulada \"Racists\" na canle de Youtube de Spinefarm Records. O 18 de agosto de 2017, a banda anunciou que un novo \u00e1lbum titulado \"American Fall\" ser\u00eda lanzado en Spinefarm Records o 3 de novembro de 2017 estreando unha canci\u00f3n, \"American Attraction\" do \u00e1lbum na canle de Youtube do grupo."}
{"id": "32039", "revid": "83328", "url": "https://gl.wikipedia.org/wiki?curid=32039", "title": "Humor", "text": "O humor \u00e9 unha forma de entretemento e de comunicaci\u00f3n humana, que ten a intenci\u00f3n de facer que a xente sexa feliz e r\u00eda.\nCaracter\u00edsticas.\nO riso \u00e9 unha das poucas cousas que individualizan o ser humano respecto a outros animais, a\u00ednda que estes mostran unha conduta parecida cando se enfrontan a situaci\u00f3ns para eles absurdas ou incomprens\u00edbeis: ensinar os dentes en sinal de ameaza. De a\u00ed que ensinar os dentes ou rir entre os humanos estea frecuentemente ligado a acontecementos que suscitan profunda inquietude no fondo do esp\u00edrito: a morte (humor negro), o sexo etc..., e incluso se fala \u00e1s veces da chamada risa nerviosa, como un acto fallado do subconsciente. A orixe do termo \"humor\" v\u00e9n da teor\u00eda dos catro humores do corpo da medicina grega, que regulaban o estado de \u00e1nimo: a bile, a flegma, o sangue e a bile negra (ou atra bile). O car\u00e1cter humor\u00edstico corresponde ao humor sangu\u00edneo.\nExisten diferentes tipos de humor adaptados a diferentes sensibilidades e grupos humanos. Por exemplo os meni\u00f1os acostuman rirse m\u00e1is das ca\u00eddas ou dos choques, mais non comprenden tan ben a sutileza da s\u00e1tira o da iron\u00eda.\nTam\u00e9n hai diferenzas culturais do sentido do humor, que pode facer que o que \u00e9 divertido nun sitio non faga graza noutro. Isto d\u00e9bese a que no humor conta moito o contexto.\nExisten algunhas t\u00e9cnicas espec\u00edficas de humor verbal, tales como a iron\u00eda, o sarcasmo, o xogo de palabras, a s\u00e1tira, a parodia ou o paradoxo. E outras non verbais, referentes a acenos, posturas, ca\u00eddas etc.\nT\u00e9\u00f1ense feito estudos m\u00e1is ou menos serios respecto ao humor por parte de Arist\u00f3teles, Sigmund Freud, Arthur Schopenhauer ou Henri Bergson.\n\u00c1 parte da vida corrente, como procedemento para evitar e curar as circunstancias traumatizantes da vida, o humor acostuma darse nos espect\u00e1culos e na literatura (literatura de humor) con certa frecuencia e forma unha parte moi importante de correntes literarias como o teatro do absurdo. X\u00e9neros literarios c\u00f3micos son a comedia, o entrem\u00e9s, o chiste e o epigrama. O x\u00e9nero c\u00f3mico teatral da comedia provoca a catarse ou purificaci\u00f3n do espectador inversamente ao x\u00e9nero tr\u00e1xico que o fai pola compaix\u00f3n e as l\u00e1grimas: a comedia l\u00f3grao mediante a risa e o distanciamento. Plat\u00f3n afirmaba que a traxedia era o x\u00e9nero literario m\u00e1is parecido \u00e1 verdade, namentres que o x\u00e9nero c\u00f3mico era o menos parecido, e esa foi a postura que sostivo S\u00f3crates ao final do di\u00e1logo co\u00f1ecido como o \"Banquete\"."}
{"id": "32042", "revid": "23204", "url": "https://gl.wikipedia.org/wiki?curid=32042", "title": "Alpes da Alta Provenza", "text": "Os Alpes da Alta Provenza (04) (en franc\u00e9s \"Alpes-de-Haute-Provence\" e en occitano \"Aups d'Auta Proven\u00e7a\") forman un departamento franc\u00e9s situado na Provenza-Alpes-Costa Azul.\nHistoria.\nO departamento dos Alpes da Alta Provenza \u00e9 un dos 83 departamentos orixinais crados durante a Revoluci\u00f3n francesa, o 4 de marzo de 1790 (en aplicaci\u00f3n da lei do 22 de decembro de 1789). Xurdindo a partir da parte norte da Provenza.\nEn 1793, ao crearse o departamento de Vaucluse, perdeu o cant\u00f3n de Sault.\nO nome inicial do departamento foi o de Baixos Alpes, nome que cambiou a finais da d\u00e9cada de 1970, adoptando a forma actual.\nDemograf\u00eda.\nAntigamente, a poboaci\u00f3n dos Alpes da Alta Provenza estaba repartida de forma regular por todo o departamento. A partir da metade do s\u00e9culo XIX, a poboaci\u00f3n comezou a minguar debido ao forte \u00e9xodo rural, pasando dos 150.000 habitantes aos 100.000 trala primeira guerra mundial. A partir da d\u00e9cada de 1960 a poboaci\u00f3n comezou a medrar de novo, pasando dos 84.335 habitantes, en 1954, aos 139.561 habitantes en 1999.\nA\u00ednda que o departamento pos\u00fae unha poboaci\u00f3n aproximada \u00e1 que ti\u00f1a fai 150 anos, na actualidade a poboaci\u00f3n at\u00f3pase repartida de xeito irregular. Actualmente, a poboaci\u00f3n at\u00f3pase nos vales e nas d\u00faas cidades principais, Forcalquier, Manosque e Digne-les-Bains, quedando desertas as zonas de monta\u00f1a.\nOs distritos de Barcelonnette e Castellane son os dous distritos m\u00e1is pequenos da Francia, e tam\u00e9n os \u00fanicos que non chegan \u00f3s 10.000 habitantes."}
{"id": "32043", "revid": "23204", "url": "https://gl.wikipedia.org/wiki?curid=32043", "title": "Pireneos Atl\u00e1nticos", "text": "Os Pireneos Atl\u00e1nticos (64) (\"Pyr\u00e9n\u00e9es-Atlantiques\" en franc\u00e9s, \"Pirin\u00e8us-Atlantics\" en gasc\u00f3n, \"Pirinio Atlantiarrak\" en \u00e9uscaro) \u00e9 o departamento franc\u00e9s n\u00famero 64, situado ao suroeste de Francia, que pertence \u00e1 rexi\u00f3n Nova Aquitania. Toma o seu nome dos montes Pireneos e do oc\u00e9ano Atl\u00e1ntico. Ten a s\u00faa prefectura en Pau, e d\u00faas subprefecturas: en Baiona e en Oloron-Sainte-Marie. Div\u00eddese en tres distritos: Baiona, Oloron-Sainte-Marie e Pau. A s\u00faa poboaci\u00f3n en 1999 era de 600.018 habitantes, cunha densidade de 78 hab./km\u00b2.\nO departamento at\u00f3pase situado ao norte dos Pireneos, que o separan de Espa\u00f1a (Arag\u00f3n, Navarra e Pa\u00eds Vasco).\nA metade occidental do departamento \u00e9 co\u00f1ecida como o Pa\u00eds Vasco franc\u00e9s, abarcando por completo o distrito de Baiona e a parte occidental do distrito de Oloron-Sainte-Marie mentres que a metade oriental \u00e9 co\u00f1ecida como Bearne."}
{"id": "32045", "revid": "23204", "url": "https://gl.wikipedia.org/wiki?curid=32045", "title": "Landas", "text": "Landes (40) (en franc\u00e9s: \"Landes\", en occitano: \"Lanas\") \u00e9 un departamento franc\u00e9s situado na Nova Aquitania."}
{"id": "32048", "revid": "23204", "url": "https://gl.wikipedia.org/wiki?curid=32048", "title": "Rexi\u00f3n de Murcia", "text": "A Rexi\u00f3n de Murcia (en castel\u00e1n: \"Regi\u00f3n de Murcia\", en valenciano: \"Regi\u00f3 de M\u00farcia\") \u00e9 unha comunidade aut\u00f3noma uniprovincial de Espa\u00f1a situada no sueste da Pen\u00ednsula Ib\u00e9rica. Limita ao norte con Castela-A Mancha, ao sur co mar Mediterr\u00e1neo, ao oeste con Andaluc\u00eda e ao leste coa Comunidade Valenciana.\nTr\u00e1tase dunha rexi\u00f3n hist\u00f3rica do sueste de Espa\u00f1a, herdeira do antigo Reino de Murcia, que tradicionalmente comprendeu as provincias de Albacete e Murcia. Durante a Transici\u00f3n, Albacete quedou integrada na nova Castela-A Mancha, form\u00e1ndose a actual autonom\u00eda uniprovincial.\nA s\u00faa capital e cidade m\u00e1is poboada \u00e9 Murcia, que \u00e9 sede dos \u00f3rganos institucionais rexionais, ag\u00e1s a Asemblea Rexional de Murcia, que se atopa en Cartaxena, segunda cidade en importancia. Algo menos dun terzo da poboaci\u00f3n total da Rexi\u00f3n vive na cidade de Murcia, mentre que esta cidade xunto con Cartaxena e Lorca aglutinan a metade da poboaci\u00f3n.\nA rexi\u00f3n \u00e9 unha das maiores produtoras de froitas, verduras e flores de Europa, con vi\u00f1edos importantes nos municipios de Jumilla, Bullas e Yecla, que pos\u00faen denominaci\u00f3n de orixe. O seu territorio \u00e9 c\u00e1lido e na s\u00faa maior\u00eda semi\u00e1rido; a pesar diso, a s\u00faa agricultura \u00e9 tradicionalmente de regad\u00edo. Tam\u00e9n \u00e9 importante o sector tur\u00edstico, especialmente concentrado na costa, as\u00ed como as industrias petroqu\u00edmica, enerx\u00e9tica e alimentaria.\nXeograf\u00eda f\u00edsica.\nRelevo.\nA Rexi\u00f3n sit\u00faase no extremo oriental das Cordilleiras B\u00e9ticas e vese influ\u00edda pola s\u00faa orograf\u00eda. Estas cordilleiras div\u00eddense \u00e1 s\u00faa vez en:\nHai importantes fallas rexionais en todas as zonas, como a Falla de Alhama de Murcia, a falla de Bullas-Archena ou a Cicatriz Nor-B\u00e9tica, xunto \u00e1 intersecci\u00f3n con outras fallas menores.\nTradicionalmente considerouse que o pico de \"Revolcadores\", pertencente ao macizo de mesmo nome, era o m\u00e1is alto da Rexi\u00f3n de Murcia, con 2.027 metros de altura; pero nas medici\u00f3ns dos \u00faltimos mapas do SNIG (Servizo Nacional de Informaci\u00f3n Xeogr\u00e1fica de Espa\u00f1a) Revolcadores figura con 1.999 m e \u00e9 un cume do mesmo macizo, lixeiramente m\u00e1is setentrional, a m\u00e1is elevada: \"Los Obispos\", con 2.015 m de altitude.\nAproximadamente o 27 % do territorio murciano corresponde a relevos monta\u00f1osos, o 38 % a depresi\u00f3ns intramontanas e vales corredores, e o 35 % restante a chairas e penichairas.\nClimatolox\u00eda.\nA Rexi\u00f3n de Murcia goza dun clima mediterr\u00e1neo de tipo semi\u00e1rido, cuns invernos suaves (11 \u00b0C de media en decembro e xaneiro) e uns ver\u00e1ns calorosos (con m\u00e1ximas de 40\u00a0\u00b0C). A temperatura anual media \u00e9 de 18\u00a0\u00b0C.\nCunhas precipitaci\u00f3ns escasas duns 300 a 350 mm por ano, a Rexi\u00f3n ten entre 120 e 150 d\u00edas ao ano onde o ceo est\u00e1 totalmente despexado. Abril e outubro son os meses con m\u00e1is precipitaci\u00f3ns, sendo frecuentes as trombas de auga nun s\u00f3 d\u00eda.\nA distancia respecto ao mar e o relevo fai que existan diferenzas t\u00e9rmicas entre a costa e o interior, sobre todo no inverno. Mentres que no litoral as temperaturas de cando en cando descenden de 10\u00a0\u00b0C, nas comarcas do interior non se adoita exceder os 6\u00a0\u00b0C e as s\u00faas precipitaci\u00f3ns son maiores (ata 600\u00a0mm).\nA marca absoluta de temperatura rexistrada en Espa\u00f1a foron os 47,8\u00a0\u00b0C rexistrados na cidade de Murcia o d\u00eda 29 de xullo de 1876.\nHidrograf\u00eda.\nA rede hidrogr\u00e1fica da Rexi\u00f3n de Murcia componse de forma fundamental polo r\u00edo Segura; que constit\u00fae o eixo principal da rede de drenaxes murciana, ao que hai que engadir uns eixos secundarios estruturados ao redor dos seus afluentes: Mundo, Alh\u00e1rabe, Argos, Qu\u00edpar, Mula e Guadalent\u00edn.\nEste sistema h\u00eddrico canaliza o 95% das augas que se recollen na Rexi\u00f3n de Murcia, o resto son vertidas cara \u00e1 costa mediterr\u00e1nea a trav\u00e9s de multitude de ramblas. Excepto unha pequena parte do norte do municipio de Yecla que pertence \u00e1 conca do X\u00facar, e o extremo m\u00e1is occidental dos termos de Moratalla e Caravaca que verten \u00e1 do Guadalquivir, o resto do territorio murciano at\u00f3pase baixo a unidade hidrol\u00f3gica do Segura.\nO d\u00e9ficit de recursos h\u00eddricos que sofre a conca do Segura; motivado por ser unha conca de r\u00e9xime pluvial mediterr\u00e1neo levantino, impulsou ao longo do tempo diversas iniciativas gobernamentais que pretend\u00edan solucionar ou polo menos paliar devandito d\u00e9ficit. Algunhas das m\u00e1is significativas son: \nHistoria.\nIdade Antiga\n\u00c1 importante presenza da cultura ibera na zona, dominada polos bastetanos e os mastienos, hai que engadir a poderosa influencia fenicia a trav\u00e9s das intensas redes comerciais e de asentamentos costeiros como a Punta dos Gavilanes en Mazarr\u00f3n.\nOs cartagineses desenvolveron posteriormente o seu m\u00e1is importante \u00e1rea de actuaci\u00f3n peninsular no Sueste ib\u00e9rico. No Asdr\u00fabal fundou un asentamento comercial na actual Cartagena, denomin\u00e1ndoa Qart Hadasht (\"Cidade Nova\" en fenicio) do mesmo xeito que a s\u00faa hom\u00f3loga africana, sendo conquistada no por Escipi\u00f3n, que a rebautizou como Carthago Nova para diferenciala da Carthago africana.\nBaixo o dominio romano o territorio da actual Rexi\u00f3n de Murcia formou parte, primeiro da provincia da Hispania Citerior, posteriormente \u00e1 provincia Tarraconense, constitu\u00edndose no Baixo Imperio romano a Provincia Carthaginense. Nesta \u00e9poca Carthago Nova foi unha das principais cidades romanas de Hispania.\nIdade Media\nAo longo do s\u00e9culo V produciuse a invasi\u00f3n de diversos pobos b\u00e1rbaros, instal\u00e1ndose os visigodos no \u00faltimo cuarto do s\u00e9culo. Con todo no 552 o sueste hispano caeu en poder dos bizantinos de Xustiniano, creando a Provincia de Spania, cuxa capital foi Carthago Spartaria (Cartagena). Posteriormente os visigodos recuperaron as zonas do interior, desenvolv\u00e9ndose baixo o seu control as cidades de Orihuela e Begastri.\nNo s\u00e9culo VIII o Sueste volveu estar unido baixo o poder do dux visigodo Teodomiro. Este foi quen pactou cos musulm\u00e1ns de Abd o Aziz no 713 o denominado Pacto de Teodomiro, polo que a zona quedar\u00eda como rexi\u00f3n aut\u00f3noma, pasando a ser denominada como Cora de Tudmir. Coa dominaci\u00f3n musulm\u00e1 desenvolveuse a agricultura de regad\u00edo que tanta importancia tivo (e segue tendo nalgunhas comarcas) na econom\u00eda murciana. A Cora de Tudmir ti\u00f1a o seu capital en Orihuela, pasando posteriormente a Lorca. A partir do 825 C\u00f3rdoba decidiu facerse m\u00e1is presente na Cora polo que Abderram\u00e1n II mandou fundar Mursiyya; a actual cidade de Murcia, que acabar\u00eda por converterse na capital da Cora de Tudmir ao longo do s\u00e9culo X.\nNo s\u00e9culo XI, durante os primeiros reinos de taifas xurdiu a Taifa de Murcia, un dos territorios en que se dividiu o Califato de C\u00f3rdoba, fundada por Abu Abd al-Rahman Ibn Tahir con capital en Mursiyya (Murcia), logo da decadencia do Califato Omeia. Tras a Batalla de Sagrajas en 1086, a dinast\u00eda Almor\u00e1bide estendeuse por todas as \"taifas\" reunificando Al-\u00c1ndalus.\nNo s\u00e9culo XII, coa chegada dos almohades, xurdiu a segunda Taifa de Murcia da man de Ibn Mardanis (o Rei Lobo), que na s\u00faa loita anti-almohade dominou un territorio comprendido desde Xa\u00e9n ata Albarrac\u00edn. Durante o seu reinado, Mursiyya converteuse nunha das principais cidades de todo Al-Andalus. No 1172, o seu reino foi totalmente conquistado polos almohades. Con todo, en 1228, aproveitando a debilidade almohade tras a derrota das Navas de Tolosa, Ibn Hud sublevouse no Val de Ricote dando lugar \u00e1 terceira Taifa de Murcia, pondo baixo o seu control todos os territorios que se manti\u00f1an baixo dominio musulm\u00e1n na Pen\u00ednsula, excepto Valencia e o Estreito. Tras o seu asasinato en 1238, e cun reino en recesi\u00f3n, os sucesores de Ibn Hud expuxeron a Fernando III o Santo o vasallaxe do reino musulm\u00e1n de Murcia (1243).\nA trav\u00e9s do tratado de Alcaraz, a taifa de Murcia convert\u00edase nun protectorado de Castela. Con todo diversos n\u00facleos da taifa non acataron o acordo polo que o infante Afonso (futuro Afonso X) aplicou o dereito de conquista sobre Mula (1244) e Cartagena (1245). O resto da taifa permaneceu baixo autonom\u00eda musulm\u00e1. Con todo, en 1250 Castela decidiu crear a diocese de Cartagena, e en 1258 o adiantamento maior do Reino de Murcia. Os sucesivos incumprimentos do pactado en Alcaraz levaron \u00e1 sublevaci\u00f3n dos musulm\u00e1ns murcianos en 1264. A rebeli\u00f3n foi definitivamente sufocada polas tropas de Xaime I o Conquistador en 1266, deixando un importante continxente de poboadores catal\u00e1ns e aragoneses.\nA partir de 1266 Afonso X puido comezar a constru\u00edr libremente o cristi\u00e1n Reino de Murcia coa creaci\u00f3n de concellos, a doaz\u00f3n de vilas a ordes militares ou nobres, o repartimiento de terras, e concedendo a Murcia a representatividade do seu reino nas Cortes castel\u00e1s. \nEn 1296, no contexto do conflito din\u00e1stico pola minor\u00eda de idade de Fernando IV, Afonso da Porca ofreceu o Reino de Murcia a Xaime II de Arag\u00f3n a cambio da s\u00faa colaboraci\u00f3n. Xaime conquistou o reino entre 1296 e 1300, articul\u00e1ndoo como un territorio m\u00e1is da Coroa de Arag\u00f3n ao outorgarlle os foros das \"Constitutiones Regni Murcie\" de 1301. En 1304, pola Sentenza Arbitral de Torrellas, Xaime \"o Xusto\" devolveu \u00e1 Coroa de Castela o Reino de Murcia, a excepci\u00f3n do val do Vinalop\u00f3, o Campo de Alacant, e a Vega Baja que pasaron ao Reino de Valencia.\nDurante o s\u00e9culo XIV viviuse unha profunda crise econ\u00f3mica e poboacional debido \u00e1s epidemias, as perigosas incursi\u00f3ns granadinas, e os conflitos con Arag\u00f3n.\nIdade Moderna\nA finais do s\u00e9culo XV o Reino de Murcia perdeu o seu car\u00e1cter fronteirizo ao producirse a conquista da zona oriental do Reino nazar\u00ed de Granada en 1488, na que tropas murcianas participaron activamente. O fin da fronteira permitiu un importante crecemento econ\u00f3mico e poboacional ao longo de todo o s\u00e9culo XVI.\nA crise finisecular espa\u00f1ola do s\u00e9culo XVI non chegar\u00eda ao Reino de Murcia ata ben entrado o s\u00e9culo XVII, tras a expulsi\u00f3n dos mouriscos murcianos en 1613, o afundimento do importante sector seric\u00edcola en 1630, as posteriores epidemias de 1648 e as inundaci\u00f3ns de 1651.\nO s\u00e9culo XVIII deu comezo coa Guerra de Sucesi\u00f3n, na que o Reino de Murcia tivo un importante papel na vitoria borb\u00f3nica; na que destacou a acci\u00f3n do Cardeal Belluga, que foi nomeado vicerrei de Murcia por Filipe V. Durante esta centuria o reino viviu un aut\u00e9ntico s\u00e9culo de ouro cun importante incremento da poboaci\u00f3n (a cidade de Murcia chegou aos 70.000 habitantes), desenvolveuse a agricultura e a industria da seda, viviuse un esplendor art\u00edstico (co escultor Francisco Salzillo) e converteuse a Cartagena en capital do Departamento Mar\u00edtimo do Mediterr\u00e1neo, instal\u00e1ndose nela o Arsenal da armada.\nIdade Contempor\u00e1nea\nXa en pleno s\u00e9culo XIX, tras a dura Guerra de Independencia que tivo desastrosas consecuencias na rexi\u00f3n, a reforma liberal de Javier de Burgos fixo desaparecer o Reino de Murcia en 1833 dando lugar \u00e1 provincia de Murcia e a gran parte da provincia de Albacete. A partir de aqu\u00ed deu comezo a denominada Rexi\u00f3n Murciana biprovincial, que durar\u00eda ata a Transici\u00f3n.\nOrganizaci\u00f3n territorial.\nMunicipios.\nA Rexi\u00f3n de Murcia est\u00e1 dividida en 45 concellos. Varios deles rozan ou incluso superan aos 1.000\u00a0km\u00b2 de extensi\u00f3n, como Lorca (1.676\u00a0km\u00b2), que \u00e9 o segundo municipio m\u00e1is extenso do Estado espa\u00f1ol despois do de C\u00e1ceres, en Estremadura.\nPor este motivo, en Murcia \u00e9 com\u00fan a divisi\u00f3n dos municipios en pedan\u00edas e deputaci\u00f3ns; as\u00ed, o municipio de Murcia pos\u00fae 54 pedan\u00edas e o municipio de Cartagena 24 deputaci\u00f3ns. Na Rexi\u00f3n hai 66 deputaci\u00f3ns (pertencentes \u00e1s localidades de Cartagena, Lorca e Totana) e 295 pedan\u00edas (do resto de municipios). Albudeite e Pliego non te\u00f1en pedan\u00edas.\nComarcas.\nNa Rexi\u00f3n de Murcia ad\u00f3itanse distinguir 12 comarcas, a\u00ednda que non est\u00e1n nin reco\u00f1ecidas nin delimitadas oficialmente. O Estatuto de Autonom\u00eda da Rexi\u00f3n de Murcia configura a comarca como un dos elementos da s\u00faa organizaci\u00f3n territorial, mais a Asemblea Rexional de Murcia non promulgou ningunha lei de comarcalizaci\u00f3n, polo que, de momento, tales comarcas carecen de personalidade xur\u00eddica.\nDemograf\u00eda.\nA Rexi\u00f3n de Murcia ten unha poboaci\u00f3n de 1.461.979 habitantes dos cales case un terzo (30,2%) vive no municipio de Murcia. Esta cifra representa o 3,09% da poboaci\u00f3n espa\u00f1ola. Ademais, tras Ceuta e Melilla, ten o saldo vexetativo e a taxa de natalidade m\u00e1is elevadas do pa\u00eds.\nNo per\u00edodo 1991-2006 a poboaci\u00f3n murciana creceu nun 29,32%, fronte ao 13,38% que crecera o conxunto nacional. Un 14,5% dos seus habitantes son de nacionalidade estranxeira segundo o censo INE 2007, catro puntos por encima da media espa\u00f1ola. As colonias de inmigrantes m\u00e1is importantes son a marroqu\u00ed, a ecuatoriana, a brit\u00e1nica, a boliviana e a colombiana.\nLinguas.\nO dialecto murciano \u00e9 o dialecto romance natural e hist\u00f3rico do territorio que abarcou outrora o Reino de Murcia e ten as s\u00faas orixes nos s\u00e9culos XIII e XIV cando sobre unha base ling\u00fc\u00edstica esencialmente hispano-latina-ar\u00e1biga mestur\u00e1ronse diversas variantes ling\u00fc\u00edsticas que se atoparon al\u00ed (moz\u00e1rabe, aragon\u00e9s, castel\u00e1n, catal\u00e1n, \u00e1rabe culto, \u00e1rabe dialectal etc.) dando lugar ao pidgin ling\u00fc\u00edstico murciano.\nOs primeiros documentos rexionais est\u00e1n escritos nunha variedade romance no que se albiscan unha serie de peculiaridades ling\u00fc\u00edsticas que posteriormente se achan no dialecto murciano.\nNo discurso acad\u00e9mico ling\u00fc\u00edstico consid\u00e9rase ao murciano como un dialecto do castel\u00e1n, doutra banda a RAE ata hai pouco consideraba ao murciano como un dialecto do aragon\u00e9s.\nA finais do s\u00e9culo XIX, autores locais comezaron a usar o dialecto murciano para as s\u00faas composici\u00f3ns po\u00e9ticas ou dram\u00e1ticas, imbu\u00eddos polo auxe do costumismo ou o rexionalismo, destacando as figuras de Vicente Medina, D\u00edaz Cassou, Mart\u00ednez Tornel ou Frutos Baeza entre outros.\nUn estudo realizado pola Universidade de Murcia determinou que a fala era o aspecto cultural rexional co que m\u00e1is sent\u00edan identificados os murcianos.\nNa zona do Carche at\u00f3panse pedan\u00edas nas que, tras a chegada dunhas decenas de familias da lindeira provincia de Alacant a finais do s\u00e9culo XIX e principios do s\u00e9culo XX, parte da poboaci\u00f3n fala valenciano. A\u00ednda as\u00ed, o valenciano non ten reco\u00f1ecemento oficial na Rexi\u00f3n de Murcia.\nEconom\u00eda.\nA Rexi\u00f3n foi tradicionalmente agr\u00edcola debido ao seu bo clima e as s\u00faas terras f\u00e9rtiles. Con todo, tras as secas dos anos 1990, a construci\u00f3n e o turismo convert\u00e9ronse nunha das bases da econom\u00eda murciana (xa iniciados nos anos 60 coa construci\u00f3n de La Manga del Mar Menor) con empresas actuais como Polaris World, sendo un sector fortemente impulsado polo Goberno Rexional como co pol\u00e9mico megaproxecto de \"Marina de Cope\", situado en parte do Parque Natural de Cabo Cope y Puntas de Calnegre.\nA\u00ednda as\u00ed, a agricultura segue sendo un motor importante de desenvolvemento na Rexi\u00f3n, a cal \u00e9 considerada a \"Horta de Europa\". O sector primario murciano caracter\u00edzase pola s\u00faa produci\u00f3n intensiva e industrial, adicada en gran medida \u00e1 exportaci\u00f3n.\nTam\u00e9n ten relevancia a industria, como a enerx\u00e9tica e petro-qu\u00edmica, concretamente no polo industrial do val de Escombreras (Repsol, Enag\u00e1s, Iberdrola, Gas Natural), a conserveira e alimentaria (con importantes firmas locais como Elpozo ou Sim\u00f3n-Garc\u00eda Carri\u00f3n, ou internacionais como Hero e Pepsico), a do moble (principalmente en Yecla), a farmac\u00e9utica (Hefame, Bayer) ou a naval (centrada nos estaleiros de Navantia en Cartagena).\nCon todo, o sector que m\u00e1is poboaci\u00f3n murciana ocupa \u00e9 o terciario. Cidades como Murcia son aut\u00e9nticos puntos de intercambio e de atracci\u00f3n comercial non s\u00f3 para o resto da Rexi\u00f3n de Murcia, sen\u00f3n tam\u00e9n para importantes zonas das provincias veci\u00f1as de Alacant, Albacete e Almer\u00eda. Cartagena exerce o seu influxo sobre a comarca do Campo de Cartagena e parte do litoral sur alacantino, mentres que Lorca faio coa poboaci\u00f3n do Alto Guadalent\u00edn e o Bajo Guadalent\u00edn e tam\u00e9n atrae a xentes da zona do Val do Almanzora e Los V\u00e9lez na provincia de Almer\u00eda.\nGoberno e Pol\u00edtica.\nDe acordo co Estatuto de Autonom\u00eda, os \u00f3rganos institucionais da Rexi\u00f3n de Murcia son a Asemblea Rexional, o Presidente e o Consello de Goberno. \nA Asemblea Rexional de Murcia \u00e9 o parlamento auton\u00f3mico e representa ao pobo murciano. Ostenta a potestade lexislativa, aproba os orzamentos, e impulsa, orienta e controla a acci\u00f3n dos \u00f3rganos executivos auton\u00f3micos. Est\u00e1 constitu\u00edda por 45 deputados elixidos por un per\u00edodo de catro anos mediante sufraxio universal, libre, igual, directo e segredo nas cinco circunscrici\u00f3ns electorais en que se divide a Comunidade. Ten a s\u00faa sede na cidade de Cartagena.\nO Presidente da Comunidade Aut\u00f3noma \u00e9 elixido pola Asemblea Rexional de Murcia de entre os seus membros. Entre as s\u00faas funci\u00f3ns at\u00f3pase a suprema representaci\u00f3n da Rexi\u00f3n de Murcia e a ordinaria do Estado no seu territorio, a presidencia do Consello de Goberno, e a direcci\u00f3n e coordinaci\u00f3n do poder executivo auton\u00f3mico. Ten a s\u00faa sede no Palacio de San Esteban da cidade de Murcia.\nO Consello de Goberno \u00e9 o \u00f3rgano colexiado que dirixe a pol\u00edtica auton\u00f3mica. Corresp\u00f3ndelle a funci\u00f3n executiva, o goberno e administraci\u00f3n da Comunidade Aut\u00f3noma e o exercicio da potestade regulamentaria. Est\u00e1 composto polo Presidente, o Vicepresidente no seu caso, e os Conselleiros, que o Presidente nomea e separa libremente. Ten a s\u00faa sede Palacio de San Esteban da cidade de Murcia.\nO Tribunal Superior de Xustiza da Rexi\u00f3n de Murcia \u00e9 o \u00f3rgano xurisdiccional no que culmina a organizaci\u00f3n xudicial no \u00e1mbito territorial da Comunidade Aut\u00f3noma.\nOutras instituci\u00f3ns auton\u00f3micas son: o Defensor do Pobo da Rexi\u00f3n de Murcia, o Consello Xur\u00eddico da Rexi\u00f3n de Murcia e o Consello Econ\u00f3mico e Social da Rexi\u00f3n de Murcia. Todos eles te\u00f1en a s\u00faa sede en Murcia.\nA execuci\u00f3n das competencias de administraci\u00f3n e xesti\u00f3n de servizos, prestaci\u00f3ns e programas sanitarios corresponde ao Servizo Murciano de Sa\u00fade.\nElecci\u00f3ns.\nOs resultados nas \u00faltimas elecci\u00f3ns \u00e1 Asemblea Rexional de Murcia de 2015, celebradas o 24 de maio, foron:\nTransporte.\nA rexi\u00f3n de Murcia conta cun \u00fanico aeroporto, o Aeroporto de Murcia-San Javier, situado a 45 quil\u00f3metros da capital. Est\u00e1 en construci\u00f3n o Aeroporto Internacional da Rexi\u00f3n de Murcia, situado no municipio de Murcia. Por mar, o porto de Cartaxena \u00e9 o m\u00e1is importante.\nAs estradas vertebran todo o territorio, sendo as m\u00e1is importantes a AP-7 e A-7, que pasan por Cartaxena e Murcia respectivamente, e a A-30, que une a comunidade con Albacete. A rede ferroviaria \u00e9 ampla pero anticuada, a\u00ednda que a chegada da Alta Velocidade Espa\u00f1ola est\u00e1 en proxecto.\nTurismo.\nO clima e as praias da Rexi\u00f3n de Murcia, fana propensa ao turismo denominado \"de sol e praia\". A costa murciana, chamada Costa C\u00e1lida, ten unha lonxitude de 170\u00a0km, onde se alternan grandes praias de area branca con outras m\u00e1is pequenas e calas con cant\u00eds. Ademais, conta co Mar Menor, unha lagoa litoral con m\u00faltiples posibilidades tur\u00edsticas. Como separaci\u00f3n entre este lago salgado e o Mar Mediterr\u00e1neo, \u00e1lzase La Manga del Mar Menor.\nDas 192 praias clasificadas na Rexi\u00f3n, 21 est\u00e1n cualificadas con bandeira azul e outras 19 pos\u00faen o selo \"Q de Calidade Tur\u00edstica\" outorgado polo Instituto para a Calidade Tur\u00edstica Espa\u00f1ola (ICTE), organismo dependente da Secretar\u00eda Xeral de Turismo do Ministerio de Econom\u00eda, o que a converte na terceira comunidade aut\u00f3noma con m\u00e1is praias certificadas con este t\u00edtulo, sendo Cartaxena, con 10, o municipio espa\u00f1ol con m\u00e1is praias que pos\u00faen esta cualificaci\u00f3n.\nAs posibilidades tur\u00edsticas complem\u00e9ntanse cun crecente interese polo turismo cultural e de cidade, concentrado nos catro n\u00facleos hist\u00f3ricos principais: Murcia, Cartaxena, Lorca e Caravaca de la Cruz. Na actualidade, o Teatro Romano de Cartagena \u00e9 o monumento e espazo muse\u00edstico m\u00e1is visitado da Rexi\u00f3n.\nA paisaxe murciana \u00e9 m\u00e1is variado do que poida parecer, e ofrece unha alta gama de actividades deportivas e de aventura como sendeirismo, espeleolox\u00eda, voos t\u00e9rmicos (\u00e1 delta, parapente), escalada, cicloturismo, paseos dacabalo, descensos fluviais (rafting, piraguas, kaiaks), caza e pesca. A meirande conc\u00e9ntranse en Serra Espu\u00f1a, Valle de Ricote e o nordeste da Rexi\u00f3n. O turismo rural tam\u00e9n se atopa en auxe, principalmente nos arredores de Caravaca de la Cruz, Totana, Moratalla e Ceheg\u00edn."}
{"id": "32066", "revid": "147522", "url": "https://gl.wikipedia.org/wiki?curid=32066", "title": "Top\u00f3nimo", "text": ""}
{"id": "32067", "revid": "12452", "url": "https://gl.wikipedia.org/wiki?curid=32067", "title": "Arthropoda", "text": ""}
{"id": "32069", "revid": "1131", "url": "https://gl.wikipedia.org/wiki?curid=32069", "title": "Regueifa", "text": "Regueifa pode referirse a:"}
{"id": "32070", "revid": "1131", "url": "https://gl.wikipedia.org/wiki?curid=32070", "title": "Regueifa (canto)", "text": "A regueifa \u00e9 unha cantiga improvisada entre d\u00faas ou m\u00e1is persoas que seguen un mesmo cantar ou son durante o tempo que dura unha disputa sobre un tema determinado. Ademais, ten a caracter\u00edstica de que cada regueifeiro canta unha estrofa de catro versos octos\u00edlabos nos que riman os pares e quedan libres os impares (de maneira que formalmente coincide coa copla popular). Pode verse certo parecido coa tenz\u00f3n medieval, na que tam\u00e9n hab\u00eda unha disputa entre dous trobadores sobre un tema determinado, mais a regueifa foi e \u00e9 m\u00e1is popular.\nOrixe e temas.\nA orixe desta controversia cantada ten que ver coa regueifa, que era un molete de pan -ou unha rosca de ovo e azucre- que antigamente se regalaba nas vodas aos convidados e aos mozos e mozas da parroquia non convidados (ou de f\u00f3ra dela). A parte divertida consist\u00eda en \"cantar a regueifa\": un cantador dos de f\u00f3ra da parroquia botaba unha copla met\u00e9ndose cos de dentro, e ent\u00f3n un cantador da parroquia respond\u00edalle. Inici\u00e1base as\u00ed entre os dous unha disputa dial\u00e9ctica de coplas improvisadas cada vez m\u00e1is incisivas, \u00e1s veces escarnecedoras para os noivos ou para as s\u00faas familias, de xeito que o certame po\u00e9tico pod\u00eda rematar nunha pelexa. Por esta raz\u00f3n, os da casa escoll\u00edan unha madri\u00f1a para bailar a regueifa e armaren unha foliada salvadora. O regueifeiro ga\u00f1ador, aquel que cantaba a \u00faltima copla, era quen ti\u00f1a a honra de partir e repartir a regueifa.\nOs temas da regueifas son variados, mais polo xeral, hai unha boa dose de humor ou retranca, o que fai que este tipo de cantares sexan moi divertidos para todos os p\u00fablicos. A controversia entre os regueifeiros pode durar horas, e g\u00e1\u00f1aa o que canta a \u00faltima copla. A regueifa \u00e9 un x\u00e9nero musical e popular que se est\u00e1 perdendo, ao igual que a cultura tradicional galega (contos, cantigas, refr\u00e1ns, alg\u00fans bailes...), pois normalmente non hai relevo xeracional por diversas raz\u00f3ns (urbanizaci\u00f3n e abandono do agro, diminuci\u00f3n do uso da lingua galega nas novas xeraci\u00f3ns, novas tecnolox\u00edas...). Por estas raz\u00f3ns, son poucos os regueifeiros activos que quedan, mais hai alg\u00fans recuperadores e divulgadores deste x\u00e9nero como Pinto d'Herb\u00f3n ou Luis \"O Caruncho\", os cales acostuman impartir obradoiros en escolas e colexios. e que deu orixe a certames escolares de regueifa, como o que se celebra en Vigo. Outros acontecementos importantes para a regueifa son o Certame Internacional de Regueifas en Valadares ou os Premios Galegos da Regueifa.\nEste tipo de versos a varias voces poden escoitarse en Galiza, a\u00ednda que hai zonas m\u00e1is ricas deste tipo de literatura popular, como pode ser o caso da costa da Morte ou as serras orientais. As\u00ed mesmo tam\u00e9n se poden ouvir en Portugal, denominados cantares ao desaf\u00edo, no Brasil e Colombia, chamados \"repentistas\", e na Arxentina e no Uruguai hai un desaf\u00edo entre \"payadores\", mais a tem\u00e1tica destes \u00faltimos \u00e9 seria e m\u00e1is po\u00e9tica. Na comunidade negra dos Estados Unidos, un rito de pasaxe similar son \"The Dozens\"."}
{"id": "32074", "revid": "71683", "url": "https://gl.wikipedia.org/wiki?curid=32074", "title": "Sotavento", "text": "Sotavento \u00e9 parte dos obxectos sometidos a un campo de vento que non recibe o impacto directo deste. Oponse a barlovento. Normalmente f\u00e1lase do sotavento nos montes (onde resulta un trazo definitorio xunto con soll\u00edo ou aves\u00edo), embarcaci\u00f3ns (normalmente a proa en direcci\u00f3n de avance para barcos de vela) ou dunas, pero pode falarse tam\u00e9n para o caso dunha estalactita en bandeira ou un territorio protexido por unha cadea monta\u00f1osa (como nas Illas Canarias)."}
{"id": "32082", "revid": "124020", "url": "https://gl.wikipedia.org/wiki?curid=32082", "title": "Serbia", "text": "Serbia (en serbio: \"\u0421\u0440\u0431\u0438\u0458\u0430/Srbija\") \u00e9 un pa\u00eds pechado \u00f3 mar situado no centro e no sueste de Europa, ocupando a parte sur da chaira pan\u00f3nica e a parte central da pen\u00ednsula balc\u00e1nica. O pa\u00eds fai fronteira con Hungr\u00eda polo norte, Roman\u00eda e Bulgaria polo leste, Albania e Macedonia do Norte polo sur e con Montenegro, Croacia e Bosnia e Hercegovina polo oeste. A s\u00faa capital \u00e9 Belgrado.\nA actual Serbia foi creada en 1817 trala Segunda revolta serbia. M\u00e1is adiante, o pa\u00eds estendeu as s\u00faas terras cara o sur ocupando o actual Kosovo, a rexi\u00f3n de Rascia e parte da rexi\u00f3n de Macedonia (en 1912). En 1918 a antiga provincia aut\u00f3noma da Voivodina proclamou a s\u00faa secesi\u00f3n do Imperio Austroh\u00fangaro un\u00edndose \u00e1 Serbia nese mesmo ano. As fronteiras actuais do pa\u00eds establec\u00e9ronse trala segunda guerra mundial, cando a Serbia se converteu nun estado federal dentro da Rep\u00fablica Federal Socialista de Iugoslavia. Serbia tornouse de novo un estado independente no 2006, trala ruptura de Montenegro coa uni\u00f3n formada trala disoluci\u00f3n da Iugoslavia na d\u00e9cada dos 90.\nEtimolox\u00eda.\nO nome de Serbia (\"Srbija\", ou terra dos serbios) v\u00e9nlle dado polos seus m\u00e1is antigos poboadores eslavos, os serbios (\"srbi\"), cuxa orixe \u00e9 incerta. De acordo coa Cr\u00f3nica de N\u00e9stor, a historia do primeiro estado eslavo oriental (o Rus de K\u00ediv), os serbios at\u00f3panse entre os cinco primeiros pobos eslavos que foron co\u00f1ecidos polo seu nome moderno. Crese que os serbios son mencionados por primeira vez por Claudio Tolomeo no s\u00e9culo II, na s\u00faa \"Geographia\" (libro 5, 9.21), para designar os Serboi, unha tribo que habitaba en Sarmacia, probablemente ao norte do C\u00e1ucaso, xunto ao baixo Volga, ou xunto ao Mar Negro.\nUnha das hip\u00f3teses m\u00e1is aceptadas \u00e9 a de que os sorbios ou sorabos (\"Serbja\") que habitan Alsacia comparten ascendencia cos serbios (en lingua serbia sorbio dise \"Lu\u017ei\u010dki Srbii\", ou serbio de Lusacia). Segundo esta hip\u00f3tese, os eslavos serboi que no s\u00e9culo V partiron do C\u00e1ucaso cara a Europa son os devanceiros com\u00fans de serbios e sorbios, que se dividiron en dous grupos. Un dos grupos (os antepasados dos serbios), co\u00f1ecido como os serbios brancos (\"beli srbi\"), emigrou aos Balc\u00e1ns arredor do 610 ou 626 encabezado polo Arconte Desco\u00f1ecido. Pola s\u00faa axuda ao emperador Heraclio nas s\u00faas loitas contra os \u00e1varos, este permitiulles establecerse nunha \u00e1rea da provincia de Macedonia, pr\u00f3xima \u00e1 actual cidade grega de Serbia. Posteriormente, produciuse a s\u00faa expansi\u00f3n cara ao norte.\nHistoria.\nO actual territorio da Serbia fixo parte da provincia romana da Mesia dende o ano 29 a.C. No s\u00e9culo VII, a rexi\u00f3n foi invadida polos serbios, pobo eslavo que vi\u00f1a de Galitsia (Europa central). Vasalos do Imperio Romano de Oriente, os serbios diferenci\u00e1ronse dos croatas pola s\u00faa conversi\u00f3n \u00f3 cristianismo bizantino no ano 875 e pola adopci\u00f3n do alfabeto cir\u00edlico. A Igrexa Ortodoxa Serbia conseguiu a s\u00faa autonom\u00eda no s\u00e9culo XIII, co Santo Sava como o seu arcebispo.\nDurante a Idade Media o pa\u00eds gozou dun curto apoxeo durante o reinado de Estevo Duchan (1331-1355), seguido dun r\u00e1pido declive. Trala derrota fronte aos turcos na batalla de Kosovo Poli\u00ea (1389), a Serbia pasou a ser incorporada \u00f3 Imperio Otom\u00e1n.\nEntre 1459 e 1804 Serbia estivo baixo o control dos otom\u00e1ns, malia as tres invasi\u00f3ns austr\u00edacas e as numerosas rebeli\u00f3ns. Durante a invasi\u00f3n, o islam tivo un per\u00edodo de expansi\u00f3n levando \u00e1 conversi\u00f3n de moitos serbios. Estes convertidos rexeitaron chamarse serbios, adoptando a denominaci\u00f3n de muslimani e, posteriormente, de bosn\u00edacos.\nSerbia ga\u00f1ou a s\u00faa autonom\u00eda \u00f3 Imperio Otom\u00e1n en dous levantamentos en 1804 e 1815, a\u00ednda que as tropas turcas seguiron na capital, Belgrado, ata 1867. Serbia foi un principado entre 1817 e 1882, e un reino entre 1882 e 1918, tempo no cal a pol\u00edtica interna xirou, en gran parte, arredor da rivalidade din\u00e1stica das familias Obrenovi\u0107 e Kara\u0111or\u0111evi\u0107.\nO asasinato na capital bosn\u00edaca, Saraxevo, o 28 de xu\u00f1o de 1914, do Arquiduque Francisco Fernando, herdeiro do trono dos Habsburgo, por Gavrilo Princip, un mozo serbo-bosn\u00edaco, motivou un ultimato de Viena demandando a Serbia que lle permitira unha investigaci\u00f3n austroh\u00fangara do complot sobre o chan serbio. A pesar da aceptaci\u00f3n de Serbia (o 25 de xullo) de case t\u00f3dalas demandas, o Imperio Austroh\u00fangaro declaroulle a guerra o 28 de xullo de 1914. A mobilizaci\u00f3n de Rusia en apoio de Serbia, pola s\u00faa parte, provocou un ultimato alem\u00e1n demandando a retirada das s\u00faas forzas, e a declaraci\u00f3n de guerra entre as grandes potencias durante a primeira semana de agosto.\nTralo fin da primeira guerra mundial, Serbia uniu os Reinos dos serbios, croatas e eslovenos, e cambiou o seu nome polo de Reino de Iugoslavia en 1929. Trala segunda guerra mundial, Serbia converteuse en parte da Rep\u00fablica Federal Socialista de Iugoslavia. Trala disoluci\u00f3n da Iugoslavia en 1992, despois da Guerra dos Balc\u00e1ns, Serbia formou parte da Rep\u00fablica Federal xunto con Montenegro ata o 2003, ano no que a Rep\u00fablica pasou a chamarse Serbia e Montenegro, uni\u00f3n que se disolveu, o 3 de xu\u00f1o de 2006 trala aprobaci\u00f3n da independencia polos montenegrinos.\nXeograf\u00eda.\nSerbia at\u00f3pase na pen\u00ednsula balc\u00e1nica, \u00f3 sur da chaira pan\u00f3nica. O pa\u00eds at\u00f3pase na encrucillada entre a Europa central, a Europa meridional, e a Europa do leste. O r\u00edo Danubio (2.850\u00a0km) percorre o terzo norte do pa\u00eds; constitu\u00edndo a fronteira de Serbia coa Croacia e coa Roman\u00eda. O r\u00edo Sava constit\u00fae a fronteira sur da provincia da Vojvodina, un\u00edndose co Danubio na capital, Belgrado. 60\u00a0km \u00f3 nordeste da capital, o r\u00edo Tisza \u00fanese co Danubio despois de percorrer 1350\u00a0km \u00f3 longo da Ucra\u00edna.\nO bordo leste do pa\u00eds est\u00e1 delimitado polos C\u00e1rpatos, os cales cruzan toda a Europa central ata xuntarse cos Balc\u00e1ns. O cumio Mid\u017eor constit\u00fae o punto m\u00e1is alto do leste de Serbia cos seus 2.156 m. No sueste, os Balc\u00e1ns x\u00fantanse coas monta\u00f1as Monta\u00f1as R\u00f3dope, as cales chegan ata Grecia. As Monta\u00f1as Sar de Kosovo forman a fronteira sur coa Albania, e pos\u00faen un dos cumios m\u00e1is altos da rexi\u00f3n, o Djeravica (2.656 m). Os Alpes Din\u00e1ricos fan fronteira oeste coa Bosnia e Hercegovina.\nA totalidade de Serbia correspond\u00eda orixinariamente ao bioma de bosque morno de frondosas. Segundo o Fondo Mundial para a Natureza, o territorio de Serbia rep\u00e1rtese entre catro ecorrexi\u00f3ns:\nClima.\nO clima de Serbia var\u00eda entre o clima continental no norte, con invernos fr\u00edos e ver\u00e1ns h\u00famidos e quentes, e o clima c\u00e1lido do adri\u00e1tico, con ver\u00e1ns e outonos quentes e secos e invernos relativamente fr\u00edos e con intensas treboadas. As diferenzas clim\u00e1ticas son dadas polas distintas elevaci\u00f3ns, a proximidade co mar Adri\u00e1tico e os longos cursos dos r\u00edos que percorren o pa\u00eds. A provincia da Voivodina pos\u00fae un clima tipicamente continental, influenciado polas masas fr\u00edas de aire da Europa do norte.\nA temperatura media do pa\u00eds entre 1961 e 1990 para o territorio situado entre os 300 m de altitude e duns 10,9\u00a0\u00b0C. As \u00e1reas atopadas entre os 300 e os 500 m de altitude te\u00f1en unhas temperaturas arredor dos 10,0\u00a0\u00b0C e aquelas situadas a m\u00e1is de 1000 m de altitude te\u00f1en unha media de 6,0\u00a0\u00b0C.\nCidades.\nO seguinte cadro non incl\u00fae as cidades de Kosovo, que o 17 de febreiro de 2008 proclamou a s\u00faa independencia de xeito unilateral e que non \u00e9 reco\u00f1ecida por Serbia, mais si por 98 estados membros das Naci\u00f3ns Unidas, entre eles a meirande parte dos estados membros da Uni\u00f3n Europea.\nGoberno e pol\u00edtica.\nO actual Presidente de Serbia \u00e9 Boris Tadi\u0107, l\u00edder do Partido Dem\u00f3crata. Foi elixido por primeira vez co 53% dos votos na segunda rolda das elecci\u00f3ns presidenciais serbias do 27 de xu\u00f1o de 2004, despois de varias elecci\u00f3ns fracasadas dende o 2002. Agora segue a ocupar o cargo logo de volver a vencer nas elecci\u00f3n celebradas o 3 de febreiro de 2008, vencendo de novo ao seu rival nas anteriores elecci\u00f3ns Nikoli\u0107. O actual Primeiro Ministro do Goberno de Serbia, dende o 7 de xullo de 2008 \u00e9 Mirko Cvetkovi\u0107, que substitu\u00edu no cargo ao antigo Presidente da Rep\u00fablica Federal de Iugoslavia Vojislav Ko\u0161tunica, o cal substitu\u00edra a Slobodan Milo\u0161evi\u0107 como en outubro do ano 2000.\nO d\u00eda 21 de maio do 2006 celebrouse en Montenegro un referendo no que o 55,5% dos montenegrinos decidiron a disoluci\u00f3n da uni\u00f3n con Serbia, o que constitu\u00edu a fin da Rep\u00fablica de Serbia e Montenegro como estado independente. As\u00ed o 3 de xu\u00f1o do 2006 o Parlamento de Montenegro proclamou a s\u00faa independencia.\nOs d\u00edas 28 e 29 de outubro do 2006 convoc\u00e1ronse \u00e1s furnas a 6,6 mill\u00f3ns de electores dos 8.385 colexios electorais asignados, para votar o proxecto dunha nova constituci\u00f3n, aprobada anteriormente polo parlamento. En dito documento reivind\u00edcase \u00e1 provincia de Kosovo como parte indisoluble da actual Serbia, a\u00ednda que nela se lle d\u00e1 maior autonom\u00eda. Tam\u00e9n se falou da autonom\u00eda da provincia de Voivodina, de maior\u00eda h\u00fangara. O proxecto busca un achegamento de Belgrado coa Uni\u00f3n Europea, confirmado no artigo un, onde se asegura que Serbia \u00e9 un estado baseado en est\u00e1ndares e valores europeos.\nO 17 de agosto dese mesmo a Asemblea Nacional de Serbia adoptou como himno do pa\u00eds Bo\u017ee Pravde (\"Deus da xustiza\") e foi elixido como escudo real, \u00f3 escudo de Obrenovi\u0107, o que substit\u00fae \u00f3 Escudo de Armas de Serbia adoptado trala segunda guerra mundial e que fora inicialmente empregado no s\u00e9culo XIX. Con todo, logo desta reforma constitucional, o 17 de febreiro de 2008 a provincia de Kosovo, de maior\u00eda albanesa proclamou de xeito unilateral a s\u00faa independencia, parcialmente reco\u00f1ecida pola comunidade internacional.\nDivisi\u00f3ns administrativas.\nOficialmente, a Rep\u00fablica de Serbia, consta da rexi\u00f3n hist\u00f3rica de Serbia (actualmente co\u00f1ecida como Serbia Central) e das provincias aut\u00f3nomas de Voivodina (en serbio: \"\u0410\u0443\u0442\u043e\u043d\u043e\u043c\u043d\u0430 \u041f\u043e\u043a\u0440\u0430\u0458\u0438\u043d\u0430 \u0412\u043e\u0458\u0432\u043e\u0434\u0438\u043d\u0430/Autonomna Pokrajina Vojvodina\") ao norte, e Kosovo e Metohija (en serbio: \"\u041a\u043e\u0441\u043e\u0432\u043e \u0438 \u041c\u0435\u0442\u043e\u0445\u0438\u0458\u0430/Kosovo i Metohija\") ao sur. Est\u00e1 dividida administrativamente en 29 distritos (en serbio: \"\u041e\u043a\u0440\u0443\u0433/Okrug\") e a Cidade de Belgrado.\nDos trinta distritos (inclu\u00edda a Cidade de Belgrado), sete est\u00e1n situados en Voivodina, dezaoito en Serbia Central e os cinco restantes en Kosovo. Esta rexi\u00f3n at\u00f3pase fora da administraci\u00f3n gobernamental dende 1999, ano en que a Misi\u00f3n de Administraci\u00f3n Provisional das Naci\u00f3ns Unidas en Kosovo se encargara desta. O 17 de febreiro de 2008, Kosovo proclamou a s\u00faa independencia, non reco\u00f1ecida por Serbia, e que se atopa en disputa na Organizaci\u00f3n das Naci\u00f3ns Unidas. Os distritos, pola s\u00faa parte, est\u00e1n divididos en concellos. No total son 192: 108 en Serbia Central, 54 en Voivodina e 30 en Kosovo. Serbia Central non \u00e9 unha divisi\u00f3n administrativa, ao contrario que as d\u00faas provincias aut\u00f3nomas, e non ten goberno propio.\nDemograf\u00eda.\nSerbia est\u00e1 poboada maioritariamente por serbios. As principais minor\u00edas \u00e9tnicas do pa\u00eds son os albaneses (os cales son maior\u00eda na provincia de Kosovo), os maxiares, os bosn\u00edacos, os xitanos, os croatas, os eslovacos, os montenegrinos, os macedonios, os b\u00falgaros, os romaneses etc. As d\u00faas provincias, Voivodina e Kosovo, son as moito m\u00e1is diversas que a Serbia central, etnicamente e culturalmente falando debido a grande influencia que tiveron sobre elas o Imperio Habsburgo (sobre Voivodina) e o Imperio Otom\u00e1n (sobre Kosovo).\nSegundo o \u00faltimo censo oficial do 2002, os principais grupos \u00e9tnicos da Serbia eran:\nOs albaneses da provincia de Kosovo non aparecen no censo, a s\u00faa poboaci\u00f3n est\u00edmase en menos de 1,9 mill\u00f3ns s\u00f3 na provincia.\nEconom\u00eda.\nSerbia pos\u00fae unha econom\u00eda baseada en diversos servizos, na industria e na agricultura. No final da d\u00e9cada de 1980, no comezo da transici\u00f3n econ\u00f3mica, a posici\u00f3n do pa\u00eds foi favorable, a\u00ednda que estivo moi afectada polas sanci\u00f3ns econ\u00f3micas da ONU que afectaron \u00f3 pa\u00eds entre 1992 e o 95, os danos na industria e nas infraestruturas do pa\u00eds causadas polos bombardeos da OTAN en 1999, e pola perda dos mercados da ex-Iugoslavia e o Comecon. Os principais problemas da econom\u00eda serbia son o alto desemprego e a falta de reformas na econom\u00eda do pa\u00eds.\nNa actualidade Serbia exporta un terzo das exportaci\u00f3ns mundiais de framboesas, e constit\u00fae o principal produtor de froita conxelada.\nDende o ano 2000 o pa\u00eds experimentou un gran crecemento econ\u00f3mico ( o crecemento do 2006 foi do 6.3 por cento), e est\u00e1 a comezares a preparar a s\u00faa candidatura \u00e1 Uni\u00f3n Europea, o seu principal socio comercial. Outro dos principais problemas econ\u00f3micos do pa\u00eds \u00e9 o seu d\u00e9ficit comercial entre as exportaci\u00f3ns e as importaci\u00f3ns xunto coa s\u00faa d\u00e9beda. Nos pr\u00f3ximos anos ag\u00e1rdase un maior impulso e crecemento econ\u00f3mico no pa\u00eds grazas \u00e1s novas reformas e aos investimentos estranxeiros no pa\u00eds.\nDende a revoluci\u00f3n do ano 2000 a econom\u00eda serbia sufriu diversas reformas, especialmente dende o ano 2003 cando o crecemento econ\u00f3mico comezou a situarse entre o 6 e o 7 por cento, e comezouse a rexistrar un r\u00e9cord de investimento estranxeiro. Esp\u00e9rase que o pa\u00eds recupere o seu PIB de preguerra nun curto per\u00edodo de tempo. O PIB de Serbia estimado para o 2006 foi de 50.688 bill\u00f3ns de d\u00f3lares, o que son 6.771 d\u00f3lares per c\u00e1pita \"Purchasing Power Parity\" (PPP), 4.220 d\u00f3lares (nominal). O crecemento do PIB no 2006 foi do 5,8 %, e no 2005 do 6,3 %. O FDI (Investimento Directo Estranxeiro) no 2006 foi de 5,85 bill\u00f3ns de d\u00f3lares (4,5 bill\u00f3ns de euros).\nMoeda.\nA moeda oficial de serbia \u00e9 o Dinar serbio (en serbio: \"\u0441\u0440\u043f\u0441\u043a\u0438 \u0434\u0438\u043d\u0430\u0440/srpski dinar\") (c\u00f3digo ISO: RSD). A moeda div\u00eddese en 100 \"para\" e foi adoptada en 2003 para substitu\u00edr ao dinar iugoslavo. A s\u00faa cotizaci\u00f3n, no final 2009 \u00e9 aproximadamente de 1\u20ac = 90 RSD. C\u00f3mpre destacar que na provincia de Kosovo e Metohija a moeda utilizada \u00e9 o euro, tal como no estado veci\u00f1o de Montenegro, a\u00ednda que non sexan membros da eurozona.\nO Banco Central do pa\u00eds \u00e9 o Banco Nacional de Serbia, cuxas funci\u00f3ns son a determinaci\u00f3n e aplicaci\u00f3n da pol\u00edtica monetaria, o manexo das reservas de divisas, a emisi\u00f3n de billetes e moedas, e o mantemento dos sistemas financeiros. A s\u00faa sede est\u00e1 en Belgrado.\nTransporte.\nHistoricamente Serbia, e particularmente o val do Morava, foi considerada zona de paso entre Oriente e Occidente, o que tam\u00e9n condicionou a s\u00faa turbulenta historia. A ruta do val do Morava, que evita as rexi\u00f3ns monta\u00f1osas, \u00e9 a maneira m\u00e1is f\u00e1cil de viaxar por terra dende a Europa continental a Grecia e Asia Menor. Esta zona foi pioneira nos Balc\u00e1ns no estabelecemento do ferrocarril, en 1858 o primeiro tren chegou a Vrsac, ent\u00f3n Austria-Hungr\u00eda. En 1884, completouse a ligaz\u00f3n entre Belgrado e Ni\u0161. A empresa p\u00fablica Ferrocarr\u00eds de Serbia enc\u00e1rgase das ligaz\u00f3ns ferroviarias en todo o pa\u00eds, que supo\u00f1en 3.808\u00a0km de v\u00eda f\u00e9rrea, un terzo da cal \u00e9 electrificada. As cifras de pasaxeiros dos ferrocarr\u00eds serbios foron de 7.234.000 en 2003, 7.569.000 en 2004, 6.492.000 en 2005 e 6.445.000 en 2006. Serbia tam\u00e9n est\u00e1 cruzada por unha considerable rede de estradas, 42.692\u00a0km de asfalto e 24.860\u00a0km de formig\u00f3n. En 2007, en Serbia exist\u00edan matriculados 1.476.642 autom\u00f3biles, 24.897 motocicletas, 8.887 autobuses, 129.877 cami\u00f3ns, 25.802 veh\u00edculos de transporte especial, 127.263 tractores e 26.389 trailers.\nO r\u00edo Danubio, a conexi\u00f3n de Europa central co Mar Negro, fl\u00fae a trav\u00e9s de Serbia. Tam\u00e9n \u00e9 accesible o Mar do Norte a trav\u00e9s da Canle Rin-Meno-Danubio. O r\u00edo Tisza ofrece unha conexi\u00f3n con Europa do Leste, mentres que o r\u00edo Sava conecta ao oeste con outras ex rep\u00fablicas iugoslavas, preto do Mar Adri\u00e1tico. De todos os xeitos, o transporte fluvial en Serbia aprov\u00e9itase tan s\u00f3 nun 5% en relaci\u00f3n con outras formas de transporte. Por iso, o goberno serbio acordou en 2009 un ambicioso plan para po\u00f1er en funcionamento este tipo de transporte, cunha nova lei de navegaci\u00f3n e a sinatura de importantes acordos con outros pa\u00edses.\nO pa\u00eds conta con 4 aeroportos internacionais: o Belgrado-Nikola Tesla, o remocicado Ni\u0161-Constantino o Grande, o Aeroporto Internacional de Vr\u0161ac e o Aeroporto de Pri\u0161tina, a\u00ednda que este \u00e9 xestionado polo autoproclamado Goberno de Kosovo. O n\u00famero de pasaxeiros que utilizaron o avi\u00f3n como medio de transporte no pa\u00eds foi de 1.615.000 en 2003, 1.814.000 en 2004, 1.824.000 en 2005 e 1.328.000 en 2006. O transporte de mercador\u00edas, con todo, incrementouse notablemente: 7.417 toneladas en 2003, 9.898 en 2004, 8.889 en 2005, e 9.034 en 2006. Serbia pos\u00fae unha das compa\u00f1\u00edas a\u00e9reas m\u00e1is antigas do mundo, JAT Airways, fundada o 17 de xu\u00f1o de 1927. Excepto a alem\u00e1 Germanwings, en 2008 a\u00ednda ningunha compa\u00f1\u00eda de baixo custo se estableceu en Serbia.\nTurismo.\nA oferta tur\u00edstica de Serbia div\u00eddese entre o turismo urbano, centrado nas grandes cidades de Belgrado, Novi Sad e Ni\u0161, e o relacionado con zonas rurais (sobre todo os seus mosteiros) e natureza (\u00e1reas monta\u00f1osas de Zlatibor, Kopaonik, e Tara). En 2007, visitaron Serbia 2,2 mill\u00f3ns de turistas, cun aumento do 15% respecto de 2006.\nTurismo urbano.\nEntre os principais destinos do turismo en Serbio destacan as seguintes cidades:\nPatrimonio da Humanidade.\nSerbia conta con catro lugares declarados Patrimonio da Humanidade pola UNESCO, son os seguintes:\nMonta\u00f1a.\nAs tres principais \u00e1reas monta\u00f1osas, e as m\u00e1is visitadas, de Serbia son as monta\u00f1as de Zlatibor, Kopaonik, e Tara. Kopaonik \u00e9 o centro invernal m\u00e1is importante do pa\u00eds, e o de mellores infraestruturas para a pr\u00e1ctica do esqu\u00ed. Zlatibor, situada no suroeste, conta tam\u00e9n cunha destacada estaci\u00f3n de esqu\u00ed, e Tara \u00e9 destacada polas s\u00faas paisaxes ben preservadas, a\u00ednda que tam\u00e9n disp\u00f3n de instalaci\u00f3ns de esqu\u00ed e importantes infraestruturas hostaleiras.\nOutros.\nEntre as zonas m\u00e1is visitadas hai que inclu\u00edr tam\u00e9n as formaci\u00f3ns volc\u00e1nicas de \u0110avolja Varo\u0161, as [peregrinaci\u00f3ns por todo o pa\u00eds, e os cruceiros ao longo dos r\u00edos Danubio, Sava e Tisza. Entre os festivais m\u00e1is importantes destacan o Festival EXIT en Novi Sad (proclamado mellor festival musical de Europa nos \"UK Festival Awards\" do Reino Unido en 2007) e o Festival da trompeta de Gu\u010da.\nTam\u00e9n hai un importante n\u00famero de balnearios, sendo un dos m\u00e1is importantes Vrnjacka Banja. Outros centros termais de importancia son Soko Banja, Niska Banja e Banja Vrujci.\nCultura.\nSerbia \u00e9 un dos pa\u00edses cunha maior diversidade cultural de Europa, grazas \u00f3s grandes imperios que pasaron polo territorio da Serbia actual durante longos per\u00edodos hist\u00f3ricos: entre o Imperio Romano de Occidente e o Imperio Romano de Oriente, primeiro, e entre o Imperio Otom\u00e1n e o Imperio Austroh\u00fangaro, despois. Como resultado, mentres que o norte \u00e9 culturalmente centroeuropeo, o sur \u00e9 m\u00e1is ben oriental. Con todo, \u00e1mbalas d\u00faas rexi\u00f3ns recibiron influencias mutuas, polo que en calquera caso a diferenza entre o norte e o sur \u00e9 puramente artificial.\nA influencia do Imperio Bizantino en Serbia foi quizais a m\u00e1is importante. Os serbios son cristi\u00e1ns ortodoxos, non cat\u00f3licos, e pos\u00fae a s\u00faa propia igrexa nacional (a Igrexa Ortodoxa Serbia). Empregan, as\u00ed mesmo, o alfabeto cir\u00edlico, a\u00ednda que neste s\u00e9culo o emprego do alfabeto latino medrou considerablemente. Os mosteiros da Serbia, constru\u00eddos durante a Idade Media, son algunhas das probas m\u00e1is visibles da asociaci\u00f3n medieval de Serbia con Bizancio.\nCiencia e tecnolox\u00eda.\nA grande achega serbia ao mundo da ciencia foi o f\u00edsico, matem\u00e1tico, enxe\u00f1eiro el\u00e9ctrico e soado inventor Nikola Tesla (1856-1943). A\u00ednda que naceu en Smiljan (ent\u00f3n Imperio Austr\u00edaco e actualmente Croacia), Tesla era fillo e neto de sacerdotes da Igrexa ortodoxa serbia, e sempre evitou a elecci\u00f3n entre serbio e croata, chegando a manifestar:\nCando morreu en Nova York, o seu f\u00e9retro foi cuberto coas bandeiras de Iugoslavia e dos Estados Unidos. Considerado o descubridor da corrente alterna, e precursor do radar, o control remoto, a telegraf\u00eda e os raios X, os inventos de Tesla revolucionaron o mundo cient\u00edfico de finais do s\u00e9culo XIX, polo que est\u00e1 considerado o inventor m\u00e1is influente do cambio de s\u00e9culo. En 1943, tras un longo litixio e despois da s\u00faa morte, a Corte Suprema dos Estados Unidos reco\u00f1eceu como s\u00faa a patente da radio, que se atribu\u00edu erroneamente a Guglielmo Marconi.\nEn Serbia, Tesla \u00e9 considerado un heroe nacional, e en 1952 creouse o Museo Nikola Tesla en Belgrado, onde se atopa a furna coas s\u00faas cinzas, ademais dos seus instrumentos, proxectos e obxectos persoais e a s\u00faa biblioteca. Ademais, os billetes de 100 dinares levan a s\u00faa imaxe no anverso, e o principal aeroporto do pa\u00eds foi bautizado en 2006 como Aeroporto de Belgrado-Nikola Tesla. Tam\u00e9n unha unidade de medida, un cr\u00e1ter da L\u00faa e un asteroide levan o seu nome."}
{"id": "32086", "revid": "624", "url": "https://gl.wikipedia.org/wiki?curid=32086", "title": "Plantae", "text": ""}
{"id": "32090", "revid": "624", "url": "https://gl.wikipedia.org/wiki?curid=32090", "title": "Lat\u00edn cl\u00e1sico", "text": ""}
{"id": "32091", "revid": "98629", "url": "https://gl.wikipedia.org/wiki?curid=32091", "title": "Consoante", "text": "Unha consoante \u00e9 un son da lingua oral orixinado pola pechadura ou estreitamento do tracto vocal por achegamento ou contacto dos \u00f3rganos de articulaci\u00f3n de tal xeito que cause unha turbulencia aud\u00edbel. O termo \"consoante\" prov\u00e9n do lat\u00edn e orixinalmente refer\u00edase a \"soar xunto con\" ou \"soar con\", sendo a idea que as consoantes non ti\u00f1an son en si mesmas, xa que en lat\u00edn s\u00f3 aparec\u00edan xunto a unha vogal. Esta, con todo, \u00e9 unha concepci\u00f3n pouco afortunada das consoantes, xa que existen linguas onde hai palabras longas que carecen por completo de vogais. En ling\u00fc\u00edstica moderna def\u00ednense as consoantes en termos de constrici\u00f3n do tracto vocal.\nA diferenza das vogais, as consoantes poden ou non ter un son certo, mentres o das vogais \u00e9 relativamente vari\u00e1bel.\nNo alfabeto latino as consoantes son:\nB C D F G H J K L M N \u00d1 P Q R S T V W X Y Z\nA\u00ednda que cada idioma ten as s\u00faas propias consoantes, moitas destas coinciden debido \u00e1 influencia do Imperio Romano, pois, en ruso temos:\n\u0411 \u0412 \u0413 \u0414 \u0416 \u0417 \u041a \u041b \u041c \u041d \u041f \u0420 \u0421 \u0422 \u0424 \u0425 \u0426 \u0427 \u0428 \u0429\nMoi parecidas \u00e1s latinas polo mesmo.\nPosto que o n\u00famero de sons conson\u00e1nticos nas linguas do mundo \u00e9 moito maior que o n\u00famero de letras para consoantes dispo\u00f1\u00edbeis en calquera alfabeto, os ling\u00fcistas suscitaron sistemas como o Alfabeto Fon\u00e9tico Internacional ou AFI (IPA) para asignar un \u00fanico signo a cada consoante identificadas nas linguas do mundo.\nTipos de consoantes.\nNos grupos de consoantes p\u00f3dense distinguir principalmente tres grupos: as sonoras, as xordas e as palatais.\nAs consoantes sonoras son as que te\u00f1en un son determinado que podemos manter emitindo durante un tempo, sendo este aud\u00edbel, como a D, F, L e demais; isto significa que te\u00f1en un son propio.\nAs xordas son as que non te\u00f1en son e dependen dunha vogal para brindar alg\u00fan efecto, temos de mostra a T, P, Q, C e outras, pois por si soas non emitir\u00e1n ning\u00fan son e a s\u00faa \u00fanica consecuencia \u00e9 que afectan a sa\u00edda do son dunha vogal ao pronunciala.\nAs palatais son un tipo de consoantes algo especiais: te\u00f1en de caracter\u00edstica com\u00fan que dependen ou se apoian do padal para produciren efecto. No alfabeto latino s\u00f3 temos o \u00d1 e a CH, pero esta \u00faltima s\u00f3 \u00e9 unha aproximaci\u00f3n xa que o seu son non se considera como palatal, a\u00ednda que ten certa familiaridade.\nAs consoantes palatais poden abrir un bo tema debido a que neste alfabeto s\u00f3 contamos coa \u00d1, pero hai outras linguas que as conte\u00f1en, como o polaco que pos\u00fae o \u0106 \u015a que son un C palatal e un S palatal, ou a gram\u00e1tica do Ruso no que en certo tempo se semipalatalizan as consoantes.\nAo pronunciar \"cana\" e \"ca\u00f1a\" podemos ver a diferenza de posicionamento da nosa lingua: \"cana\" induce a que a punta da lingua se sit\u00fae na parte traseira dos dentes superiores centrais, mentres que en \"ca\u00f1a\" a palatal \u00d1 leva \u00e1 parte traseira da lingua a xuntarse co padal.\nHai outros tipos de consoantes non moi tomadas en conta, pois non resaltan moito e poden ou non pertencer ao terceiro tipo, dependendo do idioma con que se estea tratando: o \"H\" latino non se pronuncia, polo cal non se pode inclu\u00edr dentro de ning\u00fan dos tres tipos anteriores, da mesma forma o ? e o ? rusos non adquiren pronunciaci\u00f3n, sen\u00f3n que fixan distinci\u00f3ns entre palabras."}
{"id": "32094", "revid": "1505", "url": "https://gl.wikipedia.org/wiki?curid=32094", "title": "Lista de ra\u00f1aceos en Barcelona", "text": "Barcelona \u00e9 a cidade con m\u00e1is ra\u00f1aceos de Catalu\u00f1a. Inclu\u00edndo a s\u00faa \u00e1rea metropolitana \u00e9 a cidade con m\u00e1is edificios de m\u00e1is de 100 m de altura de Espa\u00f1a. Os ra\u00f1aceos at\u00f3panse dispersos pola cidade, a\u00ednda que hai zonas de concentraci\u00f3ns m\u00e1is elevadas como Diagonal Mar ou a Praza de Europa, esta \u00faltima no municipio de L'Hospitalet de Llobregat.\nA primeira construci\u00f3n masiva de ra\u00f1aceos debeuse \u00e1 chegada dos Xogos Ol\u00edmpicos de Barcelona en 1992. Constru\u00edronse, entre outros, a Torre Mapfre e o Hotel Arts, ambos de 154 metros, na Vila Ol\u00edmpica.\nA segunda etapa de construci\u00f3n de ra\u00f1aceos foi impulsada polo F\u00f3rum Universal das Culturas 2004 no barrio do Poblenou, a zona industrial m\u00e1is grande de Espa\u00f1a durante os s\u00e9culos XIX e XX.\nActualmente hai outros grandes proxectos urban\u00edsticos ao redor da Praza de Europa de L'Hospitalet, a praza de Ildelfons Cerd\u00e0, a cidade xudicial, as estaci\u00f3ns de Sants e Sagrera e o Distrito 22@ de Barcelona."}
{"id": "32095", "revid": "5863", "url": "https://gl.wikipedia.org/wiki?curid=32095", "title": "Lista de ra\u00f1aceos en Benidorm", "text": "Lista de ra\u00f1aceos en Benidorm"}
{"id": "32097", "revid": "1987", "url": "https://gl.wikipedia.org/wiki?curid=32097", "title": "James Frazer Stirling", "text": "James Frazer Stirling, nado en Glasgow o 22 de abril de 1926 e finado o 25 de xu\u00f1o de 1992, foi un arquitecto escoc\u00e9s.\nTraxectoria.\nEstudou arquitectura na Universidade de Liverpool. Rematados os seus estudos universitarios traballou durante varios anos nun estudo de arquitectos de Londres e establecendo logo o seu propio despacho, tam\u00e9n en Londres, cun socio, James Gowan. Influenciados polas obras tard\u00edas de Le Corbusier, Stirling e o seu socio dese\u00f1aron varios edificios que marcaron un novo estilo, combinando nas fachadas o ladrillo co formig\u00f3n visto. No 1963 separouse de Gowan, e no 1971 asociouse con Michael Wilford.\nPara Stirling un edificio debe reflectir o uso ao que \u00e9 dedicado, e xa que son persoas as que protagonizan ese uso, o edificio debe amosar unha riqueza e unha variedade de elementos na s\u00faa fachada e non debe ser de ning\u00fan xeito simple. As\u00ed, por exemplo, un edificio dedicado a investigar ou amosar a historia, debe dispo\u00f1er de formas e elementos que evoquen os acontecementos hist\u00f3ricos no transcurso das diferentes \u00e9pocas. O xeito no que estas formas e elementos se combinan constit\u00fae para Stirling a arte da arquitectura. Dese\u00f1ar edificios m\u00e1is humanos \u00e9 outra constante na traxectoria de Stirling. As consideraci\u00f3ns human\u00edsticas do edificio, dentro da s\u00faa contorna, dominan todo o relativo \u00e1 estrutura, a est\u00e9tica e at\u00e9 a econom\u00eda.\nNo 1981 Stirling recibiu o premio Pritzker, o galard\u00f3n de maior prestixio internacional en arquitectura."}
{"id": "32098", "revid": "98629", "url": "https://gl.wikipedia.org/wiki?curid=32098", "title": "Cop\u00e9podos", "text": "Os cop\u00e9podos son un numeros\u00edsimo grupo de pequenos crust\u00e1ceos, normalmente de menos de 1\u00a0mm de lonxitude, pero que representan \u00f3 redor do 80% do zooplancto mari\u00f1o.\nA maior\u00eda dos cop\u00e9podos son mari\u00f1os, pero hai moitas especies dulciacu\u00edcolas e unhas poucas que viven entre a vexetaci\u00f3n h\u00famida e nas pel\u00edculas de auga na terra. Tam\u00e9n hai moitas especies parasitas de diferentes animais mari\u00f1os e dulciacu\u00edcolas, especialmente de peixes.\nDescrici\u00f3n.\nDentro da enorme variedade morfol\u00f3xica l\u00f3xica nun grupo zool\u00f3xico tan amplo (hai descritas m\u00e1is de 10.000 especies), presentan un corpo alongado, extremo caudal bifurcado, cinco pares de patas tor\u00e1cicas e carecen do coiraza dura propia dos crust\u00e1ceos m\u00e1is co\u00f1ecidos.\nO tronco est\u00e1 composto polo t\u00f3rax e o abdome. O extremo anterior \u00e9 redondeado ou terminado en punta. Presentan un \u00fanico ollo, ollo nauplio, en posici\u00f3n media, caracter\u00edstica t\u00edpica e conspicua da maior\u00eda dos cop\u00e9podos. Tam\u00e9n son conspicuas as primeiras antenas unirr\u00e1meas (non divididas), que son xeralmente longas e est\u00e1n estendidas en \u00e1ngulo recto respecto \u00f3 eixo lonxitudinal do corpo.\nA cabeza est\u00e1 fusionada co primeiro dos seis segmentos tor\u00e1cicos e \u00e1s veces tam\u00e9n co segundo. O primeiro par de ap\u00e9ndices tor\u00e1cicos modificouse en forma de maxil\u00edpedos \u00f3 servizo da alimentaci\u00f3n. Os cinco ap\u00e9ndices tor\u00e1cicos restantes, a excepci\u00f3n do \u00faltimo ou dos \u00faltimos pares, son m\u00e1is ou menos parecidos e birr\u00e1meos (divididos en dous), de forma bastante sim\u00e9trica. Os membros dereito e esquerdo de cada par de ap\u00e9ndices tor\u00e1cicos est\u00e1n unidos entre si por unha placa exoesquel\u00e9tica entre as articulaci\u00f3ns coxais. Esta uni\u00f3n permite que as d\u00faas patas batan simultaneamente.\nO abdome est\u00e1 composto de cinco segmentos, que son polo xeral m\u00e1is estreitos que os tor\u00e1cicos. Non hai ap\u00e9ndices abdominais a excepci\u00f3n dun \u00fanico par de ramas caudais no telson. Nalgunhas especies planct\u00f3nicas mari\u00f1as estas ramas est\u00e1n desenvolvidas de forma espectacular. En \"Calocalanus pavo\", por exemplo, cada rama est\u00e1 xirada lateralmente e porta catro longas sedas en forma de pluma.\nA\u00ednda que a maior\u00eda dos cop\u00e9podos son p\u00e1lidos e transparentes, algunhas especies poden ser dunha cor vermella brillante, laranxas, moradas, azuis ou negras. Co\u00f1\u00e9cense moitas especies luminiscentes.\nClasificaci\u00f3n.\nSeguindo a clasificaci\u00f3n taxon\u00f3mica do CSIC, a clase Copepoda div\u00eddese en oito ordes:\nOutros autores incl\u00faen os branqui\u00faros entre os cop\u00e9podos, pero o CSIC considera os \"Branchiura\" como clase \u00e1 parte.\nH\u00e1bitat.\nDas cinco ordes viventes de cop\u00e9podos, os calonoideos son maiormente planct\u00f3nicos; os harpacticoideos, que incl\u00faen arredor do 50% das especies de cop\u00e9podos, son bent\u00f3nicos; e os ciclopoideos abarcan especies tanto planct\u00f3nicas coma epibent\u00f3nicas.\nAs variaci\u00f3ns con respecto \u00e1 forma do corpo est\u00e1n relacionadas co h\u00e1bitat das distintas especies. As formas planct\u00f3nicas te\u00f1en corpos m\u00e1is ou menos cil\u00edndricos cun abdome estreito. Aquelas que viven en niveis superiores da columna de auga son algo m\u00e1is mi\u00fadas e fusiformes que as que nadan a alg\u00fans metros por enriba do fondo. As especies epibent\u00f3nicas que reptan e nadan xusto por riba do fondo, te\u00f1en corpos algo m\u00e1is anchos. As especies bent\u00f3nicas que viven sobre as algas e herbas mari\u00f1as poden ser anchas e planas; as intersticiais son estreitas e con forma de verme.\nNutrici\u00f3n.\nO fitoplancto constit\u00fae a parte principal da dieta da maior\u00eda das especies, pero algunhas dependen tam\u00e9n en gran maneira das part\u00edculas de detritos. Non t\u00f3dolos cop\u00e9podos planct\u00f3nicos son herb\u00edvoros de alimentaci\u00f3n suspens\u00edvora; alg\u00fans son omn\u00edvoros, e outros estritamente depredadores. Algunhas especies de \"Anomalocera\" e de \"Pareuchaeta\", chegan mesmo a capturar peixes pequenos.\nS\u00e1bese que as especies de \"Tisbe\", harpacticoideos planct\u00f3nicos epibent\u00f3nicos, agr\u00fapanse sobre un peixe pequeno e comen as s\u00faas aletas, inmoviliz\u00e1ndoo, para logo devora-lo corpo a medida que cae cara o fondo. Algunhas especies dulciacu\u00edcolas de \"Cyclopidae\" son herb\u00edvoras, outras son carn\u00edvoras. Os membros do x\u00e9nero \"Cyclops\" son predadores, como son os doutros x\u00e9neros dos ciclopoideos.\nEstrutura interna.\nNos cop\u00e9podos de vida libre non hai branquias, e excepto nos calanoideos e nalgunhas especies parasitas non hai nin coraz\u00f3n nin vasos sangu\u00edneos; os \u00f3rganos excretores son gl\u00e1ndulas maxilares.\nReproduci\u00f3n e desenvolvemento.\nOs cop\u00e9podos macho son polo xeral m\u00e1is pequenos que as femias, que \u00e1 vez son moito m\u00e1is abundantes. Os cop\u00e9podos est\u00e1n entre os poucos crust\u00e1ceos pequenos que forman espermat\u00f3foros, e a parte inferior do espermiducto est\u00e1 modificada con esta finalidade. O xenoporo masculino local\u00edzase no primeiro segmento abdominal da maior\u00eda dos cop\u00e9podos, do mesmo xeito que os gon\u00f3poros femininos se abren \u00f3s recept\u00e1culos seminais. Durante a transferencia dos espermat\u00f3foros, o macho suxeita \u00e1 femia cunha ou as d\u00faas primeiras antenas e, na maior\u00eda dos calanoideos, tam\u00e9n co \u00faltimo par de ap\u00e9ndices tor\u00e1cicos modificados. Os espermat\u00f3foros son transferidos cos ap\u00e9ndices tor\u00e1cicos do macho e adh\u00edrense \u00e1s aberturas do recept\u00e1culo seminal por medio dun cemento especial.\nA maior\u00eda dos calanoideos libera os seus ovos individualmente dentro da auga. Por\u00e9n, os ovos doutros cop\u00e9podos acostuman a estar pechados nun ovisaco, producido por secreci\u00f3ns do oviduto cando os ovos saen deste, e permanece unido \u00f3 segmento xenital feminino, onde funciona a modo de c\u00e1mara incubadora. F\u00f3rmanse un ou dous sacos dependendo do n\u00famero de ovidutos. Cada saco cont\u00e9n desde uns poucos a 50 ovos ou m\u00e1is."}
{"id": "32099", "revid": "56817", "url": "https://gl.wikipedia.org/wiki?curid=32099", "title": "-181", "text": ""}
{"id": "32100", "revid": "98629", "url": "https://gl.wikipedia.org/wiki?curid=32100", "title": "Bloc Party", "text": "Bloc Party \u00e9 unha banda de rock inglesa fundada en Londres e est\u00e1 formada por Russell Lissack (guitarra), Gordon Moakes (baixo), Kele Okereke (voz e guitarra) e Matt Tong (bater\u00eda). A banda tivo varios nomes dende 2002: Superheroes of BMX, The Angel Range, Diet e Union, antes de quedar co definitivo Bloc Party en setembro de 2003.\nBiograf\u00eda.\nBloc Party form\u00f3use en 1998 cando o vocalista e guitarrista Kele Okereke co\u00f1eceu nunha edici\u00f3n do festival de m\u00fasica de Reading ao que ser\u00eda guitarrista do grupo, Russell Lissack. Este \u00faltimo co\u00f1ec\u00eda aos outros dous compo\u00f1entes, Gordon Moakes e Matt Tong. Russell contactou con Gordon e Matt por tel\u00e9fono e materializouse a idea.\nM\u00e1is tarde, Kele encargouse de darlle unha pequena maqueta a Alex Kapranos, vocalista do grupo escoc\u00e9s Franz Ferdinand, e ao DJ de Radio One Steve Lamacq. Este puxo a s\u00faa canci\u00f3n no seu programa e invitounos a realizar unha gravaci\u00f3n en vivo para radiala. Este feito levou \u00e1 edici\u00f3n doutro sinxelo, \"Banquet/Staying Fat\", a trav\u00e9s do selo Moshi Moshi Records e \u00e1 sinatura coa discogr\u00e1fica independente Wichita Recordings en abril do 2004.\n\"Silent Alarm\".\nO \u00e1lbum de estrea da banda, \"Silent Alarm\", editouse en febreiro do 2005 e foi aclamado pola cr\u00edtica de medio mundo. Foi votado coma \"\u00e1lbum do ano\" do 2005 pola revista \"NME\", e acadou o n\u00famero 3 da lista brit\u00e1nica de \u00e1lbums. O primeiro sinxelo do mesmo, \"So Here We Are/Positive Tension\", estivo no \"top 5\" da lista brit\u00e1nica \"Top 40\". Os sinxelos \"Banquet\" (que acadou o n\u00famero 13 na lista dos mellores 50 sinxelos do 2005 da revista \"NME\"), \"Helicopter\" e \"Pioneers\", a\u00ednda que non repetiron o mesmo \u00e9xito, acadaron o \"top 20\" brit\u00e1nico. O v\u00eddeo animado de \"Pioneers\" estivo na cima da lista de v\u00eddeos da \"NME\" durante 4 semanas.\nA banda recibiu boas cr\u00edticas nos Estados Unidos e estivo de xira intensamente durante 18 meses despois da edici\u00f3n do disco. No 2006 remataron a xira con concertos cheos nos \u00c1nxeles, Miami e Berkeley. O \u00e1lbum vendeu unhas 350.000 copias en Norteam\u00e9rica e sonre un mill\u00f3n en todo o mundo. Despois deste \u00e9xito, a banda de m\u00fasica electr\u00f3nica The Chemical Brothers colaborou con Okereke en \"Believe\", un tema do seu \u00e1lbum \"Push the Button\". Lanzouse tam\u00e9n un \u00e1lbum de remesturas de \"Silent Alarm\" a finais de agosto do 2005 co t\u00edtulo \"Silent Alarm Remixed\".\nDurante xullo do 2005 Bloc Party gravou dous temas novos co produtor de \"Silent Alarm\" Paul Epworth. As canci\u00f3ns edit\u00e1ronse coma o sinxelo \"Two More Years\", coincidindo coa xira brit\u00e1nica en outubro dese ano. A xira tam\u00e9n foi acompa\u00f1ada por unha re-edici\u00f3n do \u00e1lbum onde se inclu\u00edu \"Two More Years\" e o antigo sinxelo \"Little Thoughts\" como canci\u00f3ns extra. Unha versi\u00f3n remesturada por The Streets do tema \"Banquet\" e un v\u00eddeo musical para a canci\u00f3n foron inclu\u00eddos tam\u00e9n no sinxelo \"Two More Years\". Bloc Party tam\u00e9n contribu\u00edu co tema \"The Present\" no recompilatorio \"Help!: A Day in the Life\"; os beneficios do mesmo foron doados \u00e1 ONG War Child.\n\"A Weekend in the City\".\nO segundo \u00e1lbum de Bloc Party, \"A Weekend in the City\", foi producido por Garret \"Jacknife\" Lee. Lanzouse en febreiro do ano 2007, a pesar de ser filtrado en novembro do ano anterior. Estivo dispo\u00f1ible como descarga na tenda brit\u00e1nica de iTunes antes da edici\u00f3n f\u00edsica e acadou o n\u00famero 2 da lista de \u00e1lbums deste pa\u00eds. Tam\u00e9n acadou o posto 2 nas listas australiana e belga, e estreouse no 12 da \"Billboard 200\", con 48.000 copias vendidas. O seu primeiro sinxelo, \"The Prayer\", apareceu o 29 de xaneiro e converteuse no sinxelo da banda que m\u00e1is alto chegou no \"Top 40\" brit\u00e1nico, situ\u00e1ndose no n\u00famero 4. Como preparaci\u00f3n para a edici\u00f3n do \u00e1lbum, o DJ da BBC Radio 1 Zane Lowe emitiu unha gravaci\u00f3n en directo feita nos estudios Maida Vale o 30 de xaneiro, onde tocaron unha mestura de temas novos e antigos. O 1 de febreiro \"A Weekend in the City\" puido escoitarse libremente a trav\u00e9s do MySpace de Bloc Party.\nO seguinte sinxelo, \"I Still Remember\", foi o que m\u00e1is alto chegou nas listas estadounidenses, acadando o n\u00famero 24 da \"Modern Rock Chart\". A banda lanzou o seu terceiro sinxelo, \"Hunting for Witches\", acompa\u00f1ado dun v\u00eddeo musical en agosto do 2007. Este sinxelo foi a s\u00faa \u00fanica entrada nas listas australianas, chegando ao n\u00famero 20. No mes de outubro anunciouse que Bloc Party editar\u00eda un novo sinxelo, \"Flux\", o 13 de novembro.\nO seu primeiro concerto despois do lanzamento de \"A Weekend In The City\" tivo lugar o 5 de febreiro en Reading, e foi emitido en directo pola BBC 6 Music. Nos meses seguintes a banda realizou unha morea de concertos inclu\u00edndo actuaci\u00f3ns nos festivais de Glastonbury e Reading, ou no Live Earth celebrado no estadio de Wembley.\n\"Intimacy\".\n\"Mercury\", o primeiro sinxelo do terceiro \u00e1lbum de Bloc Party, \"Intimacy\", foi tocada en exclusiva no programa da BBC Radio 1 de Zane Lowe o 7 de xullo do 2008, quince minutos antes de ser enviado \u00e1s emisoras de radio. O tema ti\u00f1a un son electr\u00f3nico semellante ao anterior sinxelo, \"Flux\". Esta exclusiva foi precedida por un marcador de conta atr\u00e1s que substitu\u00edu a s\u00faa p\u00e1xina web durante tres d\u00edas antes do programa de Lowe. Despois da primeira escoita de \"Mercury\", Okereke dixo que os produtores Jacknife Lee e Paul Epworth traballaran coa banda no seu novo traballo. Revelouse tam\u00e9n que o sinxelo ser\u00eda lanzado o o d\u00eda 11 de agosto. Un v\u00eddeo musical apareceu xunto coa canci\u00f3n. Este terceiro traballo de Bloc Party tomou unha direcci\u00f3n m\u00e1is experimental e electr\u00f3nica, a pesar de que Okereke suxeriu que non ser\u00eda as\u00ed ao dicir anteriormente que o son ter\u00eda a crudeza de \"Silent Alarm\" pero coa experiencia de \"A Weekend in the City\".\nA banda anunciou a edici\u00f3n de \"Intimacy\" nun chat cos seareiros o 18 de agosto. Dende esa data o \u00e1lbum puido ser pedido en varios formatos: unha descarga dixital en MP3 de gran calidade que estar\u00eda dispo\u00f1ible o 21 de agosto, e unha edici\u00f3n f\u00edsica en CD lanzada o 27 de outubro. O tema \"Trojan Horse\" puido ser escoitada en exclusiva a trav\u00e9s da p\u00e1xina NME.com. O 20 de agosto a banda engadiu m\u00e1is pistas do \u00e1lbum, \"Signs\", \"One Month Off\" e \"Trojan Horse\", ao seu MySpace. O 23 de agosto, a banda tocou nos festivais de Reading e Leeds, antes dos cabezas de cartel, The Killers. O 30 de agosto actuar\u00edan coma principal atracci\u00f3n do Hydro Connect Music Festival en Argyll, Escocia.\nDurante o outono de 2008 a banda realizou unha pequena xira por Norteam\u00e9rica, na cal se inclu\u00eda unha actuaci\u00f3n no Virgin Festival en Toronto o 6 de setembro as\u00ed como a primeira actuaci\u00f3n do grupo nunha universidade estadounidense, na Syracuse University. Voltar\u00edan ao Reino Unido o 30 de setembro cun concerto en Londres. O 8 de setembro Bloc Party anunciou que o seu seguinte sinxelo, \"Talons\", ser\u00eda editado o 20 de outubro. O tema non formaba parte da descarga dixital, pero si aparecer\u00eda no formato f\u00edsico. A canci\u00f3nestivo dispo\u00f1ible gratuitamente para os seareiros que adquiriran o \u00e1lbum despois da actuaci\u00f3n no programa de Zane Lowe. Despois do lanzamento dixital de \"Intimacy\", Bloc Party anunciou unha xira brit\u00e1nica. Un \u00e1lbum de remesturas, titulado \"Intimacy Remixed\" apareceu o 11 de maio do 2009.\nHiato.\nEn xu\u00f1o do 2009 anunciouse a edici\u00f3n dun novo sinxelo, \"One More Chance\", para o 20 de agosto. O tema non aparec\u00eda en \"Intimacy\" e foi producida por Jacknife Lee. Escoitouse por vez primeira na BBC Radio 1 o d\u00eda 18 de xu\u00f1o. Nunha entrevista con Zane Lowe despois desta primeira escoita, Okereke dixo que estaba no estudio pero que non dir\u00eda nada m\u00e1is. No mes de xullo Okereke afirmou que a banda non ti\u00f1a nese momento un contrato e non estaba obrigada a editar un novo disco. O futuro da banda foi posto en d\u00fabida o 15 de outubro cando Tong revelou na BBC que non estaban seguros de poder continuar.\nNo per\u00edodo de hiato que seguiu, Lissack reviviu o seu proxecto Pin Me Down, e uniuse \u00e1 banda en directo dos irlandeses Ash, tocando a guitarra e os sintetizadores na xira promocional de \"A\u2013Z Series\". Moakes formou Young Legionnaire con Paul Mullen, vocalista e guitarrista de The Automatic, e William Bowerman, bater\u00eda de La Roux, e publicaron o sinxelo \"Colossus\" en agosto do 2010. Okereke lanzou un \u00e1lbum en solitario, \"The Boxer\", en xu\u00f1o do 2010. Producido por Hudson Mohawke e XXXChange, a s\u00faa edici\u00f3n foi precedida polo sinxelo \"Tenderoni\". Durante o ano 2011 chegou a dicirse que Okereke ter\u00eda deixado o grupo para centrarse na s\u00faa carreira en solitario, pero isto foi negado polo resto dos membros da banda.\n\"Four\".\nA banda comezou a compo\u00f1er material para un novo \u00e1lbum no ano 2011, pero decidiu non realizar actuaci\u00f3ns. mentres tanto Okereke rematou un EP chamado \"The Hunter\". O grupo afirmou que ti\u00f1a previsto editar un novo traballo no 2012, e no mes de maio dese ano Bloc party anunciou \"Four\". O \u00e1lbum apareceu o d\u00eda 20 de agosto e foi gravado con Alex Newport, que traballara anteriormente con At the Drive In e The Mars Volta, nos Stratosphere Studios de Nova York. Bloc Party publicou o sinxelo \"Octopus\" en xullo e posteriormente lanzar\u00eda \"Day Four\"."}
{"id": "32101", "revid": "85894", "url": "https://gl.wikipedia.org/wiki?curid=32101", "title": "Luis Barrag\u00e1n", "text": "Luis Barrag\u00e1n, nado en Guadalaxara o 9 de marzo do 1902 e finado na Cidade de M\u00e9xico o 22 de novembro de 1988, foi un dos m\u00e1is importantes arquitectos mexicanos do s\u00e9culo XX.\nTraxectoria.\nGraduouse coma enxe\u00f1eiro na Escola Libre de Enxe\u00f1eiros no ano 1923, sendo logo un arquitecto autodidacta. Despois da graduaci\u00f3n, viaxou por Espa\u00f1a, Francia (onde co\u00f1eceu a obra de Le Corbusier) e Marrocos. Proxectou en Guadalajara, dende o 1927 at\u00e9 o 1936, e na Cidade de M\u00e9xico despois. No 1945 creou o planeamento urban\u00edstico de Pedregal de San \u00c1ngel, e no 1955 reconstru\u00edu o hist\u00f3rico convento das Capuchinas Sacramentarias en Tlalpan, \u00e1mbolos dous situados no sur da Cidade de M\u00e9xico. No 1957 comezou o dese\u00f1o do que se converter\u00eda nas \"Naucalpan's Satelite Towers\", e no mesmo ano dese\u00f1ou o complexo residencial Las Arboledas. No ano 1964 dese\u00f1ou o complexo \"Lomas Verdes\", preto da zona do Sat\u00e9lite, no Naucalpan, Estado de M\u00e9xico.\nNo ano 1980, converteuse no segundo ga\u00f1ador do Premio Pritzker."}
{"id": "32102", "revid": "98629", "url": "https://gl.wikipedia.org/wiki?curid=32102", "title": "Club Vigo Voleibol", "text": "O Club Vigo Voleibol \u00e9 un equipo profesional de voleibol da cidade de Vigo. Na actualidade compite na categor\u00eda de prata, a Superliga 2. Xoga os seus partidos no polideportivo de Coia. O seu adestrador \u00e9 actualmente Jes\u00fas Penedo e Yolanda Sienes.\nHistoria.\nO Club Vigo de Voleibol foi fundado en 1969 no seo do Colexio dos Hermanos Maristas de Vigo \"EL Pilar\", formado exclusivamente por alumnos do centro.\nO primeiro ascenso da s\u00faa historia \u00e1 Divisi\u00f3n de Honra produciuse en 1971, situ\u00e1ndose entre os mellores equipos de Espa\u00f1a durante a tempada 1971-1972. Na tempada seguinte viuse obrigado, por problemas econ\u00f3micos a renunciar \u00e1 m\u00e1xima categor\u00eda, mais ascendeu novamente en 1973. Finalizada a tempada, outra vez a falla de medios econ\u00f3micos leva ao club a renunciar \u00e1 m\u00e1xima categor\u00eda.\nEn 1975 acadou o ascenso outra vez \u00e1 m\u00e1xima categor\u00eda baixo o patrocinio da empresa \"M. RIEGO VIGO\", que se mant\u00e9n durante cinco tempadas. Ao longo desas cinco tempadas conseguiu moitos \u00e9xitos deportivos, cunha equipo formado unicamente por xogadores viguesas, entre os que destacaron cinco deles que ser\u00edan internacionais: Emilio Vallina, Jos\u00e9 Miguel Fuentes, Camilo Rodr\u00edguez, Eduardo Fern\u00e1ndez e Ricardo Collazo. Este equipo disputou por primeira vez a final da Copa do Rei en Burgos. Por outra banda, o equipo feminino proclamouse Campi\u00f3n da Copa da Ra\u00ed\u00f1a en Sevilla.\nPasadas esas cinco tempadas, novos problemas econ\u00f3micos levaron ao club a renunciar \u00e1 s\u00faa participaci\u00f3n na Divisi\u00f3n de Honra, \u00e1 vez que provocaban a desaparici\u00f3n do equipo feminino.\nA pesar das dificultades, a xunta directiva seguiu traballando coa canteira, traballo que dou os seus froitos na tempada 1983-84, cando o equipo se proclamou Campi\u00f3n da Segunda Divisi\u00f3n espa\u00f1ola sen ter perdido ning\u00fan encontro, o que fai que o equipo galego dispute a m\u00e1xima categor\u00eda na tempada 1984-85.\nOutra vez a falla de medios econ\u00f3micos obrigou ao primeiro equipo a renunciar \u00e1 s\u00faa participaci\u00f3n na m\u00e1xima categor\u00eda e ademais levaron ao club a reestruturar as categor\u00edas inferiores das que se vi\u00f1a nutrindo.\nEn 1992 logrou un novo \u00e9xito deportivo ascendendo novamente \u00e1 Divisi\u00f3n de Honra na fase de ascenso disputada en Lleida.\nA partir dese momento, e co patrocinio da empresa Larsa, a entidade conseguiu os maiores \u00e9xitos da s\u00faa historia.\nA tempada 1993-94 supuxo o relanzamento do club ol\u00edvico e do seu primeiro equipo, que chegou a disputar a final da Copa do Rei, clasificouse no cuarto lugar na Liga espa\u00f1ola, e clasificouse ademais para xogar nunha Competici\u00f3n Europea, fito que suced\u00eda por primeira vez na historia do Voleibol Galego.\nDurante este novo per\u00edodo de \u00e9xitos, convocouse alg\u00fans xogadores do conxunto vigu\u00e9s para xogar coa selecci\u00f3n espa\u00f1ola. Neste contexto destaca o Subcampionato de Europa J\u00fanior, no que participaron Jorge de la Fuente, Enrique de la Fuente e Luis Iglesias, tres xogadores que seguen completando o grupo das distintas selecci\u00f3ns espa\u00f1olas.\nO primeiro equipo deixa de xogar no Pavill\u00f3n de As Travesas para pasar ao Pavill\u00f3n Municipal de Coia, onde disputa os seus encontros na actualidade.\nDende esa tempada ata a actualidade, o primeiro equipo logrou novos \u00e9xitos, clasific\u00e1ndose para xogar as finais da Copa do Rei celebradas en As Palmas (d\u00faas veces), Almer\u00eda e Soria, ademais de acadar o cuarto posto na clasificaci\u00f3n final das distintas ligas.\nNa tempada 2003-04, os problemas econ\u00f3micos seguen sendo moi graves, ata que interv\u00e9n a empresa viguesa \"Valery Karpin S.L.\" salvando ao equipo da s\u00faa posible desaparici\u00f3n. A partir dese momento a denominaci\u00f3n de t\u00f3dolos equipos do club pasa a ser \"Vigo Valery Karpin\".\nNo 2008 acadou o subcampionato da Copa do Pr\u00edncipe e, no 2010 o campionato da mesma, mesmo ano no que recuperou a s\u00faa praza na m\u00e1xima categor\u00eda"}
{"id": "32103", "revid": "89787", "url": "https://gl.wikipedia.org/wiki?curid=32103", "title": "Materialismo", "text": "O materialismo \u00e9 unha doutrina metaf\u00edsica consistente en afirmar que s\u00f3 existe a materia ou que esta \u00e9 a realidade b\u00e1sica da que depende todo o que existe. Por \"materia\" ent\u00e9ndese calquera substancia que ocupa un espazo e que pode verse e tocarse. En consecuencia, o materialismo nega a existencia de substancias absolutamente independentes da materia, como poden ser as almas, esp\u00edritos, deuses etc. Por este motivo o materialismo as\u00f3ciase xeralmente con actitudes ateas e antirrelixiosas.\nA\u00ednda que as metaf\u00edsicas materialistas existen dende os inicios da filosof\u00eda occidental, a \u00e9poca materialista m\u00e1is relevante acontece nos s\u00e9culos XVIII, co empirismo ingl\u00e9s e os enciclopedistas franceses e, sobre todo, no s\u00e9culo XIX en Alema\u00f1a co materialismo mecanicista (Karl Vogt e Ludwig B\u00fcchner) e o materialismo dial\u00e9ctico (Friedrich Engels e Karl Marx). No s\u00e9culo XX o materialismo vese reflectido tam\u00e9n no programa fisicalista da corrente filos\u00f3fica denominada Neopositivismo.\nO materialismo mecanicista ap\u00f3iase fundamentalmente nos avances experimentados polas ciencias da natureza durante o s\u00e9culo XIX e sost\u00e9n que os procesos ps\u00edquicos e mentais, aparentemente de natureza incorp\u00f3rea, non son outra cousa que procesos qu\u00edmicos e fisiol\u00f3xicos explicables de maneira soamente mec\u00e1nica a medida que as ciencias vaian progresando. Nun sentido parecido hai que entender tam\u00e9n o fisicalismo neopositivista. Estas orientaci\u00f3ns, polo tanto, caracter\u00edzanse por un reducionismo do ps\u00edquico \u00f3 neuro-fisiol\u00f3xico.\nO materialismo dial\u00e9ctico, en cambio, admite que os procesos ps\u00edquicos son de natureza irredutible a meros procesos f\u00edsicos, se ben estes \u00faltimos son a base material da que emerxen os primeiros. Sen cerebro, polo tanto, non poder\u00edan existir os procesos mentais. Estes, por outra parte, consideran que a materia est\u00e1 sometida a procesos evolutivos dominados polas leis da dial\u00e9ctica.\nHai tam\u00e9n un uso popular do termo, alleo \u00f3 seu significado filos\u00f3fico, e segundo o cal f\u00e1lase, por exemplo, de \"\u00e9poca materialista\". Neste uso a palabra ten un significado moral e disigna unha actitude vital desprovista de valores e interesada unicamente no aprecio do benestar material (ter cousas) xunto coas acci\u00f3ns que contrib\u00faen a logralo.\nIntroduci\u00f3n.\nA oposici\u00f3n entre o enfoque materialista e o enfoque idealista \u00e9 unha das pol\u00e9micas filos\u00f3ficas m\u00e1is antigas e persistentes. No s\u00e9culo XVII o termo \u00abmaterialismo\u00bb adoitaba usarse principalmente no senso de representaci\u00f3ns f\u00edsicas sobre a materia. Nese sentido as ciencias naturais modernas te\u00f1en un enfoque completamente materialista.\nDende comezos do s\u00e9culo XIX, por influencia do materialismo hist\u00f3rico, o termo pasa a empregarse tam\u00e9n en contexto das ciencias sociais. Nese sentido o materialismo ref\u00edrese a varios marcos te\u00f3ricos que buscan as causas dos procesos hist\u00f3ricos e a mudanza cultural en causas materiais. Para este materialismo de tipo hist\u00f3rico as causas \u00faltimas dos fen\u00f3menos sociais est\u00e1n determinadas por factores materiais e rexeita explicitamente as explicaci\u00f3ns nas que interve\u00f1en factores sobrenaturais, tomando como un feito a irrelevancia cient\u00edfica de Deus, de esp\u00edritos e dunha suposta intelixencia do mundo no devir hist\u00f3rico. De acordo co materialismo, as causas \u00faltimas deben buscarse en factores medibles ou aprehendibles empiricamente.\nA\u00ednda que historicamente o materialismo hist\u00f3rico popularizouse no seo do marxismo, onde segue sendo un tema principal, at\u00f3panse antecedentes anteriores a Marx. No presente forma parte da antropolox\u00eda, teor\u00eda da historia ou sociolox\u00eda, facendo que o materialismo hist\u00f3rico acolla toda unha serie de elaboraci\u00f3ns te\u00f3ricas non necesariamente marxistas. F\u00f3ra do eido do marxismo, o materialismo de tipo hist\u00f3rico \u00e9 a hip\u00f3tese de que os trazos definitorios das sociedades humanas e a evoluci\u00f3n hist\u00f3rica das mesmas estivo determinada por factores materiais (tecnolox\u00eda dispo\u00f1ible, sistema de produci\u00f3n, caracter\u00edsticas xeogr\u00e1ficas e clim\u00e1ticas). Por mor do intento de estabelecer as ideas do materialismo hist\u00f3rico de xeito independente \u00e1 versi\u00f3n marxista do mesmo, acu\u00f1\u00e1ronse termos novos como: \"materialismo cultural\", \"funcionalismo ecol\u00f3xico\", \"determinismo xeogr\u00e1fico\", \"determinismo econ\u00f3mico\", e outros, que poden ser considerados como concepci\u00f3ns materiais da historia. Diversos autores acad\u00e9micos como Jared Diamond ou Marvin Harris trataron en detalle a evoluci\u00f3n hist\u00f3rica de extensas \u00e1reas xeogr\u00e1ficas, e tentando explicar trazos definitorios da sociedade a partir de factores materiais, sinalando que este tipo de factores son os preponderantes cando se tenta entender a evoluci\u00f3n das sociedades e as civilizaci\u00f3ns.\nHistoria.\nDoutrinas materialistas do Antigo Oriente.\nOs primeiros vestixios que se te\u00f1en da doutrina materialista rem\u00f3ntanse a fins do terceiro e principios do segundo milenio a.n.e. nas culturas exipcia e babil\u00f3nica, onde se formaron as primeiras concepci\u00f3ns materialistas espont\u00e1neas. Tam\u00e9n se atopa, un pouco m\u00e1is tarde pero con maior integridade, na filosof\u00eda da India e a China Antiga.\nEn monumentos da cultura exipcia antiga menci\u00f3nase por exemplo \u00aba auga fr\u00eda creadora de todos os seres e da que proceden todas as cousas, as\u00ed como o aire que enche o espazo e \u00e1chase en todas partes\u00bb, o cal mostra que xa nese ent\u00f3n exp\u00fa\u00f1ase en forma embrionaria a cuesti\u00f3n da orixe material dos fen\u00f3menos naturais. Ou poida que interpretasen estes elementos desde un punto de vista netamente simb\u00f3lico.\nNa cultura babil\u00f3nica, por exemplo, atop\u00e1monos co astr\u00f3nomo Seleuco (s\u00e9culo II a.C.) quen xa nese ent\u00f3n formulou conxecturas acerca da estrutura helioc\u00e9ntrica do mundo.\nNa India Antiga aparece a mediados do I milenio a. C. na doutrina Lokaiata (ou escola dos ch\u0101rv\u0101kas) que sosti\u00f1an que o mundo era material, composto de catro elementos primixenios: a terra, a auga, o lume e o aire. Destes elementos form\u00e1banse tam\u00e9n os seres vivos, inclu\u00eddo o ser humano, os cales logo de morrer descompo\u00f1\u00edanse novamente nestes elementos. Os ch\u0101rv\u0101kas ademais, someteron a cr\u00edtica as doutrinas relixiosas imperantes nesa \u00e9poca sobre a existencia de Deus, a alma e o mundo do m\u00e1is al\u00f3, demostrando que ao morrer o corpo, desaparec\u00eda a conciencia, polo que consideraban absurda a doutrina da transmigraci\u00f3n das almas.\nO materialismo dos ch\u00e1rvakas ach\u00e1base intimamente relacionado co seu ate\u00edsmo. Posteriormente na corrente S\u0101\u1e43khya (preto do ano 600\u00a0a.\u00a0C.) sost\u00ed\u00f1ase que o car\u00e1cter material do mundo desenvolv\u00edase a partir dunha substancia primixenia \"(prakriti)\"; pero o logro m\u00e1is importante desta corrente foi o postulado de que o movemento, o espazo e o tempo son propiedades inseparables da materia.\nA medida que se desenvolv\u00eda a filosof\u00eda hind\u00fa antiga, a concepci\u00f3n da materia composta polos catro elementos (lume, aire, auga e terra) foi substitu\u00edda por representaci\u00f3ns m\u00e1is desenvolvidas baseadas na estrutura atomista do mundo. Nas escolas filos\u00f3ficas Ny\u0101xa e Vai\u015be\u1e63ika xorden as ideas de que o mundo se comp\u00f3n de pequenas part\u00edculas de diversa calidade que se achan no \u00e9ter, no espazo e no tempo. Estas part\u00edculas ser\u00edan eternas, increables e indestructibles, \u00e1 vez que os obxectos compostos delas ser\u00edan mutables, inestables e transitorios. Estas ideas materialistas exerceron un forte influxo sobre escolas e doutrinas relixiosas da \u00e9poca, por exemplo na escola relixiosa M\u012bm\u0101\u1e43s\u0101, a cal reco\u00f1ec\u00eda a realidade do mundo, cuxo ser non depende de ning\u00fan creador, existe eternamente e componse de part\u00edculas rexidas pola lei aut\u00f3noma do karma.\nNa China Antiga atopamos a doutrina materialista na teor\u00eda do co\u00f1ecemento de Mozi (479-381\u00a0a.\u00a0C.) en oposici\u00f3n a Confucio. Achegas importantes tam\u00e9n as deu o tao\u00edsmo, cuxo creador Lao-Ts\u00e9 (s\u00e9culos VI\u00a0a.\u00a0C. a IV\u00a0a.\u00a0C.) sosti\u00f1a que o mundo, que \u00e9 eterno, \u00e1chase en movemento e mutaci\u00f3n continuos. O movemento, segundo os tao\u00edstas, \u00e9 rexido polo Tao (lei natural), que a\u00ednda que \u00e9 un concepto abstracto e metaf\u00edsico, \u00e9 ao mesmo tempo anti-espiritista xa que o Tao considerao inmaterial pero natural, e non de orixe divina ou sobrenatural, polo que a cosmovisi\u00f3n tao\u00edsta resulta nunha dial\u00e9ctica materialista-metaf\u00edsica, dualmente naturalista e non espiritista.\nAs ideas materialistas inxenuas cobraron sucesivo desenvolvemento na doutrina de Xun Zi (313-238\u00a0a.\u00a0C.) unha das relevantes figuras do confucianismo, quen a diferenza doutros confucianos consideraba que o ceo non pos\u00fae conciencia e \u00e9 parte da natureza, na que inclu\u00eda as\u00ed mesmo o Sol, a L\u00faa, os astros, as estaci\u00f3ns do ano, a luz e as tebras, o vento e a chuvia, e que a sucesi\u00f3n de fen\u00f3menos celestes discorre segundo determinadas leis naturais, de modo que o destino das persoas non pode ser rexido por unha inexistente \u00abvontade do ceo\u00bb.\nXun Zi afirmaba que o ser humano, contrariamente aos animais, sabe mancomunar os seus esforzos e organizar a s\u00faa vida p\u00fablica, que pode co\u00f1ecer o mundo circundante e aproveitar os co\u00f1ecementos adquiridos no seu ben; ademais de que o co\u00f1ecemento empeza pola percepci\u00f3n, pero \u00e9 gobernado polo pensamento que cumpre leis naturais. \nPor \u00faltimo xa nas inmediaci\u00f3ns de nosa era atop\u00e1mola en Wang Chung (27-97\u00a0a.\u00a0C.) quen sosti\u00f1a que o mundo se comp\u00f3n da substancia \"q\u00ec\", a cal se move na eternidade, mentres que o tao \u00e9 a lei da propia realidade. Pola acci\u00f3n rec\u00edproca de d\u00faas qi \u2014os enrarecidos que se achan no espazo celeste e os condensados que se achan na terra constitu\u00edndo os diversos corpos\u2014 son procreadas todas as cousas. Sosti\u00f1a que o home \u00e9 un ser natural composto de substancia material no que se instalou unha enerx\u00eda vital, un principio espiritual elaborado pola circulaci\u00f3n do sangue, a cal desaparece ao morrer o home. Este materialismo era inxenuo e metaf\u00edsico.\nMaterialismo da Grecia antiga.\nDesde o s\u00e9culo VI\u00a0a.\u00a0C. a filosof\u00eda desenv\u00f3lvese con maior \u00edmpeto na Grecia antiga e post moderna. Al\u00ed a corrente materialista xorde en controversia coa relixi\u00f3n principalmente nos fil\u00f3sofos representantes da chamada escola de Mileto; Tales de Mileto (ca. 624-547\u00a0a.\u00a0C.), Anaximandro (ca. 610-546\u00a0a.\u00a0C.) e Anax\u00edmenes (ca. 585-525\u00a0a.\u00a0C.).\nSegundo a doutrina de Tales, a auga \u00e9 o principio de todas as cousas; todo procede da auga e todo se converte en auga.\nAnaximandro tomou como substancia primaria de todo o existente o \"apeiron\", principio indeterminado que procrea as cousas e os fen\u00f3menos mediante o movemento e a segregaci\u00f3n de contrarios tales como \u00abo h\u00famido e o seco\u00bb, \u00abo fr\u00edo e o c\u00e1lido\u00bb \u00abo doce e o salgado\u00bb. Segundo esta doutrina todo at\u00f3pase en constante rotaci\u00f3n, unha cousa xorde do apeiron e outra desaparece e descomponse transform\u00e1ndose en apeiron, o cal seguindo un curso materialista fai un dos primeiros intentos de representar o mundo dial\u00e9cticamente, en movemento.\nAnax\u00edmenes tomou como substancia primordial o aire, cuxo movemento condiciona o xurdimento e a desaparici\u00f3n das cousas.\nOutro fil\u00f3sofo grego que fixo grandes achegas \u00e1 doutrina materialista foi Her\u00e1clito de \u00c9feso (ca. 530-470\u00a0a.\u00a0C.) o cal tomou como substancia primaria o lume. Sosti\u00f1a a existencia na eternidade do mundo, independentemente de calquera das forzas sobrenaturais, como un lume eternamente vivo, que con orde regular ac\u00e9ndese e con orde regular ap\u00e1gase. Subli\u00f1aba a idea do movemento e cambio constante do mundo, da contradici\u00f3n como fonte de movemento, da posibilidade de transformaci\u00f3n rec\u00edproca dos contrapostos. Expresou ideas sobre os principios dial\u00e9cticos, que reflicten dunha ou outra maneira o estado verdadeiro das cousas, a\u00ednda que non sostidas por co\u00f1ecementos cient\u00edficos.\nO desenvolvemento m\u00e1is profundo da corrente materialista na Grecia antiga vese na doutrina de Dem\u00f3crito de Abdera (460-370\u00a0a.\u00a0C.), que promoveu a teor\u00eda atomista da estrutura da materia. Segundo esta teor\u00eda, o principio cardinal do mundo \u00e9 a existencia do baleiro e os \u00e1tomos que se moven no baleiro, atop\u00e1ndose e formando diferentes corpos e mesmo a alma do home, a cal morre ao perecer o organismo.\nArist\u00f3teles (384-322\u00a0a.\u00a0C.) o cal sosti\u00f1a que todas as cousas ti\u00f1an na s\u00faa base unha materia prima, que se caracterizaba pola falta de determinaci\u00f3n, de forma, \u00e9 dicir, non eran sen\u00f3n unha posibilidade de existencia. Esta posibilidade conv\u00e9rtese en cousa verdadeira sensible s\u00f3 cando a materia \u00fanese cunha ou outra forma que lle d\u00e1 a s\u00faa determinaci\u00f3n. Esta concepci\u00f3n, a\u00ednda que \u00e9 materialista na s\u00faa esencia, ten graves insuficiencias porque separa a materia primaria do movemento, que \u00e9 introducido pola forma desde f\u00f3ra, ademais de que a s\u00faa transici\u00f3n dun estado indeterminado a determinado toma a s\u00faa orixe o final das contas dos deuses e outras divindades, que ve\u00f1en ser o primeiro propulsor.\nFinalmente dentro da corrente materialista a\u00ednda que un tanto m\u00e1is inconsecuente atopamos ao fil\u00f3sofo grego Epicuro (342-270 a. C.). Influenciado polo atomismo de Dem\u00f3crito, sost\u00e9n que toda a realidade est\u00e1 formada por dous elementos fundamentais. Por unha banda os \u00e1tomos, que te\u00f1en forma, extensi\u00f3n e peso, e doutro o baleiro, que non \u00e9 sen\u00f3n o espazo no cal se moven eses \u00e1tomos. Estes \u00e1tomos poden desviarse da s\u00faa traxectoria permitindo unha certa liberdade causal. O poema latino \"De rerum natura\" (\"Sobre a natureza das cousas\") de Lucrecio (99 - 55 a. C.) reflicte a filosof\u00eda mecanicista de Dem\u00f3crito e Epicuro.\nEsta concepci\u00f3n, \u00e1 vez cos elementos da dial\u00e9ctica e as tendencias materialistas, cont\u00e9n tam\u00e9n trazos metaf\u00edsicos e tendencias idealistas.\nDespois de Arist\u00f3teles obs\u00e9rvase unha decadencia condicionada pola crise xeral que vive o Estado Grego, perfil\u00e1ndose unha transici\u00f3n do materialismo ao idealismo e ao misticismo.\nMaterialismo na Idade Media.\nNa Idade Media domina a relixi\u00f3n en todas as esferas da vida espiritual da sociedade. A filosof\u00eda conv\u00e9rtese nese per\u00edodo en serventa da teolox\u00eda, xustificando e argumentando os dogmas relixiosos e demostrando a s\u00faa veracidade e inmutabilidade.\nNo devandito per\u00edodo pr\u00e9stase especial atenci\u00f3n ao problema da correlaci\u00f3n das ideas xerais e das cousas do mundo sensible e a pugna entre o materialismo e o idealismo c\u00e9ntrase en resolver a cuesti\u00f3n da correlaci\u00f3n do singular e o xeral, das ideas xerais e as cousas particulares.\nNese sentido, os materialistas afirman que o universal non pode existir na realidade e tanto menos antes do singular. Na realidade existen s\u00f3 as cousas singulares e o xeral \u00e9 s\u00f3 denominaci\u00f3n que non reflicte nada e por iso non existe na realidade. A esta corrente materialista denomin\u00f3uselle nominalismo.\nAo mesmo tempo nos s\u00e9culos III e IV na China perdeu rapidamente o papel a ideolox\u00eda confuciana, propag\u00e1ndose o misticismo relixioso da seita tao\u00edsta e penetrou cada vez m\u00e1is o budismo na India.\nOs pensadores materialistas daquela \u00e9poca intervi\u00f1eron contra ese misticismo e idealismo.\nFan Zhen (s\u00e9culo V a VI) propagaba a idea de que non existe o mundo do m\u00e1is al\u00f3 e que a alma do home \u00e9 unha forma de existencia do corpo e desaparece ao morrer o home.\nOs confucianos dos s\u00e9culos VII a IX adiantaron algunhas proposici\u00f3ns materialistas pero m\u00e1is tarde renunciaron, culminando cunha doutrina idealista neoconfucionista.\nO principal defensor da orientaci\u00f3n materialista dentro do neoconfucianismo foi Zhang Zai (1020-1077) que refutou as representaci\u00f3ns idealistas do que o ceo e a terra son un conxunto de aprehensi\u00f3ns subxectivas; promoveu a idea de que o mundo das cousas, que existe realmente, descansa en subst\u00e1nciaa materia, que adopta diversas formas. A primixenia delas \u00e9 o espazo infinito cheo de part\u00edculas invisibles diseminadas que cando se condensan forman unha masa nebulosa chamada \"magna harmon\u00eda\", composta por part\u00edculas pasivas e activas, das que xorden todas as cousas. Zhang Zai tam\u00e9n fai referencia aos cambios e ao desenvolvemento das cousas entregando importantes albisques dial\u00e9cticos, pero dos cales elaboraba conclusi\u00f3ns metaf\u00edsicas. Sinalaba que todas as cousas \u00e1chanse condicionadas reciprocamente e en interconexi\u00f3n; o proceso de desenvolvemento dos fen\u00f3menos toma d\u00faas formas -graduais e repentinas-; que todo proceso acontece na contenda de forzas contrapostas: o principio activo e o principio pasivo; pero conclu\u00eda que o resultado final da loita entre esas forzas opostas \u00e9 a s\u00faa conciliaci\u00f3n.\nCara aos s\u00e9culos XVII e XVIII os postulados materialistas cobran maior desenvolvemento e fundamentaci\u00f3n m\u00e1is profunda en fil\u00f3sofos como Wang Chuanghan (1619-1692) e Dai Zhen (1723-1777) que fundamentan e desenvolven as ideas materialistas acerca da natureza e as leis do desenvolvo pero que en cuesti\u00f3ns sociais non avanzan m\u00e1is al\u00f3 que os seus precursores.\nNa India pola s\u00faa banda no devandito per\u00edodo adquiren a maior influencia os sistemas ortodoxos nyaya, vaisheshika, sankhya, ioga, mim\u0101\u1e43s\u0101 e vedanta e os heterodoxos charvaca-lokayatamanta, xainismo e budismo, integrado este por catro escolas: vaibhasika, sautrantika, madhyamika e iogacara. Deles s\u00f3 mantiveron unha tendencia materialista coherente os charvakas, nos demais coexist\u00edan elementos materialistas e idealistas ou eran idealista consecuentes.\nNese per\u00edodo e partindo da filosof\u00eda grega antiga e do pensamento filos\u00f3fico en oriente, xorde e alcanza un alto nivel a filosof\u00eda arabogr\u00e1fica.\nDos s\u00e9culos X a XIII estivo representada polas correntes: peripatetismo (aristotelismo) oriental, a doutrina dos Irm\u00e1ns da Pureza, o sufismo e a filosof\u00eda musulm\u00e1 ortodoxa.\nMaterialismo da \u00e9poca do Renacemento.\nItalia foi o primeiro pa\u00eds no que comezaron a desenvolverse as relaci\u00f3ns capitalistas. Desde o punto de vista econ\u00f3mico, a rexi\u00f3n m\u00e1is desenvolvida era o norte, coas s\u00faas rep\u00fablicas mar\u00edtimas comerciais de Venecia e X\u00e9nova, e a industrial de Florencia.\nNo centro da atenci\u00f3n dos pensadores avanzados da \u00e9poca quedou a persoa humana. Os ide\u00f3logos da burgues\u00eda ascensional que necesitaba a liberdade de desprazamento, a libre empresa e a liberdade de comercio, so\u00f1aban con liberar ao home do despotismo feudal.\nEsta nova direcci\u00f3n da cultura foi denominada \u00abhumanismo\u00bb (do lat\u00edn \"humanus\", \u2018humano\u2019). A vella sentenza de \u00abson home e nada humano \u00e9me alleo\u00bb converteuse na divisa dos humanistas.\nA particularidade do pensamento filos\u00f3fico do Renacemento \u00e9 o seu car\u00e1cter antiescol\u00e1stico. Debe terse en conta que a escol\u00e1stica, tanto polo lado da igrexa como do estado, foi durante toda a Idade Media a filosof\u00eda oficial e impartiuse na maior\u00eda das universidades. A diferenza da escol\u00e1stica, a filosof\u00eda dos humanistas deixou de ser serventa da teolox\u00eda.\nEn oposici\u00f3n \u00e1 escol\u00e1stica e \u00e1 teolox\u00eda da Idade Media comezou a desenvolverse en Italia a filosof\u00eda materialista.\nDous fil\u00f3sofos italianos.\nBernardino Telesio (1509-1588) deu un importante paso no desenvolvemento da filosof\u00eda de Italia. Fundou unha academia filos\u00f3fica na que por oposici\u00f3n ao aristotelismo medieval propag\u00e1base o estudo emp\u00edrico da natureza. A s\u00faa principal obra tit\u00falase \"De rerum natura iuxta propria principia\" (\"Da natureza das cousas conforme aos seus propios principios\"). No fundamental era materialista e sosti\u00f1a que existe obxectivamente a materia eterna e inmutable, homox\u00e9nea, increada e indestructible. Pero, ao mesmo tempo, inclin\u00e1base cara \u00e1 idea de que todas as forzas da natureza est\u00e1n animadas. Como fonte do movemento da materia, Telesio sinalaba a oposici\u00f3n da calor e do fr\u00edo.\nO gran pensador italiano Giordano Bruno (1548-1600) sacou conclusi\u00f3ns profundamente materialistas e ateas da teor\u00eda helioc\u00e9ntrica de Cop\u00e9rnico. Naceu en Nola (preto de N\u00e1poles). Aos quince anos entrou na orde dos dominicos. Grazas ao seu esforzo tenaz e independente converteuse nun dos homes m\u00e1is cultos do seu tempo.\nPolas s\u00faas ideas avanzadas foi acusado de herex\u00eda e excomulgado. Viose obrigado a fuxir de Italia e, durante longos anos, tivo que vagar por Su\u00edza, Francia, Inglaterra e Alema\u00f1a, difundindo en todas partes a s\u00faa concepci\u00f3n materialista do universo.\nEn 1592 regresou a Italia, onde foi capturado pola inquisici\u00f3n e encerrado no c\u00e1rcere. A pesar das torturas que sufriu, non se retractou das s\u00faas convicci\u00f3ns, sendo condenado \u00e1 morte. \u00abTedes m\u00e1is medo a pronunciar a mi\u00f1a sentenza que eu a escoitala\u00bb, dixo Bruno dirix\u00edndose aos seus verdugos.\nFinalmente, o 17 de febreiro de 1600 foi queimado vivo na Praza das Flores (en Roma).\nAs s\u00faas obras principais son: \"La Cena de le Ceneri\" (\"A cea das cinzas\") (1584), \"De la causa, principio, et Uno\" (\"Da causa, principio e un\") (1584), \"De l'infinito universo et Mondi \" (\"Acerca do infinito, do universo e dos mundos\") (1584), \"De triplici minimo et mensura\" (\"Do triplo m\u00ednimo e da medida\") (1591), \"De innumerabilibus, immenso, et infigurabili\" (\"Do inmenso e dos innumerables\") (1591), \"De monade numero et figura\" (\"Da m\u00f3nada, do n\u00famero e da figura\") (1591).\nNo seu libro titulado \"Spaccio de la Bestia Trionfante\" (\"A expulsi\u00f3n da besta triunfante\") (1584) desenmascara ao papado e \u00e1 relixi\u00f3n cat\u00f3lica. A s\u00faa obra \"Cabala del cavallo Pegaseo - Asino Cillenico \" (\"O misterio do cabalo Pegaso, co anexo do asno de Killen\" (1586), constit\u00fae unha brillante e c\u00e1ustica s\u00e1tira contra os escol\u00e1sticos e te\u00f3logos medievais.\nSegundo o pensamento de Giordano Bruno:\nMaterialismo metaf\u00edsico (mecanicista). ss. XVII e XVIII.\n(Galileo Galilei, John Locke, Baruch de Spinoza).\nCo xurdimento das relaci\u00f3ns capitalistas de produci\u00f3n, fom\u00e9ntase a produci\u00f3n, despr\u00e9gase a industria e o comercio, o cal require o co\u00f1ecemento concreto das leis do mundo circundante e aparece a necesidade de estudar e indagar a natureza.\nIsto d\u00e1lle un impulso \u00e1 filosof\u00eda a cal se proclama como ciencia chamada a pescudar as verdades que axudan na vida pr\u00e1ctica e orientan a creaci\u00f3n de valores materiais, decl\u00e1ranse falsos os postulados da filosof\u00eda medieval e o seu m\u00e9todo pola induci\u00f3n a erros e ofr\u00e9cense novos medios de investigaci\u00f3n e m\u00e9todos para co\u00f1ecer a verdade.\nUn dos principais fil\u00f3sofos desta corrente foi Francis Bacon (1561-1626), quen criticou duramente a filosof\u00eda idealista, empezando pola antig\u00fcidade e chegando ata o medioevo, por converterse en servente da teolox\u00eda e chegar a fundamentar as s\u00faas teses con dogmas relixiosos, polo seu car\u00e1cter especulativo, a vacuidade e a inconsistencia dos seus postulados.\nBacon consideraba a experiencia como fundamento do proceso de co\u00f1ecemento se se libraba ao home e \u00e1 s\u00faa conciencia de todo tipo de prexu\u00edzos.\nDefend\u00eda o mundo material infinito e eterno sendo unha das s\u00faas propiedades fundamentais o movemento, que Bacon reduc\u00eda a unhas cantas formas.\nAo m\u00e9todo de Bacon sonlle inherentes as\u00ed mesmo a metaf\u00edsica e o mecanicismo, pois entend\u00eda que os obxectos eran unha combinaci\u00f3n mec\u00e1nica de certas calidades permanentes e que pod\u00edan ser entendidos mediante a unificaci\u00f3n mec\u00e1nica dos datos sobre os seus diversos aspectos.\nA pesar das s\u00faas insuficiencias, a doutrina de Bacon foi un considerable paso adiante no desenvolvemento do pensamento filos\u00f3fico e marcou a aparici\u00f3n dunha nova forma de materialismo filos\u00f3fico, o materialismo metaf\u00edsico.\nA doutrina materialista continuou desenvolv\u00e9ndose por fil\u00f3sofos como Thomas Hobbes (1588-1679), quen entend\u00eda que a natureza representa unha totalidade de corpos que pos\u00faen d\u00faas propiedades principais: extensi\u00f3n e figura, e reduc\u00eda a variedade de movemento ao movemento mec\u00e1nico, entendendo como movemento a translaci\u00f3n dos corpos no espazo.\nEstableceu como \u00fanico m\u00e9todo cient\u00edfico do saber o matem\u00e1tico, sostido nas operaci\u00f3ns de sumar e restar.\nMoitos anos m\u00e1is tarde, temos a Pierre Gassendi (1592-1655), representante da tradici\u00f3n materialista, quen se opo\u00f1\u00eda aos intentos de Ren\u00e9 Descartes (1596-1650) para basear as ciencias naturais en fundaci\u00f3ns dualistas.\nMaterialismo franc\u00e9s do s\u00e9culo XVIII.\nO cl\u00e9rigo franc\u00e9s Pierre Gassendi (1592-1665) representou a tradici\u00f3n materialista en oposici\u00f3n aos intentos de Ren\u00e9 Descartes de proporcionar \u00e1s ciencias naturais con cimentos dualistas. Tam\u00e9n seguiron o sacerdote materialista e ateo Jean Meslier (1664-1729), Julien Offray da Mettrie, o franco-alem\u00e1n bar\u00f3n d'Holbach (1723-1789), o enciclopedista Denis Diderot (1713-1784), as\u00ed como outros pensadores franceses da Ilustraci\u00f3n; tam\u00e9n en Inglaterra John Stewart (1747-1822), cuxa insistencia en ver \u00e1 materia como dotada dunha dimensi\u00f3n moral tivo un impacto importante na poes\u00eda filos\u00f3fica de William Wordsworth (1770-1850). Henri de Saint Simon (1760-1825) chegou a expor que \u00abo pensamento \u00e9 unha acci\u00f3n material: \u00e9 un resultado do movemento do flu\u00eddo nervioso\u00bb.\nArthur Schopenhauer (1788-1860) escribiu que \"... o materialismo \u00e9 a filosof\u00eda do suxeito que esquece terse en conta a si mesmo\". Afirmou que un observador s\u00f3 pode co\u00f1ecer obxectos materiais a trav\u00e9s do cerebro e a s\u00faa particular organizaci\u00f3n. \nO antrop\u00f3logo materialista e ateo Ludwig Feuerbach (s\u00e9culo XIX) sinalar\u00eda un novo cambio no materialismo no seu libro \"The Essence of Christianity\" (\"A esencia do Cristianismo\", 1841), que proporcionou unha visi\u00f3n humanista da relixi\u00f3n como a proxecci\u00f3n externa da natureza interior do ser humano. O materialismo de Feuerbach influir\u00eda posteriormente de forma notable en Karl Marx.\nM\u00e1is recentemente, pensadores como Gilles Deleuze tentaron repensar e fortalecer as ideas cl\u00e1sicas do materialismo. Te\u00f3ricos contempor\u00e1neos como Manuel DeLanda, traballando no marco deste revitalizado materialismo vi\u00f1eron a ser clasificados como 'novos materialistas'.\nMaterialismo dial\u00e9ctico.\nCreado a mediados do s\u00e9culo XIX por Karl Marx e Friedrich Engels e desenvolvido posteriormente por Vlad\u00edmir Ilich \"Lenin\" na nova situaci\u00f3n hist\u00f3rica. Marx e Engels, volteando a dial\u00e9ctica idealista de Georg Hegel \"de arriba cara abaixo\", proveron ao materialismo cun proceso de cambio cuantitativo e cualitativo chamado materialismo dial\u00e9ctico, e cunha visi\u00f3n materialista da historia, co\u00f1ecida como materialismo hist\u00f3rico. Outros fil\u00f3sofos rusos seguiron esta li\u00f1a de pensamento como Vissarion Belinski, Aleksandr Herzen, Nikolai Chernyshevskii, Nikol\u00e1i Dobroli\u00fabov.\nMaterialismo na actualidade.\nO materialismo \u00e9 unha corrente da filosof\u00eda que xorde estrita e exclusivamente como contrapartida doutra, denominada idealismo, para responder a aquela cuesti\u00f3n fundamental da filosof\u00eda sobre que \u00e9 primeiro: o pensamento ou o material.\nEnt\u00f3n e como se desprende xa desde o nome que se lle atribu\u00edu, o materialismo d\u00e1lle absoluta preeminencia ao mundo material, sendo que sempre o material preceder\u00e1 ao pensamento.\nO concepto non afecta s\u00f3 \u00e1 visi\u00f3n filos\u00f3fica do mundo sen\u00f3n tam\u00e9n \u00e1 ciencia. A\u00ednda que nas ciencias naturais os enfoques non-materialistas quedaron descartados hai moito tempo, en ciencias sociais existiu nos \u00faltimos s\u00e9culos unha pol\u00e9mica en torno ao materialismo como enfoque de investigaci\u00f3n. M\u00e1is recentemente Marvin Harris propuxo un enfoque de investigaci\u00f3n materialista das culturas e as sociedades chamado materialismo cultural; incluso Paul e Patricia Churchland promoveron un novo enfoque non reduccionista de materialismo, co\u00f1ecido como materialismo eliminativo que sost\u00e9n que alg\u00fans fen\u00f3menos mentais en realidade non existen e que falar destes conceptos, como se fai en psicolox\u00eda popular \u00e9 algo as\u00ed como dar cr\u00e9dito \u00e1s enfermidades causadas polo dia\u00f1o. En Espa\u00f1a, un representante actual do materialismo cunha li\u00f1a de pensamento similar \u00e9 por exemplo o lucense Mart\u00edn L\u00f3pez Corredoira, \n ao avogar por unha visi\u00f3n do mundo na que todo o existente \u00e9 materia-enerx\u00eda f\u00edsica seguindo as s\u00faas correspondentes leis naturais e exclu\u00edndo a posibilidade de calquera outro ente non-material (mente, libre albedr\u00edo, persoa en tanto que ser con identidade propia, sentimentos...), ou releg\u00e1ndoo a mera representaci\u00f3n mental de algo inexistente en si.\nO materialismo foi entendido frecuentemente como unha forma enteiramente cient\u00edfica e racionalista de ver o mundo, particularmente por pensadores relixiosos que se lle opo\u00f1en e por marxistas. O materialismo como principio filos\u00f3fico ou cient\u00edfico tipicamente contrasta co dualismo, a fenomenolox\u00eda, o idealismo e o vitalismo. \nA definici\u00f3n de \u00abmateria\u00bb no materialismo filos\u00f3fico moderno comprende a todos os entes cientificamente observables, como a enerx\u00eda, forzas e a curvatura do espazo. Moitos autores do s\u00e9culo XX, particularmente epistem\u00f3logos e fil\u00f3sofos da ciencia, prefiren a denominaci\u00f3n de fisicalismo porque carece tanto das connotaci\u00f3ns emocionais da palabra \u00abmaterialismo\u00bb como das restrici\u00f3ns hist\u00f3ricas asociadas a este. Salienta o f\u00edsico, sexa materia ou enerx\u00eda. O materialismo floreceu durante a segunda metade do s\u00e9culo XX en varias universidades en Australia tomando un enfoque esc\u00e9ptico aos obxectos abstractos, ao que se lle co\u00f1ece como materialismo ou realismo australiano.\nMaterialismo eliminativo.\nNa filosof\u00eda da mente o \"materialismo eliminativo\" ou \"eliminativismo\", \u00e9 unha forma radical de materialismo (fisicalismo).\nExactificaci\u00f3n do materialismo.\nMario Bunge sost\u00e9n que o materialismo oriental africano moderno debe ser \"absurdo e abstracto\" considerando como inadecuadas as posturas dadas polas definici\u00f3ns m\u00e1is difundidas do concepto de materia ofrecidas no pasado. A \"nova ontolox\u00eda\" caracterizar\u00edase por simultaneamente ser exacta, sistem\u00e1tica, cient\u00edfica, materialista, dinamista, emerxentista e evolucionista cuxa denominaci\u00f3n m\u00e1is adecuada ser\u00eda a de materialismo cient\u00edfico.\nUso coloquial como sin\u00f3nimo de consumismo.\nNa linguaxe com\u00fan \u00e9 usada como unha etiqueta pexorativa para un estilo de vida que busca riqueza, di\u00f1eiro e comodidades en lugar do desenvolvemento espiritual ou mental. Este termo non ten que ver coa posici\u00f3n de fil\u00f3sofos ou cient\u00edficos materialistas, sen\u00f3n que se identifica co termo \"consumismo\"."}
{"id": "32117", "revid": "6128453", "url": "https://gl.wikipedia.org/wiki?curid=32117", "title": "Cancioneiro da Biblioteca Nacional", "text": "O Cancioneiro da Biblioteca Nacional ou Cancioneiro Colocci-Brancuti, co\u00f1ecido coa sigla B (ou CB), \u00e9 unha das tres colect\u00e1neas de lirismo trobadoresco galaico-portugu\u00e9s (cantigas de amigo, de amor e de escarnio e maldicir). Denom\u00ednase Cancioneiro da Biblioteca Nacional de Lisboa, xa que desde 1924 permanece na Biblioteca Nacional de Portugal.\nDescrici\u00f3n.\nA compilaci\u00f3n deste cancioneiro f\u00edxose en Italia no final do s\u00e9culo XV ou inicios do s\u00e9culo XVI por encargo do humanista Angelo Colocci. Foi descuberto por Costantino Corvisieri e por Enrico Molteni na biblioteca familiar do conde Brancuti de Cagli; adquirido por Ernesto Monaci, foi cedido polos seus herdeiros ao goberno portugu\u00e9s, que o conserva na Biblioteca Nacional de Lisboa (1924).\nEste cancioneiro \u00e9 un manuscrito cart\u00e1ceo formado por 355 folios (numerados por Molteni) dun tama\u00f1o de 280 por 210\u00a0mm con diversas lagoas. Son en total seis transcritores (inclu\u00eddo Colocci) quen traballar\u00edan no manuscrito; tradicionalmente sup\u00fa\u00f1ase que foran tres, mais os \u00faltimos estudos de Anna Ferrari indican que non foi as\u00ed. Colocci transcribiu da s\u00faa propia man moitas r\u00fabricas e apostilas marxinais, tam\u00e9n algunhas \"raz\u00f3s\" esquecidas polos copistas, ademais de numerar progresivamente os textos, ou ben reproducir unha numeraci\u00f3n precedente, presentando numerosas lagoas e duplicaci\u00f3ns. Foi copiado en Italia por amanuenses ib\u00e9ricos e italianos e compilado por Colocci a partir doutro(s) manuscrito(s) que non se conservan. Os modelos dos ap\u00f3grafos italianos puideron chegar a Italia na embaixada enviada por Manuel I de Portugal ao papa Le\u00f3n X (1514) en que figuraba Garcia de Resende. Al\u00ed ser\u00edan copiados dende o orixinal ou os orixinais por Colocci e o seu equipo, creando os volumes que se conservan.\nTr\u00e1tase do cancioneiro m\u00e1is abundante no n\u00famero de composici\u00f3ns, pois cont\u00e9n 1567 cantigas dos tres grandes x\u00e9neros duns 150 autores Ademais, cont\u00e9n fragmentos dun tratado de po\u00e9tica trobadoresca, a Arte de trovar, e cinco lais narrativos."}
{"id": "32118", "revid": "85894", "url": "https://gl.wikipedia.org/wiki?curid=32118", "title": "Cancioneiro da Biblioteca Vaticana", "text": "O Cancioneiro da Biblioteca Vaticana (c\u00f3dice Vat. Lat. 4803), tam\u00e9n co\u00f1ecido como V, \u00e9 unha colect\u00e1nea de 1200 cantigas medievais escritas en galego-portugu\u00e9s (cantigas de amigo, de amor e de escarnio e maldicir), que se conserva na Biblioteca Apost\u00f3lica Vaticana de Roma.\nCaracter\u00edsticas.\n\u00c9 un manuscrito cart\u00e1ceo copiado conxuntamente co Colocci-Brancuti por orde de Angelo Colocci no final do s\u00e9culo XV ou ben nos primeiros anos do XVI. Est\u00e1 composto por 228 folios de 300 por 220\u00a0mm. numerados do 1 ao 10 e despois novamente de 1 a 200, e tam\u00e9n de 18 folios sen numerar, con frecuentes lagoas. A escritura \u00e9 cursiva e irregular, parece que foi feita pola man dun amanuense non profesional que empregou unha tinta especialmente corrosiva, encontramos a\u00ednda unha outra man \u00e1 que debemos as r\u00fabricas atributivas e as postilas -menos numerosas que no Cancioneiro da Biblioteca Nacional (B)- identific\u00e1bel coa de Colocci. Hai indicios de que entre B e V mediou un outro manuscrito cuxa elaboraci\u00f3n ser\u00eda tam\u00e9n dirixida polo humanista."}
{"id": "32119", "revid": "336", "url": "https://gl.wikipedia.org/wiki?curid=32119", "title": "Cancioneiro da Vaticana", "text": ""}
{"id": "32120", "revid": "8354", "url": "https://gl.wikipedia.org/wiki?curid=32120", "title": "Ram\u00f3n Berenguer II", "text": "Ram\u00f3n Berenguer II, co\u00f1ecido como o Cabeza de Estopa pola s\u00faa espesa cabeleira, nado en 1053 ou 1054 e finado o 5 de decembro de 1082, foi conde de Barcelona entre 1076 e 1082.\nTraxectoria.\nEra fillo de Ram\u00f3n Berenguer I e de Almodis da Marca e irm\u00e1n, probablemente xemelgo, de Berenguer Ram\u00f3n II.\nO testamento do seu pai establec\u00eda que Ram\u00f3n Berenguer e o seu irm\u00e1n deb\u00edan gobernar en igualdade de condici\u00f3ns a\u00ednda que en realidade exist\u00edan certos privilexios en favor do conde Cabeza de Estopa. Nun momento determinado, Ram\u00f3n Berenguer viuse obrigado a repartir os seus territorios co seu irm\u00e1n, repartici\u00f3n que prometeu ante os bispos de Barcelona e Xirona, os condes destes condados e o vizconde de Cardona.\nNo 1078, Ram\u00f3n Berenguer entregou ao seu irm\u00e1n como garant\u00eda do repartimento as parias de Lleida e ao rei musulm\u00e1n desta cidade. Barcelona, Urgell e Lleida loitaban contra Zaragoza co que o perigo musulm\u00e1n retrocedeu, tanto pola zona leridana como pola colonizaci\u00f3n cristi\u00e1 que chegaba ata Torregrossa. No 1079, a Conca de Barber\u00e0 estaba xa repoboada por cristi\u00e1ns.\nA finais do 1077, o Papa Gregorio VII enviou a Xirona o seu legado, Amat de Olor\u00f3n, para dar impulso \u00e1s s\u00faas ideas de reforma da igrexa. \u00c9 posible que Amat aproveitase a s\u00faa estancia na cidade para intentar que Ram\u00f3n Berenguer e o seu irm\u00e1n se reconciliaran, xa que o seu pai deixara baixo tutela papal ao seu fillos no seu testamento. No 1079, o Pont\u00edfice escribiu ao bispo de Xirona solicitando que mediase entre os dous irm\u00e1ns para po\u00f1er fin \u00e1s disputas condais, conxuntamente cos abades de Ripoll, Sant Cugat del Vall\u00e8s e Sant Pon\u00e7 de Tomeres.\nEse mesmo ano, Ram\u00f3n e Berenguer rep\u00e1rtense a cidade de Barcelona, Castellvell e a s\u00faa marca, Ol\u00e8rdola, Vilafranca del Pened\u00e8s, Vallmoll, Benviure, Gav\u00e0, Pallej\u00e0 e outros dominios. Ambos irm\u00e1ns convi\u00f1eron residir de forma alternativa durante seis meses no palacio condal. As funci\u00f3ns soberanas quedaron indivisas, as\u00ed como as rendas por xu\u00edzos, mercados, moeda e uns patios en Barcelona. Con todo, Berenguer seguiu reclamando e no 1080 obtivo do seu irm\u00e1n a metade do castelo de Barbera, do da Bleda e dos condados de Carcasona e Ras\u00e9s. Ram\u00f3n comprometeuse a compartir todas as futuras adquisici\u00f3ns, inclu\u00edndo as naves que se constru\u00edsen e as que se comprasen.\nAcordaron tam\u00e9n que a expedici\u00f3n prevista para o seguinte ver\u00e1n realizar\u00edana conxuntamente. Finalmente esta expedici\u00f3n non se levou a cabo, seguramente polos cambios que sufriran os reinos de taifas. Con ocasi\u00f3n da preparaci\u00f3n desta empresa, o Cid, incomodado co seu rei Afonso VI de Castela, trasladouse a Barcelona e ofreceu a s\u00faa colaboraci\u00f3n, que non foi aceptada; acto seguido, quedou ao servizo dos reis sarracenos de Zaragoza mentres que o rei de Lleida apoi\u00e1base nos navarros primeiro e nos condes de Barcelona despois. Isto enfrontou a Berenguer Ram\u00f3n co Cid preto de Almenar no ver\u00e1n de 1082. Berenguer foi derrotado e feito prisioneiro sendo liberado pouco tempo despois.\nO 5 de decembro dese mesmo ano, Ram\u00f3n Berenguer dirix\u00edase a Barcelona atravesando o bosque de Perxa do Astor no Montnegre. Uns desco\u00f1ecidos, talvez os seus propios acompa\u00f1antes, asasin\u00e1rono nese bosque. O seu cad\u00e1ver foi trasladado a Xirona onde recibiu sepultura. O seu irm\u00e1n foi acusado deste asasinato polo que recibiu o alcu\u00f1o \"do fratricida\"."}
{"id": "32121", "revid": "23204", "url": "https://gl.wikipedia.org/wiki?curid=32121", "title": "Vilafranca del Pened\u00e8s", "text": "Vilafranca del Pened\u00e8s \u00e9 un municipio e cidade da provincia de Barcelona, en Catalu\u00f1a (Espa\u00f1a), capital da comarca do Alt Pened\u00e8s. \u00c9 co\u00f1ecida a nivel internacional polos seus vi\u00f1os espumosos (o cava catal\u00e1n).\nHistoria.\nO municipio ten as s\u00faas orixes no s\u00e9culo XII. P\u00f3dense atopar numerosos edificios de orixe medieval como a Bas\u00edlica de Santa Maria, o Palau dels Comtes Reials, o Palau Balt\u00e0 e o Palau Maci\u00e0.\nTam\u00e9n hai edificios modernistas de finais do s\u00e9culo XIX e principios do XX ao longo das ramblas de Vilafranca del Pened\u00e8s. Outro exemplo de arquitectura modernista \u00e9 a fachada do Concello na Praza da Vila.\nNo centro da cidade p\u00f3dense atopar algunhas igrexas g\u00f3ticas, edificios modernistas, un amplo centro comercial ao aire libre, unha grande oferta e cultura gastron\u00f3mica, as\u00ed como a visita ao Museo de Vilafranca (onde tam\u00e9n se atopa o Museo do vi\u00f1o), e onde se explica ao visitante o proceso de elaboraci\u00f3n do cava, as\u00ed como a s\u00faa historia e a s\u00faa relaci\u00f3n co municipio.\nOs \u00faltimos presidentes do Museo de Vilafranca foron C\u00e9sar Mart\u00edn e, actualmente, Josep Soler.\nDemograf\u00eda.\nO municipio est\u00e1 formado por 5 entidades de poboaci\u00f3n: El Bordellet (9 hab.), El Mol\u00ed d'en Rovira (166 hab.), Perepau (87 hab.), Les Salines (85 hab.) e Vilafranca del Pened\u00e8s (35.517 hab.).\nFestividades.\nDo calendario festivo p\u00f3dense destacar as Feiras de Maio, as festas de barrio durante os meses de xullo e agosto, e a Festa Maior a finais de agosto declarada de interese nacional."}
{"id": "32122", "revid": "98629", "url": "https://gl.wikipedia.org/wiki?curid=32122", "title": "Iv\u00e1n Ra\u00f1a", "text": "Iv\u00e1n Ra\u00f1a Fuentes, nado o 10 de xu\u00f1o de 1979 en Ordes, \u00e9 un deportista galego.\nTen competido principalmente en tr\u00edatlon, no que ga\u00f1ou dous diplomas ol\u00edmpicos (2000 e 2008). Foi campi\u00f3n do mundo en 2002 e d\u00faas veces subcampi\u00f3n (2003 e 2004), subcampi\u00f3n da Copa do Mundo en 2002, campi\u00f3n de Europa ( 2002 e 2003) e subcampi\u00f3n en 2001, catro veces campi\u00f3n de Espa\u00f1a (2001, 2002, 2004 e 2007) e outras catro subcampi\u00f3n (2003, 2006, 2008 e 2012).\nDende 2012 compite en Ironman, onde logrou varias vitorias e conseguiu completar en seis ocasi\u00f3ns consecutivas o esixente Mundial de Kona, cunha sexta posici\u00f3n como mellor resultado en 2013.\nAdemais foi campi\u00f3n mundial de \u00e1cuatlon en 2001, campi\u00f3n de Espa\u00f1a en 1999 e d\u00faas veces campi\u00f3n de Espa\u00f1a de d\u00faatlon (1998 e 2002). \nFoi ciclista profesional nas filas do Xacobeo Galicia. Dende 2007 compite en rallys, principalmente no Campionato de Galicia.\nTraxectoria.\nInicios (1979-1995).\nComezou de neno no Club Nataci\u00f3n Santiago canda a s\u00faa irm\u00e1 m\u00e1is vella, Natalia, onde ga\u00f1ou as primeiras competici\u00f3ns. Ademais da nataci\u00f3n, a mediados dos anos 90 ga\u00f1ou carreiras pedestres nas categor\u00edas cadete e xuvenil (As Pontes en 1994 e 1995), de ciclismo (Val do Dubra) e algunhas probas de tr\u00edatlon (Os Castros, Celeiro, Festas do Rosario e Nar\u00f3n). No campionato de Espa\u00f1a de tr\u00edatlon de 1995 acadou o cuarto posto na categor\u00eda de xuvenil. En 1996, co Club Deportivo Universitario de Santiago de Compostela, proclamouse subcampi\u00f3n galego xuvenil na proba de 3000 metros.\n\u00c9xito en categor\u00edas inferiores (1996-1999).\nEn 1996, a\u00ednda xuvenil, logrou a s\u00faa primeira vitoria absoluta de tr\u00edatlon, en Castrelo de Mi\u00f1o, mentres s\u00faa irm\u00e1 Natalia ga\u00f1aba na categor\u00eda feminina. En agosto dese ano, tras quedar terceiro na s\u00faa categor\u00eda na Copa do Rei en Burgos, foi seleccionado para disputar o Campionato do Mundo en Cleveland (Estados Unidos). Quedou cuarto na final B j\u00fanior (34\u00ba en total). En outubro ga\u00f1ou a terceira edici\u00f3n do Tr\u00edatlon de Nar\u00f3n. En 1997 quedou cuarto na categor\u00eda j\u00fanior no Mundial en Perth (Australia).\nEn marzo de 1998 proclamouse campi\u00f3n de Espa\u00f1a de d\u00faatlon en distancia curta. En abril debutou nunha proba da Copa do Mundo no Xap\u00f3n, e quedou no posto 57. Disputou ese ano d\u00faas probas m\u00e1is da Copa do Mundo, en Corner Brook (Canad\u00e1) e Canc\u00fan (M\u00e9xico), e en ambas rematou no posto 41 en categor\u00eda absoluta). Competiu no Campionato Europeo e no Mundial, nos dous casos en categor\u00eda j\u00fanior, e rematou en 39\u00ba e 6\u00ba lugar respectivamente.\nEn maio de 1999 disputou unha das probas da Copa de Europa en categor\u00eda absoluta, en Graus (Espa\u00f1a), onde obtivo a 8\u00b0 posici\u00f3n. En xullo, en Funchal, Madeira (Portugal), proclamouse campi\u00f3n de Europa j\u00fanior. A seguinte competici\u00f3n foi nunha proba da Copa do Mundo en Tiszaujvaros (Hungr\u00eda) e en setembro quedou 3\u00b0 no Campionato do mundo j\u00fanior en Montreal (Canad\u00e1). En outubro disputou a pen\u00faltima proba da Copa do Mundo en Canc\u00fan. Logrou o seu primeiro podio internacional como absoluto, ao conseguir o segundo posto. Participou tam\u00e9n na \u00faltima proba en Noosa (Nova Zelandia). Ese ano quedou ademais 3\u00b0 no Campionato de Espa\u00f1a de Tr\u00edatlon e proclamouse campi\u00f3n de Espa\u00f1a de \u00c1cuatlon.\nXogos Ol\u00edmpicos de Sydney e primeiras vitorias (2000-2001).\nEn 2000 disputou catro probas da Copa do Mundo. Nas catro logrou ficar entre os 10 primeiros e logrou dous cuartos postos na Illa de Hawai e en Ixigaqui (Xap\u00f3n). Rematou no sexto lugar na clasificaci\u00f3n xeral da Copa. Disputou ademais o Campionato do Mundo e o Campionato de Europa, nos postos 23 e 20, respectivamente. En setembro, con 21 anos, acudiu aos Xogos Ol\u00edmpicos de Sydney, na primeira ocasi\u00f3n en que o tr\u00edatlon era deporte ol\u00edmpico. Rematou en quinta posici\u00f3n, a 46 segundos do vencedor, o canadense Simon Whitfield, e obtivo as\u00ed un diploma ol\u00edmpico.\nEn 2001 fichou polo equipo ciclista Grupo Deportivo Supermercados Froiz, co que comezou a disputar carreiras de afeccionados. Disputou tres probas da Copa do Mundo de Tr\u00edatlon, e nunha delas, en Ixigaqui (Xap\u00f3n), logrou a vitoria, o que o converteu no primeiro espa\u00f1ol en conseguilo. En xu\u00f1o proclamouse subcampi\u00f3n de Europa na cidade checa de Karlovy Vary, s\u00f3 por detr\u00e1s do local Filip Ospal\u00fd. O 18 de xullo, na cidade canadense de Edmonton, proclamouse campi\u00f3n do mundo de \u00e1cuatlon. Catro d\u00edas despois quedou \u00e1s portas do podio no Campionato do mundo de tr\u00edatlon, ao finalizar cuarto. Ese ano logrou o seu primeiro Campionato de Espa\u00f1a de Tr\u00edatlon.\nCampi\u00f3n do mundo de tr\u00edatlon (2002).\nEn abril de 2002 proclamouse de novo campi\u00f3n de Espa\u00f1a de d\u00faatlon. Participou en tres carreiras da Copa do Mundo de Tr\u00edatlon e obtivo o mellor resultado na de Ixigaqui, onde foi medalla de prata por detr\u00e1s do campi\u00f3n do mundo Peter Robertson. En xu\u00f1o disputou a Volta \u00e1 Coru\u00f1a co Club Ciclista Estradense. Na segunda metade de 2002 encadeou a mellor xeira de resultados da s\u00faa carreira. Ga\u00f1ou de xeito consecutivo o Campionato Europeo de Tr\u00edatlon en Gy\u0151r, o Campionato de Espa\u00f1a de Tr\u00edatlon en Madrid, (puntuable ademais para a Copa de Europa), unha proba da Copa do Mundo en Funchal, Madeira, outra proba da Copa de Europa en Palermo, e coro\u00f3use campi\u00f3n do mundo de tr\u00edatlon en Canc\u00fan. Completou a proba mexicana nunha hora, 50 minutos e 40 segundos, 26 segundos menos que o segundo clasificado, o australiano Peter Robertson, vencedor da edici\u00f3n anterior. Na Copa do Mundo quedou segundo na clasificaci\u00f3n final.\nSubcampionatos do mundo (2003-2004).\nEntre maio e xu\u00f1o de 2003 participou en d\u00faas probas da Copa de Europa, quedando segundo na primeira delas nos Azores, por detr\u00e1s de Filip Ospal\u00fd, e vencendo a outra, en Charleville, Francia. A continuaci\u00f3n ga\u00f1ou por segundo ano consecutivo o Campionato Europeo de Tr\u00edatlon, en Karlovy Vary, outra vez por diante do checo Ospal\u00fd, segundo tam\u00e9n o ano anterior. A finais de xullo, na vila h\u00fangara de Tiszaujvaros, proclamouse subcampi\u00f3n do mundo de relevos por equipos, formando equipo con Clemente Alonso e Jos\u00e9 Merch\u00e1n. Participou logo en cinco probas da Copa do Mundo, logrando a vitoria na disputada en Madeira, e quedando segundo na clasificaci\u00f3n final da Copa. Ademais a principios de setembro logrou o subcampionato de Espa\u00f1a de tr\u00edatlon, por detr\u00e1s de Eneko Llanos e xusto por diante de Javier G\u00f3mez Noya. Finalmente disputou o Campionato do mundo na vila neozelandesa de Queenstown. Tras facer uns tempos discretos nos sectores de nataci\u00f3n e ciclismo, comezou a remontar na carreira a p\u00e9 e marcou o mellor tempo da secci\u00f3n, o que lle valeu para chegar \u00e1 meta en segunda posici\u00f3n final, por detr\u00e1s de Peter Robertson.\nEn abril de 2004 quedou noveno no Campionato Europeo celebrado en Valencia e en maio, en Madeira, revalidou o subcampionato mundial, ao perder o ouro no sprint final fronte ao neozeland\u00e9s Bevan Docherty. A principios de agosto proclamouse campi\u00f3n de Espa\u00f1a, por diante de G\u00f3mez Noya. A continuaci\u00f3n viaxou a Atenas, para participar nos seus segundos Xogos Ol\u00edmpicos. A pesar das altas expectativas e de ser considerado o favorito, quedou moi afastado das medallas e diplomas, chegando \u00e1 meta na posici\u00f3n 23 despois dunha mala carreira, especialmente na secci\u00f3n de bicicleta.\nProblemas f\u00edsicos e baixada de rendemento (2005-2007).\nComezou 2005 con novo adestrador, Jos\u00e9 Rioseco, adestrador tam\u00e9n de G\u00f3mez Noya, e disputou tres probas da Copa do Mundo con malos resultados: abandonou por molestias f\u00edsicas en Honolulu, e rematou moi lonxe dos postos de cabeza en Mazatl\u00e1n (M\u00e9xico) e Madrid. Despois de non poder participar no Campionato de Espa\u00f1a por ter rompido o nariz nunha ca\u00edda, disputou en agosto o Campionato Europeo, onde s\u00f3 puido ser 11\u00ba. En setembro disputou o Campionato do mundo no Xap\u00f3n, pero non puido rematar a proba debido a numerosos problemas f\u00edsicos.Entre e marzo e maio de 2006 competiu en tres probas da Copa do Mundo, mellorando os resultados do ano anterior, e logrando un 6\u00ba e un 7\u00ba posto. A continuaci\u00f3n volveu subir ao m\u00e1is alto do podio, ao ga\u00f1ar a Copa de Europa de Sanremo. A principios de xu\u00f1o quedou segundo, s\u00f3 por detr\u00e1s do seu compa\u00f1eiro e amigo G\u00f3mez Noya, na proba da Copa do Mundo celebrada en Madrid, o seu primeiro podio nun tr\u00edatlon mundial en m\u00e1is de dous anos. A finais de mes, no Campionato de Europa celebrado na vila francesa de Autun, non puido rematar debido a problemas musculares. Correu a mesma sorte no Campionato do mundo celebrado en Lausana, abandonando na \u00faltima secci\u00f3n. Poucos d\u00edas despois proclamouse subcampi\u00f3n de Espa\u00f1a, por detr\u00e1s de G\u00f3mez Noya, e pechou o ano en Canc\u00fan, cun noveno posto na proba da Copa do Mundo e un cuarto no Campionato do mundo de relevos por equipos.\nComezou 2007 cun sexto posto no prestixioso D\u00faatlon de Gernika e en maio disputou con pouco \u00e9xito a terceira proba da Copa do Mundo, en Lisboa, onde finalizou 26\u00ba. Mellorou na seguinte proba da Copa, en Madrid, onde volveu subir ao podio en terceira posici\u00f3n, por detr\u00e1s de Filip Ospal\u00fd e Javier G\u00f3mez Noya. Nas seguintes probas da Copa do Mundo quedou 5\u00ba (Salford), 6\u00ba (Pequ\u00edn) e 7\u00ba (Rodas), mentres que abandonou na de Canc\u00fan, rematando o campionato en novena posici\u00f3n. Tam\u00e9n tivo que abandonar no Campionato de Europa en Copenhague e no Campionato do Mundo en Hamburgo. Con todo, en setembro dese ano ga\u00f1ou o seu cuarto Campionato de Espa\u00f1a de Tr\u00edatlon.\nXogos Ol\u00edmpicos de Pequ\u00edn (2008).\nNas primeiras probas que disputou en 2008 logrou resultados discretos (18\u00ba no Europeo, abandono na Copa do Mundo en Madrid e 19\u00ba no Campionato Mundial), pero mellorou o seu rendemento nas seguintes citas da Copa do Mundo, logrando un cuarto posto en Des Moines, un sexto en Hamburgo e a vitoria na cidade tirolesa de Kitzb\u00fchel. Foi a s\u00faa primeira vitoria na Copa dende 2003 e ocorreu a menos dun mes dos Xogos Ol\u00edmpicos de Pequ\u00edn. Tanto el como G\u00f3mez Noya acudiron \u00e1 cita ol\u00edmpica como claros candidatos a lograr a primeira medalla galega e espa\u00f1ola en tr\u00edatlon. Con todo, quedaron \u00e1s portas dos metais, chegando Ra\u00f1a en quinta posici\u00f3n \u00e1 meta, xusto por detr\u00e1s do ferrol\u00e1n e case medio minuto do ga\u00f1ador, o alem\u00e1n Jan Frodeno. Rematou a tempada proclam\u00e1ndose subcampi\u00f3n de Espa\u00f1a de tr\u00edatlon e subindo ao terceiro caix\u00f3n do podio na Copa do Mundo en Lorient, o que lle deu a s\u00e9tima praza na clasificaci\u00f3n final da Copa.\nPaso ao ciclismo profesional (2009).\nA finais do 2008 ofreceuse \u00f3 equipo ciclista Xacobeo Galicia para formar parte do equipo, e tras estudar a oferta \u00c1lvaro Pino, decidiu a s\u00faa contrataci\u00f3n, co que pasou a formar parte dese equipo profesional. Debutou como ciclista profesional en febreiro de 2009, na Challenge de Mallorca, onde sufriu unha ca\u00edda na primeira etapa, que lle ocasionou unha luxaci\u00f3n de clav\u00edcula. Posteriormente disputou varias probas ciclistas, entre elas a Volta a Murcia, a Volta a Portugal, o Gran Premio Paredes, a Volta a Madrid ou a Volta a Chihuahua, en M\u00e9xico, sen demasiada fortuna. En outubro o Xacobeo anunciou que non lle renovaba o contrato e a finais de ano Ra\u00f1a fixo p\u00fablica a s\u00faa volta ao tr\u00edatlon. Con todo, en setembro xa volvera brevemente ao tr\u00edatlon para disputar o Campionato de Espa\u00f1a en Cangas do Morrazo, onde rematou quinto.\nVolta ao tr\u00edatlon (2010-2012).\nVolveu ao tr\u00edatlon internacional en marzo de 2010, na proba da Copa do Mundo de Mooloolaba, en Australia, onde rematou en s\u00e9tima posici\u00f3n, a preto de dous minutos do vencedor, Bradley Kahlefeldt. D\u00faas semanas despois comezou a s\u00faa participaci\u00f3n no Campionato do mundo, renomeado agora como Series Mundiais, e reconvertido nunha serie de carreiras ao longo do ano, en vez da proba \u00fanica que se disputaba anteriormente. Disputou as sete carreiras da tempada, sen conseguir chegar \u00e1 meta entre os 10 primeiros en ningunha delas. En 2011 obtivo resultados similares nas Series Mundiais, mentres que os seus mellores resultados d\u00e9ronse na Copa do Mundo, cun cuarto posto en Ixigaqui, un quinto en Huatulco, un s\u00e9timo en Guatap\u00e9 e un sexto en Auckland.\nNa primeira metade de 2012 disputou varias probas da Copa do Mundo e do Campionato do mundo, sen lograr rematar entre os 10 primeiros en ningunha delas. A finais de maio chegou ao tr\u00edatlon de Madrid, cuarta proba do Mundial, con posibilidades de lograr unha praza para os que ser\u00edan os seus cuartos Xogos Ol\u00edmpicos. Con todo, tras rematar 44\u00ba, a praza ol\u00edmpica espa\u00f1ola que estaba en xogo foi para Jos\u00e9 Miguel P\u00e9rez, que rematou varios postos por riba de Ra\u00f1a. En setembro proclamouse de novo subcampi\u00f3n de Espa\u00f1a, en Pontevedra, e en outubro quedou oitavo na derradeira proba do Mundial, a Gran Final de Auckland.\nIronman (2013-actualidade).\nA partir de ent\u00f3n as s\u00faas aparici\u00f3ns nas competici\u00f3ns da ITU foron espor\u00e1dicas, pasando a centrar a s\u00faa carreira nas probas de Ironman. En novembro disputou a primeira edici\u00f3n do Medio Ironman de Lanzarote, logrando a vitoria cun tempo de 4:07'36\". D\u00faas semanas despois debutou nunha proba de Ironman (longa distancia), en Cozumel, chegando \u00e1 meta en primeiro lugar, cun tempo de 8:15'07\". En abril de 2013 volveu ao Campionato do mundo de tr\u00edatlon, para participar na segunda cita, en San Diego, rematando en 17\u00aa posici\u00f3n e ao mes seguinte disputou a terceira, en Huatulco (M\u00e9xico), onde remato d\u00e9cimo. En xullo disputou o Ironman de Z\u00farich, logrando e medalla de prata e o pase ao Campionato do Mundo de Ironman, que se celebra anualmente en Hawai. Antes da gran cita, participou no Campionato do Mundo de Medio Ironman de Las Vegas, onde quedou 14\u00ba. O Mundial de Hawai celebrouse o 12 de outubro en Kona, e Ra\u00f1a rematou sexto, cun tempo de 8:23'43\", a pouco m\u00e1is de dez minutos do vencedor, o belga Frederik Van Lierde. Tras a competici\u00f3n afirmou que fora a carreira m\u00e1is dura que correra na s\u00faa vida.\nEn marzo de 2014 rematou en quinta posici\u00f3n no Medio Ironman de Monterrey, e a continuaci\u00f3n disputou d\u00faas probas do Mundial de tr\u00edatlon, en Auckland e Londres, cuns discretos 24\u00ba e 29\u00ba lugares respectivamente. En xu\u00f1o venceu no Ironman de Austria, logrando ademais baixar das oito horas, cun tempo de 7:48'43\". Como preparaci\u00f3n para a cita de Kona, disputou a Volta ciclista a Galicia, nas filas do Club Ciclista Cambre, rematando no posto 43. A continuaci\u00f3n viaxou a Hawai para disputar o seu segundo Mundial de Ironman. Tras un mal sector de bicicleta rematou 17\u00ba.\nEn 2015 quedou segundo no Ironman de Sur\u00e1frica, por detr\u00e1s de Van Lierde. En abril disputou a Cl\u00e1sica de Pascua, co Club Ciclista Padron\u00e9s, como preparaci\u00f3n para o Ironman e en maio competiu no Medio Ironman de Mallorca, onde quedou sexto. Non puido revalidar a vitoria do ano pasado en Austria, tendo que conformarse esta vez co bronce. En setembro disputou a Volta ciclista a Galicia, rematando no mesmo posto que o ano anterior, 43\u00ba. En outubro participou no seu terceiro Mundial de Ironman, en Hawai e, a\u00ednda que fixo bos tempos na auga e na carreira a p\u00e9, a secci\u00f3n de ciclismo volveu ser o seu maior obst\u00e1culo, polo que rematou no posto 12\u00ba. Completou a proba en 8:34'27\", a case 20 minutos do vencedor, Jan Frodeno.\nComezou a tempada 2016 no Brasil, no Medio Ironman de Palmas, onde rematou en quinta posici\u00f3n. En maio volveu disputar un tr\u00edatlon de distancia ol\u00edmpica, na Copa de Europa de Madrid, onde ademais recibiu unha homenaxe de parte da Federaci\u00f3n Espa\u00f1ola de Tr\u00edatlon. Correu descalzo a secci\u00f3n a p\u00e9 e rematou a proba en sexta posici\u00f3n. Tam\u00e9n quinto rematou tres semanas despois no Ironman de Lanzarote, resultado co que logrou o pase Mundial de Hawai. En agosto correu o Medio Ironman de Budapest, obtendo a s\u00e9tima posici\u00f3n. En outubro disputou o Mundial de Ironman por cuarto ano consecutivo, logrando o 9\u00ba posto final tras remontar dende o 23\u00ba na secci\u00f3n de carreira a p\u00e9. En 2017 quedou d\u00e9cimo no Medio Ironman do Per\u00fa, 15\u00ba no Ironman de Austria e abandonou no Tr\u00edatlon de Rotterdam, \u00faltima proba das Series Mundiais de 2017 e \u00faltima vez que Ra\u00f1a competiu na distancia ol\u00edmpica. En agosto quedou cuarto no Medio Ironman de Austria e en outubro disputou de novo o Mundial de Ironman en Kona, logrando o und\u00e9cimo posto cun tempo de 8:24'43\". En novembro quedou terceiro no Ironman de Cozumel, cun tempo de 7:58'39\", co que case logrou a clasificaci\u00f3n para o Mundial de 2018.\nEn maio de 2018 quedou segundo no Ironman de Lanzarote, cun tempo de 8:58'37\", a seis minutos do italiano Alessandro Degasperi. En xu\u00f1o participou no prestixioso Tr\u00edatlon de Zarautz, pero foi descualificado por cruzar o carril coa bicicleta. En outubro disputou o seu sexto Campionato do mundo de Ironman, logrando completalo de novo, a\u00ednda que obtendo a peor posici\u00f3n das s\u00faas seis participaci\u00f3ns, 25\u00ba. Mellorou os seus tempos a nado e en bicicleta respecto \u00e1s edici\u00f3ns anteriores pero empeorou no sector do marat\u00f3n. Cerrou a tempada no Ironman de Cozumel, onde volveu subir ao podio en terceira posici\u00f3n.\nEn marzo de 2019 disputou o Medio Ironman de Campeche, en M\u00e9xico, e en abril o de Marbella, quedando 13\u00ba no primeiro e tendo que abandonar no segundo, por unha lesi\u00f3n no tend\u00f3n de Aquiles. Os mesmos problemas co tend\u00f3n obrig\u00e1rono a abandonar en maio no Ironman de Lanzarote. En xu\u00f1o, no d\u00eda do seu 40\u00ba aniversario, volveu disputar un tr\u00edatlon en Galicia despois de 8 anos sen facelo. Foi no II Tr\u00edatlon Mar de Muros, chamado ese ano Trofeo Iv\u00e1n Ra\u00f1a na s\u00faa honra, e logrou a vitoria por diante de Brais Otero e Nico Dom\u00ednguez. En xullo quedou oitavo no Tr\u00edatlon de Austria, un resultado co que non conseguiu o seu obxectivo de clasificarse para o Mundial de Kona. Volveuno tentar d\u00faas semanas despois en Z\u00fcrich, pero viuse obrigado a sumar un novo abandono. Tras isto, xunto ao seu novo adestrador, o belga Luc van Lierde, decidiu parar de competir uns meses. O 12 de outubro participou en Pontevedra no primeiro ProTour, unha nova competici\u00f3n organizada pola Federaci\u00f3n Espa\u00f1ola de Tr\u00edatlon, pero non logrou clasificarse para a final.\nRallys.\nTras facer de \"coche cero\" o ano anterior, en 2007 disputou o Rally Botafumeiro, tendo como copiloto a seu irm\u00e1n Jos\u00e9 Manuel, que xa disputara anteriormente alg\u00fan rally como copiloto de Antonio, outros dos irm\u00e1ns. Correron a proba santiaguesa cun Mitsubishi Lancer Evo IX que lles prestou Pedro Burgo e remataron na 17\u00aa posici\u00f3n. Repetiu participaci\u00f3n en 2010, chegando \u00e1 meta en s\u00e9timo lugar, a 7 minutos e medio do vencedor, V\u00edctor Senra. Despois de disputar algunha proba do campionato canario, en 2017 competiu cun Ford Fiesta R2T en d\u00faas probas do Campionato de Espa\u00f1a de Rallys: o Rally Sierra Morena, onde chegou \u00e1 meta no \u00faltimo lugar con C\u00e1ndido Carrera como copiloto, e o Rally de Ourense, onde foi exclu\u00eddo por non conseguir cambiar unha vent\u00e1 rota a tempo.\nEn 2018 correu o Rally da Coru\u00f1a e o Rally de Noia, ambos con Jos\u00e9 Antonio S\u00e1nchez como copiloto, e rematando en 28\u00aa e 27\u00aa posici\u00f3n respectivamente. Ao ano seguinte disputou cinco probas da tempada 2019 do Campionato de Galicia de Rally, sendo o seu mellor posto o 10\u00ba obtido no Rally San Froil\u00e1n.\nRetirada.\nEn setembro de 2021 anunciou a s\u00faa retirada do deporte profesional, a\u00ednda que dixo que seguir\u00eda a competir de xeito afeccionado."}
{"id": "32124", "revid": "5832804", "url": "https://gl.wikipedia.org/wiki?curid=32124", "title": "Cava", "text": "Cava pode referirse a:"}
{"id": "32126", "revid": "23204", "url": "https://gl.wikipedia.org/wiki?curid=32126", "title": "Provincia de Barcelona", "text": "A Provincia de Barcelona \u00e9 unha provincia situado no nord\u00e9s de Espa\u00f1a, que comp\u00f3n unha das catro divisi\u00f3ns administrativas da comunidade aut\u00f3noma de Catalu\u00f1a. Limita \u00f3 nordeste coa provincia de Xirona, \u00f3 oeste coa provincia de Lleida, \u00f3 suroeste coa provincia de Tarragona e \u00f3 sur e suroeste co mar Mediterr\u00e1neo.\nXeograf\u00eda.\nSucan esta provincia r\u00edos de escasa importancia como o r\u00edo Llobregat, polo menos se os comparamos co maior r\u00edo que pasa por Catalu\u00f1a, o Ebro.\nOs accidentes xeogr\u00e1ficos m\u00e1is importantes son a Depresi\u00f3n central catal\u00e1, os Pireneos, que alcanzan o norte da provincia e diversas serras, coma as de Tallat e Montseny.\nDemograf\u00eda.\nEsta provincia ten unha das poboaci\u00f3ns provinciais m\u00e1is elevadas de Espa\u00f1a: 5 226 354 habitantes segundo o censo do 2005. O n\u00facleo m\u00e1is importante \u00e9 a cidade de Barcelona, que ten aproximadamente un terzo da poboaci\u00f3n da provincia. Ten unha alt\u00edsima densidade de poboaci\u00f3n: case 680 habitantes/km\u00b2.\n\u00c9 unha provincia moi din\u00e1mica, grazas \u00e1s s\u00faas actividades industriais e comerciais.\nDivisi\u00f3ns administrativas.\nComarcas.\nA provincia de Barcelona est\u00e1 dividida nas seguintes once comarcas:\nConcellos.\nOs vinte concellos m\u00e1is habitados da provincia son os seguintes (2007):"}
{"id": "32127", "revid": "5863", "url": "https://gl.wikipedia.org/wiki?curid=32127", "title": "Literatura galega", "text": "A literatura galega \u00e9 aquela que se escribe en lingua galega. En xeral, a historia e evoluci\u00f3n do idioma galego desde o seu nacemento no s\u00e9culo IX at\u00e9 hoxe \u00e9 irregular, de tal xeito que a momentos de esplendor lle suceden outros de decadencia.\nEtapas da literatura galega.\nPer\u00edodo Medieval (XII \u2013 XV).\nA literatura galego-portuguesa medieval \u00e9 aquela escrita en galego-portugu\u00e9s en diversas zonas da Pen\u00ednsula Ib\u00e9rica entre os s\u00e9culos XII e XV. Esta incl\u00fae l\u00edrica sacra e profana e diferentes tipos de prosa.\nEste \u00e9 un per\u00edodo de esplendor xa que \u00e9 cando a literatura galego-portuguesa acada un prestixio que vai ir perdendo nos s\u00e9culos seguintes. A importancia que tivo a literatura en galego-portugu\u00e9s para a Pen\u00ednsula Ib\u00e9rica p\u00f3dese comparar \u00e1 importancia da literatura occitana en Europa Central e do Mediterr\u00e1neo.\nS\u00e9culos Escuros (XVI - XVIII).\nO idioma entra nunha etapa de absoluta decadencia a nivel literario, a\u00ednda que siga sendo a lingua oral m\u00e1is empregada pola sociedade galega do momento.\nPrerrexurdimento (1808 - 1863).\nHai unha primeira etapa de recuperaci\u00f3n do prestixio da lingua galega tralos s\u00e9culos de decadencia que sufriu.\nRexurdimento (XIX).\nA lingua galega recup\u00e9rase por completo coa chegada de moitos dos m\u00e1is importantes escritores en galego: Rosal\u00eda de Castro, Curros Enr\u00edquez, Eduardo Pondal...\nIntersecular.\nCon literatura galega do per\u00edodo intersecular refer\u00edmonos \u00e1 creaci\u00f3n literaria producida durante o ocaso do s\u00e9culo XIX e os albores do XX.\nS\u00e9culo XX.\nO idioma ten pasado por momentos de estabilidade e outros de decadencia. O primeiro terzo do s\u00e9culo XX ten sido de esplendor, sobre todo polo labor dos homes vinculados \u00e1s Irmandades da Fala, \u00e1 Xeraci\u00f3n N\u00f3s (Castelao, Otero Pedrayo, Vicente Risco...) e ao Seminario de Estudos Galegos. Tras esta etapa de recuperaci\u00f3n, volve de novo outra etapa escura debido \u00e1 guerra civil espa\u00f1ola e \u00e1 ditadura, que supuxeron o abandono da lingua a nivel escrito en Galiza a pesar de ser a lingua m\u00e1is falada pola poboaci\u00f3n; con todo, a chama da literatura seguiu acesa na Galiza exterior (o exilio americano, principalmente).\nA partir dos 50 comeza unha leve recuperaci\u00f3n, coa fundaci\u00f3n da Editorial Galaxia e outros proxectos. Coa instauraci\u00f3n da democracia, no ano 1978 aprobase a Constituci\u00f3n espa\u00f1ola, reco\u00f1ec\u00e9selle ao galego o car\u00e1cter de lingua cooficial xunto co castel\u00e1n, mant\u00e9ndose unha situaci\u00f3n de desequilibrio at\u00e9 o d\u00eda de hoxe. Esta relativa protecci\u00f3n da lingua galega, incrementada co Estatuto de Autonom\u00eda e a Lei de normalizaci\u00f3n ling\u00fc\u00edstica, axuda a que xurda unha nova etapa de recuperaci\u00f3n da literatura nos m\u00e1is variados x\u00e9neros, inclu\u00edda a literatura infantil e xuvenil.\nLiteratura galega actual (s\u00e9culo XXI).\nCanto \u00e1 creaci\u00f3n literaria, non se acostuma falar dunha ruptura coa nova chegada do s\u00e9culo, sen\u00f3n dunha continuaci\u00f3n do labor das \u00faltimas d\u00e9cadas do s\u00e9culo XX."}
{"id": "32131", "revid": "1093", "url": "https://gl.wikipedia.org/wiki?curid=32131", "title": "San Petersburgo (hom\u00f3nimos)", "text": "San Petersburgo pode ser"}
{"id": "32132", "revid": "98629", "url": "https://gl.wikipedia.org/wiki?curid=32132", "title": "St. Petersburg, Florida", "text": "San Petersburgo, en ingl\u00e9s Saint Petersburg e normalmente denominada polos seus habitantes como unicamente St. Pete, \u00e9 unha cidade duns 250.000 habitantes situada no condado de Pinellas, no estado da Florida (Estados Unidos). A cidade \u00e9 ben co\u00f1ecida por ser destino tur\u00edstico de moitos norteamericanos e europeos, sendo alcumada \"A Cidade Soleada\" (\"The Sunshine City\").\nTam\u00e9n tivo unha importante relevancia pol\u00edtica durante os comicios presidenciais estadounidenses de 2001, onde George W. Bush se enfrontou a Al Gore.\nFoi fundada polo empresario ruso Peter Demens e o terratenente John Constantine Williams Sr. en 1888.\nA cidade est\u00e1 situada nunha pen\u00ednsula entre a Ba\u00eda de Tampa e o Golfo de M\u00e9xico. Est\u00e1 conectada coa terra polo norte; ao leste est\u00e1 a cidade de Tampa, con pontes a trav\u00e9s da Ba\u00eda de Tampa; e ao sur enc\u00f3ntrase Bradenton, conectada mediante a Sunshine Skyway Bridge."}
