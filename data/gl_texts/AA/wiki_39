{"id": "19840", "revid": "23204", "url": "https://gl.wikipedia.org/wiki?curid=19840", "title": "Hern\u00e1n Cort\u00e9s", "text": "Hern\u00e1n Cort\u00e9s Monroy Pizarro Altamirano m\u00e1is co\u00f1ecido por Hern\u00e1n Cort\u00e9s, quen asinaba as s\u00faas cartas como Fern\u00e1n Cort\u00e9s, nado en Medell\u00edn (Badaxoz) en 1485 e finado en Castilleja de la Cuesta (Sevilla) o 2 de decembro de 1547, foi un conquistador castel\u00e1n que encabezou a expedici\u00f3n que causou a ca\u00edda do Imperio Azteca, territorio que actualmente \u00e9 co\u00f1ecido como M\u00e9xico, en favor da Coroa de Castela, a comezos do s\u00e9culo XVI. Cort\u00e9s foi parte da xeraci\u00f3n de colonizadores hispanos que iniciou a primeira fase da colonizaci\u00f3n castel\u00e1 das Am\u00e9ricas.\nTraxectoria.\nComezos.\nNado nunha familia nobre aragonesa. Foi fillo \u00fanico de Mart\u00edn Cort\u00e9s e de Catalina Pizarro Altamirano. Era parente, por parte da nai, de Francisco Pizarro, quen m\u00e1is tarde conquistar\u00eda o Imperio Inca (o que hoxe \u00e9 o Per\u00fa), e que non debe ser confundido co Francisco Pizarro que axudou a Cort\u00e9s na loita contra os aztecas. Como outros fidalgos, o seu pai enviouno aos catorce anos a estudar lat\u00edn en Salamanca, cidade que abandonou dous anos m\u00e1is tarde, movido polo seu af\u00e1n de aventuras. Estes estudos preparatorios e os co\u00f1ecementos pr\u00e1cticos da lei que adquiriu na s\u00faa aprendizaxe cun escr\u00edb\u00e1n en Valladolid deron p\u00e9 ao mito de que Cort\u00e9s cursou leis na Universidade de Salamanca. Tras varios intentos errados, por unha banda, de embarcar para as Indias e, por outra, de participar nas campa\u00f1as de Gonzalo Fern\u00e1ndez de C\u00f3rdoba en Italia, finalmente, na primavera de 1504, partiu cara \u00e1 illa da Espa\u00f1ola, onde se instalou como plantador e funcionario colonial.\nNeste punto da s\u00faa vida, Cort\u00e9s foi descrito por G\u00f3mara como inquedo, altivo e mal intencionado. Esta \u00e9 probablemente unha boa descrici\u00f3n dun mozo de dezaseis anos que volvera \u00e1 casa para atoparse a si mesmo frustrado pola vida na s\u00faa pequena cidade de provincias.\nNese momento, as noticias dos descubrimentos de Col\u00f3n no Novo Mundo estaba sacudindo o interese en Espa\u00f1a.\nCuba.\nEn 1511 participou na expedici\u00f3n da conquista de Cuba dirixida polo gobernador Diego de Vel\u00e1zquez, de quen recibiu terras e escravos na illa. Chegou a ser nomeado alcalde de Santiago de Cuba, a\u00ednda que foi despois encarcerado polo gobernador, acusado de conspirar na s\u00faa contra. Liberado, casou coa cu\u00f1ada do propio Diego Vel\u00e1zquez, de nome Catalina Su\u00e1rez Marcaida.\nA finais de 1518 Vel\u00e1zquez confioulle o mando da terceira expedici\u00f3n, tralas de Francisco Hern\u00e1ndez de C\u00f3rdoba e Juan de Grijalva, para continuar os seus descubrimentos na costa do Iucat\u00e1n. Pero Vel\u00e1zquez pronto desconfiou del.\nConta Bernal D\u00edaz del Castillo, autor de \"Historia verdadera de la conquista de la Nueva Espa\u00f1a\", que un buf\u00f3n de Vel\u00e1zquez, chamado \"Cervantes o tolo\", d\u00edxolle ao seu se\u00f1or, ao xeito dos buf\u00f3ns: \u00abA la gala de mi amo Diego, Diego, \u00bfqu\u00e9 capit\u00e1n has elegido? Que es de Medell\u00edn de Extremadura, capit\u00e1n de gran. M\u00e1s temo, Diego, no se te alce con la armada, que le juzgo por muy gran var\u00f3n en sus cosas\u00bb.\nHern\u00e1n Cort\u00e9s segu\u00eda, con todo, cos preparativos da expedici\u00f3n, e debido \u00e1 s\u00faa grande elocuencia, dotes de persuasi\u00f3n e suxesti\u00f3n, pronto logrou recrutar a m\u00e1is de 600 homes para a s\u00faa causa.\nConquista de M\u00e9xico.\nAdiant\u00e1ndose a que o cesase Diego Vel\u00e1zquez, a armada de Cort\u00e9s partiu precipitadamente do porto de Santiago de Cuba o 18 de novembro de 1518. Como \u00eda escaso de bastimentos, tivo que aprovisionarse no porto de Trinidad e outros lugares.\nFinalmente, o 10 de febreiro de 1519, a frota abandonou as costas de Cuba. Consist\u00eda aquela armada en 11 naves, con 518 infantes, 16 xinetes, 13 arcabuceiros, 32 besteiros, 110 mari\u00f1eiros e uns 200 indios e negros como auxiliares de tropa. Levaban 32 cabalos, 10 can\u00f3ns de bronce e 4 falconetes. Como capit\u00e1ns \u00edan Alonso Hern\u00e1ndez Portocarrero (ao que entregar\u00eda m\u00e1is tarde a india dona Marina), Alonso D\u00e1vila, Diego de Ord\u00e1s, Francisco de Montejo, Francisco de Morla, Francisco de Saucedo, Juan de Escalante, Juan Vel\u00e1zquez de Le\u00f3n (parente do gobernador), Crist\u00f3bal de Olid, Gonzalo de Sandoval e Pedro de Alvarado. Moitos destes eran veteranos da guerra de Italia. Como piloto principal \u00eda Ant\u00f3n de Alaminos con experiencia nas d\u00faas expedici\u00f3ns anteriores de Francisco Hern\u00e1ndez de C\u00f3rdoba e Juan de Grijalva.\nPrimeiros contactos cos poboadores.\nO primeiro contacto coas civilizaci\u00f3ns mesoamericanas t\u00edvoo na illa de Cozumel, un importante porto navieiro e centro relixioso maia que formaba parte da xurisdici\u00f3n de Ecab, e onde se atopaba o santuario dedicado a Ixchel, deusa da fertilidade. Os espa\u00f1ois chegaron durante o Per\u00edodo Poscl\u00e1sico da Cultura maia pouco logo da ca\u00edda de Mayap\u00e1n en 1480, que levou \u00e1 fragmentaci\u00f3n da pen\u00ednsula do Iucat\u00e1n en 16 pequenos estados, con cadanseu gobernante, denominado \"\u00abhalach uinik\u00bb\", e en constante conflito entre si.\nInmediatamente logo de presentarse ao \"\u00abbatab\u00bb\" (gobernante local da cidade) Cort\u00e9s pediulle que deixasen a s\u00faa relixi\u00f3n e adoptasen o cristianismo mandando os seus homes a destru\u00edr os \u00eddolos relixiosos maias e po\u00f1er cruces e imaxes da Virxe Mar\u00eda no templo. Unha biograf\u00eda do rei Carlos I escrita en 1603 relata o momento as\u00ed:\nHern\u00e1n Cort\u00e9s utilizaba de int\u00e9rprete a un mozo maia tomado prisioneiro na Illa Mujeres, cuxo nome ning\u00fan cronista de Indias recolleu pero ao que os espa\u00f1ois alcumaban \u00abMelchorejo\u00bb. A trav\u00e9s del tivo noticias da existencia duns homes barbudos en poder dun cacicado maia pr\u00f3ximo e enviou uns emisarios a rescatalos. En 1519 atoparon a Ger\u00f3nimo de Aguilar supervivente do naufraxio do buque \"Santa Mar\u00eda de la Barca\". Aguilar, ent\u00f3n, dirixiuse a buscar a outro sobrevivente, Gonzalo Guerrero, quen viv\u00eda en Chetumal en onde lograra escapar da escravitude ga\u00f1ando a confianza do cacique Nach\u00e1n Can, para volverse el mesmo un \"nacom\" ou xefe militar maia e casou coa princesa maia Zazil H\u00e1, coa que hab\u00eda ter varios fillos, hoxe considerados os primeiros mexicanos modernos. Aguilar decidiu volver con Cort\u00e9s convert\u00e9ndose nun dos seus int\u00e9rpretes de maiense, pero Guerrero decidiu quedar cos maias e morreu cara a 1536. Alg\u00fans historiadores cren que pelexou contra os conquistadores espa\u00f1ois.\nA batalla de Centla e a toma de Potonchan.\nA expedici\u00f3n de Cort\u00e9s continuou bordeando a costa guiada polo piloto Ant\u00f3n de Alaminos ata chegar o 14 de marzo de 1519 \u00e1 desembocadura do r\u00edo Tabasco (hoxe Grijalva), nas proximidades da cidade de Potonch\u00e1n (Putunchan), pertencente aos put\u00fans ou grupo maia-chontal e gobernada polo \u00abhalach uinik\u00bb Taabscoob. Al\u00ed produciuse a crucial batalla de Centla relatada desde o punto de vista espa\u00f1ol por L\u00f3pez de G\u00f3mara no cap\u00edtulo \"Combate y toma de Potonchan\" do seu libro \"La Conquista de M\u00e9xico\":\nAs autoridades de Potonch\u00e1n ordenaron levarlles auga e comida para que se fosen. Pero Cort\u00e9s sostivo que non era suficiente e insistiu en que deixasen entrar as s\u00faas tropas \u00e1 cidade.\nOs espa\u00f1ois atacaron ent\u00f3n a cidade por dous flancos, produc\u00edndose unha sanguenta batalla que finalizou na derrota de Potonch\u00e1n e a entrada de Cort\u00e9s e os seus homes:\nLogo da derrota, as autoridades de Tabasco fix\u00e9ronlle a Cort\u00e9s ofrenda de v\u00edveres, xoias, tecidos, e un grupo de vinte escravas, que foron aceptadas, cambiados os seus nomes ao seren bautizadas e repartidas entre os seus homes. Entre estas escravas hab\u00eda unha chamada Malintzin, \u00e1 que os espa\u00f1ois renomearon \"Marina\", co\u00f1ecida tam\u00e9n como \"La Malinche\", que ser\u00eda crucial na conquista de M\u00e9xico. A s\u00faa grande intelixencia, o seu dominio das linguas maienses e n\u00e1huatl, o seu co\u00f1ecemento da psicolox\u00eda e costumes dos indios, e a s\u00faa fidelidade cara aos espa\u00f1ois, fixeron da Malinche unha das m\u00e1is extraordinarias e controvertidas mulleres da historia de Am\u00e9rica. A Malinche foi int\u00e9rprete, conselleira e concubina de Hern\u00e1n Cort\u00e9s, co cal ter\u00eda un fillo, Mart\u00edn Cort\u00e9s, do mesmo nome que o fillo lex\u00edtimo que Hern\u00e1n Cort\u00e9s ter\u00eda catorce anos despois con Juana de Z\u00fa\u00f1iga. Marina e Ger\u00f3nimo de Aguilar supliron a Melchorejo como int\u00e9rpretes, debido a que este decidira boicotear aos espa\u00f1ois e estaba incitando aos ind\u00edxenas a resistiren a conquista.\nFundaci\u00f3n de Santa Mar\u00eda de la Victoria.\nDespois, Cort\u00e9s dirixiuse a unha gran ceiba (considerada \u00e1rbore sacra polos maias) e sacando a s\u00faa espada, deu uns golpes sobre o tronco e tomou posesi\u00f3n desas terras fundando o 25 de marzo de 1519 a vila de Santa Mar\u00eda de la Vitoria, que ser\u00eda a primeira poboaci\u00f3n espa\u00f1ola na Nova Espa\u00f1a e unha das primeiras en Am\u00e9rica. Inmediatamente o cl\u00e9rigo frei Bartolom\u00e9 de Olmedo e o seu capel\u00e1n Juan D\u00edaz oficiaron a primeira misa cristi\u00e1 en terra firme da Nova Espa\u00f1a e unha das primeiras no Continente\nOs espa\u00f1ois permaneceron a\u00ed ata o 12 de abril cando Cort\u00e9s embarcou rumbo a Cul\u00faa e Tenochtitlan, deixando na vila a un pu\u00f1ado de soldados, encargados de pacificar a rexi\u00f3n.\nEse ano de 1519 comezar\u00eda unha epidemia de var\u00edola, tra\u00edda sen sabelo polos conquistadores, que no curso das seguintes d\u00e9cadas aniquilou ao 97% da poboaci\u00f3n da rexi\u00f3n, feito que facilitar\u00eda a Conquista de M\u00e9xico.\nFundaci\u00f3n de Veracruz e alianza militar con Cempoala.\nEn Tabasco, os espa\u00f1ois souberon da existencia dun pa\u00eds cara ao po\u00f1ente que os amerindios denominaban \u00abM\u00e9xico\u00bb. A frota foi bordeando a costa mexicana, en direcci\u00f3n noroeste, e un d\u00eda present\u00e1ronse varias canoas aztecas que vi\u00f1an de parte de Moctezuma, o \u00abtlatoani\u00bb ou emperador do Imperio Azteca, con capital en Tenochtitl\u00e1n. Moctezuma, emperador dos aztecas, creu que era o deus Quetzalcoatl que volv\u00eda do exilio para vingarse.\nA s\u00faa chegada coincidiu co vaticinado retorno do deus-rei Quetzalc\u00f3atl asteca, e el foi saudado polo imperador Moctezuma en Tenochtitl\u00e1n, a capital asteca. Cort\u00e9s mostroulles as s\u00faas armas de fogo, os seus cabalos para, por unha banda amedrentalos, pero por outra banda tratou de ser amable e afable con eles, fal\u00e1ndolles de paz. Os embaixadores tra\u00edan pintores, e debuxaron todo o que viron con obxecto de que o emperador fose informado fielmente e vise como eran estes \u00abteules\u00bb (semideuses). Moctezuma volveu enviar presentes de xoias e obxectos preciosos, pero Cort\u00e9s segu\u00eda insistindo en visitar ao seu emperador, o cal volveu denegar o permiso.\nCort\u00e9s instalou o seu campamento enfronte da cidade de Quiahuiztl\u00e1n habitada ancestralmente polos totonacas, e pouco despois converteuno en cidade, co nome de Villa Rica de la Vera Cruz (situada 70\u00a0km ao norte da actual Veracruz), por desembarcaren os espa\u00f1ois naquela paraxe un Venres Santo.\nOs novos poboadores rogaron a Cort\u00e9s que se proclamase capit\u00e1n xeneral, dependendo directamente do rei e non de Vel\u00e1zquez, a quen non lle reco\u00f1ec\u00eda mando sobre aquelas novas terras. Logo de negarse varias veces, terminou acept\u00e1ndoo. Nomeou alcalde, rexedores, alguac\u00eds, tesoureiro e alf\u00e9rez, consumando, pois, a desvinculaci\u00f3n da autoridade do gobernador de Cuba sobre a expedici\u00f3n. Este acto \u00e9 considerado como a fundaci\u00f3n dunha das primeiras cidades europeas en Am\u00e9rica continental.\nCort\u00e9s notou ent\u00f3n que o Imperio Azteca ti\u00f1a inimigos e que isto facilitaba os seus plans. Comezou a elaborar unha estratexia, co fin de aproveitar as rifas e odios que se ti\u00f1an cara ao dominio Mexica por gran n\u00famero de provincias, a fin de lograr a conquista de tan vasto imperio. Pero para iso ti\u00f1a que impor tam\u00e9n a s\u00faa vontade e o seu mando sobre a facci\u00f3n do gobernador Diego Vel\u00e1zquez, que sosti\u00f1a que Cort\u00e9s non ti\u00f1a autorizaci\u00f3n para poboar, sen\u00f3n s\u00f3 para rescatar e descubrir, e que deber\u00edan volver a Cuba terminada a expedici\u00f3n. A maior\u00eda dos capit\u00e1ns e a tropa apoiaban a Cort\u00e9s, xa que intu\u00edan as grandes riquezas que pod\u00eda haber en Tenochtitl\u00e1n.\nA primeira naci\u00f3n mesoamericana coa que Cort\u00e9s estableceu unha alianza militar foi a Cultura Totonaca, con capital en Cempoala, unha avanzada cidade duns 20.000 habitantes. A mediados de 1519, trinta pobos totonacas reun\u00edronse con Cort\u00e9s en Cempoala para selaren a alianza e marcharen xuntos \u00e1 conquista de Tenochtitl\u00e1n. Os totonacas achegaron 1.300 guerreiros \u00e1 empresa de Cort\u00e9s quen, pola s\u00faa banda, achegar\u00eda uns 400 espa\u00f1ois, armas de fogo e quince cabalos.\nO acordo realizouse sobre a base de que, unha vez derrotado o Imperio Azteca, a Naci\u00f3n Totonaca ser\u00eda libre. No entanto, logo da conquista de M\u00e9xico, os totonacas, decimados pola alianza militar e as enfermidades, nunca volveron ser o que foran. Varios deles terminaron encomendados como servos aos se\u00f1ores espa\u00f1ois nas s\u00faas propias terras, particularmente no nacente cultivo da cana de azucre, quedando Cempoala deshabitada e a s\u00faa cultura extinguida e esquecida. A Cultura Totonaca volveu ser descuberta a fins do s\u00e9culo XIX, polo arque\u00f3logo e historiador mexicano Francisco del Paso y Troncoso.\n\u00abQueima\u00bb (barrenado) das naves.\nChegaron noticias de que Diego Vel\u00e1zquez conseguira polos seus compa\u00f1eiros na Corte o nomeamento de adiantado do Iucat\u00e1n, polo que enviou para contrarrestar estas influencias aos seus fieis Portocarrero e Montejo co mellor do bot\u00edn obtido ata ent\u00f3n, para conseguir o nomeamento para Cort\u00e9s. Tomou ademais a decisi\u00f3n de inutilizar as naves, excepto a que hab\u00eda de utilizar Portocarrero a fin de manter contacto directo con Espa\u00f1a, para evitar calquera fuga dos homes que non secundaban a s\u00faa rebeli\u00f3n fronte \u00e1 legalidade do gobernador de Cuba.\nSobre a forma f\u00edsica real en que se inutilizaron as naves, as fontes utilizan as expresi\u00f3ns \u00abbarrenar\u00bb (abrir buracos cun barreno ou broca) e \u00abdar de trav\u00e9s\u00bb (envorcar, tombar, p\u00f3r en direcci\u00f3n transversal o barco para varalo). Posiblemente o que se fixo foi unha combinaci\u00f3n de ambos os procesos, e en calquera caso \u00e9 importante dicir que as pezas das naves serviron para prop\u00f3sitos posteriores que tiveron importancia decisiva na conquista da capital azteca.\nGuerra e posterior alianza con Tlaxcala. Matanza de Cholula.\nO 16 de agosto de 1519, Cort\u00e9s abandonou a costa e iniciou a s\u00faa marcha cara ao interior, rumbo ao coraz\u00f3n do Imperio Mexica, cun ex\u00e9rcito de 1.300 guerreiros totonacas, 200 indios de carga, 6 can\u00f3ns, 400 infantes espa\u00f1ois e 15 de cabaler\u00eda.\nA fins de agosto o ex\u00e9rcito de Cort\u00e9s chegou ao territorio da Confederaci\u00f3n ou Rep\u00fablica de Tlaxcala, integrada por catro se\u00f1or\u00edos aut\u00f3nomos: Tepeticpac, Ocotelulco, Tizatl\u00e1n e Quiahuiztl\u00e1n.\nPor ent\u00f3n, Tlaxcala e Tenochtitl\u00e1n representaban d\u00faas concepci\u00f3ns opostas de organizaci\u00f3n pol\u00edtica que as levou ao enfrontamento aberto. Tlaxcala organizouse como unha confederaci\u00f3n de cidades-estados unidas nunha rep\u00fablica gobernada por un Senado; pola contra M\u00e9xico-Tenochtitl\u00e1n organizouse como un imperio.\nA partir de 1455 o Imperio Azteca, conformado sobre a base da Tripla Alianza entre Tenochtitl\u00e1n, Texcoco e Tlacopan, iniciara as chamadas \"\u00abguerras floridas\u00bb\" contra Huejotzingo, Cholula e Tlaxcala, co fin de capturar prisioneiros para os seus sacrificios relixiosos, e as cales lle garantiron o repudio do resto dos se\u00f1or\u00edos ind\u00edxenas.\nNesas circunstancias chegou Cort\u00e9s ao territorio de Tlaxcala, ao mando do seu ex\u00e9rcito totonaca-espa\u00f1ol. Inicialmente a Rep\u00fablica de Tlaxcala, ao mando de Xicoht\u00e9ncatl Axayacatzin, negou aos invasores o paso polo seu territorio, enfront\u00e1ndose o 2 de setembro no desfiladeiro de Tecoantzinco con sorte favorable a Cort\u00e9s. Ao d\u00eda seguinte produciuse un novo enfrontamento nas chairas, que volveu ser desfavorable para Tlaxcala levando \u00e1 divisi\u00f3n da Rep\u00fablica, coa deserci\u00f3n das tropas de Ocotelulco e Tepeticpac, ao decatarse de que non pod\u00edan prevalecer ante os 400 soldados espa\u00f1ois e os seus aliados ind\u00edxenas. Superadas en t\u00e1ctica e disciplina de guerra -varios dos soldados espa\u00f1ois e ata dos seus capit\u00e1ns eran terzos e veteranos de Italia, o mellor de Europa nese ent\u00f3n-, as tropas de Xicoht\u00e9ncatl volveron a ser derrotadas e o Senado ordenou deter a guerra e ofrecer a paz a Cort\u00e9s. Este acordo estableceu a crucial alianza cos tlaxcaltecas, opositores ao r\u00e9xime Mexica, o cal nunca puidera conquistar o seu territorio. Cort\u00e9s det\u00edvose al\u00ed varias semanas.\nNo seu paso cara a Tenochtitl\u00e1n Cort\u00e9s chegou a Cholula, aliada do Imperio Azteca, que era a segunda cidade m\u00e1is grande logo de M\u00e9xico-Tenochtitl\u00e1n, con 30.000 habitantes. Bernal D\u00edaz del Castillo conta na s\u00faa cr\u00f3nica que logo de recibiren a Cort\u00e9s e o seu enorme ex\u00e9rcito, as autoridades de Cholula planearon tenderlle unha emboscada e aniquilar aos espa\u00f1ois. D\u00edaz del Castillo conta que el e as tropas viron a un costado dos templos as varas con colares que supuxo destinadas aos espa\u00f1ois para seren levados cativos a Tenochtitl\u00e1n. D\u00edaz del Castillo tam\u00e9n conta que unha anci\u00e1 e uns sacerdotes dos templos de Cholula alertaron a Cort\u00e9s, quen mandou inmediatamente ao seu ex\u00e9rcito a atacar, causando o que se co\u00f1ece como \"a matanza de Cholula\", na que m\u00e1is de 5.000 homes morreron en cinco horas. O continxente permaneceu en Cholula durante outubro e novembro e ao sa\u00edr Cort\u00e9s mandou incendiar a cidade.\nDespois chegou a Santa Catarina Ayotzingo, desde onde preparou o ataque a Tenochtitl\u00e1n. \u00c1 s\u00faa chegada a M\u00e9xico-Tenochtitl\u00e1n, Cort\u00e9s quedou sorprendido pola beleza do lugar, que \u00e9 descrita por D\u00edaz del Castillo como \"\u00abun so\u00f1o\u00bb\". No seu paso desde Cholula, Cort\u00e9s percorrera o cami\u00f1o cara ao Val de M\u00e9xico, cruzando por entre dous volc\u00e1ns, o Popocat\u00e9petl e o Iztacc\u00edhuatl ata chegar a unha paraxe boscosa e de espl\u00e9ndida beleza que ata hoxe leva o nome de Paso de Cort\u00e9s. Do outro lado, avistou por primeira vez o lago de Texcoco aproxim\u00e1ndose a el polo rumbo de Xochimilco.\nTenochtitl\u00e1n.\nHern\u00e1n Cort\u00e9s, na s\u00faa marcha cara a M\u00e9xico-Tenochtitl\u00e1n co seu ex\u00e9rcito (uns trescentos espa\u00f1ois) e o apoio duns 3.000 tlaxcaltecas avistou os volc\u00e1ns Popocat\u00e9petl e Iztacc\u00edhuatl. E un dos capit\u00e1ns de Cort\u00e9s, chamado Diego de Ord\u00e1s foi o primeiro europeo en ascender \u00e1 cima do volc\u00e1n Popocat\u00e9petl en compa\u00f1\u00eda de dous compa\u00f1eiros de armas, causando unha grande impresi\u00f3n entre os nativos que acompa\u00f1aban a expedici\u00f3n de Cort\u00e9s. Por tal faza\u00f1a e m\u00e9ritos militares, o emperador Carlos V outorgoulle a Diego de Ord\u00e1s mediante decreto expedido o 22 de outubro de 1523, o dereito de posu\u00edr un escudo de armas cunha vista do volc\u00e1n.\n\u00c1 entrada da cidade, realizada o 8 de novembro de 1519, produciuse o encontro de Moctezuma e Cort\u00e9s, facendo de int\u00e9rprete dona Marina. Moctezuma II creu que os espa\u00f1ois eran enviados do deus que vir\u00eda do leste -este \u00e9 Quetzalc\u00f3atl ou Serpe Emplumada- e foi un espl\u00e9ndido anfitri\u00f3n, obsequi\u00e1ndoo entre outras cousas, co Toucado do Deus Quetzalc\u00f3atl, mellor co\u00f1ecido como Penacho de Moctezuma o cal foi enviado xunto con outros presentes \u00e1 Corte Imperial. Dado que Carlos V era un Austria -casa dos Habsburgo- ao extinguirse a rama espa\u00f1ola, este agasallo terminou en Austria.\nMentres os espa\u00f1ois quedaban en Tenochtitl\u00e1n, Moctezuma hospedounos no templo do seu antecesor Axay\u00e1catl (no palacio do pai de Moctezuma), podendo ent\u00f3n admirar a grandiosidade daquela cidade. Nos d\u00edas seguintes, os espa\u00f1ois visitaron os palacios e templos da gran capital azteca, as\u00ed como o gran \"c\u00fa\" (templo) da cidade xemelga do imperio, Tlatelolco, e o seu mercado: unha praza de m\u00e1is do dobre de grande que a Praza Maior de Salamanca (tida ent\u00f3n pola m\u00e1is grande da cristiandade).\nResidindo os espa\u00f1ois no palacio, ocorr\u00e9uselles que xa era hora de ter capela propia e, posto que Moctezuma se negou a que a erixisen no \"c\u00fa\" de Huitzilopochtli, resolveron levantala no seu aloxamento, previo permiso do emperador.\nBuscaban os capit\u00e1ns o mellor sitio para emprazala cando un soldado, que era carpinteiro, notou nunha parede a existencia dunha porta tapiada e encalada de poucos d\u00edas. Lembraron ent\u00f3n que se rumoreaba que naqueles apousentos ti\u00f1a depositados Moctezuma os tesouros que fora reunindo o seu pai Axay\u00e1catl.\nAl\u00ed entraron Cort\u00e9s e alg\u00fans capit\u00e1ns e tras a vista dun enorme tesouro ordenou que se volvese a tapiar. Debido a advertencias previas dos tlaxcaltecas, empezounos a inquietar ent\u00f3n a posibilidade de seren asasinados. Catro capit\u00e1ns e doce soldados present\u00e1ronse a Cort\u00e9s para facerlle presente a conveniencia de prender ao emperador, mant\u00e9ndoo como ref\u00e9n, para que respondese coa s\u00faa vida da vida do ex\u00e9rcito. Non se tomou de momento ning\u00fan acordo, pero unha noticia precipitou a resoluci\u00f3n.\nMentres tanto nas proximidades da Villa Rica de la Vera Cruz, aconteceu a batalla de Nautla, entre os mexicas dirixidos por Cuauhpopoca e os totonacas aliados dos conquistadores espa\u00f1ois, no conflito mataron a Juan de Escalante, alguacil maior, e a sete espa\u00f1ois o que supuxo un desprestixio para as armas espa\u00f1olas ao ver que non eran semideuses e que pod\u00edan ser vencidos. Un soldado chamado Arg\u00fcello foi feito prisioneiro, morreu no cami\u00f1o polas feridas da guerra e a s\u00faa cabeza enviada ao emperador azteca, quen non quixo colocala en ning\u00fan templo.\nUnha vez que Moctezuma caeu na celada dos espa\u00f1ois, Cort\u00e9s t\u00edvoo como ref\u00e9n so pena de morte inmediata. Tranquilizou ao seu garda dicindo que \u00eda de propia vontade, e tras seren trasladados cos espa\u00f1ois todos os seus ave\u00f1os seguiu manifestando a todas as s\u00faas visitas que estaba al\u00ed de propia vontade.\nCort\u00e9s esixiu que os caciques autores da agresi\u00f3n a Veracruz fosen castigados. Levados \u00e1 s\u00faa presenza, confirmaron que obedec\u00edan ordes de Moctezuma. Os capit\u00e1ns aztecas foron sentenciados a morrer na fogueira.\nConseguiu tam\u00e9n que Moctezuma se declarase vasalo de Carlos V. A casta sacerdotal e a nobreza conxuraron para liberar ao seu se\u00f1or e aniquilar aos espa\u00f1ois.\nLoita entre espa\u00f1ois.\nNeses d\u00edas recibiuse a noticia da chegada de 18 nav\u00edos ao Porto de Veracruz, cr\u00e9ndose nun principio que eran reforzos do emperador, pero enseguida se soubo que eran tropas mandadas por Diego de Vel\u00e1zquez para castigar aos rebeldes. Estas tropas estaban mandadas por P\u00e1nfilo de Narv\u00e1ez. A\u00ednda por riba, puxeron sobre aviso a Moctezuma de que Cort\u00e9s era un rebelde ao seu rei, e que se pod\u00eda, o matase. As\u00ed que Cort\u00e9s non tivo m\u00e1is remedio que deixar unha guarnici\u00f3n de pouco m\u00e1is dun centenar de espa\u00f1ois en Tenochtitl\u00e1n ao mando de Pedro de Alvarado, e el con trescentos espa\u00f1ois e varios centos de indios, sa\u00edu ao encontro das tropas de Narv\u00e1ez. Cort\u00e9s atacou o campamento inimigo en plena noite, derramando moi pouco sangue e capturando a Narv\u00e1ez s\u00f3 uns momentos despois de establecer combate.Tras mostrar aos soldados os adornos de ouro, e de incitalos a un\u00edrselle, a maior\u00eda cambiou de bando a favor de Cort\u00e9s, que grazas a isto triplicou os seus efectivos da noite para a ma\u00f1\u00e1. Pola s\u00faa banda, Narv\u00e1ez regresou por onde vi\u00f1era, cuns cantos seguidores, mentres que Cort\u00e9s regresaba a Tenochtitl\u00e1n.\nA matanza do Templo Maior.\nMentres, en Tenochtitl\u00e1n, Alvarado, medorento dunha concentraci\u00f3n masiva de guerreiros na Praza Maior de Tenochtitl\u00e1n, e temendo os posibles agoiros de Cholula, cometera unha matanza de nativos, de nobres, caciques e xefes do ex\u00e9rcito cando estes estaban celebrando a festa de T\u00f3xcatl (quinto mes dos 18 que ti\u00f1a o calendario azteca) en honra a Tezcatlipoca. Algunhas fontes falan tam\u00e9n de culto ao sempre presente Huitzilopochtli. Dado o desatino de Alvarado, a poboaci\u00f3n, loxicamente, indignouse, porque o ambicioso Pedro de Alvarado lles quitou as s\u00faas xoias e materiais preciosos que vest\u00edan. Ao facer isto, os poboadores rebel\u00e1ronse contra Moctezuma, non t\u00e9ndolle ningu\u00e9n respecto. Os espa\u00f1ois tiv\u00e9ronse que refuxiar nos aloxamentos do palacio.\nA rebeli\u00f3n e A Noite Triste.\nO 24 de xu\u00f1o de 1520 o ex\u00e9rcito de Cort\u00e9s entraba novamente na cidade. O irm\u00e1n de Moctezuma, Cuitl\u00e1huac, foi liberado para que xestionase a pacificaci\u00f3n, pero no canto diso, p\u00faxose \u00e1 fronte dos mexicas e uniuse ao xefe dos caciques, chamado Cuauht\u00e9moc -e quen ser\u00eda o seguinte tlatoani azteca-, para oporse \u00e1 ocupaci\u00f3n espa\u00f1ola. Cort\u00e9s conseguiu que Moctezuma tratase de tranquilizar aos inconformes e que deixasen sa\u00edr aos espa\u00f1ois da cidade. Existen d\u00faas versi\u00f3ns da morte de Moctezuma: unha \u00e9 que cando falaba ao seu pobo recibiu unha pedrada dos propios aztecas que o feriu de morte; a outra di que Hern\u00e1n Cort\u00e9s ordenou matalo cando viu que non pod\u00eda acougar ao pobo, a\u00ednda que esta \u00faltima versi\u00f3n foi achegada polos aztecas e consid\u00e9rase menos probable.\nEstando as\u00ed a situaci\u00f3n, os soldados espa\u00f1ois foron cercados na casa do seu aloxamento, rodeados por multitudes de ind\u00edxenas indignados. Os asediados v\u00edan diminu\u00edr a auga, as munici\u00f3ns e toda clase de v\u00edveres. A \u00fanica sa\u00edda era a retirada. E fix\u00e9rona na chuviosa noite do 30 de xu\u00f1o ao 1 de xullo de 1520, co\u00f1ecida como a \"Noite Triste\". Ao escapulirse silenciosamente, os espa\u00f1ois dirix\u00edronse a unha das calzadas que conduc\u00edan \u00e1 sa\u00edda de Tenochtitl\u00e1n. Xa non lles faltaba moito para completaren a retirada cando foron descubertos por unha anci\u00e1, que deu a alarma, e nuns momentos miles de guerreiros aztecas atacaron en tromba aos espa\u00f1ois; acos\u00e1ronos ao longo da calzada, mentres outros atacaban desde as s\u00faas canoas. Naquela retirada caeu a maior\u00eda dos espa\u00f1ois, sobre todo os que chegaron con Narv\u00e1ez, que ao levaren moitas pezas de ouro consigo, a pesar das advertencias de Cort\u00e9s, morreron afogados no lago. Perdeuse ademais gran cantidade de pezas de artiller\u00eda e de cabalos, as\u00ed como gran parte do tesouro que se transportaba. Perseguidos polos aztecas, o 7 de xullo, preto de Otumba, os espa\u00f1ois reorganiz\u00e1ronse, e plantaron batalla aos guerreiros que os persegu\u00edan, logrando derrotalos.\nSitio e ca\u00edda de Tenochtitlan.\nLogo da s\u00faa derrota na Noite Triste os espa\u00f1ois e os seus aliados tlaxcaltecas recuaron ata Tlaxcala; reorganiz\u00e1ronse e atacaron Tenochtitl\u00e1n, pondo sitio \u00e1 cidade. Cabe meditar se neste punto a alianza dos Tlaxcaltecas poder\u00eda ou non considerarse lex\u00edtima, porque dada a fraxilidade dos espa\u00f1ois, puid\u00e9ronos eliminar e non o fixeron. No canto diso, aprovision\u00e1ronos e acubill\u00e1ronos, coa consecuente obtenci\u00f3n de prebendas e privilexios posteriores, que o conquistador esta vez, si pareceu respectar.\nDada a indignaci\u00f3n dos Mexicas pola profanaci\u00f3n dunha das s\u00faas festas principais -onde ocorre a matanza perpetrada por Alvarado-, e entendendo que os Aztecas non se render\u00edan, Cort\u00e9s manda traer os nav\u00edos que inhabilitara, peza por peza, co fin de p\u00f3rlle sitio a Tenochtitlan; os nav\u00edos foron reconstru\u00eddos no lago que rodeaba a cidade e tras un sitio que durou 75 d\u00edas, nos que os aztecas pelexaron ata o seu pr\u00e1ctico exterminio, finalmente foron derrotados e sometidos a escravitude. \u00c9 por esta raz\u00f3n que podemos dicir que os actuais descendentes ind\u00edxenas ou a mestizaxe derivada destes, deuse m\u00e1is que co pobo Mexica, cos vencedores Tlaxcaltecas e outros se\u00f1or\u00edos ind\u00edxenas que, ao termo da guerra, obtiveron status de principais nas s\u00faas provincias e en diferentes casos, como representantes ante a coroa espa\u00f1ola como caciques gobernantes.\nLogo de consumada a conquista, Cort\u00e9s faise acompa\u00f1ar por Cuauht\u00e9moc a quen se di que chegou a torturar para sacarlle informaci\u00f3n sobre o tesouro azteca. Non obtendo resposta positiva, Cort\u00e9s leva a Cuauht\u00e9moc \u00e1s s\u00faas expedici\u00f3ns posteriores onde m\u00e1is tarde resultar\u00e1 morto, presuntamente mandado aforcar por Cort\u00e9s.\nA viaxe de Cort\u00e9s \u00e1 Las Hibueras.\nCort\u00e9s ti\u00f1a co\u00f1ecemento das riquezas que exist\u00edan en \"Las Hibueras\", na actual Rep\u00fablica de Honduras, ademais de que escoitara que exist\u00eda un paso \u00ab\"que en opini\u00f3n de moitos pilotos [...] por aquela ba\u00eda sae estreito \u00e1 outra mar\"\u00bb (do oc\u00e9ano Atl\u00e1ntico ao oc\u00e9ano Pac\u00edfico), estreito de cuxa existencia dera co\u00f1ecemento o piloto Juan de la Cosa desde o ano 1500. As\u00ed pois, Cort\u00e9s enviou o ano de 1524 ao mando do seu capit\u00e1n Crist\u00f3bal de Olid cinco nav\u00edos e un bergant\u00edn rumbo \u00e1s Hibueras, a bordo dos cales \u00edan 400 homes, suficiente artiller\u00eda, armas e munici\u00f3ns, ademais de oito mil pesos ouro para comprar en Cuba cabalos e bastimentos. En tanto, partira unha expedici\u00f3n por terra ao mando do capit\u00e1n Pedro de Alvarado para conquistar e explorar Centroam\u00e9rica.\nM\u00e1is cedo que tarde Cort\u00e9s decatouse de que o capit\u00e1n Crist\u00f3bal de Olid, home de toda a s\u00faa confianza, entrara en tratos co seu principal inimigo, nada menos que o gobernador de Cuba, Diego de Vel\u00e1zquez, para roubarlle a Cort\u00e9s as novas terras que se haber\u00edan de descubrir na viaxe de exploraci\u00f3n e conquista que el mesmo estaba sufragando. F\u00f3ra de si, Cort\u00e9s montou unha segunda expedici\u00f3n en xu\u00f1o de 1524 ao mando do seu primo Francisco de las Casas, en cinco nav\u00edos e con cen homes con ordes de aprehender e castigar ao infiel Crist\u00f3bal de Olid. Ao arribar a expedici\u00f3n punitiva \u00e1 actual Honduras logo dun naufraxio, suced\u00e9ronse unhas escaramuzas e foi tomado prisioneiro o enviado de Cort\u00e9s, o seu primo Francisco de las Casas, en compa\u00f1\u00eda de Gil Gonz\u00e1lez D\u00e1vila, este recentemente chegado co t\u00edtulo de gobernador do golfo Dulce.\nDalg\u00fan xeito, tanto De las Casas como Gil Gonz\u00e1lez lograron escapar cara \u00e1 xungla. Posteriormente, amigos de Cort\u00e9s nunha cea tomaron prisioneiro a Crist\u00f3bal de Olid e degol\u00e1rono, dando por terminado o asunto.\nEn tanto Hern\u00e1n Cort\u00e9s, sen saber o que sucedera, emprende por terra rumbo \u00e1s Hibueras en compa\u00f1\u00eda dun grande ex\u00e9rcito. Cami\u00f1ou ata Veracruz, onde se embarcou ata a vila do Esp\u00edrito Santo, de a\u00ed continuou por terra entrando en Tabasco onde con grandes dificultades atravesou grandes pantanos, caudalosos r\u00edos e selvas impenetrables, pasou por varias poboaci\u00f3ns tabasque\u00f1as como Cupilco, Cimat\u00e1n, Nacaxuxuca, Zaguat\u00e1n, Chilapan, Ixtapa, Acal\u00e1n, Tatahuitalpan, Usumacinta (onde mandou aforcar a Cuauht\u00e9moc) e Teutiercas. Xa en Guatemala chegou a Tayasal, continuou por agrestes serras e chegou \u00e1 poboaci\u00f3n maia de Nito e logo ao porto de Naco onde se decatou do sucedido a Crist\u00f3bal de Olid as\u00ed que se embarcou de regreso \u00e1 cidade de M\u00e9xico, chegando en 1525.\nDescubrimento da \u00abCalifornia\u00bb.\nHoxe en d\u00eda consid\u00e9rase a Hern\u00e1n Cort\u00e9s como o descubridor da pen\u00ednsula de Baixa California, a\u00ednda cando o primeiro europeo que desembarc\u00f3 en dita pen\u00ednsula foi o piloto e navegante espa\u00f1ol Fort\u00fan Jim\u00e9nez, quen ao mando do nav\u00edo \"Concepci\u00f3n\", propiedade de Hern\u00e1n Cort\u00e9s, avistou e desembarcou no ano 1534 na pen\u00ednsula, da cal pensou que era unha illa.\nNa cuarta Carta de Relaci\u00f3n, datada en M\u00e9xico o 15 de outubro de 1524, escribe Hern\u00e1n Cort\u00e9s ao rei de Espa\u00f1a da preparaci\u00f3n de barcos para explorar e someter novos reinos sobre o Mar do Sur (Oc\u00e9ano Pac\u00edfico), idea que bul\u00eda na s\u00faa mente desde dous anos atr\u00e1s, recentemente consumada a conquista da gran Tenochtitl\u00e1n. En 1529, estando Cort\u00e9s en Espa\u00f1a, asinou un convenio coa Coroa espa\u00f1ola polo cal se obrigaba a enviar pola s\u00faa conta \u00ab\"armadas para descubrir illas e territorios no Mar do Sur\"\u00bb.\nDesexaba atopar ademais do dominio territorial e as posibles ganancias en metais preciosos nas novas terras a descubrir, un paso de mar entre o Pac\u00edfico e o Atl\u00e1ntico, pois pens\u00e1base que se Fernando de Magallanes atopara un estreito que comunicaba ambos os oc\u00e9anos polo sur, tam\u00e9n deber\u00eda existir outro paso polo norte. Ese paso mar\u00edtimo era o m\u00edtico Estreito de Ani\u00e1n. No mencionado convenio estipul\u00e1base que das terras e ganancias que se obtivesen, unha d\u00e9cima parte corresponder\u00edan ao descubridor en propiedade perpetua, para si e os seus descendentes.\nExpedici\u00f3ns posteriores.\nA primeira expedici\u00f3n.\nDurante a s\u00faa estancia en Espa\u00f1a en 1529, Cort\u00e9s conseguiu de Carlos V o t\u00edtulo de Marqu\u00e9s do Val de Oaxaca e o goberno sobre os futuros descubrimentos no Mar do Sur. Xa de volta a M\u00e9xico, o 30 de xu\u00f1o de 1532 enviou ao seu primo Diego Hurtado de Mendoza para que explorase as illas e litorais do Mar do Sur, m\u00e1is al\u00e1 dos l\u00edmites da audiencia da Nova Galicia gobernada por Nu\u00f1o de Guzm\u00e1n inimigo ac\u00e9rrimo de Hern\u00e1n Cort\u00e9s. Partiu a expedici\u00f3n en dous barcos dende o golfo de Tehuantepec, despois de tocar Manzanillo (Colima) e foron costeando as costas de Xalisco e Nayarit, que naquel ent\u00f3n formaban parte da audiencia da Nova Galicia, ata descubrir as Illas Mar\u00edas, de al\u00ed regresaron a terra firme e trataron de obter abastecemento de auga na ba\u00eda de Matanch\u00e9n, Nayarit, abastecemento que lles foi negado por ordes de Nu\u00f1o de Guzm\u00e1n, dono e se\u00f1or da rexi\u00f3n.\nUn dos barcos maltratados polas tormentas emprendeu o regreso, arribou \u00e1s costas de Xalisco e rematou en mans de Nu\u00f1o de Guzm\u00e1n, en tanto o outro nav\u00edo no que \u00eda Diego Hurtado de Mendoza tomou rumbo ao norte, xamais ning\u00fan dos que \u00edan a bordo regresou \u00e1 Nova Espa\u00f1a, non se volveu ter noticias deles, anos despois o autor da \"Segunda Relaci\u00f3n an\u00f3nima de la jornada que hizo Nu\u00f1o de Guzm\u00e1n a la Nueva Galicia\", recolleu algunhas informaci\u00f3ns que fan supo\u00f1er que a nave que comandaba Diego Hurtado de Mendoza naufragara no litoral norte do hoxe estado de Sinaloa, perecendo el e o resto da tripulaci\u00f3n.\nA segunda expedici\u00f3n.\nO nav\u00edo \"Concepci\u00f3n\" ao mando do capit\u00e1n e comandante da expedici\u00f3n Diego de Becerra, era unha das d\u00faas naves que Cort\u00e9s enviou en 1533, pouco despois da conquista da grande Tenochtitl\u00e1n, nunha segunda viaxe de exploraci\u00f3n do Mar do Sur, a outra nave era o nav\u00edo \"San L\u00e1zaro\" ao mando do Capit\u00e1n Hernando de Grijalva.\nLevantou \u00e1ncora a expedici\u00f3n dende o que \u00e9 hoxe o porto de Manzanillo o 30 de outubro de 1533, o d\u00eda 20 de decembro as naves separ\u00e1ranse, o barco \"San L\u00e1zaro\" que se adiantara esperou en van ao nav\u00edo \"Concepci\u00f3n\" durante tres d\u00edas e ao non ter avistamento do nav\u00edo acompa\u00f1ante dedicouse a explorar o Oc\u00e9ano Pac\u00edfico e descubriu as Illas Revillagigedo. A bordo do \"Concepci\u00f3n\" todo era diferente, o navegante e segundo no mando Fort\u00fan Jim\u00e9nez amotinouse e asasinou mentres durm\u00eda ao capit\u00e1n Diego de Becerra, despois agrediu os tripulantes que se mostraron leais ao capit\u00e1n asasinado para posteriormente abandonar os feridos nas costas de Michoac\u00e1n xunto cos frades franciscanos que o acompa\u00f1aban na traves\u00eda.\nFort\u00fan Jim\u00e9nez navegou cara ao noroeste seguindo a costa e nalg\u00fan momento xirou cara ao oeste e chegou a unha apracible ba\u00eda, hoxe s\u00e1bese que arribou \u00e1 que \u00e9 hoxe cidade e porto de La Paz; el pensou que arribara a unha illa, xamais soubo que arribara a unha pen\u00ednsula que co tempo se chamar\u00eda pen\u00ednsula de Baixa California, al\u00ed encontrouse con nativos que falaban unha lingua non co\u00f1ecida e ademais andaban semin\u00fas, eran moi diferentes dos nativos do altiplano mexicano que ti\u00f1an unha cultura propia.\nOs tripulantes que o acompa\u00f1aban ao veren as mulleres semin\u00faas e a causa da longa vixilia sexual, dedic\u00e1ronse a tomalas pola forza. Para ese ent\u00f3n decat\u00e1ranse de que no lugar abundaban as perlas que os nativos extra\u00edan das cunchas de moluscos que abundaban na ba\u00eda, as\u00ed que se dedicaron a saquear o lugar e a abusar das mulleres.\n\u00c9 necesario resaltar que Fort\u00fan Jim\u00e9nez e acompa\u00f1antes non outorgaron nome ning\u00fan a ning\u00fan dos sitios que encontraron, sendo outros exploradores os que darian nome aos lugares visitados por Fort\u00fan Jim\u00e9nez.\nO abuso das mulleres por parte da tripulaci\u00f3n xunto ao saqueo ao cal se dedicaron provocou un violento enfrontamento cos nativos que rematou na morte de Fort\u00fan Jim\u00e9nez e alg\u00fans dos seus compa\u00f1eiros. Os sobreviventes retir\u00e1ronse do lugar, abordaron a duras penas o nav\u00edo \"Concepci\u00f3n\", navegaron erraticamente durante varios d\u00edas ata chegar \u00e1s costas do hoxe Estado de Xalisco, onde se toparon cos subalternos de Nu\u00f1o de Guzm\u00e1n quen lles requisaron a nave e os tomaron prisioneiros.\nA terceira expedici\u00f3n.\nLogo de patrocinar d\u00faas viaxes de exploraci\u00f3n ao Mar do Sur e sen obter resultados materiais, Hern\u00e1n Cort\u00e9s decidiu encabezar a terceira viaxe de exploraci\u00f3n.\nMolesto Cort\u00e9s porque Nu\u00f1o de Guzm\u00e1n, o seu arquiinimigo de sempre, lle requisara un buque durante a primeira expedici\u00f3n que sufragou, ademais do buque \"Concepci\u00f3n\" que Cort\u00e9s enviara na segunda viaxe de exploraci\u00f3n do Mar do Sur, decidiu enfrontalo no seu propio terreo e desde al\u00ed montar a terceira expedici\u00f3n, para iso preparou un gran n\u00famero de tropas a p\u00e9 e de a cabalo para marchar sobre a provincia da Nova Galicia, da cal Nu\u00f1o de Guzm\u00e1n era gobernador.\nO vicerrei da Nova Espa\u00f1a advirte a Hern\u00e1n Cort\u00e9s o 4 de setembro de 1534 \u00ab\"que non se enfrontase a quen lle requisara os seus barcos\"\u00bb, ao que Hern\u00e1n Cort\u00e9s se negou alegando que gastara m\u00e1is de 100 mil castel\u00e1ns de ouro, ademais de ser designado pola s\u00faa maxestade o Rei de Espa\u00f1a Carlos I para conquistar e descubrir novos territorios. Para ese ent\u00f3n Cort\u00e9s xa organizara un estaleiro en Tehuantepec e ti\u00f1a tres nav\u00edos dispostos: o \"San L\u00e1zaro\" (no que regresou Grijalva da segunda expedici\u00f3n ao Mar do Sur), o \"Santa \u00c1gueda\" e o \"Santo Tom\u00e1s\" que recentemente foran constru\u00eddos.\nO proxecto de Cort\u00e9s era ambicioso, enviar\u00eda os nav\u00edos a Chametla Sinaloa (preto da actual poboaci\u00f3n de Escuinapa) no territorio gobernado por Nu\u00f1o de Guzm\u00e1n e al\u00ed abordar\u00eda o ex\u00e9rcito de terra comandado por el. Para chegar a Chametla, Cort\u00e9s tivo que atravesar durante varios d\u00edas co seu ex\u00e9rcito o Novo Reino da Nova Galicia. A Nova Galicia era unha provincia da Nova Espa\u00f1a gobernada polo seu ac\u00e9rrimo inimigo Nu\u00f1o de Guzm\u00e1n.\nConta Bernal D\u00edaz del Castillo que cando na Nova Espa\u00f1a se soubo que o Marqu\u00e9s de Oaxaca \u00eda de conquista novamente, moitos \u00ab\"creron que era cousa certa e rica\"\u00bb e ofrec\u00e9ronse a servirlle soldados de a cabalo, arcabuceiros e besteiros, e 34 homes casados coas s\u00faas respectivas mulleres, en total 320 persoas e 150 cabalos. E engade que os nav\u00edos estaban moi ben provistos de biscoito, carne, aceite, vi\u00f1o e vinagre, moito pescado, tres ferreiros coas s\u00faas fraguas e dous carpinteiros de ribeira coas s\u00faas ferramentas, ademais de cl\u00e9rigos, relixiosos, m\u00e9dicos, cirurxi\u00e1ns e botica.\nCos pend\u00f3ns a todo o alto arribou o ex\u00e9rcito de Cort\u00e9s \u00e1 poboaci\u00f3n de \"Santiago de Galicia de Compostela\" (capital da provincia de Nova Galicia dentro do vicerreinado de Nova Espa\u00f1a), situada neses d\u00edas no val de Matatipac (na actualidade a cidade de Tepic), onde foi acolleito amigabelmente polo Gobernador Nu\u00f1o Beltr\u00e1n de Guzm\u00e1n, o seu inimigo de sempre. Nesa poboaci\u00f3n Cort\u00e9s e o seu ex\u00e9rcito permaneceron durante catro d\u00edas antes de proseguiren a s\u00faa viaxe. Dise que Nu\u00f1o de Guzm\u00e1n aconsellou a Cort\u00e9s non proseguir coa viaxe de exploraci\u00f3n e proveuno de bastimentos, en tanto Cort\u00e9s se asombrou da pobreza na que viv\u00eda Nu\u00f1o de Guzm\u00e1n. Sen ningunha d\u00fabida o recibimento de que foi obxecto o conquistador de M\u00e9xico por parte de Guzm\u00e1n debeuse ao ex\u00e9rcito que acompa\u00f1aba a Cort\u00e9s.\nLogo da partida de Cort\u00e9s, Nu\u00f1o de Guzm\u00e1n dirixiu unha carta \u00e1 Audiencia en M\u00e9xico en \u00ab\"que se queixaba de que o marqu\u00e9s do Val quer\u00eda penetrar coa s\u00faa xente na s\u00faa gobernaci\u00f3n, sendo que s\u00f3 era Capit\u00e1n Xeneral da Nova Espa\u00f1a\"\u00bb.\nEn Chametla (Sinaloa), logo de atravesar os hoxe estados de Xalisco e Nayarit, territorio co\u00f1ecido como parte do reino da Nova Galicia nesa \u00e9poca, Cort\u00e9s e a s\u00faa comitiva embarcaron nos buques \"Santa \u00c1gueda\" e \"San L\u00e1zaro\" nos cales subiron 113 pe\u00f3ns, 40 xinetes con todo o necesario de a cabalo e deixou en terra a 60 xinetes m\u00e1is, segundo reportou \u00e1 Real Audiencia o gobernador Nu\u00f1o de Guzm\u00e1n.\nUnha vez embarcado no buque \"San L\u00e1zaro\", Cort\u00e9s xunto coa s\u00faa expedici\u00f3n tomou rumbo ao noroeste, e o d\u00eda 3 de maio de 1535 arribou \u00e1 ba\u00eda que nomeou \"Ba\u00eda da Santa Cruz\", actualmente La Paz (Baixa California Sur), lugar no cal confirmou a morte do seu subalterno Fort\u00fan Jim\u00e9nez a mans dos nativos.\nUnha vez que tomou Cort\u00e9s posesi\u00f3n da Ba\u00eda da Santa Cruz, decidiu establecer unha colonia e mandou traer os soldados e os bastimentos que deixara en Sinaloa pero o mal tempo non lle axudou, os buques perd\u00e9ronse e unicamente regresou \u00e1 ba\u00eda da Santa Cruz un nav\u00edo levando unha carga de cincuenta fanegas de millo, insuficientes para alimentar a poboaci\u00f3n, polo cal Cort\u00e9s sa\u00edu persoalmente en busca de v\u00edveres, pero o conseguido foi insuficiente polo cal decidiu retornar \u00e1 Nova Espa\u00f1a coa intenci\u00f3n de prover desde a\u00ed a nova colonia.\nAo mando do poboado da Santa Cruz quedou Francisco de Ulloa, pero as queixas dos familiares dos que quedaron na pen\u00ednsula fixeron que o vicerrei ordenase o abandono da poboaci\u00f3n e o retorno dos poboadores \u00e1 Nova Espa\u00f1a.\nA cuarta expedici\u00f3n.\nHern\u00e1n Cort\u00e9s, que xa patrocinara tres viaxes de exploraci\u00f3n o Mar do Sur (oc\u00e9ano Pac\u00edfico) que terminaran en fracasos, decide enviar unha cuarta viaxe de exploraci\u00f3n ao Mar do Sur ao mando de Francisco de Ulloa en 1539. Partiu a expedici\u00f3n do porto de Acapulco o d\u00eda 8 de xullo do ano citado a bordo dos buques \"Santo Tom\u00e1s\", \"Santa \u00c1gueda\" e \"Trinidad\", mais \u00e1 altura das Illas Mar\u00edas v\u00edronse obrigados a abandonar o nav\u00edo \"Santo Tom\u00e1s\", polo cal continuaron a viaxe de exploraci\u00f3n nos dous buques restantes.\nPenetraron no golfo de California e visitaron na viaxe de ida e de volta a abandonada poboaci\u00f3n da Santa Cruz, co\u00f1ecida actualmente como a cidade de La Paz; na viaxe de ida chegaron ao extremo norte do golfo o 28 de setembro, ao que se co\u00f1ece actualmente como desembocadura do r\u00edo Colorado e chamaron \u00e1 boca do r\u00edo Anc\u00f3n de San Andr\u00e9s, unha breve acta foi levantada cuxo texto se transcribe:\nLogo de desembar e de tomar posesi\u00f3n das terras do extremo norte do \"Mar Bermejo\" (co\u00f1ecido hoxe en d\u00eda como golfo de California), nome que se lle deu en castel\u00e1n pola coloraci\u00f3n avermellada das augas, que se tingu\u00edan coas augas procedentes do r\u00edo Colorado, iniciaron o regreso ao poboado da Santa Cruz, dobraron o cabo San Lucas e entraron no oc\u00e9ano Pac\u00edfico. Pola actual ba\u00eda Magdalena pasaron o d\u00eda 5 de decembro sen ingresar por estar ferido Ulloa, por mor dunha escaramuza que sostivo cos nativos.\nCon data de 5 de abril de 1540 dirixiu a Cort\u00e9s desde a illa de Cedros unha relaci\u00f3n dos sucesos da exploraci\u00f3n no nav\u00edo \"Santa \u00c1gueda\", no nav\u00edo \"Trinidad\" continuou coa exploraci\u00f3n, nunca m\u00e1is se soubo de Francisco de Ulloa e dos seus compa\u00f1eiros de navegaci\u00f3n.\nO nome de California.\nUn burl\u00f3n inimigo de Cort\u00e9s a quen un escritor da \u00e9poca cita como Alarc\u00f3n (tratar\u00edase de Fernando de Alarc\u00f3n?), en clara alusi\u00f3n a \"As sergas de Esplandi\u00e1n\", novela de cabaler\u00eda en voga por aqueles d\u00edas, deu por nomear en ton burlesco \u00e1s abandonadas terras como \"California\" para ferir a Cort\u00e9s por fracasar na terceira viaxe de exploraci\u00f3n, cando este tratou infructuosamente de estabelecer unha colonia nas terras recentemente descubertas e que lle pertenc\u00edan por C\u00e9dula Real.\nActualmente co\u00f1\u00e9cense co nome de \"California\", a pen\u00ednsula de Baixa California, o Golfo de California, e tres estados; California, Baixa California e Baixa California Sur. Ademais, o Golfo de California \u00e9 co\u00f1ecido tam\u00e9n como Mar de Cort\u00e9s.\nFalecemento e sucesivos traslados dos seus restos.\nHern\u00e1n Cort\u00e9s morreu no venres 2 de decembro do ano 1547 en Castilleja de la Cuesta, cando pensaba volver \u00e1s s\u00faas posesi\u00f3ns americanas. Recibiu sepultura no pr\u00f3ximo mosteiro de San Isidoro del Campo, na cripta da familia do duque de Medina Sidonia, baixo as bancadas do altar maior, cun epitafio que lle dedicou o seu fillo Mart\u00edn Cort\u00e9s, segundo Marqu\u00e9s del Valle. O epitafio dic\u00eda:\nOs restos mortais de Hern\u00e1n Cort\u00e9s foron inhumados varias veces. Isto debeuse, en parte, porque no seu testamento cambiou varias veces a situaci\u00f3n do lugar onde desexaba repousar. Cando resid\u00eda na Nova Espa\u00f1a, primeiro solicitou ser sepultado na igrexa contigua ao hospital de Jes\u00fas (M\u00e9xico), hospital que o conquistador fundara. Posteriormente declarou os seus desexos de ser sepultado nun mosteiro que ordenara constru\u00edr en Coyoac\u00e1n, unha poboaci\u00f3n achegada \u00e1 capital mexicana, mosteiro que nunca foi constru\u00eddo debido a que tivo que partir a Espa\u00f1a co fin de enfrontarse a un xu\u00edzo de residencia ao que foi citado. En outubro de 1547, poucas semanas antes da s\u00faa morte, modificar\u00eda unha vez m\u00e1is o seu testamento para indicar a s\u00faa vontade de ser sepultado na parroquia do lugar onde falecese.\nEn 1550 aos tres anos da s\u00faa morte, os seus restos foron cambiados de lugar dentro da mesma igrexa de San Isidoro do Campo, e esta vez foi inhumado xusto ao car\u00f3n do altar dedicado a Santa Catarina.\nEn 1566, e por decisi\u00f3n familiar os seus restos mortais foron trasladados \u00e1 Nova Espa\u00f1a e sepultos xunto coa s\u00faa nai e unha das s\u00faas fillas no templo de San Francisco de Texcoco, situado na poboaci\u00f3n de Texcoco pr\u00f3xima \u00e1 cidade de M\u00e9xico. Os seus restos xacer\u00edan al\u00ed ata 1629.\nEn 1629 \u00e1 morte de Pedro Cort\u00e9s, cuarto Marqu\u00e9s do Val e \u00faltimo descendente de Hern\u00e1n Cort\u00e9s en li\u00f1a masculina, as autoridades civ\u00eds e eclesi\u00e1sticas da provincia espa\u00f1ola decidiron sepultalos na mesma igrexa, as\u00ed que os restos de Cort\u00e9s foron inhumados preto do altar maior (nun nicho detr\u00e1s do Sagrario) na igrexa do convento de San Francisco (M\u00e9xico), situado fronte \u00e1 praza de Guardiola na capital mexicana, al\u00ed deixaron gravada a seguinte inscrici\u00f3n \u00ab\"Ferdinandi Cort\u00e9s ossa servatur hic famosa\"\u00bb.\nEn 1716 unha remodelaci\u00f3n do templo de San Francisco obrigou aos franciscanos a exhumaren os restos e trasladalos \u00e1 parte posterior do retablo maior, lugar no que permanecer\u00edan durante 78 anos.\nEn 1794 as autoridades da vicerreinado exhumaron novamente os restos de Cort\u00e9s co fin de cumprir cos desexos do conquistador de M\u00e9xico que nunha ocasi\u00f3n solicitou ser sepultado na igrexa contigua ao hospital de Jes\u00fas (M\u00e9xico), as\u00ed que sacaron a osamenta de Cort\u00e9s do templo de San Francisco que xac\u00eda no seu nicho nunha urna de madeira e cristal con asas de prata e co escudo de armas do Marqu\u00e9s de Oaxaca pintado na cabeceira da urna. Os seus restos foron trasladados con gran pompa ao que se cr\u00eda ser\u00eda a s\u00faa \u00faltima morada, coloc\u00e1ronse brand\u00f3ns de prata sobre o sepulcro e dentro do templo erixiuse un z\u00f3colo e sobre o z\u00f3colo un busto do conquistador, nese sitio os seus restos descansar\u00edan durante 23 anos.\nEn 1823, aos dous anos da Independencia de M\u00e9xico iniciouse o memorial para honrar aos insurxentes mortos durante a guerra de independencia, cuxos restos foron levados \u00e1 cidade de M\u00e9xico e depositados na catedral. Un gran movemento nacionalista xurdiu entre os habitantes da capital mexicana ao grado que se temeu que unha turba asaltase o templo para tomar os restos de Cort\u00e9s, por iso o ministro mexicano Lucas Alam\u00e1n e o capel\u00e1n maior do Hospital desmantelaron na noite do 15 de setembro o mausoleo, en tanto o busto e demais ornamentos foron enviados a Italia para facer crer aos axitadores que os restos mortais de Cort\u00e9s sa\u00edran do pa\u00eds. En realidade a urna coa osamenta foi escondida baixo a tarima do templo do hospital de Jes\u00fas (M\u00e9xico) e durante trece anos os restos permaneceron escondidos al\u00ed.\nEn 1836, xa acougadas as paix\u00f3ns, extra\u00e9ronse os restos e foron depositados nun nicho que se constru\u00edu na parede do templo ao car\u00f3n de onde estivo o mausoleo, nese lugar repousaron os restos durante 110 anos ata ser atopados. O ministro Lucas Alam\u00e1n nalg\u00fan momento informou \u00e1 embaixada espa\u00f1ola do lugar no cal depositaran os restos de Cort\u00e9s.\nEn 1946, alg\u00fans historiadores do Colexio de M\u00e9xico tiveron acceso a acta notarial na cal se detallaba a \u00faltima morada de Cort\u00e9s e decidiron buscar os restos. O domingo 24 de novembro do mesmo ano os historiadores atoparon o nicho que gardaba a urna, logo de realizar alg\u00fans estudos para autentificar os \u00f3sos procederon a restaurar a urna e recomendaron conservar os restos de Hern\u00e1n Cort\u00e9s no mesmo lugar. O 28 de novembro de 1946 o presidente de M\u00e9xico Manuel \u00c1vila Camacho expediu un decreto mediante o cal conferiu ao Instituto Nacional de Antropolox\u00eda e Historia a custodia dos restos mortais de Hern\u00e1n Cort\u00e9s.\nO 9 de xullo de 1947 inhum\u00e1ronse de novo os restos no mesmo lugar no que os atoparon e p\u00faxose sobre o muro da igrexa unha placa de bronce co escudo de armas de Cort\u00e9s gravado e a inscrici\u00f3n:\nHoxe en d\u00eda, os restos do conquistador espa\u00f1ol descansan no lugar que elixiu na s\u00faa mocidade para ser sepulto: o templo do Hospital de Jes\u00fas. Desafortunadamente, a vella igrexa at\u00f3pase no abandono e con poucos medios para poder asegurarse a s\u00faa debida restauraci\u00f3n.\nA lenda negra.\nA peor mancha na folla de servizos de Cort\u00e9s \u00e9 que consentiu a tortura de Cuauht\u00e9moc e do cacique de Tacuba, xa que os soldados estaban sedentos de ouro, e cr\u00edan que este ti\u00f1a que saber onde se atopaba. \u00c1mbolos dous foron aforcados no ano 1525 na funesta expedici\u00f3n \u00e1s Hibueras, por sospeitas de traiz\u00f3n.\nOs seus inimigos intrigaron na corte do emperador Carlos V, acus\u00e1ndoo de detraer ouro do quinto real e do repartimento aos conquistadores e sospeitando que dera orde de envelenar \u00e1 s\u00faa esposa Catalina Ju\u00e1rez e a varios dos enviados con provisi\u00f3ns reais. Desterrado de M\u00e9xico, foi a Castela para reclamar a gobernaci\u00f3n de Nova Espa\u00f1a, pero s\u00f3 conseguiu o marquesado do Val e d\u00e9ronlle terras preto do estado actual de Oaxaca.\nHern\u00e1n Cort\u00e9s morreu o venres 2 de decembro do ano 1547 en Castilleja de la Costa, tratando de volver \u00e1s s\u00faas posesi\u00f3ns americanas.\nMonumentos e representaci\u00f3ns art\u00edsticas en M\u00e9xico.\nEn M\u00e9xico existen poucas representaci\u00f3ns de Cort\u00e9s. Con todo, moitos puntos xeogr\u00e1ficos de interese levan o seu nome, desde o castelo na cidade de Cuernavaca a nomes de r\u00faas en toda a Rep\u00fablica Mexicana.\nUn dos poucos monumentos aut\u00e9nticos da cidade de M\u00e9xico est\u00e1 no paso entre os volc\u00e1ns Iztacc\u00edhuatl e Popocat\u00e9petl, por onde Cort\u00e9s levou aos seus soldados na s\u00faa marcha \u00e1 Cidade de M\u00e9xico. Actualmente \u00e9 co\u00f1ecido como o Paso de Cort\u00e9s.\nO muralista Diego Rivera pintou varias representaci\u00f3ns del, pero a m\u00e1is famosa m\u00f3strao como unha figura poderosa e sinistra, xunto coa Malinche nun dos murais no Palacio Nacional da Cidade de M\u00e9xico.\nEn 1981, o ent\u00f3n presidente de M\u00e9xico Jos\u00e9 L\u00f3pez Portillo tratou de promover o reco\u00f1ecemento p\u00fablico de Hern\u00e1n Cort\u00e9s. En primeiro lugar, fixo p\u00fablica unha copia do busto de Cort\u00e9s feita por Manuel Tols\u00e1 no Hospital de Jes\u00fas Nazareno cunha cerimonia oficial, pero pronto un grupo nacionalista tratou de destru\u00edla, polo que tivo que ser retirado da vista do p\u00fablico. Hoxe en d\u00eda a copia do busto at\u00f3pase no \"Hospital de Jes\u00fas\" nun recuncho pouco visitado, mentres que o orixinal at\u00f3pase en N\u00e1poles, Italia, na Vila Pignatelli (propiedade dos descendentes de Cort\u00e9s).\nM\u00e1is tarde, outro monumento co\u00f1ecido como \"Monumento \u00e1 Mestizaxe\" de Juli\u00e1n Mart\u00ednez e M. Maldonado (1982) foi comisionado por L\u00f3pez Portillo para ser posto no \"Z\u00f3colo\" (praza principal) da delegaci\u00f3n de Coyoac\u00e1n (cidade de M\u00e9xico), cerca do lugar onde Cort\u00e9s tivo a s\u00faa casa de campo. Debido \u00e1s protestas p\u00fablicas, tivo que ser trasladado a un parque pouco co\u00f1ecido, o Xard\u00edn Xicot\u00e9ncatl no Barrio de San Diego Churubusco, cerca do ex-convento de Churubusco. A estatua mostra a Cort\u00e9s, a Malinche e o seu fillo.\nHai outra estatua de Cort\u00e9s, realizada por Sebasti\u00e1n Aparicio, na cidade de Cuernavaca, estado de Morelos. Atop\u00e1base no popular hotel \"El Casino de la Selva\". A figura de Cort\u00e9s \u00e9 apenas reco\u00f1ecible polo que provocou moi pouca pol\u00e9mica. O hotel foi pechado para facer un centro comercial, e a estatua quedou f\u00f3ra da exhibici\u00f3n p\u00fablica por disposici\u00f3n de COSTCO, o construtor do centro comercial, e ata a data non est\u00e1 dispo\u00f1ible ao p\u00fablico."}
{"id": "19841", "revid": "56817", "url": "https://gl.wikipedia.org/wiki?curid=19841", "title": "1560", "text": "Outros.\nHistoria ano a ano"}
{"id": "19842", "revid": "25871", "url": "https://gl.wikipedia.org/wiki?curid=19842", "title": "1559", "text": "Outros.\nHistoria ano a ano"}
{"id": "19843", "revid": "181", "url": "https://gl.wikipedia.org/wiki?curid=19843", "title": "Abkhazo", "text": ""}
{"id": "19845", "revid": "181", "url": "https://gl.wikipedia.org/wiki?curid=19845", "title": "Asturiano", "text": ""}
{"id": "19847", "revid": "65337", "url": "https://gl.wikipedia.org/wiki?curid=19847", "title": "Moctezuma II", "text": "Moctezuma Xocoyotzin, nado e finado en Tenochtitl\u00e1n o 29 de xu\u00f1o de 1520, cuxo nome incl\u00fae as variantes de escrita Motecuhzomatzin, Montezuma, Moteuczoma, Motecuhzoma, Mot\u0113ucz\u014dmah, Muteczuma, e co\u00f1ecido retrospectivamente polas fontes europeas como Moctezuma II, foi o noveno tlatoani de Tenochtitl\u00e1n e o sexto \"Huey Tlatoani\" ou emperador do Imperio Azteca, que reinou dende o ano 1502 ou 1503 at\u00e9 o 1520. O primeiro contacto entre as civilizaci\u00f3ns ind\u00edxenas de Mesoam\u00e9rica e os europeos produciuse durante o seu reinado, e foi asasinado polos espa\u00f1ois durante as fases iniciais da conquista espa\u00f1ola do Imperio Azteca, cando o conquistador Hern\u00e1n Cort\u00e9s e os seus homes loitaron para tomar a capital azteca, Tenochtitl\u00e1n. Durante o seu reinado, o Imperio Azteca acadou a s\u00faa m\u00e1xima expansi\u00f3n. A trav\u00e9s da guerra, Moctezuma expandiu o territorio polo sur ata Xoconosco en Chiapas e o istmo de Tehuantepec, e incorporou aos pobos zapoteca e yopi dentro do seu imperio. Cambiou o sistema previo e meritocr\u00e1tico da xerarqu\u00eda social e ampliou a divisi\u00f3n entre os \"pipiltin\" (nobres) e os \"macehualtin\" (xente do com\u00fan) prohibindo \u00e1 xente com\u00fan traballar nos palacios reais.\nMalia que o goberno de Moctezuma II foi sucedido por outros dous l\u00edderes aztecas logo da s\u00faa morte, os seus reinados foron moi breves e o imperio colapsou rapidamente con eles. As representaci\u00f3ns hist\u00f3ricas de Moctezuma caracteriz\u00e1ronse por amosar o seu papel como gobernante dunha naci\u00f3n derrotada, e moitas fontes describ\u00edrono como d\u00e9bil, supersticioso e indeciso. A s\u00faa historia segue sendo unha das narrativas de conquista m\u00e1is co\u00f1ecidas da historia do contacto europeo cos nativos americanos, e foi mencionada ou retratada en numerosas obras de ficci\u00f3n hist\u00f3rica e cultura popular.\nNome.\nA pronunciaci\u00f3n do seu nome en lingua n\u00e1huatl \u00e9 [motek\u02b7\u02c8so\u02d0ma]. \u00c9 unha palabra composta dun substantivo, \"tecuhtli\", que quere dicir \"se\u00f1or\" e un verbo, que quere dicir \"engurrar o ce\u00f1o con rabia\", e por iso o seu nome interpr\u00e9tase como \"\u00e9 quen engurra o ce\u00f1o como un se\u00f1or\" ou \"aquel que se anoxa \u00e1 maneira dos nobres.\" O seu nome en glifo, que se amosa na esquina superior esquerda da imaxe do \"Codex Mendoza\", componse dun diadema (\"xiuhuitzolli\") sobre o cabelo liso cunha dilataci\u00f3n de orellas, un nasal separado e un rolo que denota a fala.\nN\u00famero real.\nOs aztecas non usaban n\u00fameros reais; foron dados retroactivamente polos historiadores para distinguilo m\u00e1is facilmente do primeiro Moctezuma, referido como Moctezuma I. As cr\u00f3nicas aztecas ch\u00e1mano \"Motecuhzoma Xocoyotzin\", mentres que Moctezuma I era co\u00f1ecido como \"Motecuhzoma Ilhuicamina\" ou \"Huehuemotecuhzoma\" (\"Vello Moctezuma\"). \"Xocoyotzin\" ([\u0283oko\u02c8jotsin]) quere dicir \"o mozo honrado\" (a partir de \"xocoyotl\" [fillo m\u00e1is novo] + sufixo \"-tzin\" engadido a substantivos ou nomes persoais cando se fala deles con deferencia).\nCoroaci\u00f3n.\nO ano no que Moctezuma foi coroado \u00e9 incerto. A maior\u00eda dos historiadores suxiren que o ano m\u00e1is probable \u00e9 1502, a\u00ednda que outros post\u00falanse a prol do ano 1503. Unha obra conservada no Art Institute of Chicago co\u00f1ecida como a Pedra dos Cinco Soles \u00e9 unha inscrici\u00f3n escrita en pedra que representa os Cinco Soles e unha data no calendario azteca, 1 crocodilo 11 cana, que \u00e9 o equivalente ao 15 de xullo de 1503 no calendario gregoriano. Alg\u00fans historiadores cren que esta \u00e9 a data exacta na que tivo lugar a coroaci\u00f3n. Por\u00e9n, a maior\u00eda dos documentos din que a coroaci\u00f3n de Moctezuma ocorreu no ano 1502 e, polo tanto, a maior\u00eda dos historiadores cren que esta foi a data real.\nAntecedentes.\nMoctezuma II, herdeiro de Aoitzotl, era o gobernante da cidade de Tenochtitl\u00e1n. A s\u00faa personalidade era m\u00e1is a dun literato (en nahaitl, \"tlatimine\") c\u00e1 dun guerreiro. Era un sacerdote e xefe da Calmecac, a escola das clases superiores.\nEn 1502, despois de asumir o poder, el destitu\u00edu a maior\u00eda das autoridades e substitu\u00edunas por exalumnos seus. Para se distanciar das persoas com\u00fans creou un elaborado ritual, que intriga os estudosos. Creou un templo especial, dedicado aos deuses das cidades conquistadas, no interior do templo de Hoitcilopochtli. Durante o seu reinado aumentou o poder da cidade de Tenochtitl\u00e1n para, posteriormente, dominar as cidades irm\u00e1s de Texcoco e Tlatelolco.\nContacto cos espa\u00f1ois.\nDi unha lenda que xurdiron oito sinais, nos dez anos anteriores \u00e1 chegada dos conquistadores espa\u00f1ois, que indicabanque o imperio azteca entrar\u00eda en colapso:\nNa primavera de 1519, recibiu as primeiras noticias de estra\u00f1os chegando \u00e1 costa do seu imperio. Moctezuma enviou un embaixador con d\u00faas roupas, unha do deus Tlaloc e outra do deus Quetzalcoatl. Cada un destes deuses aztecas ti\u00f1a os seus atributos: Tlaloc ti\u00f1a unha m\u00e1scara que fac\u00eda parecer que usase lentes; xa Quezalcoatl ti\u00f1a unha m\u00e1scara cunha barba. O embaixador azteca, ao ver o espa\u00f1ol Hern\u00e1n Cort\u00e9s, pensou que o conquistador ti\u00f1a os atributos de Quezalcoatl e vestiuno como o deus. En seguida, informou a Moctezuma ao respecto. Cort\u00e9s decidiu marchar ata Tenochtitl\u00e1n. Moctezuma tentou evitar a s\u00faa aproximaci\u00f3n mandando m\u00e1is presentes; por\u00e9n a miraxe do ouro era irresist\u00edbel para os espa\u00f1ois. Moctezuma tam\u00e9n enviou meigos, sacerdotes e mesmo un dos seus embaixadores, Tcihuacpopoca, que finxiu ser o emperador. Moctezuma enviou a\u00ednda m\u00e1is presentes cando Cort\u00e9s se aproximou de Tenochtitl\u00e1n.\nO 8 de novembro de 1519, Moctezuma encontrouse con Hern\u00e1n Cort\u00e9s, a quen consideraba ser o deus Quetzalcoatl. Cando Cort\u00e9s chegou en Tenochtitl\u00e1n, Moctezuma regaloulle flores do seu propio xard\u00edn, que era a m\u00e1is alta honra que poder\u00eda ofrecer. Cort\u00e9s ordenoulle que suspendese todos os sacrificios humanos: Moctezuma concordou; o sangue do templo foi lavado e as imaxes dos deuses aztecas foron substitu\u00eddas por iconas do cristianismo. Moctezuma mesmo concordou en ser bautizado e declarouse un s\u00fabdito do rei Carlos I de Espa\u00f1a. Moctezuma recebiu a Cort\u00e9s no palacio de Axayacatl con todos os seus homes e 3.000 ind\u00edxenas aliados.\nXusta indignaci\u00f3n.\nRel\u00e1tase que despois de se someter aos espa\u00f1ois, Montezuma estudaba coidadosamente a relixi\u00f3n cristi\u00e1 posibelmente co fin de inclu\u00edr a s\u00faa figura maior, Cristo, no pante\u00f3n de deuses que adoraba.\nAo ser informado sobre a cerimonia da eucarist\u00eda explotou indignado diante de Cort\u00e9s :\nP\u00f3dese comprender a indignaci\u00f3n do emperador xa que, ao contrario dos cristi\u00e1ns, os aztecas ofrec\u00edan o seu sangue e o seu coraz\u00f3n aos seus deuses, tomando Cort\u00e9s como un monstro que se permit\u00eda devorar o seu deus.\nA\u00ednda que houbese moita boa vontade por parte de Montezuma para aceptar a relixi\u00f3n que se lle impu\u00f1a, hab\u00eda unha enorme dificultade para a comprender, a\u00ednda que, como home moi relixioso, desexaba sinceramente convencerse. Noutra ocasi\u00f3n, c\u00f3ntase, ter\u00eda verbalizado a seguinte confusi\u00f3n :\nDespois da morte de Moctezuma.\nOs sacerdotes de Montezuma previron a chegada de Cort\u00e9s, en 1519, como a volta do lendario deus-rei Quetzalc\u00f3atl, vido do leste. Isto causou unha certa d\u00fabida e indecisi\u00f3n pola s\u00faa parte, explorada por Cort\u00e9s, que o fixo ref\u00e9n e forzouno a negociar co seu pobo. Debido \u00e1 a s\u00faa proposta de institu\u00edr o pagamento de tributos a Espa\u00f1a, foi deposto en 1521 e atacado polos espa\u00f1ois. Foi ferido e morreu tres d\u00edas despois. Foi sucedido por Cuauhtemoc.\nCoitl\u00e1huac morreu pouco tempo despois de var\u00edola e foi substitu\u00eddo por un adolecente, Cuauht\u00e9moc. No ano seguinte, o imperio azteca xa sucumbira totalmente ao control espa\u00f1ol. Durante o per\u00edodo da conquista, a filla de Moctezuma, Techichpotcin, resultou a herdeira da riqueza do rei e recibiu o nome crist\u00e1n de \"Isabel\". Posteriormente casou con varios espa\u00f1ois."}
{"id": "19848", "revid": "98629", "url": "https://gl.wikipedia.org/wiki?curid=19848", "title": "1558", "text": "Outros.\nHistoria ano a ano"}
{"id": "19849", "revid": "23204", "url": "https://gl.wikipedia.org/wiki?curid=19849", "title": "1557", "text": "Outros.\nHistoria ano a ano"}
{"id": "19850", "revid": "75439", "url": "https://gl.wikipedia.org/wiki?curid=19850", "title": "Campos do Jord\u00e3o", "text": "Campos do Jord\u00e3o \u00e9 unha cidade tur\u00edstica con clima de monta\u00f1a do estado de S\u00e3o Paulo. Fica a uns 165\u00a0km da capital, por d\u00faas modernas estradas. No inverno \u00e9 moi visitada polo seu clima, que lembra o de rexi\u00f3ns da Su\u00edza ou Austria (o fr\u00edo pode chegar ata mesmo a -5\u00a0\u00b0C en noites moi fr\u00edas). Os seus caf\u00e9s, os hoteis de estilo alpino, e o seu Festival de Inverno de m\u00fasica erudita reciben, nesa \u00e9poca, milleiros de visitantes e tam\u00e9n estudantes de m\u00fasica que buscan perfeccion\u00e1rense estudando coas orquestras que se presentan no Festival.\nMoitas persoas ricas te\u00f1en grandes mansi\u00f3ns nos barrios densamente arborizados da cidade, que habitan na temporada de inverno. A clase media costuma transladarse por per\u00edodos m\u00e1is curtos: fins de semana ou mesmo facendo unha visita dun d\u00eda, apenas. Pola cantidade de visitantes p\u00f3dese comparar o movemento na cidade no inverno coas cidades de praia durante os meses de ver\u00e1n."}
{"id": "19851", "revid": "23204", "url": "https://gl.wikipedia.org/wiki?curid=19851", "title": "Lloren\u00e7 Villalonga", "text": "Lloren\u00e7 Villalonga i Pons, nado en Palma en 1897 e finado en 1980, foi un escritor mallorqu\u00edn en lingua catal\u00e1.\nTraxectoria.\nFillo dun militar que proced\u00eda da oligarqu\u00eda local, viviu en diferentes cidades seguindo os destinos dos seus pais, residindo en 1903 na Coru\u00f1a. Estudou medicina en Barcelona e Zaragoza, facendo a especialidade de psiquiatr\u00eda en Par\u00eds, onde co\u00f1eceu as obras de Marcel Proust. De volta a Mallorca instalouse como psiquiatra e foi subdirector do psiqui\u00e1trico provincial ata 1967, colaborando con publicaci\u00f3ns literarias da illa e sendo director da revista literaria \"Brisas\" entre 1934 e 1936.\nTrala guerra civil trasladouse a vivir a Binissalem e dedicouse a escribir. Redactou a primeira versi\u00f3n de \"Bearn o La sala de les nines\" en 1945, presentada ao Premio Nadal de 1955. Ao ano seguinte editouse por primeira vez, na s\u00faa versi\u00f3n en castel\u00e1n, e ata 1961 non se publicou a versi\u00f3n catal\u00e1.\nBoa parte das s\u00faas obras c\u00e9ntranse, nun ton pesimista, no conflito entre o mundo antigo e o da posguerra.\nObras.\nTeatro.\nA s\u00faa peza breve \"A Tuta e a Ramoneta\" foi representada en 1983 polo grupo Sarabela Teatro, traducida por Xos\u00e9 Lu\u00eds Grande Grande en 1984, nos Cadernos da Escola Dram\u00e1tica Galega."}
{"id": "19852", "revid": "15490", "url": "https://gl.wikipedia.org/wiki?curid=19852", "title": "1556", "text": "Outros.\nHistoria ano a ano"}
{"id": "19853", "revid": "5312", "url": "https://gl.wikipedia.org/wiki?curid=19853", "title": "1555", "text": "1555 (MDLV) foi un ano com\u00fan comezado en martes segundo o calendario xuliano.\nOutros.\nHistoria ano a ano"}
{"id": "19854", "revid": "25871", "url": "https://gl.wikipedia.org/wiki?curid=19854", "title": "Auroville", "text": "Auroville \u00e9 unha cidade internacional preto de Pondicherry, no sur da India, constru\u00edda co prop\u00f3sito de plasmar a unidade dentro da diversidade humana. Conta con 1780 habitantes (2005) deles 736 son indios, 262 franceses, 226 alem\u00e1ns, 85 italianos, 77 holandeses, 61 norteamericanos, 50 brit\u00e1nicos e os demais orixinarios de 33 pa\u00edses do mundo.\nFoi fundada dentro dos principios do ioga integral, desenvolvida por Sri Aurobindo."}
{"id": "19855", "revid": "23204", "url": "https://gl.wikipedia.org/wiki?curid=19855", "title": "1553", "text": "Outros.\nHistoria ano a ano"}
{"id": "19856", "revid": "98629", "url": "https://gl.wikipedia.org/wiki?curid=19856", "title": "1552", "text": ""}
{"id": "19858", "revid": "6", "url": "https://gl.wikipedia.org/wiki?curid=19858", "title": "1551", "text": "Outros.\nO Conde de Salinas vende as Terras de Ribadeo entre o Eo e o Navia.\nHistoria ano a ano"}
{"id": "19859", "revid": "56817", "url": "https://gl.wikipedia.org/wiki?curid=19859", "title": "1550", "text": "Outros.\nHistoria ano a ano"}
{"id": "19860", "revid": "56817", "url": "https://gl.wikipedia.org/wiki?curid=19860", "title": "1549", "text": "Outros.\nHistoria ano a ano"}
{"id": "19862", "revid": "23204", "url": "https://gl.wikipedia.org/wiki?curid=19862", "title": "Panadar\u00eda", "text": "Unha panadar\u00eda ou panader\u00eda \u00e9 o local onde se confeccionan e comercializan pans e tam\u00e9n pasteis.\nAspectos comerciais.\nSendo considerada unha actividade comercial, as panadar\u00edas actualmente buscan promover a venda de varios produtos. Al\u00e9n dos pans e bolos, tam\u00e9n se poden encontrar bebidas, doces, xeados e os produtos m\u00e1is vendidos nos supermercados. As\u00ed, nunha panadar\u00eda moderna non se vende s\u00f3 pan, sen\u00f3n unha mestura de produtos."}
{"id": "19863", "revid": "336", "url": "https://gl.wikipedia.org/wiki?curid=19863", "title": "Panader\u00eda", "text": ""}
{"id": "19864", "revid": "605", "url": "https://gl.wikipedia.org/wiki?curid=19864", "title": "Anorexia", "text": ""}
{"id": "19865", "revid": "23204", "url": "https://gl.wikipedia.org/wiki?curid=19865", "title": "1548", "text": "Outros.\nHistoria ano a ano"}
{"id": "19866", "revid": "56817", "url": "https://gl.wikipedia.org/wiki?curid=19866", "title": "1547", "text": "Outros.\nHistoria ano a ano"}
{"id": "19867", "revid": "56817", "url": "https://gl.wikipedia.org/wiki?curid=19867", "title": "1546", "text": "Outros.\nHistoria ano a ano"}
{"id": "19868", "revid": "98629", "url": "https://gl.wikipedia.org/wiki?curid=19868", "title": "1545", "text": "Outros.\nHistoria ano a ano"}
{"id": "19869", "revid": "98629", "url": "https://gl.wikipedia.org/wiki?curid=19869", "title": "1542", "text": "Outros.\nHistoria ano a ano"}
{"id": "19870", "revid": "43749", "url": "https://gl.wikipedia.org/wiki?curid=19870", "title": "Francisco Jos\u00e9 de Goya", "text": ""}
{"id": "19871", "revid": "92340", "url": "https://gl.wikipedia.org/wiki?curid=19871", "title": "Paul Barras", "text": "Paul Fran\u00e7ois Jean Nicolas, vizconde de Barras, nado en Fox-Amphoux en 1755 e finado en 1829, foi un pol\u00edtico revolucionario franc\u00e9s.\nTraxectoria.\nNaceu no seo dunha familia da pequena nobreza provenzal. Aos dezaseis anos entrou como cadete no rexemento de Languedoc, destinado \u00e1 India. En 1776 participou na defensa de Pondicherry diante os brit\u00e1nicos, ata a capitulaci\u00f3n francesa o 18 de outubro de 1778, cando co resto da gornici\u00f3n volta a Francia. En 1782 participa nunha expedici\u00f3n ao sueste asi\u00e1tico, e tras o Tratado de Par\u00eds (1783) deixa o ex\u00e9rcito.\nTras a Revoluci\u00f3n Francesa inscr\u00edbese na francmasoner\u00eda e no club dos xacobinos. Entra como delegado na Convenci\u00f3n Nacional polo departamento de Var. \u00danese ao deputados da Montagne e vota a favor da pena de morte para Lu\u00eds XVI (1793). A Convenci\u00f3n env\u00edao aos departamentos do sueste, fai fronte \u00e1s insurrecci\u00f3ns que se organizan en Toulon e Marsella e conf\u00eda a un desco\u00f1ecido capit\u00e1n de artiller\u00eda, Napole\u00f3n Bonaparte, a defensa das costas de Provenza.\nBarras foi un dos principais responsables, con Jean-Lambert Tallien e Joseph Fouch\u00e9, da ca\u00edda de Robespierre o 9 de termidor (27 de xullo de 1794). Barras conv\u00e9rtese en membro do Directorio que se encarga do poder executivo. O nomeamento de Bonaparte como xefe do ex\u00e9rcito de Italia posibilitou o mantemento do Directorio.\nTras o golpe de estado do 18-19 de brumario, Barras dimite e marcha ao exilio en Bruxelas e Roma."}
{"id": "19873", "revid": "137182", "url": "https://gl.wikipedia.org/wiki?curid=19873", "title": "Santorini", "text": "Santorini (grego \u03a3\u03b1\u03bd\u03c4\u03bf\u03c1\u03af\u03bd\u03b7), ou Santorino, \u00e9 unha illa volc\u00e1nica localizada no mar Exeo, preto de 200\u00a0km ao sueste da cidade de Atenas, Grecia nas coordenadas aproximadas de 36.40\u00b0 N e 25.40\u00b0 E. Para al\u00e9n da illa principal, Santorini ten nas as s\u00faas proximidades diversos illotes, formando un grupo case circular de illas, vestixio da grande erupci\u00f3n que esnaquizou a illa. O grupo de illas \u00e9 tam\u00e9n co\u00f1ecido por Thira or Thera (\u0398\u03b7\u03c1\u03b1). Santorini sit\u00faase no extremo sur do grupo das C\u00edclades, tendo unha \u00e1rea total de aproximadamente 73\u00a0km\u00b2. En 2001 ti\u00f1a unha poboaci\u00f3n de 13.600 habitantes. A illa debe o seu nome a Santa Irene, nome polo cal os venecianos a denominaban. Era anteriormente co\u00f1ecida por Kallisti, Strongili ou Thera, nome que a\u00ednda hoxe ostenta en grego.\nSantorini \u00e9 o volc\u00e1n m\u00e1is activo do denominado \"Arco Exeo\", estando constitu\u00eddo por unha gran caldeira submersa, rodeada polos restos dos seus flancos. A forma actual da illa d\u00e9bese en gran parte \u00e1 erupci\u00f3n que aproximadamente 3.500 anos atr\u00e1s destru\u00edu o seu territorio. Aquela erupci\u00f3n, de enorme proporci\u00f3ns, creou a actual caldeira e produciu dep\u00f3sitos pirocl\u00e1sticos con algunhas centenas de metros de espesura que recubriron todo o que restou da illa e a\u00ednda atinxiron grandes \u00e1reas do Exeo e dos territorios veci\u00f1os.\nO impacto daquela erupci\u00f3n f\u00edxose sentir en todo o mundo, mais con particular intensidade na bac\u00eda do mar Mediterr\u00e1neo. A erupci\u00f3n parece estar ligada ao colapso da civilizaci\u00f3n Minoica, na illa de Creta, sita s\u00f3 70\u00a0km ao sur.\n\u00c9poca minoica.\nA comezos do s\u00e9culo XX, o arque\u00f3logo brit\u00e1nico Arthur Evans chegou a Creta e comezou a escavar nun asentamento nun outeiro chamado \u039anossos. Nel descubriu ru\u00ednas elaboradas que estimou que pertenc\u00edan ao imperio minoico. Os minoicos posu\u00edan uns co\u00f1ecementos de enxe\u00f1ar\u00eda como non se volver\u00edan a ver en varios s\u00e9culos. Evans desenterrou un magn\u00edfico trono de pedra que atopou no centro dun complexo palacial de 4.000 anos de antig\u00fcidade. Este palacio ti\u00f1a catro andares, m\u00e1is de 1.300 cuartos e estaba conectado por miles de pasadizos. No resto da illa non exist\u00edan grandes arquitecturas de ning\u00fan tipo e os edificios co\u00f1ecidos eran de pallabarro e ti\u00f1an un m\u00e1ximo de catro pezas. Ademais, o sistema de conduci\u00f3n da auga carretaba tanto auga quente como fr\u00eda, a primeira procedente de fontes xeot\u00e9rmicas, as\u00ed como cloacas. Todo isto preced\u00eda a enxe\u00f1ar\u00eda grega e romana en m\u00e1is de 1.000 anos.\nA conexi\u00f3n coa Atl\u00e1ntida.\nDebido a estes avances na arquitectura e a tecnolox\u00eda, p\u00e9nsase que a civilizaci\u00f3n minoica puido ser a que dese orixe ao mito da Atl\u00e1ntida referido por Plat\u00f3n. A isto s\u00famaselle na actualidade a evidencia s\u00edsmica e vulcanol\u00f3xica, dado que a civilizaci\u00f3n minoica desapareceu repentinamente, no cumio da s\u00faa riqueza e poder, como tam\u00e9n sinala Plat\u00f3n. P\u00e9nsase que varios tsunamis asolagaron a illa de Creta arredor do 1500 a.C. procedentes da illa de Santorini (co\u00f1ecida na altura como Thera), da que s\u00f3 dista 100 millas.\nSantorini pos\u00fae unha enorme caldeira volc\u00e1nica que arrodea unha illa no seu centro. P\u00e9nsase que esta illa foi v\u00edtima da erupci\u00f3n volc\u00e1nica m\u00e1is poderosa da historia, que proxectou 30 Km\u00b3 de magma at\u00e9 unha altura de 36\u00a0km.\nEn 1966, o arque\u00f3logo James Maber Jr. descubriu unha cidade antiga no per\u00edmetro da illa. A vila estaba bastante intacta, como Pompeia, recuberta de cinza. De feito, a totalidade da illa de Santorini est\u00e1 cuberta por dep\u00f3sitos volc\u00e1nicos procedentes dunha \u00fanica erupci\u00f3n que se estende m\u00e1is de 30 m. Por baixo dela, os arque\u00f3logos te\u00f1en descuberto m\u00e1is vivendas con canos sofisticados e sistemas avanzados como os de Knossos.\nA illa-cidade de Atlantis describ\u00edase como unha serie de c\u00edrculos conc\u00e9ntricos de terra e auga, conectado cada un deles co mar a trav\u00e9s dun canal profundo. Tam\u00e9n se describen peiraos para numerosas naves e unha calzada para descargar as mercador\u00edas. Os frescos atopados mostran algo que se lle parece e mostran tam\u00e9n unha cidade grande na illa.\nPlat\u00f3n indica que a fonte do mito de Atlantis \u00e9 Exipto, por medio de Sol\u00f3n. Os exipcios chamaban a Atlantis \"Kepchu\", o mesmo que a Creta. Espec\u00falase coa posibilidade de que alg\u00fans sobreviventes do desastre volc\u00e1nico minoico pedisen axuda a Exipto, xa que se trataba da outra \u00fanica civilizaci\u00f3n avanzada na altura.\nA Akrotiri minoica.\nO arque\u00f3logo Spyridon Marinatos levou a cabo escavaci\u00f3ns no lugar de Akrotiri a partir de 1967. Grazas a elas, Thera \u00e9 o sitio da cultura minoica mellor co\u00f1ecido f\u00f3ra de Creta, que ser\u00eda a patria desta civilizaci\u00f3n. A illa non se chamaba Thera naquela altura. S\u00f3 se ten desenterrado o extremo sur dunha cidade grande, a cal ten revelado complexos de edificios de varios andares, r\u00faas e prazas, con restos de paredes de at\u00e9 8 m. de altura, todo iso soterrado na cinza solidificada. O sitio non era un complexo palacial como os cretense, mais a calidade da s\u00faa f\u00e1brica e as exquisitas pinturas murais mostran que tampouco era un simple punto de encontro de mercadores. Atopouso un obradoiro t\u00e9xtil, o que suxire que se puideron elaborar pezas de roupa para exportar.\nAtop\u00e1ronse escaleiras intactas en moitas casas e xarras para a almacenaxe (pithoi), mu\u00ed\u00f1os de man e cer\u00e1mica. Os restos arqueol\u00f3xicos m\u00e1is importantes atopados en Akrotiri son os frescos, que te\u00f1en mantidas as s\u00faas cores orixinais moi ben, conservadas baixo moitos metros de cinza volc\u00e1nica. Estes frescos carecen do contido mitol\u00f3xico tan repetido na decoraci\u00f3n grega e cristi\u00e1. Un mostra homes recollendo azafr\u00e1n, que lle ofrecen estigmas desta planta a unha dama, talvez unha divindade. Noutra casa apareceu dous ant\u00edlopes pintados cunha li\u00f1a confiada, decorativa e caligr\u00e1fica; outro fresco famoso \u00e9 o dun pescador con dous f\u00edos con peixes, e outro \u00e9 unha froti\u00f1a de embarcaci\u00f3ns de recreo acompa\u00f1adas por touli\u00f1as, nas que unhas damas pasean baixo antucas.\nAs canles para a auga corrente e as casas de ba\u00f1o atopadas en Thera son as obras deste tipo m\u00e1is antigas co\u00f1ecidas. As canles circulan en sistemas xemelgos, o que indica que os seus habitantes dispu\u00f1an tanto de auga fr\u00eda como quente. A auga quente era probabelmente de orixe xeot\u00e9rmica, dada a proximidade do volc\u00e1n.\nA estrutura que protex\u00eda as ru\u00ednas cedeu en setembro de 2005, matando un turista e ferindo outros sete, polo que o sitio permanece fechado na actualidade.\nDataci\u00f3n.\nOs restos m\u00e1is antigos de ocupaci\u00f3n humana son do Neol\u00edtico Superior (IV Milenio), ou mesmo anteriores. Por\u00e9n, a comezos do II Milenio, Akrotiri tornouse nun dos portos m\u00e1is importantes do Mar Exeo da Idade de Bronce. T\u00e9\u00f1ense atopados obxectos procedentes non s\u00f3 de Creta, mais tam\u00e9n da Anatolia, Chipre, Siria, Exipto, o Dodecaneso e Grecia.\nA erupci\u00f3n minoica fornece un punto fixo a partir do cal se pode tentar fixar toda a cronolox\u00eda do II Milenio no Exeo. Hai rastros da erupci\u00f3n en toda a rexi\u00f3n e o propio sitio cont\u00e9n material procedente doutras culturas. A erupci\u00f3n produciuse durante o per\u00edodo Minoico Posterior IA en Creta e o Cicl\u00e1dico Posterior I nas illas circundantes.\nDesco\u00f1\u00e9cese, por\u00e9n, a data exacta da erupci\u00f3n. A dendrocronolox\u00eda recente e a dataci\u00f3n por radiocarbono indica que tivo lugar entre os anos 1650 e 1600 a.C. Por\u00e9n, estas datas non coinciden co rango de datas obtido a partir dos restos arqueol\u00f3xicos, que suxire os anos 1550 a 1500 a.C.\nAlg\u00fans estudosos pensan que as datas do radiocarbono est\u00e1n mal; outros propo\u00f1en recalibrar as cronolox\u00edas arqueol\u00f3xicas coas datas do radiocarbono; outros tentan procurar un compromiso entre as d\u00faas series de dataci\u00f3n. Modificar as datas da arqueolox\u00eda supor\u00eda, especialmente, modificar a cronolox\u00eda convencional Exipcia.\nA erupci\u00f3n volc\u00e1nica antiga.\n \nA devastadora erupci\u00f3n volc\u00e1nica de Thera tornouse no acontecemento m\u00e1is famoso do Axeo antes da ca\u00edda de Troia. A erupci\u00f3n puido ter ocasionado unha mudanza clim\u00e1tica na rexi\u00f3n oriental do Mediterr\u00e1neo. Foi unha das maiores erupci\u00f3ns volc\u00e1nicas no planeta nos \u00faltimos miles de anos.\nEfectos f\u00edsicos.\nA erupci\u00f3n estivo centrada nunha pequena illa xusto ao norte da illa actual de Nea Kameni, no centro da caldeira. Esta caldeira formouse hai varios centos de miles de anos co colapso do centro dunha illa circular causada polo baleirado da c\u00e1mara magm\u00e1tica durante unha erupci\u00f3n. Reencheuse varias veces con ignimbrita desde ent\u00f3n nun proceso repetido, a \u00faltima vez hai 21.000 anos. A parte norte da caldeira reencheuna o volc\u00e1n e desf\u00edxose de novo durante a erupci\u00f3n minoica. Antes desta, a caldeira constitu\u00eda un anel case continuo cunha \u00fanica entrada entre a diminuta illa de Aspronisi e Thera. A erupci\u00f3n destru\u00edu secci\u00f3ns do anel entre Aspronisi e Therasia e entre Therasia e Thera, creando dous novos canais.\nEn Santorini hai un dep\u00f3sito de tefra branca expulsada durante a erupci\u00f3n. Chega aos 60 metros de espesor a partir do nivel da terra anterior \u00e1 erupci\u00f3n. Esta camada div\u00eddese en tres faixas ben distintas que indican diferentes fases da erupci\u00f3n. A erupci\u00f3n expulsou m\u00e1is de 60\u00a0km\u00b3 de magma \u00e1 atmosfera. S\u00f3 a erupci\u00f3n do monte Tambora en 1815 (e talvez a do lago Taupo en 181) enviaron m\u00e1is material \u00e1 atmosfera nos \u00faltimos 5.000 anos.\nSantorini grega, bizantina e otom\u03ac.\nSantorini non foi ocupada durante o resto da Idade de Bronce, \u00e9poca durante a que os gregos se apoderaron de Creta.\nEn Knossos, nun contexto do Minoico Posterior IIIA (s\u00e9culo XIV a.C.) varios textos en lineal B que invocan a \"todos os deuses\", danlle primac\u00eda a unha entidade non co\u00f1ecida noutro sitio chamada \"qe-ra-si-ja\" e, unha vez, \"qe-ra-si-jo\". Se as terminaci\u00f3ns \"-ia[s]\" e \"-ios\" representan un sufixo \u00e9tnico, poder\u00edan significar \"O de Qeraos\". Se se aspira, *Qhera- resultar\u00eda \"Thera-\" en grego. \"Therasia\" e o seu xentilicio \"Therasios\" son ben co\u00f1ecidos no grego posterior; e, dado que \"-sos\" era un sufixo xenitivo na koin\u00e9 do Exeo, *Qerasos poder\u00edase abreviar en *Qera. Para outros, \"qe-ra-si-ja\" e \"qe-ra-si-jo\" ser\u00edan proba de androxinia, e tratar\u00edase do vidente lendario Tiresias.\nNos s\u00e9culos posteriores \u00e1 cat\u00e1strofe, os fenicios fundaron unha colonia en Thera.\nNo s\u00e9culo IX a.C. os dorios fundaron a cidade hel\u00e9nica principal de Mesa Vouno, a 396 m sobre o nivel do mar. M\u00e1is tarde dir\u00edan que lle deron o nome \u00e1 illa polo seu l\u00edder, Theras. Deixaron moitas inscrici\u00f3ns en pedra, na proximidade do templo de Apolo. P\u00e9nsase que estas inscrici\u00f3ns te\u00f1en unha natureza ritual debido ao seu grande tama\u00f1o, dese\u00f1o coidadoso e, nalg\u00fan caso, execuci\u00f3n por artes\u00e1ns distintos dos autores. Para alg\u00fan autor son simplemente pornogr\u00e1ficas.\nSegundo Her\u00f3doto, ap\u00f3s unha seca que durou sete anos, Thera enviou colonos a fundar cidades no norte de \u00c1frica, inclu\u00edda Cirene.\nNo s\u00e9culo V a.C., a Thera doria non se uniu \u00e1 Liga de Delos encabezada por Atenas. Durante a Guerra do Peloponeso ali\u00f1ouse coa tam\u00e9n doria Esparta contra Atenas. Os atenienses apoder\u00e1ronse da illa durante a guerra, mais perd\u00e9rona ap\u00f3s a Batalla de Aegospotami.\nComo o resto dos territorios gregos, Thera pasou a ser gobernada polos romanos e fixo parte da parte oriental do Imperio Romano cando este se dividiu e tornouse no Imperio Bizantino.\nDurante as Cruzadas, os francoss asent\u00e1ronse nela. No s\u00e9culo XIII, os venecianos anexion\u00e1rona ao Ducado de Naxos e mud\u00e1ronlle o nome para Santorini, isto \u00e9 \"Santa Irene\", o primeiro gobernante foi Iacopo Barozzi. Foi ocupado polo otom\u00e1n en 1537, Khayr al-Din Barbarroxa, pero foi evacuado e finalmente ocupado en 1576 por Piyale Pasha. Permaneceu en mans turcas, durante un certo per\u00edodo formou parte do ducado de Naxos concedido polo sult\u00e1n a Josep Nasi, durante s\u00e9culos, pero cunha autonom\u00eda considerable a partir do s\u00e9culo XVII; A revoluci\u00f3n grega sucedeu en 1821.\nEn 1956 produciuse un forte terremoto.\nSantorini moderna.\nSantorini foi anexionada por Grecia en 1912. Os asentamentos m\u00e1is importantes incl\u00faen Fira, Oia, Emporio, Kamari, Imerovigli, Pyrgos e Therasia.\nAkrotiri \u00e9 un centro arqueol\u00f3xico moi importante con ru\u00ednas da \u00e9poca minoica. A illa carece de r\u00edos e a auga \u00e9 escasa. At\u00e9 comezos do s\u00e9culo XX, os seus habitantes costumaban encher cisternas de auga de choiva que ca\u00eda nos seus tellados e patios e abastecerse de pequenos mananciais, as\u00ed como importar auga doutras partes de Grecia. Na actualidade existe unha planta desanilizadora que fornece de auga corrente, a\u00ednda que non pot\u00e1bel, \u00e1 maior\u00eda das casas.\nA industria principal \u00e9 o turismo e a illa \u00e9nchese de xente no ver\u00e1n. As canteiras de pedra p\u00f3mez fech\u00e1ronse en 1986 para conservar a caldeira de Santorini.\nEn Santorini tam\u00e9n se cultiva o vi\u00f1o, procedente da variedade de uva local Assyrtiko. As vides son moi vellas e resistentes \u00e1 filoxera, polo que non as houbo que substitu\u00edr cando a grande epidemia de filoxera de comezos do s\u00e9culo XX. Debido \u00e1 sequidade e aridez da terra, as uvas s\u00f3 producen entre un 10 e un 20% do que \u00e9 com\u00fan nas grandes zonas vi\u00f1ateiras do mundo.\nEn 1707 un volc\u00e1n submarino, formando o centro actual de actividade de Nea Kameni, e as erupci\u00f3ns centradas nel contin\u00faan - tres veces no s\u00e9culo XX, a \u00faltima en 1950. Santorini tam\u00e9n se viu afectada por un terremoto devastador en 1956. T\u00e9mese que, nalg\u00fan momento no futuro, o volc\u00e1n entrar\u00e1 de novo en erupci\u00f3n violenta."}
{"id": "19874", "revid": "1131", "url": "https://gl.wikipedia.org/wiki?curid=19874", "title": "Monte Hood", "text": "O Monte Hood, situado no norte do estado americano de Oreg\u00f3n, \u00e9 un estratovolc\u00e1n dormente. Sit\u00faase preto de 100 Km da cidade de Portland. \u00c9 a monta\u00f1a m\u00e1is alta de Oreg\u00f3n."}
{"id": "19876", "revid": "98629", "url": "https://gl.wikipedia.org/wiki?curid=19876", "title": "Selva amaz\u00f3nica", "text": "A selva amaz\u00f3nica, tam\u00e9n chamada Amazonia, \u00e9 unha selva tropical h\u00famida que cobre a maior\u00eda da bac\u00eda do r\u00edo Amazonas, en Am\u00e9rica do Sur. Esta bac\u00eda abrangue 7\u00a0000\u00a0000 km\u00b2, dos cales 5\u00a0500\u00a0000 km\u00b2 est\u00e1n cuberto de selva. Est\u00e1 rexi\u00f3n incl\u00fae o territorio de nove pa\u00edses.\nA maior\u00eda da selva at\u00f3pase dentro do Brasil, co 60% da s\u00faa superficie, seguido polo Per\u00fa co 13%, Colombia co 10%, e en menor medida en Bolivia, Ecuador, a G\u00fciana Francesa, G\u00fciana, Suriname e Venezuela. Catro deses pa\u00edses te\u00f1en \"Amazonas\" como nome dunha rexi\u00f3n administrativa de primeiro nivel (o Brasil, Venezuela, o Per\u00fa e Colombia) e Francia usa o nome \"Parque amaz\u00f3nico da G\u00fciana\" para a s\u00faa \u00e1rea protexida de selva. A selva amaz\u00f3nica representa m\u00e1is da metade de t\u00f3dalas selvas que existen no planeta, e abrangue a meirande e m\u00e1is biodiversa selva tropical do mundo, cun estimado de 390 bill\u00f3ns de \u00e1rbores divididas en 16\u00a0000 especies.\nOrixe do nome.\nO nome Amazonia deriva de amazonas, as lendarias guerreiras da mitolox\u00eda grega mencionadas por Her\u00f3doto e Diodoro S\u00edculo. Segundo a lenda, as amazonas pertencian a unha tribo (comandada por Hip\u00f3lita) que non aceptaba homes: os beb\u00e9s de sexo masculino eran asasinados ao nacer. \"Amazona\" significa \"sen seo\", en grego, porque a lenda tam\u00e9n dic\u00eda que esas mulleres cortaban o seo para mellor manexar os arcos. A lenda foi transportada a Am\u00e9rica do Sur polos conquistadores espa\u00f1ois, pioneiros na exploraz\u00f3n do r\u00edo Amazonas, e crese que o termo xurdiu na loita entre Francisco de Orellana contra os pobos tapuyas e outras tribos, xa que as mulleres da tribo loitaban xunto cos homes como era o seu costume. (en contraste coa cultura europea, na cal a muller ti\u00f1a s\u00f3 funci\u00f3ns dom\u00e9sticas), consideraron teren finalmente encontrado as amazonas.\nHai a\u00ednda a lenda de El Dorado e do lago Parima, que supostamente estar\u00eda ligado \u00e1 fonte da xuventude. Esa lenda probabelmente ligase \u00e1 existencia real do Lago Amacu, que ti\u00f1a unha pequena illa coberta de xisto mic\u00e1ceo, material que produce un forte brillo ao ser iluminado polo Sol e que produc\u00eda a ilusi\u00f3n de riquezas nos europeos.\nUnha \u00e1rea de seis mill\u00f3ns de hect\u00e1reas no centro da bac\u00eda, inclu\u00edndo o Parque Nacional do Ja\u00fa, foi considerada pola UNESCO, en 2000 (con extensi\u00f3n en 2003), Patrimonio da Humanidade.\nO r\u00edo e a bac\u00eda hidrogr\u00e1fica.\n\"Artigo principal: r\u00edo Amazonas\"\n\"Vexa tam\u00e9n: Bac\u00eda do r\u00edo Amazonas\"\nA selva.\nA selva ou hilea amaz\u00f3nica \u00e9 a maior selva tropical pluvial do mundo. Pos\u00fae a aparencia, vista de cima, dunha capa continua de copas, situadas a aproximadamente 50 metros do solo.\nA dificultade para a entrada de luz pola abundancia de copas fai que a vexetaci\u00f3n rastreira sexa moi escasa na Amazonia. Como os animais que habitan o solo e precisan desa vexetaci\u00f3n rastreira, a maior parte da fauna amaz\u00f3nica componse de animais que habitan as \u00e1rbores. Non existen animais de grande porte, como nas sabanas.\nO solo amazonico \u00e9 bastante pobre, contendo apenas unha fina capa de nutrientes. A pesar diso, a flora e fauna mantense, en virtude do estado de equil\u00edbrio (cl\u00edmax) atinxido polo ecosistema. O aproveitamento de recursos \u00e9 \u00f3ptimo, habendo m\u00ednimo de perdas. Un exemplo claro diso est\u00e1 na distribuci\u00f3n acentuada de micorrizas polo solo, que garanten \u00e1s ra\u00edces unha absorci\u00f3n r\u00e1pida dos nutrientes que escorren a partir da foresta, coas chuvias. Tam\u00e9n se forma no solo unha capa de decomposici\u00f3n de follas, gallos e animais mortos, que rapidamente son convertidos en nutrientes e aproveitados antes da lixiviaci\u00f3n.\nAbaixo dunha capa inferior a un metro, o solo pasa a ser areoso e con poucos nutrientes. Por iso e por conta da dispo\u00f1ibilidade case ilimitada de auga, as ra\u00edces das \u00e1rbores son curtas, e o proceso de sustentaci\u00f3n faise tam\u00e9n co apoio das \u00e1rbores unhas nas outras.\nExperiencias de colonizaci\u00f3n.\nA groso modo, as experiencias de colonizaci\u00f3n da Amazonia brasileira poden ser divididas en tres fases:\nInternacionalizaci\u00f3n da Amazonia.\nPara o economista Alu\u00edcio Lins Leal, da Universidade Federal do Par\u00e1 (UFPA), a Amazonia tam\u00e9n xa est\u00e1 internacionalizada polo capital. \u201cHoxe non se internacionaliza como antes, con guerras. Hoxe o capital ten unha plasticidade tan grande que unha guerra \u00e9 internacionalizada por medio do control das econom\u00edas dos pa\u00edses en desenvolvemento. E aqu\u00ed na Amazonia o n\u00facleo estrat\u00e9xico da econom\u00eda rexional est\u00e1 todo nas mans do capital multinacional\u201d, dixo nunha entrevista ao Bolet\u00edn da Asociaci\u00f3n dos Docentes da Universidade de Brasilia (ADUnB).\nUnidades de Conservaci\u00f3n.\nAl\u00e9n deste, o SNUC cont\u00e9n varias unidades de conservaci\u00f3n nos varios estados da Amazonia. Entre as de protecci\u00f3n integral existen m\u00e1is 10 Parques Nacionais (al\u00e9n do Ja\u00fa), e 8 Reservas biol\u00f3xicas, e outros tipos de unidades.\nEntre as unidades de uso sustent\u00e1bel, est\u00e1n as Reservas extrativistas. Os programas de uso sustent\u00e1bel son, en gran n\u00famero, desenvolvidos por ONGs en parcer\u00eda co poder p\u00fablico e coas propias poboaci\u00f3ns tradicionais, acostumadas ao uso sustentado dos recursos naturais. Xorden iniciativas como a Escola da Foresta, no Acre, para formar t\u00e9cnicos en foresta e agroforesta."}
{"id": "19877", "revid": "98629", "url": "https://gl.wikipedia.org/wiki?curid=19877", "title": "Maurice Barr\u00e8s", "text": "Auguste-Maurice Barr\u00e8s, nado en Charmes, o 19 de agosto de 1862 e finado en Neuilly-sur-Seine o 4 de decembro de 1923, foi un escritor e pol\u00edtico franc\u00e9s, pai do nacionalismo franc\u00e9s.\nTraxectoria.\nNaceu en Charmes, estudou en Nancy e dende 1883 dereito en Par\u00eds, dedicouse ao xornalismo. Comezou exaltando o individualismo nos tres volumes de \"Culte du moi\" (1888-1891), logo desenvolveu un nacionalismo ligado \u00e1s ra\u00edces e \u00e9 as tradici\u00f3ns locais das antigas provincias francesas (\"Les d\u00e9racin\u00e9s\", 1897). Membro da Academia francesa dende 1906.&lt;br&gt;\nElixido deputado en 1889 por Nancy como partidario do xeneral Georges Boulanger deu apoio \u00e1 \"Ligue de la Patrie fran\u00e7aise\" de Paul D\u00e9roul\u00e8de nas s\u00faas aspiraci\u00f3ns revanchistas contra Alema\u00f1a e tomou partido contra Zola durante o Affaire Dreyfus. Dende 1906 ata a s\u00faa morte foi deputado por Par\u00eds. Durante a primeira guerra mundial escribiu na prensa parisiense artigos patri\u00f3ticos para manter a moral das tropas francesas. Tras a guerra fixo chamamentos para a reconciliaci\u00f3n con Alema\u00f1a."}
{"id": "19879", "revid": "23204", "url": "https://gl.wikipedia.org/wiki?curid=19879", "title": "Bac\u00eda do r\u00edo Amazonas", "text": "A bac\u00eda do r\u00edo Amazonas envolve todo o conxunto de recursos h\u00eddricos que converxe para o r\u00edo Amazonas. Esta bacia hidrogr\u00e1fica forma parte da rexi\u00f3n hidrogr\u00e1fica do Amazonas, unha das doce macro bac\u00edas hidrogr\u00e1ficas que compo\u00f1en o territorio brasileiro.\nA bac\u00eda amaz\u00f3nica abrangue unha \u00e1rea de 6,2 mill\u00f3ns de km\u00b2, comprendendo as terras de varios pa\u00edses da Am\u00e9rica do Sur (o Per\u00fa, Colombia, Bolivia e o Brasil). \u00c9 a maior bac\u00eda fluvial do mundo. O volume de augas \u00e9 impresionante, pois deses 6,2 mill\u00f3ns de km\u00b2, case 4 mill\u00f3ns de km\u00b2 enc\u00f3ntranse no Brasil. Vexa que 4 mill\u00f3ns de km\u00b2 corresponden case \u00e1 metade da \u00e1rea do Brasil.\nO r\u00edo Amazonas formouse a partir dun gran golfo, que orixinalmente se abr\u00eda ao oc\u00e9ano Pac\u00edfico. Coa formaci\u00f3n da cordilleira dos Andes, ese golfo foi pechado ao oeste, formando un xigantesco lago ao norte da Am\u00e9rica do Sur. Ese lago abriuse para o leste cando houbo a separaci\u00f3n do supercontinente Am\u00e9rica-\u00c1frica; ent\u00f3n o r\u00edo formouse.\nO r\u00edo Amazonas nace na cordilleira dos Andes, no Per\u00fa. Pos\u00fae 6\u00a0750\u00a0km, sendo que 3\u00a0165\u00a0km est\u00e1n en territorio brasileiro.\nPola s\u00faa orixe lacustre, o r\u00edo Amazonas presenta unha inclinaci\u00f3n moi pequena. En todo o seu traxecto incl\u00ednase menos de 100 metros; nun treito de 3\u00a0000 quil\u00f3metros, en territorio brasileiro, incl\u00ednase s\u00f3 15 metros.\nO Amazonas \u00e9 un r\u00edo t\u00edpico de planicie. El e moitos dos seus afluentes son naveg\u00e1beis e iso \u00e9 moi importante para a poboaci\u00f3n da Amazonia, que utiliza o r\u00edo como medio de comunicaci\u00f3n.\nA bac\u00eda amaz\u00f3nica est\u00e1 formada polo r\u00edo Amazonas e os seus afluentes. Estes est\u00e1n situados no dous hemisferios (no hemisferio norte e no hemisferio sur) e, debido a ese feito, o r\u00edo Amazonas ten dous per\u00edodos de chuvias, pois a \u00e9poca das chuvias \u00e9 diferente no hemisferio norte e no hemisferio sur.\nO r\u00edo est\u00e1 divido en tres partes:\nA largura media do r\u00edo Amazonas \u00e9 de aproximadamente 5 quil\u00f3metros. Nalg\u00fans lugares, dunha marxe \u00e9 impos\u00edbel ver a marxe oposta, por causa da curvatura da superficie terrestre. No punto onde o r\u00edo m\u00e1is se contrae \u2013 o chamado estreito de \u00d3bidos \u2013 a largura dimin\u00fae para 1,5 quil\u00f3metros e a profundidade chega a 100 metros.\nAs terras amaz\u00f3nicas, como se dixo, forman unha planicie no sentido actual da palabra, ou sexa, un territorio formado pola sedimentaci\u00f3n. Ao norte e ao sur esa planicie \u00e9 limitada polos escudos das G\u00fcianas e Brasileiro, respectivamente. Unha divisi\u00f3n elementar das terras da bac\u00eda amaz\u00f3nica permite clasificalas en:\nNa desembocadura, en forma de delta na rexi\u00f3n de Bel\u00e9n, o Amazonas fai que a auga do mar sexa \"doce\" durante varios quil\u00f3metros.\nA pororoca.\nO encontro das s\u00faas augas coas augas do oc\u00e9ano provoca a pororoca, producindo un bru\u00eddo que pode ser ouvido a grande distancia.\nTerras ca\u00eddas.\nAs augas do r\u00edo Amazonas provocan o desprendimento das terras das marxes, lev\u00e1ndoas para outros lugares. Ese feito \u00e9 co\u00f1ecido como o fen\u00f3meno das terras ca\u00eddas.\nActualidade.\n2005 foi o ano m\u00e1is seco en 35 anos na bac\u00eda amaz\u00f3nica, segundo informaci\u00f3ns da NASA, que segue a s\u00faa evoluci\u00f3n a trav\u00e9s dos sat\u00e9lites. Debido \u00e1 falta de chuvias, hai r\u00edos e lagos secos ou pr\u00f3ximos a sec\u00e1rense e as perdas na agricultura son de mill\u00f3ns de euros. Moitos lugares est\u00e1n incomunicados (sobre 40\u00a0000 persoas), debido a que a s\u00faa \u00fanica v\u00eda de comunicaci\u00f3n son os r\u00edos da bac\u00eda amaz\u00f3nica. A\u00ednda que Brasil reduciu o corte de \u00e1rbores na Amazonia, a maior reserva tropical do mundo, perdeu uns 9\u00a0000 quil\u00f3metros cadrados en 2004, unha superficie similar \u00e1 de Asturias."}
{"id": "19880", "revid": "1987", "url": "https://gl.wikipedia.org/wiki?curid=19880", "title": "James Matthew Barrie", "text": "James Matthew Barrie, nado en Kirriemuir (Angus) o 9 de maio de 1860 e finado en Londres o 19 de xu\u00f1o de 1937, foi un escritor escoc\u00e9s, co\u00f1ecido por crear o personaxe de Peter Pan.\nTraxectoria.\nFoi o m\u00e1is novo de nove irm\u00e1ns. Estudou en Dumfries e en Edimburgo. Traballou como xornalista en Nottingham e Londres (1885). En 1887 publicou a s\u00faa primeira novela, \"Better Dead\", unha historia de misterio e en 1888 obt\u00e9n o seu primeiro \u00e9xito con \"Auld Licht Idylls\".\nA produci\u00f3n m\u00e1is co\u00f1ecida de Barrie foron as s\u00faas obras teatrais, \"Richard Savage\" (1891) foi a s\u00faa primeira obra de \u00e9xito e o personaxe de Peter Pan aparece en \"Peter Pan, or The Boy Who Wouldn't\" representada pola primeira vez o 26 de decembro de 1904, a\u00ednda que xa falara del en \"The Little White Bird\" (1902), onde fala das s\u00faas relaci\u00f3ns cos nenos da familia Llewellyn Davies, nos que se basea a personaxe."}
{"id": "19881", "revid": "5863", "url": "https://gl.wikipedia.org/wiki?curid=19881", "title": "Th\u00e9odore Barri\u00e8re", "text": "Th\u00e9odore Barri\u00e8re, nado en Par\u00eds en 1823 e finado en 1877, foi un dramaturgo franc\u00e9s.\nTraxectoria.\nPertenc\u00eda a unha familia de gravadores de mapas que traballaban para o ministerio da guerra, e Th\u00e9odore vai traballar niso durante nove anos, pero o \u00e9xito dun vodevil que entrou no repertorio do Palacio Real, fixo que se dedicase a escribir arredor dun cento de obras teatrais con grande \u00e9xito."}
{"id": "19883", "revid": "12452", "url": "https://gl.wikipedia.org/wiki?curid=19883", "title": "Zamenhof", "text": ""}
{"id": "19886", "revid": "98629", "url": "https://gl.wikipedia.org/wiki?curid=19886", "title": "Gastronom\u00eda", "text": "Gastronom\u00eda \u00e9 o estudo da relaci\u00f3n entre cultura e alimento. A mi\u00fado p\u00e9nsase erroneamente que o termo gastronom\u00eda unicamente ten relaci\u00f3n coa arte de coci\u00f1ar e os pratos en torno a unha mesa. Isto \u00e9 s\u00f3 unha pequena parte do campo de estudo desta disciplina e non sempre se pode afirmar que un coci\u00f1eiro sexa un gastr\u00f3nomo.\nHistoria e caracter\u00edsticas.\nA gastronom\u00eda estuda varios compo\u00f1entes culturais tomando como eixo central a comida. Desta forma vinc\u00falanse Belas Artes, ciencias sociais, ciencias naturais e incluso ciencias exactas \u00f3 redor do sistema alimenticio do ser humano.\nDende o punto de vista etimol\u00f3xico a palabra \"gastronom\u00eda\" non ten un significado de todo v\u00e1lido pois deriva do grego \"gaster\" ou \"gastros\" que quere dicir est\u00f3mago e \"gnomos\", co\u00f1ecemento ou lei.\nSon propias dun gastr\u00f3nomo actividades tales como degustar, transformar, historiar, narrar, descubrir, vincular, entender, co\u00f1ecer, contextualizar, experimentar e investiga-los alimentos. As\u00ed pois, a gastronom\u00eda d\u00e9bese entender como unha actividade interdisciplinaria. Se se observa descubrirase que \u00f3 redor dos alimentos existe danza, teatro, pintura, escultura, literatura, arquitectura, m\u00fasica, en resumo Belas Artes. Pero tam\u00e9n hai f\u00edsica, matem\u00e1ticas, qu\u00edmica, biolox\u00eda, xeolox\u00eda, agronom\u00eda, \u00e9 dicir, ciencias exactas e naturais. E ademais hai antropolox\u00eda, historia, letras, filosof\u00eda, psicolox\u00eda, sociolox\u00eda, por parte das ciencias sociais.\nO primeiro estudo de gastronom\u00eda probablemente sexa \"Fisiolog\u00eda del gusto\" de Jean Anthelme Brillat-Savarin de finais do s\u00e9culo XIX. Diferenci\u00e1base dos tradicionais recetarios, consistentes nunha sucesi\u00f3n de t\u00e9cnicas de coci\u00f1a e receitas escritas dende tempos remotos, en canto \u00f3 estudo que presentaba acerca dos sentidos, en especial o do gusto, e a s\u00faa relaci\u00f3n coa comida."}
{"id": "19887", "revid": "27155", "url": "https://gl.wikipedia.org/wiki?curid=19887", "title": "Ourizo cacho", "text": "O ourizo cacho ou ourizo cacheiro (\"Erinaceus europaeus\") \u00e9 un mam\u00edfero insect\u00edvoro que abunda nas fragas galegas e nas pradar\u00edas que te\u00f1en arbustos, sebes e valados onde agocharse. O adxectivo cacho apl\u00edcase a calquera animal ou planta que se envolve sobre si mesmo. Tam\u00e9n recibe os nomes de porco espi\u00f1o, que non se debe confundir co roedor histr\u00edcido que ten ese mesmo nome, cachourizo e, simplemente, ourizo ou orizo\nDescrici\u00f3n.\nOs adultos poden chegar a pesar m\u00e1is dun quilo. A s\u00faa caracter\u00edstica m\u00e1is rechamante son as pugas ou espi\u00f1as de que est\u00e1 revestido. Os m\u00fasculos cut\u00e1neos perm\u00edtenlle envolverse e formar unha b\u00f3la de pugas contra a que os seus inimigos naturais son impotentes. \u00c1s veces \u00e9 presa de cans, raposos, porcos teixos, lamotes ou curuxas.\nNon te\u00f1en pescozo e os seus ollos son pequeni\u00f1os. As orellas son redondeadas e o foci\u00f1o aguzado. A s\u00faa dentamia componse de 36 pezas. As s\u00faas catro patas son curtas, te\u00f1en 5 dedos e est\u00e1n providas de fortes unllas. Ten un rabi\u00f1o pequeno. Os machos son m\u00e1is grandes que as femias, e o abdome \u00e9 dunha cor parda m\u00e1is clara que as pugas. As femias poden ser tam\u00e9n da cor da cinza.\nSon animais lentos, a\u00ednda que poden apurar o paso. Cami\u00f1a moito e sabe nadar. No caso de presentir perigo tenden a inhibirse e enrodelarse sobre si mesmos. Emite sopridos e asob\u00edos. O seu olfacto est\u00e1 moi desenvolvido.\nH\u00e1bitat.\nVive en bosques con abundante vexetaci\u00f3n, pero sobre todo gusta de terreos con matogueiras, silveiras e arbustos. \u00c9 un animal frecuente nos montes e aldeas de Galiza e nos arredores das vilas. En Inglaterra e noutros pa\u00edses europeos vive nas zonas perif\u00e9ricas das poboaci\u00f3ns e mesmo nos xard\u00edns das casas e nos parques urbanos.\nO seu maior inimigo hoxe \u00e9 o ser humano. Os pesticidas foron noutrora causa da s\u00faa morte pero a mortalidade accidental nas estradas e autov\u00edas galegas \u00e9 hoxe o seu maior problema. Moita menor incidencia no descenso de exemplares t\u00e9\u00f1ena os seus depredadores naturais.\nAlimentaci\u00f3n.\nProcura xeralmente o alimento de noite, cando se mostra moito m\u00e1is activo. Caza e come sobre todo insectos, pero pode alimentarse de caracois, limachas e mesmo ras. Esta dieta complem\u00e9ntaa \u00e1s veces con ovos de aves que ani\u00f1an no chan, con landras, casta\u00f1as e outros froitos e bagas. A s\u00faa actividade \u00e9 sobre todo nocturna, polo que pode ser visto \u00e1 tardi\u00f1a. As luces dos coches c\u00e9ganos ou as\u00fastanos e ao se encoscaren son atropelados. Polo d\u00eda est\u00e1 en ni\u00f1os inaccesibles, normalmente no medio de matogueiras densas ou silveiras nas que lle \u00e9 doado introducirse. Ten sempre varios ni\u00f1os no seu territorio, mudando adoito de agocho.\nReproduci\u00f3n.\nNormalmente te\u00f1en dous per\u00edodos de celo, un cando comeza o bo tempo e outro entre agosto e setembro. A xestaci\u00f3n dura uns dous meses. Poden chegar a ter cinco ou seis cr\u00edas, que ao primeiro son de cor rosa e nacen cegas. Non abren os ollos ata a idade de d\u00faas semanas. Aos tres d\u00edas dispo\u00f1en de pinchos que se van endurecendo pouco a pouco. Maman uns vinte d\u00edas e a partir do mes acompa\u00f1an \u00e1 nai nas s\u00faas sa\u00eddas e exploraci\u00f3ns. A partir das cinco ou seis semanas independ\u00edzanse. A madurez sexual ch\u00e9galles aproximadamente aos dez meses.\nO ano dos ourizos cachos d\u00edv\u00eddese nun per\u00edodo de actividade entre abril e novembro e un per\u00edodo de hibernaci\u00f3n que pasan nos seus ni\u00f1os cando comeza a facer fr\u00edo. Espertan coa primavera cando soben as temperaturas."}
{"id": "19888", "revid": "23204", "url": "https://gl.wikipedia.org/wiki?curid=19888", "title": "Especies ameazadas", "text": "Unha especie ameazada \u00e9 unha especie cuxas poboaci\u00f3ns est\u00e1n decrecendo at\u00e9 colocala en risco de extinci\u00f3n. Moitos pa\u00edses te\u00f1en lexislaci\u00f3n que protexe estas especies, prohibindo a caza e protexendo os seus h\u00e1bitats, mais esa lexislaci\u00f3n \u00e9 insuficiente para evitar que un n\u00famero crecente de especies deixe de existir.\nNon hai consenso sobre os criterios de inclusi\u00f3n dunha especie na lista das ameazadas. Hai unha interpretaci\u00f3n corrente de que a preservaci\u00f3n de especies ameazadas \u00e9 incompat\u00edbel coa explotaci\u00f3n econ\u00f3mica do ambiente en que viven, que deber\u00eda ser preservado como un santuario ecol\u00f3xico intoc\u00e1bel. Isto \u00e9 verdade nalg\u00fans casos extremos, mais non en todos. Crece o n\u00famero de propostas de uso econ\u00f3mico sustent\u00e1bel de h\u00e1bitats naturais, combinando agricultura e gandar\u00eda coa preservaci\u00f3n da cobertura vexetal e por tanto da diversidade da flora e da fauna.\nEstado de conservaci\u00f3n.\nO estado de conservaci\u00f3n dunha especie \u00e9 un indicador da probabilidade de que esta especie ameazada contin\u00fae a existir. Os factores usados nesta clasificaci\u00f3n incl\u00faen a amplitude da \u00e1rea de distribuci\u00f3n da especie, o nivel de ameaza a que est\u00e1 suxeita, a variaci\u00f3n do tama\u00f1o da poboaci\u00f3n, e outros.\nLista vermella.\nEntre as clasificaci\u00f3ns do estado de conservaci\u00f3n das especies animais e vexetais, a lista vermella da UICN \u00e9 a m\u00e1is co\u00f1ecida.\nA UICN usa as seguintes categor\u00edas:\nCITES.\nA Convenci\u00f3n sobre o Comercio Internacional de Especies Ameazadas de Fauna e Flora Silvestres (\"CITES\") regula o comercio das especies ameazadas, co obxecto de asegurar a s\u00faa supervivencia. Cont\u00e9n tres \"ap\u00e9ndices\" nos que se clasifican estas especies. Todas as especies que se atopan en perigo de extinci\u00f3n se clasifican no Ap\u00e9ndice I, que \u00e9 o que imp\u00f3n maiores restrici\u00f3ns e limita o comercio destas especies s\u00f3 a casos excepcionais. Ata 2009, 175 pa\u00edses se adheriran ao tratado.\nClasificaci\u00f3ns nacionais e subnacionais.\nAdemais das clasificaci\u00f3ns internacionais, que comprenden a totalidade dos exemplares dun taxon a nivel mundial, outras empregan as mesmas categor\u00edas para indicar o grao de ameaza das poboaci\u00f3ns dos taxons que habitan en zonas espec\u00edficas, xeralmente a nivel estatal, a\u00ednda que tam\u00e9n se emprega para rexi\u00f3ns bioxeogr\u00e1ficas ou entidades subestatais. Nestes casos as categor\u00edas asignadas a un mesmo taxon poden ser diametralmente opostas e un taxon pode ser abundante a nivel mundial, mais estar en perigo cr\u00edtico nun pa\u00eds.\nNo caso de Galicia, a Conseller\u00eda de Medio Ambiente disp\u00f3n, desde 2007, dun Cat\u00e1logo galego de especies ameazadas. Inicialmente figuraban nela 193 especies, e en 2011 engad\u00edronse sete m\u00e1is. Entre elas est\u00e1n, por exemplo, a ameixa perl\u00edfera de r\u00edo, o cangrexo de r\u00edo, a pita do monte (xa extinguida en Galicia), ou o oso pardo, ademais de decenas de especies de algas, liques, fentos, bri\u00f3ns e plantas superiores, algunhas delas end\u00e9micas.\nExemplos de especies ameazadas.\nPlantas ameazadas.\nNunha escala global, arredor do 12,5 % (unhas 34\u00a0000 especies) das plantas vasculares est\u00e1n na categor\u00eda de \"ameazadas\". Por\u00e9n, outras estimaci\u00f3ns indican que o n\u00famero de especies ameazadas probablemente se atope entre as 94\u00a0000 e as 144\u00a0000, \u00e9 dicir, o 47% da flora mundial. A Lista Vermella do 2008 (UICN) inclu\u00edu a avaliaci\u00f3n de 12\u00a0055 especies de plantas, das que 8457 se atopaban ameazadas. Non obstante s\u00f3 se avaliou arredor do 4% (principalmente c\u00edcadas e con\u00edferas) de aproximadamente 298\u00a0506 especies de plantas descritas, polo que non se pode dicir a partir dos datos achegados pola UICN que o 3% da flora mundial estea ameazada.\nUn exemplo de planta ameazada \u00e9 a \"Tecophilaea cyanocroccus\"."}
{"id": "19898", "revid": "98629", "url": "https://gl.wikipedia.org/wiki?curid=19898", "title": "Porta l\u00f3xica", "text": "Unha porta ou comporta l\u00f3xica \u00e9 o dispositivo electr\u00f3nico que permite p\u00f3r en funcionamento as formulaci\u00f3ns da \u00e1lxebra de Boole de forma f\u00edsica.\nCada porta l\u00f3xica consiste nunha rede de dispositivos interruptores que cumpren as condici\u00f3ns booleanas para cada operador en particular. Froito da evoluci\u00f3n dos transistores e aproveitando as caracter\u00edsticas dos semicondutores son esencialmente circu\u00edtos de conmutaci\u00f3n integrados nun chip. A tecnolox\u00eda microelectr\u00f3nica actual permite unha elevada integraci\u00f3n de transistores actuando como conmutadores en redes l\u00f3xicas dentro dun pequeno circu\u00edto integrado. O chip da CPU dun computador \u00e9 unha das m\u00e1ximas expresi\u00f3ns deste avance tecnol\u00f3xico.\nL\u00f3xica directa.\nPorta SI.\nA porta l\u00f3xica SI, realiza a funci\u00f3n booleana igualdade. Na pr\u00e1ctica acostuma empregarse como amplificador de corrente (\"buffer\" en ingl\u00e9s).\nA ecuaci\u00f3n caracter\u00edstica que describe o comportamento da porta SI \u00e9:\nformula_1\nA s\u00faa t\u00e1boa de verdade \u00e9 a seguinte:\nPorta E (AND).\nA ecuaci\u00f3n caracter\u00edstica que describe o comportamento da porta E (AND) \u00e9:\nformula_2\nA s\u00faa t\u00e1boa de verdade \u00e9 a seguinte:\nEsta porta consegue un \u201c1\u201d \u00e1 sa\u00edda s\u00f3 cando todas as s\u00faas entradas son \u201c1\u201d. Representa unha multiplicaci\u00f3n. O signo que representa a operaci\u00f3n \u00e9 o do produto ( .) ou en inform\u00e1tica ( *). Tr\u00e1tase do equivalente a dous interruptores en serie onde s\u00f3 pasar\u00e1 a corrente cando ambos estean pechados ( a \u201c1\u201d).\nPorta OU (OR).\nA porta l\u00f3xica OU, m\u00e1is co\u00f1ecida polo seu nome en ingl\u00e9s \"OR\", realiza a operaci\u00f3n de suma l\u00f3xica. O seu s\u00edmbolo \u00e9 o m\u00e1is (+). As\u00ed a suma l\u00f3xica das vari\u00e1beis A e B ind\u00edcase como A + B e lese A ou B ou simplemente A m\u00e1is B. Na figura da dereita p\u00f3dense observar os seus s\u00edmbolos en electr\u00f3nica.\nA ecuaci\u00f3n caracter\u00edstica que describe o comportamento da porta OU (OR) \u00e9:\nformula_3\nA s\u00faa t\u00e1boa de verdade \u00e9 a seguinte:\nEsta porta consegue un \u201c1\u201d \u00e1 sa\u00edda cando, polo menos, unha das s\u00faas entradas \u00e9 \u201c1\u201d. Representa unha suma a\u00ednda que, por si soa, non pode controlar o acarreo (carry en ingl\u00e9s). \u00c9 equivalente a dous interruptores en paralelo onde pasar\u00e1 a corrente cando alg\u00fan deles ou ambos os dous estean pechados (a \u201c1\u201d).\nPorta OU-exclusiva (XOR).\nA porta l\u00f3xica OU-exclusiva, m\u00e1is co\u00f1ecida polo seu nome en ingl\u00e9s \"XOR\", realiza a funci\u00f3n booleana A\u2019B+AB'. O seu s\u00edmbolo \u00e9 o m\u00e1is (+) inscrito nun c\u00edrculo. Na figura da dereita p\u00f3dense observar os seus s\u00edmbolos en electr\u00f3nica.\nA ecuaci\u00f3n caracter\u00edstica que describe o comportamento da porta OU-exclusiva (XOR) \u00e9:\nformula_4\nA s\u00faa t\u00e1boa de verdade \u00e9 a seguinte:\nEsta porta consegue un \u201c1\u201d \u00e1 sa\u00edda cando existe un n\u00famero impar de entradas que valen \u201c1\u201d; no caso de d\u00faas entradas cando exclusivamente unha das s\u00faas entradas est\u00e1 a \u201c1\u201d (non as d\u00faas).\nL\u00f3xica negada.\nPorta NON (NOT).\nA porta l\u00f3xica \u201cNON\u201d (\u2018NOT\u2019 en ingl\u00e9s) realiza a funci\u00f3n booleana de inversi\u00f3n ou negaci\u00f3n dunha vari\u00e1bel l\u00f3xica.\nA ecuaci\u00f3n caracter\u00edstica que describe o comportamento da porta NON \u00e9:\nformula_5\nA s\u00faa t\u00e1boa da verdade \u00e9 a seguinte:\nConsegue un \u201c1\u201d l\u00f3xico \u00e1 sa\u00edda cando a entrada \u00e9 \u201c0\u201d e un \u201c0\u201d cando a entrada \u00e9 \u201c1\u201d. Tam\u00e9n recibe o nome de inversor. \u00c1s veces esta porta \u00e9 empregada para rexenerar sinais po\u00f1endo d\u00faas portas en serie (l\u00e9mbrese que en \u00c1lxebra de Boole unha dobre negaci\u00f3n equivale a unha afirmaci\u00f3n). Deste xeito cons\u00e9guese o sinal orixinal rexenerado.\nAs portas NON-E, NON-OU e OU-exclusiva negada que veremos a continuaci\u00f3n p\u00f3dense interpretar como E, OU, e OU-exclusiva \u00e1s que se lles engadiu un investidor \u00e1 sa\u00edda.\nPorta NON-E (NAND).\nA porta l\u00f3xica NON-E, m\u00e1is co\u00f1ecida polo seu nome en ingl\u00e9s \"NAND\", realiza a operaci\u00f3n de produto l\u00f3xico negado. Na figura da dereita poden observarse os seus s\u00edmbolos en electr\u00f3nica.\nA ecuaci\u00f3n caracter\u00edstica que describe o comportamento da porta NAND \u00e9:\nformula_6\nA s\u00faa t\u00e1boa de verdade \u00e9 a seguinte:\nP\u00f3dese definir a porta NON-E como aquela que proporciona \u00e1 s\u00faa sa\u00edda un 0 l\u00f3xico unicamente cando t\u00f3dalas s\u00faas entradas est\u00e1n a 1.\nPorta NON-OU (NOR).\nA porta l\u00f3xica NON-OU, m\u00e1is co\u00f1ecida polo seu nome en ingl\u00e9s \"NOR\", realiza a operaci\u00f3n de suma l\u00f3xica negada. Na figura da dereita poden observarse os seus s\u00edmbolos en electr\u00f3nica.\nA ecuaci\u00f3n caracter\u00edstica que describe o comportamento da porta NOR \u00e9:\nformula_7\nA s\u00faa t\u00e1boa de verdade \u00e9 a seguinte:\nP\u00f3dese definir a porta NON-OU como aquela que proporciona \u00e1 s\u00faa sa\u00edda un 1 l\u00f3xico s\u00f3 cando t\u00f3dalas s\u00faas entradas est\u00e1n a 0. A porta l\u00f3xica NOR constit\u00fae un conxunto completo de operadores.\nPorta equivalencia OU-exclusiva negada (XNOR).\nA porta l\u00f3xica equivalencia, m\u00e1is co\u00f1ecida polo seu nome en ingl\u00e9s \"XNOR\", realiza a funci\u00f3n booleana AB+A'B'. Na figura da dereita poden observarse os seus s\u00edmbolos en electr\u00f3nica.\nA ecuaci\u00f3n caracter\u00edstica que describe o comportamento da porta XNOR \u00e9:\nformula_8\nA s\u00faa t\u00e1boa de verdade \u00e9 a seguinte:\nP\u00f3dese definir esta porta coma aquela que proporciona un 1 l\u00f3xico, s\u00f3 se as d\u00faas entradas son iguais, isto \u00e9, 0 e 0 ou 1 e 1."}
{"id": "19899", "revid": "89787", "url": "https://gl.wikipedia.org/wiki?curid=19899", "title": "A esmorga", "text": "A esmorga \u00e9 unha novela tremendista escrita por Eduardo Blanco Amor, publicada en Buenos Aires en 1959 e en Galicia en 1970. Foi unha das primeiras novelas galegas de posguerra, e marcou un fito na historia da literatura galega. A s\u00faa repercusi\u00f3n nas xeraci\u00f3ns posteriores levouna a ocupar un lugar destacado do canon literario. O libro foi adaptado ao cinema e mailo teatro e traducido a varias linguas.\nEn 2020 Galaxia publicou unha edici\u00f3n ilustrada por Diego Estebo conmemorando os 50 anos da publicaci\u00f3n en Galicia.\nTrama.\nA novela narra a esmorga de tres personaxes, Cibr\u00e1n o Castizo, Xanci\u00f1o o Bocas, e Aladio Milhomes, que botan de bebedela un d\u00eda enteiro e mais a s\u00faa noite, e que rematar\u00e1 co falecemento de dous deles e o axuizamento do terceiro. De feito, \u00e9 este terceiro, Cibr\u00e1n, quen lle conta toda a historia ao xu\u00edz, e grazas ao cal co\u00f1ecemos o sucedido (a s\u00faa versi\u00f3n do sucedido). A novela est\u00e1 dividida en cinco cap\u00edtulos precedidos dun pequeno texto de introduci\u00f3n. A introduci\u00f3n est\u00e1 escrita polo autor do texto principal, que retoma a s\u00faa voz tam\u00e9n nos dous \u00faltimos, mentres que a maior parte dos cap\u00edtulos est\u00e1n postos directamente na voz de Cibr\u00e1n.\nA trama desenv\u00f3lvese na cidade de Auria, representaci\u00f3n de Ourense, con diversas referencias a espazos ourens\u00e1ns reais. As 24 horas da esmorga transcorren en inverno, durante unha xornada de choiva, fr\u00edo e xeada.\nO tempo.\nA aventura narrada n\"'A esmorga\" ocorreu 90 anos antes da s\u00faa narraci\u00f3n, e foi recollida a trav\u00e9s dun proceso de investigaci\u00f3n de fontes e de documentos. \nN\"'A esmorga\" hai tres tempos diferentes:\nNon hai demasiadas referencias \u00f3 transcurso espec\u00edfico do tempo, mais o movemento da acci\u00f3n (a sucesi\u00f3n de lugares e o cami\u00f1o en que se desenvolve \"A esmorga\") d\u00e1 unha perspectiva temporal que est\u00e1 moi pr\u00f3xima \u00e1 do tempo de ficci\u00f3n. \nO tempo real \u00e9 o do di\u00e1logo entre Cibr\u00e1n e o xu\u00edz. Transcorre en diversos momentos, dentro dunhas 48 horas. Permiten observar isto as alusi\u00f3ns temporais dos comezos dos cap\u00edtulos primeiro, segundo e terceiro, o final do cuarto, e algunha que outra alusi\u00f3n referente \u00e1 comida.\nO tempo real en relaci\u00f3n cos cap\u00edtulos desenv\u00f3lvese do seguinte xeito: cap\u00edtulo 1: hora de comer; cap\u00edtulo 2: tarde; cap\u00edtulo 3: ma\u00f1\u00e1-xantar; cap\u00edtulo 4: tarde e cap\u00edtulo 5: tarde.\n\u00d3 final do 5.\u00ba cap\u00edtulo hai unha referencia importante \nO lugar.\nPodemos definir A Esmorga como unha \"novela itinerante\", ambientada nun espazo urbano. Esta \u00e9 a sucesi\u00f3n de lugares polos que vai pasando a acci\u00f3n na cidade de Auria, trasposici\u00f3n literaria do Ourense natal do autor:\nO narrador.\nNa obra non hai identificaci\u00f3n entre autor e narrador. O autor s\u00f3 ten presenza nese primeiro texto introdutorio de documentaci\u00f3n e nunha declaraci\u00f3n asinada; o resto do relato pres\u00e9ntase dende a perspectiva dun narrador protagonista que narra en primeira persoa e que non accede \u00e1 mente dos outros personaxes ag\u00e1s naquilo que estes deixan entrever polas s\u00faas miradas, facci\u00f3ns ou feitos.\nOs co\u00f1ecementos da acci\u00f3n narrativa que o narrador ten proceden as\u00ed pois dunha perspectiva de \"visi\u00f3n con\", pois \u00e9 estando \u00e1 beira dos outros personaxes como el vai co\u00f1ecendo os feitos. Pero esta visi\u00f3n, que \u00e9 a \u00fanica que se manifesta, est\u00e1 no seu fondo complementada por unha \"visi\u00f3n dende f\u00f3ra\", pois o narrador \u00e9 co\u00f1ecedor tam\u00e9n do que lle contan \u00f3 autor, dos papeis do xu\u00edzo e do que se lles oe \u00e1s xentes de Auria entre corenta e noventa anos despois de teren ocorrido os feitos.\nA participaci\u00f3n nos feitos do personaxe-narrador \u00e9 a dunha testemu\u00f1a presencial que se ve implicada nos feitos por un destino fatal. Cibr\u00e1n o castizo \u00e9 menos protagonista e m\u00e1is inocente ca \"O estranxeiro\" de Albert Camus. O estranxeiro \u00e9 un xoguete da forza fatal exercida polo Sol, mais Cibr\u00e1n \u00e9o a\u00ednda m\u00e1is do poder da chuvia que tira por terra o seu prop\u00f3sito de rexeneraci\u00f3n. A chuvia \u00edllao, d\u00e9ixao a mercede do pensamento, acaba aniquil\u00e1ndoo e \u00f3 mesmo tempo s\u00e9rvelle de frouxo motivo de xustificaci\u00f3n: A choiva tivo moito da culpa (p.51).\nSer\u00e1 o d\u00eda chuvi\u00f1oso o que o determine a ir cos seus amigos esmorgantes. Os bos prop\u00f3sitos que na fin de semana convi\u00f1era coa s\u00faa amante quedaron dilu\u00eddos e foron arrastrados pola chuvia. O traballo como meta de redenci\u00f3n resultar\u00e1 imposible de atinxir e ser\u00e1 nese ambiente de animadversi\u00f3n meteorol\u00f3xica onde comezar\u00e1 o \"viacrucis\" dos tres esmorgantes e que acabar\u00e1 no campo das bestas, especie de G\u00f3lgota esperp\u00e9ntico a onde vai parar o lixo da cidade.\nPresaxios e final.\nHai dous elementos que permiten entrever dende o comezo o tr\u00e1xico final. Son a noite e o lume.\nO personaxe principal vive nunha noite \"como se fosen moitas noites xuntas\". \"Incluso o d\u00eda se puxo m\u00e1is pardo e chuvi\u00f1oso como se fose vi-la noite\" (p\u00e1x. 35).\nO mesmo agoiro observaremos no nervioso e impotente dirixir as miradas cara o pazo incendiado (pres\u00e9ntasenos o lume como elemento purificador e de condenaci\u00f3n) ou no vi\u00f1o a renxer polo lume cando est\u00e1n a piques de os botar da casa, que outrora fora vista como un para\u00edso, de Non\u00f3.\nDespois de sa\u00edr da casa de Non\u00f3 a\u00ednda pasar\u00e1n pola fonte do Rei, onde deciden volver \u00e1 casa dos Andrada. De a\u00ed van \u00f3 campo das bestas, e s\u00f3 volver\u00e1 Cibr\u00e1n o Castizo para servir de narrador da aventura, pero unha vez cumprida a s\u00faa misi\u00f3n non se librar\u00e1 do tr\u00e1xico final dos seus compa\u00f1eiros, final \u00f3 que est\u00e1 predestinado dende un principio e que o autor se encarga de presentar como ambiguo.\nHai dous posibles finais. Un primeiro, o suicidio, vir\u00eda apoiado pola teima de matarse que ten o protagonista (p. 122, 124). No caso de que se suicidase morrer\u00eda como un Xudas esperp\u00e9ntico, traidor \u00e1 s\u00faa redenci\u00f3n como home, como ser humano, morrer\u00eda denigrado como un porco (esta afirmaci\u00f3n procede de que \"castizo\" (p\u00e1x. 19) \u00e9 unha voz que se pon en relaci\u00f3n cos porcos: ...eu son Cipriano Canedo e me chaman Cibr\u00e1n ou o Castizo, como vostede goste, pois o meu pai ti\u00f1a un castizo pra servire porcas, con licenza...).\nO segundo posible final \u00e9 que morra golpeado polos gardas civ\u00eds. Isto entroncar\u00eda coa denuncia social perseguida polo autor que estar\u00eda acentuada con trazos tremendistas.\nCon este ambiguo final e coa adopci\u00f3n da t\u00e9cnica do di\u00e1logo telef\u00f3nico o autor consegue facer participar ao lector na obra, \u00f3 ter que maxinar o interrogatorio e decidir o remate que m\u00e1is convenza de acordo coa nosa postura ante esas determinadas condici\u00f3ns sociais.\nAsemade, a intemporalidade do relato, faino universal e v\u00e1lido para calquera \u00e9poca, polo que a denuncia social da obra adquire vixencia e actualidade.\nHomosexualidade.\n\u00c9 a primeira novela galega en que se aborda claramente a tem\u00e1tica homosexual. Un dos personaxes, o Aladio \"o Milhomes\", \u00e9 caracterizado polo Cibr\u00e1n \"o Castizo\" en varias ocasi\u00f3ns polos seus trazos efeminados, e sente celos do Xan \"o Bocas\" cando este est\u00e1 coas prostitutas. Ademais, tanto o Milhomes coma o Bocas xogan acot\u00edo a estimularse, a beliscarse e a tocarse.\nAdaptaci\u00f3ns e traduci\u00f3ns.\nCine.\nA obra foi levada ao cine co t\u00edtulo de \"Parranda\" en 1977, con direcci\u00f3n de Gonzalo Su\u00e1rez e gui\u00f3n do propio Blanco Amor, e, o 15 de novembro de 2014, estreouse \"A esmorga\", con direcci\u00f3n de Ignacio Vilar, no Festival de Cine Internacional de Ourense, e o 21 de novembro en toda Galicia.\nTeatro.\nTam\u00e9n foi levada ao teatro en diversas ocasi\u00f3ns. O grupo ourens\u00e1n Sarabela Teatro realizou senllas montaxes en 1996 e 2010, sobre a adaptaci\u00f3n que escribiron os dramaturgos Bego\u00f1a Mu\u00f1oz e Carlos Couceiro. Ambas montaxes resultaron premiadas nos premios Mar\u00eda Casares de teatro.\nTraduci\u00f3ns.\nFoi traducida:"}
{"id": "19901", "revid": "1987", "url": "https://gl.wikipedia.org/wiki?curid=19901", "title": "Isaac Barrow", "text": "Isaac Barrow, nado en Londres en 1630 e finado en 1677, foi un te\u00f3logo e matem\u00e1tico ingl\u00e9s, cuxo papel no desenvolvemento do c\u00e1lculo moderno historicamente recibiu un m\u00e9rito secundario, en concreto, no seu traballo respecto da tanxente. Barrow \u00e9 famoso por ser o primeiro en calcular as tanxentes da \"curva kappa\". \nIsaac Newton foi disc\u00edpulo de Barrow.\nTraxectoria.\nEstudou no Trinity College de Cambridge, destacou en matem\u00e1ticas e no estudo dos cl\u00e1sicos, graduouse en 1648 e conseguiu un posto de investigaci\u00f3n en 1649. En 1655 optou a un posto de grego en Cambridge, pero as s\u00faas posturas pol\u00edticas (realista) e relixiosas (anglicano), imped\u00edronlle acceder ao posto. Pasou os seguintes catro anos viaxando por Francia, Italia e mesmo chegou a Constantinopla. Regresou a Inglaterra en 1659 e ao ano seguinte ordenouse ministro e accedeu ao posto de profesor de grego de Cambridge. En 1662 nome\u00e1rono profesor de xeometr\u00eda no Gresham College e en 1663 accedeu \u00e1 c\u00e1tedra lucasiana de matem\u00e1ticas, \u00e1 que renunciou en 1669 en favor do seu disc\u00edpulo Isaac Newton, nomeado capel\u00e1n de Carlos II e vicerreitor do Trinity College deixou o estudo das matem\u00e1ticas.&lt;br&gt;\nA s\u00faa primeira obra foi unha edici\u00f3n completa dos Elementos de Euclides, que apareceu en 1655 en lat\u00edn e en 1660 en ingl\u00e9s. Editou as s\u00faas clases maxistrais de 1664, 1665 e 1666 no volume \"Lectiones Mathematicae\". En 1669 sae do prelo \"Lectiones Opticae et Geometricae\", revisada por Isaac Newton. Barrow foi un dos que prepararon a aplicaci\u00f3n do c\u00e1lculo diferencial \u00e1 xeometr\u00eda e foi o primeiro en reco\u00f1ecer que a integraci\u00f3n e a diferenciaci\u00f3n son operaci\u00f3ns inversas."}
{"id": "19903", "revid": "98629", "url": "https://gl.wikipedia.org/wiki?curid=19903", "title": "Philip Barry", "text": "Philip Barry, nado en 1896 e finado en 1949, foi un dramaturgo norteamericano.\nTraxectoria.\nNaceu en Rochester, Nova York e estudou en Yale, rexeitado para o servizo militar durante a primeira guerra mundial, traballa para o Departamento de Estado, tras a fin da guerra volta a Yale e escribe a s\u00faa primeira obra teatral, \"Automony\" (1919) para o club de teatro universitario, o que posibilitou que estudase en Harvard con George Pierce Baker. Escribiu comedias sat\u00edricas sobre a alta sociedade norteamericana de entreguerras como \"Holiday\" (1928), \"The Animal Kingdom\" (1932) e \"The Philadelphia Story\" (1939), das que se fixeron varias versi\u00f3ns cinematogr\u00e1ficas. Tam\u00e9n escribiu dramas serios como \"Tomorrow and Tomorrow\" (1931) e experimentais como \"Hotel Universe\" (1930)."}
{"id": "19904", "revid": "25871", "url": "https://gl.wikipedia.org/wiki?curid=19904", "title": "Cabeiro, Redondela", "text": "San Xo\u00e1n de Cabeiro \u00e9 unha parroquia do concello de Redondela. Segundo o IGE en 2009 ti\u00f1a 755 habitantes (378 mulleres e 377 homes), distribu\u00eddos en 2 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 720 habitantes. Est\u00e1 formada polos barrios de Porto Cabeiro (a 5,8\u00a0km do centro da vila) e Igrexa (a 5,5\u00a0km), formada por uns 300 habitantes aproximadamente. O c\u00f3digo postal \u00e9 o 36813. Confina o termo \u00f3 norte coa fregues\u00eda de Cedeira, \u00f3 leste con Trasma\u00f1\u00f3, \u00f3 sur con Vilar e \u00f3 oeste Negros. Ten unha igrexa parroquial dedicada a san Xo\u00e1n e un parque arqueol\u00f3xico onde destaca a co\u00f1ecida como M\u00e1moa do Rei.\nHistoria.\nSegundo os datos do \"Diccionario geogr\u00e1fico-estad\u00edstico-hist\u00f3rico de Espa\u00f1a y sus posesiones de Ultramar\" de Pascual Madoz de 1846, o terreo participaba de monte chan con abundantes fontes, que aproveitaban os veci\u00f1os para o seu gasto dom\u00e9stico, bebedoiro de gandos e outros usos. A parte monta\u00f1osa atop\u00e1base con moi pouco arborado e unicamente ofrece arbustos e pasto. Produc\u00eda trigo, centeo, millo e legumes, sosti\u00f1a gando vac\u00fan, lanar e caprino, e hab\u00eda caza de varias especies. A industria, ademais da agr\u00edcola, ti\u00f1a dous mu\u00ed\u00f1os fari\u00f1eiros.\nO partido xudicial.\nCando o 3 de decembro de 1836 se realizou a proposta de creaci\u00f3n do partido xudicial de Redondela, feita pola Comisi\u00f3n o 6 de outubro de 1835, e por tanto do propio concello, correspondeulle a Cabeiro, xunto \u00e1 veci\u00f1a parroquia de Vilar de Infesta, un elector.\nBanda de M\u00fasica de Cabeiro.\nA \u00e9poca de maior esplendor da banda foi entre os anos 30 e 40, desfac\u00e9ndose logo pouco a pouco por mor da guerra civil.\nA maior competencia entre as bandas d\u00e1base nas festas de Cande\u00e1n e Cabral, onde as bandas tocaban e os veci\u00f1os aplaud\u00edan. A banda que m\u00e1is aplausos recib\u00eda era a que ga\u00f1aba, e os veci\u00f1os acompa\u00f1\u00e1bana polo monte ata a s\u00faa parroquia. A que m\u00e1is veces ga\u00f1aba era a de Cabeiro. As bandas coas que hab\u00eda m\u00e1is competencia eran as de Gul\u00e1ns, A Lama e Arcade. Tam\u00e9n compet\u00edan con Cande\u00e1n onde, pese a non ter gran calidade, amosaban gran resistencia.\nO maior \u00e9xito da banda de Cabeiro foi ga\u00f1ar a \"Batuta de Plata\" nun certame de bandas de m\u00fasica que se celebrou en Pontevedra en 1913, a\u00ednda que chegaron a tocar en Caminha (Portugal) e en Zamora, a onde se desprazaban nun cami\u00f3n, cobrando entre 80 e 100 pesetas por actuaci\u00f3n. A s\u00faa peza m\u00e1is sonada foi \"Faena del Cuartel\", na que o trompeta sa\u00eda da banda e despraz\u00e1base ata un campanario, dende onde contestaba \u00e1 banda. Os mellores m\u00fasicos desta banda foron Saladino Castro \"O do ghallo\" e Jos\u00e9 \"Nicholas\".\nNa \u00e9poca de decadencia (finais dos 30, principios dos 40), por diversas xenreiras e envexas houbo unha divisi\u00f3n e xurdiron d\u00faas bandas dirixidas por dous irm\u00e1ns: Manuel e Ramiro Baillador. A de maior \u00e9xito foi a de Manuel, que anos m\u00e1is tarde ser\u00eda dirixida polo seu fillo Pl\u00e1cido de Baillador. Co gallo desta divisi\u00f3n, Manuel escribiu a seguinte copla a seu irm\u00e1n Ramiro:\n\"No seas pavero hombre ignorante\"\n\"que es una verg\u00fcenza ser un mangante\".\n\"Te conoces poco en la profesi\u00f3n\"\n\"y haces tu papel de hombre chulap\u00f3n\".\n\"Ay Jes\u00fas que tonter\u00eda,\"\n\"ay Jes\u00fas que tonto eres,\"\n\"eso le pasa a hombres que se gu\u00edan por mujeres.\"\n\"Siempre andabas reclamando que te dieran la peseta,\"\n\"como no te han considerado te hicieron la pu\u00f1eta\"\nTerra de Cesteiros.\nA principios do s\u00e9culo XX a econom\u00eda de Cabeiro estaba baseada en d\u00faas grandes \u00e1reas a m\u00fasica e os cesteiros. A maior parte dos cestos que se empregaban tanto no porto de Vigo coma nos campos da comarca realiz\u00e1banse en Cabeiro. Os cesteiros traballaban en talleres individuais que estaban nas propias vivendas, chegando incluso a haber d\u00faas mulleres cesteiras: Emilia Monea e Maruxa \"a do canteiro\".\nA materia prima era madeira de casta\u00f1o e de carballo. Como a que hab\u00eda en Redondela non chegaba \u00edan buscala a Ourense, que vi\u00f1a en cami\u00f3ns ata Redondela, e despois en carro de bois ata Cabeiro. A madeira traball\u00e1base verde, porque as\u00ed xa se pod\u00eda traballar no momento, se non ti\u00f1a que estar a remollo entre quince d\u00edas e un mes.\nOs principais mercados eran: A Feira de Redondela (o 6 e o 21 de cada mes), a ribeira de Vigo (para chegar aqu\u00ed, ergu\u00edanse as catro da ma\u00f1\u00e1 e \u00edan a p\u00e9 coas cestas \u00f3 lombo polo Vixiador, a Madroa, Teis ata chegar a Vigo), O Porri\u00f1o e Ponte Caldelas. No mercado de Vigo fac\u00edanse moito as \"esportas\" que eran para o palangre. As festas m\u00e1is importantes para os cesteiros era a de San Bernardo, que se celebraba o 20 de agosto en Cedeira. Os cesteiros \u00edan na v\u00e9spera e estaban na festa ata a madrugada, logo \u00edan a feira, vend\u00edan as cestas e cos cartos volv\u00edan para a festa. A outra festa importante era a de San Xo\u00e1n de Cabeiro, patr\u00f3n do lugar.\nPara facer unha cesta hab\u00eda varios traballos diferenciados: os fendedores, os labradores e os armadores. O mellor fendedor foi Jos\u00e9 Valado \u00c1lvarez, o labrador Celso Ramiro e labrador Jos\u00e9 Fern\u00e1ndez \"o cusque\". A principios de s\u00e9culo unha cesta custaba catro pesetas. As cestas serv\u00edan para m\u00faltiples cousas: a cesta da compra, o monico*, as patelas (grande e pequena)..., principalmente para labores de campo e de pesca.\nEste traballo artes\u00e1n empezou a s\u00faa decadencia pola incorporaci\u00f3n do pl\u00e1stico como materia prima, pero os dese\u00f1os para traballar este novo material est\u00e1n tomados dos que utilizaban os antigos cesteiros. Ata fai pouco s\u00f3 exist\u00edan dous artes\u00e1ns cesteiros: Celso de Ramiro e Celso \"o da Nicha\".\nComunidade de Montes Coto da Arca.\nDespois da ditadura de Francisco Franco e de establecerse a democracia os veci\u00f1os de Cabeiro decidiron reclamar a man com\u00fan dos montes veci\u00f1ais. Unha vez recuperados, fundouse no ano 1977 a comunidade de montes de San Xo\u00e1n de Cabeiro que procurase manter unida a asociaci\u00f3n de veci\u00f1os Coto da Arca da dita parroquia para que os beneficios que puidera sacar da venda da madeira ou arrendamentos. Podendo as\u00ed invertelos nos obras da parroquia."}
{"id": "19905", "revid": "56817", "url": "https://gl.wikipedia.org/wiki?curid=19905", "title": "Barrymore", "text": "Co apelido Barrymore co\u00f1\u00e9cese, entre outros, a unha familia de actores norteamericanos:\nMaurice Barrymore: Herbert Arthur Chamberlayne Blyth (1849-1905)."}
{"id": "19906", "revid": "23204", "url": "https://gl.wikipedia.org/wiki?curid=19906", "title": "Maurice Barrymore", "text": "Herbert Arthur Chamberlayne Blyth, nado en Agra (India) o 21 de setembro de 1849 e finado en Amityville (Nova York) o 25 de marzo de 1905, foi un actor estadounidense, m\u00e1is co\u00f1ecido como Maurice Barrymore. Foi o fundador da co\u00f1ecida familia de actores, os Barrymore.\nTraxectoria.\nEstudou dereito en Oxford (Inglaterra). En 1872 ga\u00f1ou o campionato de boxeo de peso medio de Inglaterra. En 1873 renunciou \u00e1 s\u00faa carreira polo teatro, en 1874 marchou aos Estados Unidos, e ao ano seguinte entrou na compa\u00f1\u00eda de August Daly e debutou con \"Under the Gaslight\" (1867). En 1876 casou coa actriz Georgianna \"Georgie\" Emma Drew (1856-1893), filla do actor irland\u00e9s John Drew.\nOs seus fillos foron os actores John, Lionel e Ethel Barrymore."}
{"id": "19907", "revid": "15490", "url": "https://gl.wikipedia.org/wiki?curid=19907", "title": "Jan Bart", "text": "Jan Bart (ou Jean Bart), nado en Dunkerque, foi un mari\u00f1o flamengo ao servizo da mari\u00f1a francesa.\nTraxectoria.\nNaceu en Dunkerque no seo dunha familia de pescadores. En 1662, Bart nesa \u00e9poca era s\u00fabdito brit\u00e1nico, entra ao servizo dun nav\u00edo dedicado ao contrabando. En 1666 enr\u00f3lase na mari\u00f1a holandesa, pero cando en 1672 comezaron as hostilidades entre Lu\u00eds XIV e as Provincias Unidas entrou ao servizo de Francia, en 1674 captura o seu primeiro barco inimigo, en 1676 captura 28 nav\u00edos e en 1677 est\u00e1 ao mando dunha pequena frota de seis nav\u00edos. A pesar da s\u00faa orixe humilde, polas s\u00faas faza\u00f1as en 1679 ascendeu ao grao de tenente, capit\u00e1n en 1686 e en 1697 almirante. A paz de Ryswick puxo fin ao seu servizo activo, pero por causa da s\u00faa coraxe e faza\u00f1as arriscadas converteuse nun heroe popular."}
{"id": "19908", "revid": "181", "url": "https://gl.wikipedia.org/wiki?curid=19908", "title": "Jean Bart", "text": ""}
{"id": "19909", "revid": "25871", "url": "https://gl.wikipedia.org/wiki?curid=19909", "title": "Antiparos", "text": ""}
{"id": "19912", "revid": "197", "url": "https://gl.wikipedia.org/wiki?curid=19912", "title": "Leopoldo Calvo-Sotelo Bustelo", "text": "Leopoldo Calvo-Sotelo y Bustelo, nado en Madrid o 14 de abril de 1926 e finado en Pozuelo de Alarc\u00f3n, Madrid, o 3 de maio de 2008, foi un enxe\u00f1eiro e pol\u00edtico espa\u00f1ol, Marqu\u00e9s da R\u00eda de Ribadeo.\nTraxectoria.\nFillo de Leopoldo Calvo Sotelo. Rematou os seus estudos de enxe\u00f1eiro de cami\u00f1os en 1951, pasando a ocupar cargos de directivo en RENFE (chegou a ser presidente desta empresa). M\u00e1is tarde foi nomeado conselleiro delegado de Uni\u00f3n de Explosivos Riotinto S.A. Posteriormente foi elixido procurador en Cortes como representante dos empresarios de industrias qu\u00edmicas, posto que ocupar\u00eda durante catro anos, at\u00e9 que en 1975 foi nomeado Ministro de Comercio durante a presidencia de Adolfo Su\u00e1rez. Durante o goberno deste, desempe\u00f1ou diversos cargos: Ministro de Obras P\u00fablicas, Ministro de Relaci\u00f3ns coas Comunidades Europeas e Vicepresidente Segundo para asuntos econ\u00f3micos. En febreiro de 1981 foi investido Presidente do Goberno, tras a dimisi\u00f3n de Adolfo Su\u00e1rez.\nDurante a votaci\u00f3n da s\u00faa candidatura para Presidente do Goberno (23 de febreiro de 1981), entraron no Parlamento varios gardas civ\u00eds, que baixo o mando do tenente coronel Antonio Tejero pretend\u00edan dar un golpe de Estado militar. Este golpe foi abortado. O goberno de Calvo Sotelo nac\u00eda nunhas datas nas que as manifestaci\u00f3ns populares contra a involuci\u00f3n pol\u00edtica, o paro e a debilidade da coalici\u00f3n pol\u00edtica permanente protagonizaban a actividade p\u00fablica espa\u00f1ola.\nDurante o seu mandato, Espa\u00f1a uniuse \u00e1 OTAN, que foi moi criticada polo PSOE.\nEra t\u00edo de Mercedes Cabrera Calvo-Sotelo (exministra de Educaci\u00f3n), e sobri\u00f1o de Jos\u00e9 Calvo Sotelo, quen fora Ministro de Facenda durante a ditadura de Miguel Primo de Rivera.\nRelaci\u00f3ns con Galicia.\nA\u00ednda que nado en Madrid, os seus t\u00edos naceron en Galicia (Joaqu\u00edn na Coru\u00f1a e Jos\u00e9 en Tui como o seu pai), polo que Leopoldo Calvo-Sotelo conservaba un forte vencello coa vila de Ribadeo. Al\u00ed pasou parte da s\u00faa infancia, al\u00ed estudou o bacharelato e al\u00ed acud\u00eda tam\u00e9n nos ver\u00e1ns. O rei Xo\u00e1n Carlos I, o 24 de xu\u00f1o de 2002, concedeulle o t\u00edtulo de Marqu\u00e9s da R\u00eda de Ribadeo con grandeza de Espa\u00f1a, creado a p\u00e9 feito para el.\nOs seus restos mortais descansan no camposanto de Ribadeo."}
{"id": "19913", "revid": "6", "url": "https://gl.wikipedia.org/wiki?curid=19913", "title": "Ponte dos Santos", "text": " \nA ponte dos Santos, inaugurada o 29 de xullo de 1987, cruza a r\u00eda de Ribadeo, unindo Asturias e Galicia pola costa. Inicialmente foi constru\u00edda para soportar a amplitude dunha estrada normal, pero no 2008 foi inaugurada (1 de outubro de 2008) a ampliaci\u00f3n que consistiu en adecuala para un desdobramento de calzada para soportar o paso dunha autov\u00eda (A-8).\nRecibe o nome polas d\u00faas capelas que ten a r\u00eda a cada beira, a de San Rom\u00e1n nas Figueiras (Castropol) e a de San Miguel en Ribadeo.\nA actividade mar\u00edtima veuse variada pola construci\u00f3n da ponte dos Santos, afectando \u00e1 reconversi\u00f3n das lanchas de pasaxe para paseos tur\u00edsticos ou limitando a altura dos nav\u00edos constru\u00eddos nos estaleiros.\nHomenaxes.\nO 4 de maio de 2013 Correos emitiu un selo cun valor facial de dous euros coa imaxe da ponte."}
{"id": "19914", "revid": "23204", "url": "https://gl.wikipedia.org/wiki?curid=19914", "title": "Siniestro Total", "text": "Siniestro Total \u00e9 un grupo de m\u00fasica punk-rock galego, formado en Vigo en 1981 por Germ\u00e1n Coppini, Miguel Costas, Alberto Torrado e Juli\u00e1n Hern\u00e1ndez. Tras pasar por varias formaci\u00f3ns, a actual ficou con Juli\u00e1n Hern\u00e1ndez, Javier Soto, \u00d3scar G. Aveda\u00f1o, \u00c1ngel Gonz\u00e1lez e Jorge Beltr\u00e1n.\nTraxectoria.\nCircunstancias previas.\nA finais da d\u00e9cada de 1970 a Ant\u00f3n Reixa regal\u00e1ronlle unha bater\u00eda. Por\u00e9n, este, vendo que non a utilizar\u00eda, regaloulla \u00e1 s\u00faa vez a Juli\u00e1n Hern\u00e1ndez coa condici\u00f3n de que formara un grupo de m\u00fasica. En 1979, Hern\u00e1ndez co\u00f1eceu no instituto a Miguel Costas e a Alberto Torrado, e nese mesmo ano contactou con eles Javier Soto. No ver\u00e1n formar\u00eda con eles e d\u00faas persoas m\u00e1is, para cumprir a s\u00faa promesa con Reixa, un sexteto que levaba por nome El Sexteto del Blues, que realizou un \u00fanico concerto o 26 de agosto de 1979 en Vigo, para se disolver despois. Neste grupo, Miguel Costas e Javier Soto tocaban a guitarra, Alberto Torrado o baixo e Juli\u00e1n Hern\u00e1ndez a bater\u00eda.\nPouco despois Javier Soto comezou o servizo militar, mentres que Miguel Costas, Alberto Torrado e Juli\u00e1n Hern\u00e1ndez formaron o grupo afeccionado Coco y el de los Mil Quinientos. Xa en 1980, o grupo, tras varios cambios de nome, adoptou o que parec\u00eda ser o definitivo: Mari Cruz Soriano y los que afinan su piano.\nO nome actual de Siniestro Total xurdiu o 20 de agosto de 1981. Javier Soto recibiu un dos seus primeiros permisos para sa\u00edr un tempo tras entrar na mili, e aproveitou para volver cos seus antigos compa\u00f1eiros e sa\u00edr con eles unha noite por Vigo. Ao regresar a casa, o Renault 12 Familiar no que viaxaban sufriu un serio accidente na avenida de Beiramar, en Bouzas. Todos os que \u00edan no veh\u00edculo (Miguel Costas, Javier Soto, Alberto Torrado, Juli\u00e1n Hern\u00e1ndez, Manolo Rom\u00f3n e Jos\u00e9 Manuel Barros) foron trasladados ao Hospital Xeral de Vigo e atendidos polo persoal de urxencias. O accidente non implicou secuelas para ning\u00fan dos seis ocupantes, mais a compa\u00f1\u00eda na que estaba asegurado o veh\u00edculo declarou o seu estado como \"siniestro total\", de onde tomaron o nome que quedar\u00eda como definitivo.\nComezos da banda.\nNo outono de 1981 a banda comezou a ensaiar, a gravar temas e a promocionarse, pero falt\u00e1balles un vocalista. Atoparon a Germ\u00e1n Coppini, quen aceptou ocupar o posto do cantante en Siniestro Total. A finais de ano o grupo ti\u00f1a catorce temas e empezou a publicitarse como \"un grupo vigu\u00e9s cunha concepci\u00f3n iconoclasta e neo-dada\u00edsta nos textos: punk-rock galego contra o aburrimento xeral\", ou, tal como os definir\u00eda Ant\u00f3n Reixa nunha das primeiras gravaci\u00f3ns das que se ten constancia, como un grupo de \"esquizorock celta\", e distribu\u00edu a maqueta que ti\u00f1an gravada. Jes\u00fas Ordov\u00e1s, que daquela dirix\u00eda o programa radiof\u00f3nico \"Esto No Es Hawaii\" en Radio 3, interesouse por ela. Ordov\u00e1s comezou a pinchar os seus temas e a promocionar a Siniestro Total dende o seu espazo radiof\u00f3nico. Deste xeito, a banda acadou unha enorme sona entre os o\u00edntes, quen comezaron a pedir m\u00e1is material do grupo.\nXa na primavera de 1982, a casa discogr\u00e1fica DRO (Discos Radioactivos Organizados), de recente creaci\u00f3n, decidiu fichalos ao observar a certa fama que xa posu\u00edan, amais dos contactos que ti\u00f1a Juli\u00e1n Hern\u00e1ndez en Madrid. As\u00ed, permitiulles gravar un EP, que sa\u00edu en xu\u00f1o dese mesmo ano co t\u00edtulo de \"Ayudando a los enfermos\". Esta gravaci\u00f3n conti\u00f1a catro temas: \"Ayatolah!\", \"Matar jipis en las C\u00edes\", \"Mario (Encima del armario)\" e \"Purdey\". O EP resultou ser un \u00e9xito de vendas alternativas, polo que a discogr\u00e1fica lles permitiu gravar un primeiro \u00e1lbum completo. En outono pech\u00e1ronse no estudio durante apenas tres d\u00edas para gravar quince canci\u00f3ns, publicadas en novembro de 1982 co t\u00edtulo de \"\u00bfCu\u00e1ndo se come aqu\u00ed?\" e que supuxeron un \u00e9xito de vendas inda maior ao do EP. Deste \u00faltimo, tan s\u00f3 apareceron no LP as canci\u00f3ns \"Ayatolah!\" e \"Matar jipis en as C\u00edes\", xunto con \u00e9xitos como \"Ponte en mi lugar\", \"Fuera las manos chinas del Vietnam socialista\", \"Las tetas de mi novia\" ou a versi\u00f3n \"Hoy voy a asesinarte (The life and soul of the party)\", de Petula Clark. A car\u00e1tula representaba os membros do grupo caracterizados coma os Irm\u00e1ns Dalton de \"Lucky Luke\".\nSona.\nXa a comezos de 1983, Siniestro mant\u00e9n certa fama, o que lle permite organizar concertos cunha boa cantidade de p\u00fablico. O 10 de xaneiro dese ano ten lugar un dos eventos que m\u00e1is d\u00e1 a co\u00f1ecer a banda: a Primeira Festa de Radio Pop, na que Juli\u00e1n Hern\u00e1ndez proclama: \u00abChegamos \u00e1 gloria m\u00e1is alta \u00e1 que poder\u00edamos chegar catro desgraciados coma nos\u00bb. O concerto comeza co berro de Miguel Costas de: \u00ab\u00a1Hala, chavalada...!, \u00a1a divertirse!\u00bb, e a continuaci\u00f3n o mesmo Costas presenta o primeiro tema da s\u00faa actuaci\u00f3n como unha canci\u00f3n \u00abheavy-metal Total\u00bb; \u00e9 xusto nese intre cando o p\u00fablico comeza a cuspir contra o persoal da banda, inclu\u00eddo Coppini, que sa\u00edra ao escenario cun polo de goma colgado da s\u00faa cazadora, que remata, xunto coas dos seus compa\u00f1eiros, absolutamente enchoupada.\nEsta actuaci\u00f3n resultou ser un \u00e9xito absoluto; ga\u00f1aron un dos premios que se outorgaban en dita festa e tiveron a oportunidade de actuar na Sala RockOla de Madrid. Carlos Tena e Diego A. Manrique, directores do programa \"Caja de Ritmos\" de TVE, ped\u00edronlles un par de temas in\u00e9ditos para unha actuaci\u00f3n no programa. En apenas cinco minutos, Juli\u00e1n Hern\u00e1ndez compuxo \"Me pica un huevo\" e Miguel Costas escribiu \"Sexo chungo\". Finalmente non poden interpretar estes dous temas para a televisi\u00f3n, xa que o d\u00eda anterior ao que est\u00e1 programada a actuaci\u00f3n, Las Vulpes ofreceran a canci\u00f3n \"Me gusta ser una zorra\". A ra\u00edz dese feito, produciuse un esc\u00e1ndalo inmediato e o programa foi censurado, o que tivo como consecuencia a dimisi\u00f3n de Carlos Tena de TVE. Con todo, as d\u00faas canci\u00f3ns pres\u00e9ntanse como un dobre single que fai exclamar a Miguel R\u00edos:\nA pesar do fracaso antes de tempo da s\u00faa actuaci\u00f3n en TVE, Siniestro Total tr\u00e1tase xa dun grupo moi co\u00f1ecido e promocionado sobre todo polos seus concertos, onde a diversi\u00f3n \u2014e o caos\u2014 est\u00e1 asegurada. \u00c9 precisamente nun destes concertos, pouco despois da Primera Fiesta de \"Diario Pop\", cando nunha actuaci\u00f3n na Sala Zeleste de Barcelona, dende a primeira fila gu\u00edndanlle un botellazo na perna a Germ\u00e1n. Debido a este suceso, o grupo ten que sa\u00edr actuar sen cantante uns d\u00edas m\u00e1is tarde, o 4 de febreiro, na discoteca La Mandr\u00e1gora en Le\u00f3n. Tam\u00e9n durante ese concerto unha das espectadoras, chamada Cuca, botou unha botella ao escenario, que lle deu na cara a Miguel, provoc\u00e1ndolle diversos cortes no rostro. Esta \u00e9 a raz\u00f3n pola que Alberto e Juli\u00e1n permaneceron o resto da noite, mentres Miguel foi atendido na casa de socorro por diversos cortes e contusi\u00f3ns, repetindo: \u00abNon volvemos actuar\u00bb aos presentes.\nMentres ocorre todo isto, Germ\u00e1n estivo repensando seriamente a s\u00faa continuidade no grupo. Tras sa\u00edr do hospital e poder volver actuar, contacta co multiinstrumentista Teo Cardalda, co que forma un d\u00fao. En principio tr\u00e1tase dun pequeno proxecto paralelo a Siniestro Total, co nome de Golpes Bajos. Dese xeito, compaxina a s\u00faa actividade nos dous grupos: de luns a venres en Siniestro e as fins de semana en Golpes. \nPero o momento decisivo chega cando, con este \u00faltimo grupo, env\u00eda algunhas canci\u00f3ns ao Concurso de Maquetas da revista \"Rock Espezial\" (actualmente chamada \"Rock Deluxe\") e, xunto con Teo Cardalda, ga\u00f1a o primeiro premio. Pouco despois, debido a este \u00e9xito, Golpes aparece nun programa de TVE presentado por Paloma Chamorro. Por\u00e9n, Germ\u00e1n non comenta que tam\u00e9n pertence a Siniestro Total, feito que ofende ao resto dos compo\u00f1entes do grupo.\nAs\u00ed, Germ\u00e1n e Teo buscan dous instrumentistas m\u00e1is para Golpes Bajos. Finalmente, atopan a Pablo Novoa e Luis Garc\u00eda, e en abril de 1983 Germ\u00e1n abandona definitivamente Siniestro Total.\nAbandono do vocalista.\nAnte a perda do seu carism\u00e1tico vocalista, o grupo comeza a ser rexeitado nalg\u00fans lugares \u00e1 hora de actuar, xa que era el quen ti\u00f1a mellor fama dentro da banda, e todo o mundo pensa que est\u00e1n acabados. Con todo, \u00e9 ent\u00f3n cando se lles presenta Paco Trinidad, que lles prop\u00f3n a volta de Miguel \u00e1 voz e a gravaci\u00f3n dunha vintena de canci\u00f3ns que el est\u00e1 disposto a producir. Os mozos consideran que este ser\u00e1 de todos os xeitos o seu \u00faltimo \u00e1lbum, as\u00ed que deciden non limitarse a gravar un disco de punk e optan por introducir toda clase de instrumentos nas s\u00faas gravaci\u00f3ns, \u00e1 parte da guitarra, o baixo e a bater\u00eda.\nRegravan e maquetan en Vigo alg\u00fans temas que xa estiveron ensaiando con Germ\u00e1n, como \"La caca de colores\", pero engad\u00edndolle un toque de swing, e \"Opera tu fimosis\", e compo\u00f1en dezanove m\u00e1is, que gravan no estudo Trak en Madrid; as letras seguen sendo tan surrealistas e grotescas como as do primeiro \u00e1lbum, mentres que a m\u00fasica \u00e1brese en diversos estilos: new age, rock, rock and roll, m\u00fasica tradicional galega... Posteriormente, van a Madrid para gravar as canci\u00f3ns na s\u00faa versi\u00f3n definitiva, contando cos coros de Juanma e o Chicarr\u00f3n de Los Elegantes e Pepo Fuentes entre moita outra xente.\nAntes da publicaci\u00f3n do segundo LP, o 20 de outubro, a banda aparece no programa \"La Edad de Oro\" de Paloma Chamorro, no cal tocan d\u00faas canci\u00f3ns in\u00e9ditas que aparecer\u00edan m\u00e1is tarde no novo traballo: \"Opera tu fimosis\" e \"O tren\" (versi\u00f3n do tema de Andr\u00e9s Dobarro).\nEn novembro de 1983 sae \u00e1 r\u00faa publicado de novo por DRO o segundo disco do grupo, que se titula simplemente \"Siniestro Total II: El Regreso\", sorprendendo a todos os seguidores da banda, posto que todo o mundo est\u00e1 xa convencido de que sen Coppini xa se disolvera; o novo LP acomp\u00e1\u00f1ase do single \"No somos de Monforte\", que incl\u00fae como cara B unha canci\u00f3n non contida no \u00e1lbum.\nEste segundo disco non se vende tan ben como o seu predecesor, a\u00ednda que a portada, na cal figura Bob Hope cun vaso de leite, funciona ben respecto das vendas. Nada m\u00e1is sa\u00edr o LP, o grupo organiza unha festa na que Ant\u00f3n Reixa exerce de presentador e aparecen Pepo Fuentes, Juanma e Gerardo disfrazados de gorilas, co que se lle chama \u00abD\u00eda Mundial do Disfrace de Gorila\u00bb.\nPor aquel ent\u00f3n Javier Soto xa terminara a mili, de modo que volve ao mundo musical, formando, xunto con Alberto Torrado (que segue sendo baixo de Siniestro), Nicol\u00e1s Pastoriza e Vicente Alberte o grupo Los Buzos. Poucos meses logo disto Soto abandona o grupo e forma, xunto co propio Torrado, Ant\u00f3n Reixa e Rub\u00e9n Losada, Os Resentidos.\nMiguel Costas, pola s\u00faa banda, acaba de formar naqueles momentos o grupo Aerol\u00edneas Federales, co que o 8 de xaneiro de 1984 gana un concurso celebrado na Coru\u00f1a e pouco despois grava con eles o seu primeiro LP hom\u00f3nimo. Tam\u00e9n Juli\u00e1n Hern\u00e1ndez formara o seu grupo paralelo a Siniestro, un pequeno proxecto que non durou moito co nome de Mili y sus Muermos.\nPero o propio Siniestro tam\u00e9n publica material novo nese tempo: un maxi compartido cos Resentidos co t\u00edtulo de \"Surfin\u00b4 CCCP\", que est\u00e1 dedicado aos l\u00edderes sovi\u00e9ticos mortos por aquela \u00e9poca, e pouco despois aparece con algo de atraso o single \"M\u00e1s vale ser punkie que maric\u00f3n de playas\", correspondente ao \"Regreso\".\nAdemais Juli\u00e1n comeza a escribir canci\u00f3ns a un ritmo bastante r\u00e1pido, de modo que sobre febreiro ou marzo de 1984 xa ten escrita case na s\u00faa totalidade \"Quienes somos? De donde venimos? a donde vamos?,\" e mentres o grupo est\u00e1 de xira por toda Espa\u00f1a comp\u00f3n en ao redor de media hora nun hotel da Coru\u00f1a \"Mi\u00f1a terra galega\", tomando prestada a m\u00fasica de \"Sweet home Alabama\" de Lynyrd Skynyrd e adaptando a letra a Galicia. Miguel, \u00e1 s\u00faa vez, escribe unha canci\u00f3n sobre \u00abuna chica muy mona que viv\u00eda en Barcelona\u00bb, e entre todos deciden chamala \"Assumpta\", en honra \u00e1 actriz catal\u00e1 Assumpta Serna, dado que este \u00e9 o nome m\u00e1is catal\u00e1n que se lles ocorre.\nNo outono de 1984 te\u00f1an xa escritas catorce canci\u00f3ns, polo que deciden continuar co grupo xa de forma definitiva e gravalas esta vez todas en Trak, e deixar que sexan producidas de novo por Paco Trinidad. En novembro dese mesmo ano aparece o terceiro disco, titulado \"Menos mal que nos queda Portugal\" e editado por DRO, no que as letras v\u00f3lvense algo m\u00e1is simp\u00e1ticas que grotescas e a m\u00fasica conv\u00e9rtese nun rock m\u00e1is cl\u00e1sico, que en ocasi\u00f3ns se suaviza ata o power-pop, e do que saen moitos dos himnos da banda, nalg\u00fans dos cales Juli\u00e1n empeza a prestar a s\u00faa voz. O LP sae acompa\u00f1ado de dous singles: \"Tipi, dulce tipi\" e \"Te quiero\", con canci\u00f3ns non contidas no disco como caras B, e alg\u00fans meses m\u00e1is tarde aparece unha nova edici\u00f3n do \u00e1lbum cunha portada algo distinta na que pode lerse: \u00abEdici\u00f3n Internacional\u00bb.\nA xira de promoci\u00f3n do disco real\u00edzase xa nos primeiros meses de 1985, e est\u00e9ndese ata a primavera; e \u00e9 precisamente durante esa xira, concretamente no mes de maio, cando Javier Soto finalmente abandona Os Resentidos e \u00fanese a Siniestro Total. En principio toca os teclados, pero non tarda moito en pasarse \u00e1 guitarra, sendo esta a s\u00faa especialidade, co que o grupo pode xa interpretar temas que requiren un maior virtuosismo.\nNo mes de decembro de 1985 Siniestro publica o seu cuarto \u00e1lbum de estudio, \"Bailar\u00e9 sobre tu tumba\", novamente a trav\u00e9s de DRO. As oito primeiras canci\u00f3n do disco grav\u00e1ronse nos estudios Trak, mentres que os sete seguintes grav\u00e1ronse ao vivo durante a xira de ver\u00e1n dese anos, en concertos celebrados en Alc\u00e1zar de San Juan, Santiago de Compostela, Vigo e Valladolid.\nNo mes de marzo de 1986 editouse o recompilatorio \"Grandes \u00e9xitos\", formado por rarezas, caras b e temas in\u00e9ditos. Ese mesmo mes a banda iniciou unha xira por toda Espa\u00f1a.\nO 29 de xullo de 1990 foron abreconcertos de Madonna, que actuou no Estadio de Bala\u00eddos de Vigo ante 20 000 persoas, como parte da s\u00faa xira \"Blond Ambition Tour\".\nEstilo.\nO primeiro \u00e1lbum, \"\u00bfCu\u00e1ndo se come aqu\u00ed?\", \u00e9 dun estilo marcadamente punk, con letras alporizadas e canci\u00f3ns de tres acordes como m\u00e1ximo que apenas rozan os dous minutos nos casos m\u00e1is afortunados. No segundo, \"Siniestro Total II: El Regreso\", contin\u00faa a esencia punk, inda que aparecen m\u00e1is instrumentos \u00e1 parte dos caracter\u00edsticos neste estilo, e atop\u00e1monos con teclados, secci\u00f3ns de vento etc. No terceiro, \"Menos mal que nos queda Portugal\", o punk evoluciona a un rock m\u00e1is cl\u00e1sico, inda que mant\u00e9n unhas letras xenuinamente punk, pero algo m\u00e1is simp\u00e1ticas e menos grotescas. No cuarto, \"Bailar\u00e9 sobre tu tumba\", contin\u00faa o rock cl\u00e1sico, pero as letras v\u00f3lvense tornar algo m\u00e1is grotescas, inda que non tanto coma \u00f3 principio. No quinto e no sexto, \"De hoy no pasa\" e \"Me gusta c\u00f3mo andas\" respectivamente, o rock suav\u00edzase, dando paso \u00f3 power-pop e mantendo as letras caracter\u00edsticas do punk, inda que de novo un tanto m\u00e1is simp\u00e1ticas. No s\u00e9timo, \"En beneficio de todos\", dan un paso atr\u00e1s e volven \u00f3 rock cl\u00e1sico, pero as letras evolucionan e t\u00f3rnanse algo m\u00e1is complexas. No oitavo e no noveno, \"Made in Japan\" e \"Policl\u00ednico miserable\" respectivamente, o rock faise m\u00e1is duro, case rozando o heavy metal nalg\u00fans casos, e as letras viran a m\u00e1is escuras e cr\u00edticas, especialmente no segundo. No d\u00e9cimo, \"Sesi\u00f3n verm\u00fa\", o rock suavizase un chisco, inda que segue a ser duro, e eng\u00e1dense instrumentos coma o \u00f3rgano e a secci\u00f3n de ventos, mentres que as letras, a\u00ednda complexas, volven a tratar sobre temas mundanos. No und\u00e9cimo, \"La historia del blues\", dan un xiro inesperado e o seu estilo p\u00e1sase \u00f3 blues, coma o seu propio t\u00edtulo indica, e as letras bas\u00e9anse nos textos doutro autor de blues, Jack Griffin, co que tratan sobre temas mundanos pero non propios. No duod\u00e9cimo, \"Popular, democr\u00e1tico e cient\u00edfico\", volven \u00f3 rock, nesta ocasi\u00f3n pr\u00f3ximo \u00f3 grunge, e as letras tratan de novo temas coti\u00e1ns.\nCompo\u00f1entes.\nFormaci\u00f3n orixinal (1981-1982).\nCon esta formaci\u00f3n a banda gravou unicamente o seu \u00e1lbum de estrea, \"\u00bfCu\u00e1ndo se come aqu\u00ed?\".\nSegunda formaci\u00f3n (1983-1985).\nCon esta formaci\u00f3n publicar\u00edan os \u00e1lbums \"\" e \"Menos mal que nos queda Portugal\".\nTerceira formaci\u00f3n (1985-1987).\nFormaci\u00f3n dos discos \"Bailar\u00e9 sobre tu tumba\" e \"De hoy no pasa\".\nCuarta formaci\u00f3n (1988-1989).\nComo este tr\u00edo publicaron \"Me gusta como andas\".\nReco\u00f1ecementos.\nEn 2023 recibiu a Medalla Castelao."}
{"id": "19915", "revid": "15490", "url": "https://gl.wikipedia.org/wiki?curid=19915", "title": "Tr\u00f3pico de Capricornio", "text": "\"Para o artigo referido \u00e1 novela de Henry Miller ver: Tr\u00f3pico de Capricornio (novela)\"\nO Tr\u00f3pico de Capricornio \u00e9 o paralelo situado \u00f3 sur do ecuador terrestre, delimita a zona tropical sur. Correspondendo \u00e1 declinaci\u00f3n m\u00e1is meridional da el\u00edptica do Sol sobre o ecuador celeste. \u00c9 unha li\u00f1a xeogr\u00e1fica imaxinaria que fica localizada abaixo do Ecuador e indica a latitude 23,5\u00ba S. Atravesa 3 continentes e 11 pa\u00edses:"}
{"id": "19916", "revid": "5893810", "url": "https://gl.wikipedia.org/wiki?curid=19916", "title": "Tr\u00f3pico de C\u00e1ncer", "text": "O tr\u00f3pico de C\u00e1ncer \u00e9 o paralelo situado \u00f3 norte do ecuador terrestre, delimita a zona tropical norte. Correspondendo \u00e1 declinaci\u00f3n m\u00e1is setentrional da el\u00edptica solar para o ecuador celeste. \u00c9 unha li\u00f1a xeogr\u00e1fica imaxinaria que pasa encima do Ecuador e que indica a latitude 23,5\u030a N. Atravesa 3 continentes e 17 pa\u00edses."}
{"id": "19917", "revid": "56817", "url": "https://gl.wikipedia.org/wiki?curid=19917", "title": "Li\u00f1a xeogr\u00e1fica imaxinaria", "text": "As li\u00f1as xeogr\u00e1ficas imaxinarias foron creadas para a divisi\u00f3n cartogr\u00e1fica."}
{"id": "19918", "revid": "54334", "url": "https://gl.wikipedia.org/wiki?curid=19918", "title": "Paralelo 20\u00b0 N", "text": "O Paralelo 20\u030a N \u00e9 unha li\u00f1a xeogr\u00e1fica imaxinaria que fica localizada encima do Ecuador e abaixo do Tr\u00f3pico de C\u00e1ncer e que indica a latitude 20\u030a N. Atravesa 3 continentes e 19 pa\u00edses:"}
{"id": "19919", "revid": "98629", "url": "https://gl.wikipedia.org/wiki?curid=19919", "title": "Paralelo 10\u00b0 N", "text": "O Paralelo 10\u00b0 N \u00e9 unha li\u00f1a xeogr\u00e1fica imaxinaria localizada enriba do Ecuador e debaixo do Tr\u00f3pico de C\u00e1ncer e que indica a latitude 10 \u00b0N.\nAtravesa 3 continentes e 22 pa\u00edses: Guinea, Serra Leoa, Costa do Marfil, Burkina Faso, Ghana, Togo, Ben\u00edn, Nixeria, Chad, Rep\u00fablica Centroafricana, Sud\u00e1n do Sur, Etiop\u00eda e Somalia (\u00c1frica); Costa Rica, Colombia e Venezuela, (Am\u00e9rica);India, Myanmar, Malaisia, Vietnam e Filipinas (Asia)."}
{"id": "19920", "revid": "56817", "url": "https://gl.wikipedia.org/wiki?curid=19920", "title": "Paralelo 10\u00b0 S", "text": "O Paralelo 10\u00ba S \u00e9 unha li\u00f1a xeogr\u00e1fica imaxinaria localizada debaixo do Ecuador e enriba do Tr\u00f3pico de Capricornio e que indica a latitude 10\u00ba S. Atravesa 3 continentes e 12 pa\u00edses:"}
{"id": "19921", "revid": "6", "url": "https://gl.wikipedia.org/wiki?curid=19921", "title": "R\u00edo Negro, r\u00edo Amazonas", "text": "O r\u00edo Negro \u00e9 un r\u00edo que ba\u00f1a o Estado brasileiro do Amazonas.\nUnese preto de Manaus co r\u00edo Solim\u00f5es no Encontro das Augas para forma-lo r\u00edo Amazonas, sendo un dos afluentes deste.\nA s\u00faa lonxitude \u00e9 de 2250 km, cunca cunca de 691 000 km2."}
{"id": "19922", "revid": "23204", "url": "https://gl.wikipedia.org/wiki?curid=19922", "title": "R\u00edo Negro", "text": "R\u00edo Negro ou Rio Negro pode referirse a:"}
{"id": "19923", "revid": "98629", "url": "https://gl.wikipedia.org/wiki?curid=19923", "title": "Meridiano de Greenwich", "text": "O meridiano de Greenwich \u00e9 o semic\u00edrculo imaxinario que une os polos e pasa por Greenwich, m\u00e1is precisamente polo antigo observatorio astron\u00f3mico deste suburbio de Londres.\nO meridiano de Greenwich serve de meridiano de orixe: \u00e9 a partir do que se miden as lonxitudes, en graos, \u00e9 dicir que corresponde \u00e1 lonxitude cero, polo que tam\u00e9n se chama meridiano cero e primeiro meridiano.\nAdoptouse como referencia nunha conferencia internacional celebrada en 1884 en Washington, D.C. auspiciada polo presidente dos Estados Unidos, \u00e1 que asistiron delegados de 25 pa\u00edses. En dita conferencia adopt\u00e1ronse os seguintes acordos:\nA segunda resoluci\u00f3n aprobouse coa oposici\u00f3n de San Domingo e a abstenci\u00f3n de Francia e o Brasil.\nUn fuso horario est\u00e9ndese sobre 15 graos de lonxitude (porque 360 graos corresponden a 24 horas e 360/24 = 15)).\nA li\u00f1a oposta \u00f3 meridiano de Greenwich, \u00e9 dicir o semic\u00edrculo que o completa (para formar un c\u00edrculo) corresponde \u00e1 li\u00f1a internacional de cambio de data, que atravesa o oc\u00e9ano Pac\u00edfico. Por raz\u00f3ns pr\u00e1cticas, concretamente para non ter varios fusos horarios nalg\u00fans arquip\u00e9lagos, adaptouse esta li\u00f1a \u00e1 xeograf\u00eda (xa que non \u00e9 recta), \u00f3 igual que outras que limitan fusos horarios, polo que non coinciden cos meridianos.\nAntigamente a maior\u00eda das mari\u00f1as de Europa continental usaban o meridiano da illa canaria de El Hierro. As\u00ed a todo, existiron moitas outras referencias."}
{"id": "19924", "revid": "6", "url": "https://gl.wikipedia.org/wiki?curid=19924", "title": "Meridiano", "text": "Un meridiano \u00e9 un conxunto de c\u00edrculos m\u00e1ximos sobre a Esfera celeste que pasan por \u00e1mbolos dous polos: Polo Norte e Polo Sur. Os puntos situados sobre un mesmo meridiano son de igual lonxitude. O meridiano de Greenwich \u00e9 o que determina en xeral na actualidade a orixe das lonxitudes.\nEn Espa\u00f1a, en \u00e9pocas anteriores, t\u00e9\u00f1ense usado como referencia ou meridiano 0 o meridiano de Par\u00eds, o mediriano de C\u00e1diz, o de Madrid (Real Observatorio Astron\u00f3mico) e mesmo houb un intento, por parte de Frei Mart\u00edn Sarmiento, de tomar como referencia o meridiano de Finisterre."}
{"id": "19925", "revid": "75439", "url": "https://gl.wikipedia.org/wiki?curid=19925", "title": "Li\u00f1a internacional de cambio de data", "text": "A li\u00f1a internacional de cambio de data \u00e9 unha li\u00f1a irregular imaxinaria na superficie da Terra trazada sobre o oc\u00e9ano Pac\u00edfico, pr\u00f3xima \u00f3 meridiano 180, que cando se cruza sup\u00f3n o cambio de data (exactamente un d\u00eda). Pasar a li\u00f1a de leste a oeste fai que a data cambie \u00f3 d\u00eda seguinte (perda dun d\u00eda). \u00d3 rev\u00e9s fai ga\u00f1ar un d\u00eda. A s\u00faa necesidade radica na forma de variar a hora, cara \u00f3 Leste (m\u00e1is temper\u00e1n), \u00f3 Oeste m\u00e1is tarde (en relaci\u00f3n \u00f3 meridiano de Greenwich). Esta li\u00f1a pasa polo estreito de Bering entre Alasca e Siberia, polo que ambas te\u00f1en diferentes datas, pero a maior\u00eda do percorrido transcorre en medio do oc\u00e9ano e non dificulta o mantemento de ningunha hora local.\nCambio de data en Samoa e Tokelau.\nO 30 de decembro do ano 2011 tivo lugar un cambio da devandita li\u00f1a internacional de cambio de data, tendo lugar un salto dun d\u00eda en Samoa e en Tokelau (arquip\u00e9lago dependente de Nova Zelandia): \u00f3 rematar o d\u00eda 29 de decembro, Samoa e Tokelau pasaron directamente \u00f3 d\u00eda 31 de decembro.\nA raz\u00f3n destes cambios v\u00e9n do comercio con Australia e Nova Zelandia. Anteriormente, estes dous pa\u00edses atop\u00e1banse \u00f3 outro lado do meridiano de cambio de hora, o cal dificultaba os negocios entre eles e os samoanos (hab\u00eda 21 horas de diferenza entre \u00e1mbalas d\u00faas partes). Co cambio de data, ponse soluci\u00f3n a este problema, sendo agora a data igual entre Australia, Nova Zelandia, Samoa e a dependencia neozelandesa de Tokelau."}
{"id": "19927", "revid": "158", "url": "https://gl.wikipedia.org/wiki?curid=19927", "title": "Petrarca", "text": ""}
{"id": "19928", "revid": "5863", "url": "https://gl.wikipedia.org/wiki?curid=19928", "title": "Francesco Petrarca", "text": "Francesco Petrarca, nado en Arezzo o 20 de xullo de 1304 e finado en Padua o 19 de xullo de 1374, foi un importante escritor, poeta e humanista italiano.\nTraxectoria.\nPetrarca naceu en Arezzo, fillo dun notario, e pasou a s\u00faa infancia na pequena cidade de Incisa in Val d'Arno, preto de Florencia. O seu pai, Ser Petracco, exili\u00e1rase en Florencia en 1302, xunto con Dante, polos g\u00fcelfos negros. Petrarca pasou gran parte dos seus primeiros anos en Avi\u00f1\u00f3n e Carpentras, para onde se mudou a s\u00faa familia, para seguir ao papa Clemente V, que instalou o papado de Avi\u00f1\u00f3n en 1309.\nInicialmente, estudou en Montpellier (1316\u20131320) e Bolo\u00f1a (1320\u20131326), onde o seu pai insistiu que estudase Dereito. Con todo, Petrarca interes\u00e1base pola escritura e a literatura latina.\nTrala morte do pai, en 1326, volveu a Avi\u00f1\u00f3n, onde traballou en varios e diferentes empregos burocr\u00e1ticos, tendo as\u00ed m\u00e1is tempo libre para traballar nos seus escritos. Ao ser lanzada a s\u00faa primeira grande obra, \"Africa\", un poema \u00e9pico en lat\u00edn sobre o xeneral romano Scipio Africanus, Petrarca converteuse nunha celebridade en Europa. En 1341, trouxo de volta a antiga tradici\u00f3n da \"laurea poetas\" e foi coroado en Roma, sendo o primeiro home, dende a antig\u00fcidade, que recibiu esa honra.\nViaxou intensamente por Europa e traballou como embaixador. Gust\u00e1balle escribir cartas e tivo a Boccaccio como un dos seus amigos. Durante as s\u00faas viaxes coleccionou manuscritos antigos e foi dos primeiros que redescubriu o co\u00f1ecemento da Roma e a Grecia Antiga. Entre outras realizaci\u00f3ns, participou da primeira traduci\u00f3n latina de Homero e en 1345, descubriu persoalmente unha colecci\u00f3n in\u00e9dita de cartas de Cicer\u00f3n. Desde\u00f1ando o que cr\u00eda ser a ignorancia dos s\u00e9culos que precederon o seu tempo, dise que Petrarca usou a expresi\u00f3n \"Idade das Tebras\" para referirse \u00e1 Idade Media.\nPetrarca afirmaba que o 26 de abril de 1336, xunto co seu irm\u00e1n e dous servos, alcanzou o cumio do Monte Ventoux (1909\u00a0m) e escribiu un relato ficticio da aventura, composto tempos m\u00e1is tarde na forma de cartas para o seu amigo Francesco Dionigi. Posteriormente, ese relato converteuse na historia dunha expedici\u00f3n real de alpinismo. Por ese motivo, ese d\u00eda est\u00e1 considerado o d\u00eda do nacemento do alpinismo, e Petrarca consid\u00e9rase o \"pai do alpinismo\". Na \u00faltima parte da s\u00faa vida viaxou bastante polo norte de Italia.\nA s\u00faa carreira na Igrexa non permitiu que casase, mais considerouse postumamente o pai de dous nenos. En 1367, estableceuse en Padua, onde pasou os seus \u00faltimos anos en contemplaci\u00f3n relixiosa. Doou a s\u00faa not\u00e1bel biblioteca de manuscritos \u00e1 cidade de Venecia, onde forman parte do n\u00facleo da Biblioteca Marciana.\nMorreu no V\u00e9neto o 19 de xullo de 1374.\nLaura e a poes\u00eda.\nO nome de Petrarca est\u00e1 asociado de maneira indisol\u00fabel ao de Laura, a muller amada que canta en \"Rerum vulgarium fragmenta\" (\"Fragmentos en lingua popular\"), m\u00e1is co\u00f1ecidos polo nome de \"Il Canzoniere\" (\"O cancioneiro\"). Un venres de 1327, a visi\u00f3n dunha muller chamada Laura na igrexa de Santa Clara de Avi\u00f1\u00f3n espertou en Petrarca unha paix\u00f3n duradeira, celebrada nas \"Rime sparse\" (\"Rimas esparsas\"). M\u00e1is tarde, poetas renacentistas que copiaron o estilo de Petrarca deron o nome de \"Cancioneiro\" a esa colecci\u00f3n de 366 poemas. Laura puido ser Laura de Noves, esposa de Hugues de Sade (antergo do marqu\u00e9s de Sade). Petrarca sempre negou a acusaci\u00f3n de que ela fose unha personaxe idealizada ou cun pseud\u00f3nimo, a pesar de que o nome Laura ten semellanza con \"l\u00e1urea\"). A s\u00faa descrici\u00f3n realista nos seus poemas contrasta cos estereotipos do trobadorismo e do amor cort\u00e9s. A s\u00faa presenza causou no poeta unha ledicia indescrit\u00edbel, mais o seu amor non correspondido creaba desexos instant\u00e1neos. Hai pouca informaci\u00f3n concreta na obra de Petrarca sobre Laura, ag\u00e1s que \u00e9 bela, ten cabelos claros e \u00e9 unha moza modesta e digna. Laura e Petrarca tiveron pouco ou ning\u00fan contacto persoa. De acordo co seu \"Secretum\", ela recus\u00e1bao porque xa estaba casada con outro home. El canalizou os seus sentimentos nos poemas de amor que eran exclamatorios e escribiu prosa en que mostraba o seu desprezo por homes que buscaban mulleres.\nPetrarca perfeccionou a co\u00f1ecida forma do soneto, herdada de Giacomo da Lentini, e que Dante empregosu amplamente. Moitos dos poemas de Petrarca, coleccionados no \"Cancioneiro\" (dedicado a Laura), eran sonetos. O compositor rom\u00e1ntico Franz Liszt musicou alg\u00fans dos sonetos de Petrarca en \"Tre sonetti del Petrarca\".\nObra.\nCartas.\nAgr\u00fapanse por t\u00edtulos como \"Familiares\", \"Seniles\" e \"Sine nomine liber\", que conte\u00f1en algunhas sobre pol\u00edtica e pol\u00e9micas, e as \"Variae\"."}
{"id": "19929", "revid": "89787", "url": "https://gl.wikipedia.org/wiki?curid=19929", "title": "Polo Norte", "text": "O polo Norte, tam\u00e9n chamado polo norte xeogr\u00e1fico e polo norte terrestre, \u00e9 o lugar onde se localiza o extremo norte da Terra; \u00e9 o lugar onde o \"eixe de rotaci\u00f3n\" do planeta corta \u00e1 superficie. O lugar oposto \u00e9 o polo sur.\nTodos os corpos celestes te\u00f1en un polo norte e outro sur.\nOs eixes de rotaci\u00f3n destes corpos non adoitan ser coincidentes co \"eixe de translaci\u00f3n\". As\u00ed, os da Terra, forman un \u00e1ngulo de 23,5\u00ba, e os de Urano, 97\u00ba.\nSituaci\u00f3n.\nO polo norte xeogr\u00e1fico terrestre est\u00e1 situado no Oc\u00e9ano Glacial \u00c1rtico, no que o mar est\u00e1 cuberto por un casquete de xeo ou banquisa. En 1895, o explorador noruegu\u00e9s Fridtjof Nansen (1861 \u2013 1930) acercouse at\u00e9 os 3\u00ba e 46' do polo norte xeogr\u00e1fico, pero non foi quen de chegar a el. O primeiro en conseguilo, segundo a fama, foi Robert Peary (1856 \u2013 1920), xunto co seu criado Matthew Henson e catro esquim\u00f3s, o 6 de abril de 1909.\nO comp\u00e1s non apunta co seu polo norte ao polo norte xeogr\u00e1fico, sen\u00f3n cara ao polo sur magn\u00e9tico, situado nas proximades do P.N. xeogr\u00e1fico. A direcci\u00f3n na que apunta var\u00eda co tempo, debido \u00e1 variaci\u00f3n de posici\u00f3n do polo magn\u00e9tico en relaci\u00f3n \u00f3 polo asociado, chamada declinaci\u00f3n magn\u00e9tica, que nos anos 2010 ten aumentado ata 50-60 km/ano, cruzando en 2017 dito polo a li\u00f1a de cambio de data cara a Siberia, a uns 390 km do Polo Norte xeogr\u00e1fico.\nA profundidade do mar no polo norte fora determinada en 1958 polo submarino estadounidense \"USS Nautilus\", dando como resultado 4.087 m. Pero o 2 de agosto de 2007 dous batiscafos rusos \"Mir\" realizaron unha inmersi\u00f3n no Oc\u00e9ano Glacial \u00c1rtico, no polo norte, e instalaron no fondo unha bandeira rusa, as\u00ed como unha c\u00e1psula cunha mensaxe para as xeraci\u00f3ns vindeiras, a 4.261 m de profundidade.\nA terra m\u00e1is pr\u00f3xima \u00e9 a illa Kaffeklubben, fronte \u00e1 costa norte de Groenlandia, a uns 700 km de distancia, a\u00ednda que alg\u00fans bancos de area, quizais non permanentes, enc\u00f3ntranse lixeiramente m\u00e1is preto. O lugar habitado permanentemente m\u00e1is pr\u00f3ximo ao polo \u00e9 a vila de Alert, na rexi\u00f3n de Qikiqtaaluk, Nunavut, Canad\u00e1, que est\u00e1 situada a 817 m do polo.\nD\u00eda e noite.\nO sol no Polo Norte est\u00e1 continuamente por riba do horizonte durante o ver\u00e1n e por baixo do horizonte durante o inverno. O amencer \u00e9 xusto antes do equinoccio de marzo (arredor do 19 de marzo) e a partir dese momento o sol tarda tres meses en chegar ao seu punto m\u00e1is alto, preto de 23 \u00bd\u00b0 de elevaci\u00f3n no solsticio de ver\u00e1n (arredor do 21 de xu\u00f1o). Despois comeza a baixar, chegando o solpor xusto despois do equinoccio de setembro (arredor do 24 de setembro). Cando o sol \u00e9 visible no ceo polar parece que se movese nun c\u00edrculo horizontal por riba do horizonte. Este c\u00edrculo el\u00e9vase gradualmente preto do horizonte xusto despois do equinoccio vernal \u00e1 s\u00faa m\u00e1xima elevaci\u00f3n (en graos) sobre o horizonte no solsticio de ver\u00e1n e logo af\u00fandese cara ao horizonte antes de caer por baixo del no equinoccio de outono.\nHora.\nNa maior\u00eda dos lugares da Terra, a hora local determ\u00ednase pola lonxitude, de xeito que a hora do d\u00eda est\u00e1 m\u00e1is ou menos sincronizada coa posici\u00f3n do sol no ceo. Por exemplo, ao mediod\u00eda o sol est\u00e1 m\u00e1is ou menos na s\u00faa maior altura. Esta li\u00f1a de razoamento non o ten o Polo Norte, onde o sol sae e se pon unha \u00fanica vez ao ano, e todas as li\u00f1as de lonxitude, e polo tanto todas as zonas horarias, converxen. Ao non haber presenza humana permanente no Polo Norte non hai zona horaria particular asignada, polo que as expedici\u00f3ns polares poden empregar calquera hora que lles sexa conveniente, como a hora do meridiano de Greenwich, ou a zona horaria do pa\u00eds do que partiron.\nExpedici\u00f3ns.\nEn 1895 o explorador noruegu\u00e9s Fridtjof Nansen achegouse ata 3 graos e 46 minutos do Polo Norte xeogr\u00e1fico, pero non o acadou. En 1908 o Dr. Frederick Cook dixo que chegara ao polo, mais demostrouse que a s\u00faa afirmaci\u00f3n era un engano.\nEn 1909 Robert E. Peary, acompa\u00f1ado de Matthew Henson tam\u00e9n afirmou que chegara ao polo. A pesar de que a reclamaci\u00f3n de Peary se creu durante moitos anos, a maior\u00eda dos historiadores modernos te\u00f1en serias d\u00fabidas. A velocidade que indicou na s\u00faa \u00faltima semana (135 millas n\u00e1uticas en 6 d\u00edas) nunca foi igualada no xeo do oc\u00e9ano \u00c1rtico, nin sequera en moto de neve.\nO Polo Norte acadouse por primeira vez por Umberto Nobile, Roald Amundsen, Lincoln Ellsworth e outras trece persoas, o 11 de maio de 1926, no dirixible \"Norge\".\nA primeira conquista confirmada do Polo Norte sobre a superficie do xeo foi a de Ralph Plaisted, Walt Pederson, Gerry Pitzl e Jean-Luc Bombardier, que viaxaron polo xeo en moto de neve e chegaron o 19 de abril de 1968. A forza a\u00e9rea dos Estados Unidos confirmou de xeito independente a s\u00faa posici\u00f3n.\nO 2 de agosto de 2007 dous batiscafos rusos Mir realizaron unha inmersi\u00f3n no oc\u00e9ano Glacial \u00c1rtico, no Polo Norte, e instalaron no fondo unha bandeira rusa, as\u00ed como unha c\u00e1psula con mensaxes para xeraci\u00f3ns futuras.\nEn 2007 o programa de televisi\u00f3n \"Top Gear\" da BBC fixo un episodio no que os presentadores realizaron unha viaxe nun coche preparado especialmente ao Polo Norte dende o Canad\u00e1, a\u00ednda que non se tratou do Polo Norte xeogr\u00e1fico, sen\u00f3n da posici\u00f3n do ano 1996 do Polo Norte magn\u00e9tico ().\nEmpregando veh\u00edculos terrestres, o Polo Norte xeogr\u00e1fico alcanzouse por primeira vez o 26 de abril de 2009 pola expedici\u00f3n rusa MLAE-2009 (\u041c\u041b\u0410\u042d-2009), que estaba composta por dous autom\u00f3biles anfibios Yemelia-1 (\u0415\u043c\u0435\u043b\u044f-1) e Yemelia-2 con remolques. A expedici\u00f3n foi comandada polo construtor dos veh\u00edculos Vasili Yelagin.\nO 10 de abril de 2013, o arxentino Juan Benegas chegou a p\u00e9 ao Polo Norte xeogr\u00e1fico, a partir da base rusa Barneo, distante uns 170\u00a0km do obxectivo. Foi acompa\u00f1ado por cinco rusos, dos que dous foron evacuados dous d\u00edas despois de comezada a marcha ao non poderen soportar a baix\u00edsimas temperaturas, ademais dun italiano e un belga."}
{"id": "19930", "revid": "5863", "url": "https://gl.wikipedia.org/wiki?curid=19930", "title": "Lago Vostok", "text": "O lago Vostok \u00e9 unha masa de auga subglacial localizada na Ant\u00e1rtida, por baixo da Estaci\u00f3n Vostok, un centro de investigaci\u00f3n dirixido por Rusia. Este lago permaneceu desco\u00f1ecido durante moito tempo, grazas \u00f3 seu peculiar encadramento xeogr\u00e1fico e permanece como unha das \u00faltimas zonas por explorar do planeta Terra. S\u00f3 en 1996 se descubriu a s\u00faa verdadeira extensi\u00f3n. O lago Vostok ten unha forma el\u00edptica con 250\u00a0km de longo e 40\u00a0km de ancho cubrindo unha \u00e1rea de 14.000\u00a0km\u00b2. O seu fondo \u00e9 irregular e div\u00eddese en d\u00faas bacias, a m\u00e1is profunda con cerca de 800 m e a outra con 200 m. Calc\u00falase que o lago conte\u00f1a un volume de 5.400\u00a0km\u00b3 de auga doce. Est\u00e1 totalmente protexido da atmosfera e outros contactos co exterior por unha espesura de 4\u00a0km de xeo ant\u00e1rtico.\nO tempo de residencia da auga no Lago Vostok \u00e9 de cerca de 1 mill\u00f3n de anos (no lago Ontario (de dimensi\u00f3ns semellantes) este valor \u00e9 de seis anos). Este feito leva a que o ambiente qu\u00edmico do lago sexa extremadamente oxidante, con concentraci\u00f3ns de os\u00edxeno 50 veces superiores a lagos normais. O xeo que se encontra na zona superior crese que deriva da conxelaci\u00f3n da auga do propio lago. Esta caracter\u00edstica fai desta zona unha potencial zona de mostraxe. A espesura de xeo aumenta de Sur para Norte, de acordo co fluxo do xeo no sentido do Oc\u00e9ano \u00cdndico.\nA orixe do lago Vostok \u00e9, segundo a opini\u00f3n da maior\u00eda dos cient\u00edficos, a dun lago normal que foi cuberto por xeo, a medida que se desenvolveron os glaciares da Ant\u00e1rtida. Isto debeu ocorrer hai 30 mill\u00f3ns de anos e terminou hai 15 mill\u00f3ns de anos. Desde ent\u00f3n o lago e as s\u00faas eventuais formas de vida enc\u00f3ntranse illados, un dos motivos polos que ten interese cient\u00edfico.\nDadas as condici\u00f3ns do lago, os \u00fanicos organismos, se hai alg\u00fan presente, deben ser microbios ou bacterias, posiblemente de estirpes totalmente novas para a Ciencia. As formas de vida existentes hai 15 mill\u00f3ns de anos eran diferentes das actuais e p\u00e9nsase que este per\u00edodo de tempo de illamento poida ter conducido \u00e1 evoluci\u00f3n de novas especies. As caracter\u00edsticas destes micro-organismos permanecen desco\u00f1ecidas e poden ter implicaci\u00f3ns importantes, especialmente se fosen axentes patox\u00e9nicos con capacidade de provocar novas doenzas. Mais a cuesti\u00f3n da presenza ou non de vida no lago Vostok a\u00ednda non foi resolvida e \u00e9 obxecto de debate na comunidade cient\u00edfica. Un grupo de cient\u00edficos rusos nega a existencia de vida no lago debido \u00e1s concici\u00f3ns oxidantes da s\u00faa auga e clasifica as descubertas doutros investigadores como resultado de contaminaci\u00f3n. Por outro lado, os defensores da idea de vida argumentan que hai outros lagos ant\u00e1rticos extremadamente oxidantes que son ricos en micro-organismos. As zonas m\u00e1is profundas do lago deben polo contrario ter caracter\u00edsticas anaerobias e poden ser o local ideal para procurar vida. Se fose probada a inexistencia de vida no lago Vostok, esta vai ser a primeira masa de auga totalmente est\u00e9ril encontrada no planeta."}
{"id": "19931", "revid": "85894", "url": "https://gl.wikipedia.org/wiki?curid=19931", "title": "Oymyakon", "text": "Oymyakon (, , \u00d6ym\u00f6k\u00f6\u00f6n) \u00e9 unha localidade do Leste de Siberia (Rusia), xunto \u00f3 R\u00edo Indigirka, na Rep\u00fablica de Sakha, en 2010 ti\u00f1a 462 habitantes. \u00c9 co\u00f1ecida por ter o marca de temperatura m\u00e1is baixa nunha localidade permanentemente habitada, co valor de -71,2\u00baC (-96\u00baF), rexistrado en xaneiro de 1926.\nOymyakon sit\u00faase a 63\u00ba 15' Norte de latitude e 143\u00ba 9' Este de lonxitude, cerca de 800 quil\u00f3metros \u00f3 leste de Yakutsk, unha das m\u00e1is importantes cidades de Siberia.\nO seu nome en lingua iacut significa \u00abauga l\u00edquida\u00bb ou \u00abauga que non se conxela\u00bb, debido \u00e1s augas termais pr\u00f3ximas ao asentamento.\u200b O inverno dura nove meses e \u00e9 moi duro, os peixes conxelanse en s\u00f3 trinta segundos despois de ser sacados do r\u00edo e g\u00e1rdanse nos sotos das casas ao igual que o leite, que xamais \u00e9 l\u00edquido, e a gasolina dos autobuses solidificase se se apaga o motor. Os habitantes alim\u00e9ntanse de carne de cabalo e reno. O curto per\u00edodo estival permite obter alg\u00fans vexetais, ausentes dos h\u00e1bitos alimentarios durante todo o resto do ano.\nA escola pecha cando as temperaturas se sit\u00faan por baixo dos -52\u00a0\u00b0C. A tinta das estilogr\u00e1ficas conx\u00e9lase habitualmente, e todo o equipamento electr\u00f3nico presenta un mal comportamento en funci\u00f3n das diferentes reacci\u00f3ns de dilataci\u00f3n e contracci\u00f3n dos metais a temperaturas extremadamente baixas."}
{"id": "19932", "revid": "98629", "url": "https://gl.wikipedia.org/wiki?curid=19932", "title": "Tempo atmosf\u00e9rico", "text": "O tempo atmosf\u00e9rico, tempo meteorol\u00f3xico ou temperie \u00e9 o estado da atmosfera contemplado desde distintos aspectos: se est\u00e1 quente ou fr\u00eda, h\u00famida ou seca, calma ou tormentosa, clara ou nebulosa. A maior\u00eda dos fen\u00f3menos do tempo ocorren na parte m\u00e1is baixa da troposfera, xusto debaixo da estratosfera. O tempo ref\u00edrese \u00e1 temperatura e precipitaci\u00f3ns diarias, mentres que o clima \u00e9 o estudo das condici\u00f3ns atmosf\u00e9ricas durante per\u00edodos m\u00e1is longos.\nO tempo est\u00e1 influenciado polas diferenzas entre un lugar e outro da presi\u00f3n do aire, a temperatura e a humidade. Estas diferenzas poden ocorrer debido ao \u00e1ngulo de inclinaci\u00f3n en calquera sitio concreto do sol, o cal var\u00eda coa latitude. O forte contraste de temperatura entre o aire polar e o tropical da orixe \u00e1s circulaci\u00f3ns atmosf\u00e9ricas a grande escala, como a C\u00e9lula de Hadley, a C\u00e9lula de Ferrel, a C\u00e9lula Polar, e a corrente en chorro. Manifestaci\u00f3ns atmosf\u00e9ricas nas latitudes medias, como os cicl\u00f3ns extratropicais, son causados por inestabilidades do fluxo da corrente en chorro. Debido a que o eixe da Terra est\u00e1 inclinado en relaci\u00f3n ao seu plano orbital, a luz solar incide en \u00e1ngulos diferentes nos distintos meses do ano. Na superficie da Terra, as temperaturas poden chegar a ter unha variaci\u00f3n anual de \u00b140\u00a0\u00b0C. Durante miles de anos, os cambios na \u00f3rbita terrestre poden afectar \u00e1 cantidade e distribuci\u00f3n de enerx\u00eda solar recibida pola Terra, influenciando as\u00ed o clima a longo prazo e o cambio clim\u00e1tico global.\nAs diferenzas de temperatura da superficie \u00e1 s\u00faa vez causan diferenzas de presi\u00f3n. As zonas de maior altitude son m\u00e1is fr\u00edas cas baixas, debido a que gran parte do quecemento atmosf\u00e9rico d\u00e9bese ao contacto coa superficie da Terra mentres as perdas por radiaci\u00f3n ao espazo exterior son maiormente constantes. O progn\u00f3stico do tempo \u00e9 o resultado da aplicaci\u00f3n da ciencia e tecnolox\u00eda para predicir o estado da atmosfera para un momento futuro e unha localizaci\u00f3n dada. O sistema do tempo atmosf\u00e9rico \u00e9 ca\u00f3tico; en consecuencia, cambios pequenos nunha parte do sistema poden provocar grandes efectos no sistema, considerado como un todo. Ao longo da historia, o ser humano tentou controlar e manipular o tempo, e hai evidencias de que as actividades humanas como a agricultura e a industria modificaron os patr\u00f3ns atmosf\u00e9ricos.\nO estudo sobre como funciona o tempo noutros planetas foi de grande utilidade para comprender como este funciona na Terra. Un co\u00f1ecido fen\u00f3meno no sistema solar, \u00e9 a Gran Mancha Vermella de X\u00fapiter. Non \u00e9 m\u00e1is ca unha tormenta anticicl\u00f3nica que se sabe existe desde polo menos 300 anos. Non obstante, o tempo non se limita aos corpos planetarios. A coroa solar estase perdendo constantemente no espazo, creando o que esencialmente \u00e9 unha moi delgada atmosfera a trav\u00e9s do sistema solar. O movemento de masa expulsada desde o sol co\u00f1\u00e9cese como vento solar.\nO tempo terrestre.\nNa Terra, os fen\u00f3menos meteorol\u00f3xicos regulares, tam\u00e9n chamados meteoros clim\u00e1ticos incl\u00faen vento, tormentas, chuvia, neve, e sarabia, que ocorre na troposfera \u00e9 dicir na parte m\u00e1is baixa da atmosfera. O tempo cambia movido polas diferenzas de enerx\u00eda recibida do sol. Debido \u00f3s \u00e1ngulos con que a luz do sol incide sobre a terra, qu\u00e9ntanse de forma distinta as diferentes partes do planeta. Isto causa a diferenza de temperaturas que producen a circulaci\u00f3n global da atmosfera, as\u00ed como, indirectamente, t\u00f3dolos outros fen\u00f3menos de tempo. As estaci\u00f3ns meteorol\u00f3xicas miden as distintas variables locais do tempo como a temperatura, a humidade, a presi\u00f3n atmosf\u00e9rica, a capa nubosa, a velocidade do vento, e a chuvia. Co\u00f1ecidas estas variables directas, p\u00f3dense pescudar outras derivadas como a temperatura de orballo, ou a temperatura de sensaci\u00f3n.\nA meteorolox\u00eda intenta mediante redes de estaci\u00f3ns meteorol\u00f3xicas locais, estaci\u00f3ns en barcos, e sat\u00e9lites meteorol\u00f3xicos pescudar as variables meteorol\u00f3xicas nos v\u00e9rtices dunha malla tridimensional de tama\u00f1o o menor posible. A partir destas condici\u00f3ns iniciais e aplicando as leis da f\u00edsica int\u00e9ntase predicir a evoluci\u00f3n do tempo a 12 horas, 24, 48, 72, ou 96 horas. Para iso hai que usar potentes ordenadores que se encargan de realizar os c\u00e1lculos usando un modelo.\nA atmosfera da Terra \u00e9 un sistema ca\u00f3tico onde pequenos cambios nas condici\u00f3ns iniciais poden ter grandes efectos \u00f3 evolucionar. Este efecto que sempre limitar\u00e1 a predici\u00f3n do tempo co\u00f1\u00e9cese como efecto bolboreta. Isto fai moi dif\u00edcil predicir con precisi\u00f3n os cambios de tempo m\u00e1is al\u00e1 duns poucos d\u00edas, inda que meteor\u00f3logos estean traballando para mellorar este l\u00edmite.\nO tempo extraterrestre.\nOs fen\u00f3menos e sistemas noutros planetas son similares \u00f3s da Terra, pero a mi\u00fado ocorre nunha escala moito m\u00e1is grande. Os sistemas de tempo extraterrestres poden ser sumamente estables; como \u00e9 o caso da \"A Gran Mancha Vermella\" que \u00e9 unha tormenta anticicl\u00f3nica co\u00f1ecida por ter existido durante polo menos 300 anos no planeta X\u00fapiter.\nNoutro dos planetas xigantes, a falta dunha superficie permite \u00f3 vento acadar velocidades enormes: refachos de 400 metros por segundo foron medidos no planeta Neptuno. Isto creou un problema para os cient\u00edficos. O tempo prod\u00facese pola diferente enerx\u00eda proveniente do Sol e a cantidade de enerx\u00eda recibida por Neptuno \u00e9 moi pequena. Este misterio inda non est\u00e1 resolto.\nTam\u00e9n presenta mucho interese o tempo en Marte coa variaci\u00f3n anual da presi\u00f3n atmosf\u00e9rica, as tormentas de po as enormes flutuaci\u00f3ns da temperatura di\u00farna e unha atmosfera que \u00f3 ser m\u00e1is sinxela ser\u00e1 m\u00e1is previsible para os meteor\u00f3logos marcianos.\nO tempo espacial.\nCh\u00e1mase tempo espacial \u00e1s perturbaci\u00f3ns que pode ocasionar na Terra a actividade solar. O Sol expulsa diversos tipos de radiaci\u00f3n electromagn\u00e9tica e de part\u00edculas ionizadas (vento solar) que poden modificar a actividade normal da magnetosfera e da atmosfera; cando isto ocorre con certa intensidade f\u00e1lase de tormentas solares. A interacci\u00f3n das radiaci\u00f3ns solares poden afectar \u00e1s comunicaci\u00f3n por radio na Terra, provocar as fermosas auroras boreais e moitos outros fen\u00f3menos.\nProgn\u00f3stico meteorol\u00f3xico.\nA realizaci\u00f3n de progn\u00f3sticos meteorol\u00f3xicos a unha escala rexional e, especialmente, a escala local, constit\u00fae unha actividade sumamente importante e estendida en case todo o mundo e en numerosas actividades. A organizaci\u00f3n da aviaci\u00f3n civil (horarios, previsi\u00f3ns, alternativas de voo etc.) depende en gran medida, e cada vez m\u00e1is, dos progn\u00f3sticos meteorol\u00f3xicos moi detallados. O mesmo sucede con outros tipos de actividades (agricultura, transporte, comercio, servizos de todo tipo etc.). Esta actividade bas\u00e9ase nos datos subministrados polas estaci\u00f3ns meteorol\u00f3xicas estratexicamente localizadas e intercomunicadas entre elas e pola informaci\u00f3n obtida en tempo real de multitude de sat\u00e9lites meteorol\u00f3xicos, principalmente, sat\u00e9lites xeoestacionarios, drones (voos non tripulados) e outros medios de obtenci\u00f3n de datos atmosf\u00e9ricos.\nUn exemplo dos datos obtidos case en tempo real e con imaxes en secuencia do hemisferio occidental e sectores do mesmo (que permiten ver o movemento das masas nubosas, desprazamento e enerx\u00eda transportada polas nubes etc.) son os que proporciona a p\u00e1xina web da NASA de sat\u00e9lites xeoestacionarios."}
{"id": "19933", "revid": "408", "url": "https://gl.wikipedia.org/wiki?curid=19933", "title": "Choiva", "text": ""}
{"id": "19935", "revid": "23204", "url": "https://gl.wikipedia.org/wiki?curid=19935", "title": "Marina Mayoral", "text": "Marina Mayoral D\u00edaz, nada en Mondo\u00f1edo o 12 de setembro de 1942, \u00e9 unha escritora galega en galego e castel\u00e1n.\nTraxectoria.\nEstudou os primeiros cursos de Filosof\u00eda e Letras na Universidade de Santiago de Compostela e licenciouse en Filolox\u00eda Rom\u00e1nica na Universidade Complutense de Madrid. Desde os 19 anos vive en Madrid, pero sempre mantendo fortes lazos afectivos e culturais con Galicia. Doutorouse en 1971, con premio extraordinario, cunha tese sobre a poes\u00eda de Rosal\u00eda de Castro\nFoi catedr\u00e1tica de Literatura Espa\u00f1ola na Universidade Complutense de Madrid. Publicou numerosos traballos de investigaci\u00f3n e cr\u00edtica literaria, entre os que destacan os estudos sobre Rosal\u00eda de Castro, Emilia Pardo Baz\u00e1n e Valle Incl\u00e1n. Tam\u00e9n realizou moitas an\u00e1lises de poes\u00eda e prosa contempor\u00e1neas.\nColabora en \"La Voz de Galicia\" desde 1990. Foi codirectora da colecci\u00f3n Biblioteca de Escritoras de Editorial Castalia e dirixiu a colecci\u00f3n Relatos de Editorial Edhasa e a colecci\u00f3n Club de Cl\u00e1sicos de Ediciones SM.\nVarias das s\u00faas novelas foron traducidas ao alem\u00e1n, italiano, polaco, portugu\u00e9s, catal\u00e1n e chin\u00e9s. A acci\u00f3n da maior\u00eda das s\u00faas novelas desenv\u00f3lvese en Br\u00e9tema, un lugar imaxinario de Galicia.\nEn 2017 foi escollida acad\u00e9mica de honra da Real Academia Galega."}
{"id": "19936", "revid": "98629", "url": "https://gl.wikipedia.org/wiki?curid=19936", "title": "Heinrich Barth", "text": "Heinrich Barth, nado en Hamburgo en 1821 e finado en Berl\u00edn en 1865, foi un explorador e ling\u00fcista alem\u00e1n.\nTraxectoria.\nEstudou na Universidade de Berl\u00edn, logo de se graduar en 1844 viaxou por Italia e o Reino das D\u00faas Sicilias. Interesado en viaxar polo mar Mediterr\u00e1neo estudou \u00e1rabe en Londres.\nEn 1845 estaba en T\u00e1nxer e dende al\u00ed partiu para co\u00f1ecer o norte de \u00c1frica, proseguiu por Exipto, ascendeu o r\u00edo Nilo ata Wadi Halfa e cruzou o deserto ata Berenice. Cruzou a pen\u00ednsula do Sina\u00ed e atravesou Palestina, Siria, Turqu\u00eda e Grecia, ao tempo que examinaba os restos arquel\u00f3xicos. En 1847 volveu a Berlin e exerceu como profesor asociado \u00e1 universidade e escrib\u00eda \"Wanderungen durch die K\u00fcstenl\u00e4nder des Mittelmeeres\" (\"Viaxes polos pa\u00edses costeiros do Mediterr\u00e1neo\"), que publicou en 1849.\nA instancias de Robert Wilhelm Bunsen e outros cient\u00edficos, Barth uniuse con Adolf Overweg, astr\u00f3nomo, \u00e1 expedici\u00f3n organizada polo goberno brit\u00e1nico e dirixida por James Richardson para abrir rotas comerciais cos pa\u00edses de \u00c1frica central. A expedici\u00f3n partiu de Tripoli a comezos de 1850, pero as mortes de Richardson (marzo 1851) e Overweg (setembro 1852) deixaron a Barth \u00e1 fronte da misi\u00f3n, e foi el o primeiro europeo en visitar Adamawa. Volveu a Europa en setembro de 1855.\nA historia desa viaxe - que o levou a cruzar o S\u00e1hara ata chegar ao lago Chad e Bagirmi e ir logo cara a Timbuktu polo oeste e o Camer\u00fan polo sur- con valiosos estudos sobre topograf\u00eda, historia e costumes dos pa\u00edses que visitou apareceu simultaneamente en ingl\u00e9s e alem\u00e1n co t\u00edtulo ingl\u00e9s de \"Travels and Discoveries in North and Central Africa\" (1857-1858, 5 vols.), considerado o mellor traballo na s\u00faa clase ata a aparici\u00f3n das \"Bibliographies\" de Darwin.\nXa en Alema\u00f1a preparou unha colecci\u00f3n de vocabularios de linguas de \u00c1frica central, que apareceron entre 1862 e 1866, e seguiu a viaxar, en 1858 viaxou polo Oriente Medio e en 1862 viaxou polo Imperio Otom\u00e1n. En 1863 aceptou o posto de profesor de xeograf\u00eda na Universidade de Berl\u00edn e elix\u00edrono presidente da Sociedade Xeogr\u00e1fica."}
{"id": "19937", "revid": "89787", "url": "https://gl.wikipedia.org/wiki?curid=19937", "title": "Carlos Casares", "text": "Carlos Casares Mouri\u00f1o, nado en Ourense o 24 de agosto de 1941 e finado en Vigo o 9 de marzo de 2002, foi un escritor en lingua galega, cr\u00edtico literario e pol\u00edtico. Estudou filosof\u00eda e letras en Santiago de Compostela, cidade na que entrou en contacto con representantes do galeguismo, como Ram\u00f3n Pi\u00f1eiro. Foi director da editorial Galaxia e da revista \"Grial\". Cultivou sobre todo a narrativa. Nos anos sesenta publicou o libro de relatos \"Vento ferido\" e \"Cambio en tres\". En 1975 aparece \"Xoguetes pra un tempo prohibido\". Vi\u00f1eron logo o libro de relatos \"Os escuros so\u00f1os de Cl\u00edo\" e as novelas \"Ilustr\u00edsima\", \"Os mortos daquel ver\u00e1n\", \"Deus sentado nun sill\u00f3n azul\" e \"O sol do ver\u00e1n\". \u00c9 de destacar, tam\u00e9n, o traballo como columnista, principalmente en \"La Voz de Galicia\" entre 1992 e 1998, recollido en sete volumes publicados por Galaxia de 2005 a 2008, titulados \"\u00c1 marxe\". O ano 2017 dedic\u00f3uselle o D\u00eda das Letras Galegas.\nTraxectoria.\nO pai de Carlos foi Francisco Casares Dacal, fillo de Herminio Casares e Francisca Dacal, e a nai Manuela Mouri\u00f1o P\u00e9rez, filla de Jos\u00e9 Mouri\u00f1o e Mercedes P\u00e9rez-Congil. Carlos foi o segundo de tres irm\u00e1ns. Naceu nunha casa da r\u00faa Cardenal Quevedo de Ourense, no seo dunha familia de clase media. Con tres anos de idade a familia trasladouse a Xinzo de Limia , onde seu pai exerc\u00eda a profesi\u00f3n de mestre e onde naceu o seu irm\u00e1n m\u00e1is novo Xabier (1945). A infancia transcorreu entre Lamas, onde estaba a casa dos av\u00f3s paternos, Sabucedo, na casa de Benito e Isolina, irm\u00e1 da s\u00faa avoa materna, e Beiro, onde era abade o seu t\u00edo materno Xos\u00e9, na parroquia da que fora titular Basilio \u00c1lvarez. Deste xeito, Carlos viviu no rural galego a s\u00faa primeira infancia, fortemente ligado \u00e1 lingua do pa\u00eds, pois, a\u00ednda sendo a s\u00faa nai castel\u00e1n-falante, na contorna o galego era a lingua absolutamente dominante.\nFillo dunha familia con grandes vencellos relixiosos (con varios cregos, o arcebispo Enrique P\u00e9rez Serantes entre eles), Carlos ser\u00e1 enviado ao seminario de Ourense onde cursou Humanidades entre os cursos 1952-53 e 1956-57. Durante estes anos viviu unha forte represi\u00f3n ling\u00fc\u00edstica que espertou no autor un esp\u00edrito inconformista, chegando a aparecer a s\u00faa primeira experiencia literaria, o xornal \"El averno\", que difund\u00eda de forma clandestina. Como consecuencia disto, abandonou o seminario e cursou os estudos de bacharelato por libre, o cal lle facilitou unha chea de horas de liberdade que investiu no que foron os comezos da s\u00faa creaci\u00f3n literaria. As\u00ed, ga\u00f1ou o primeiro premio do Concurso Provincial de Cuentos de Navidad na capital ourens\u00e1, o que lle deu a posibilidade de co\u00f1ecer o intelectual galeguista Vicente Risco, e comezou a asistir \u00f3 seu faladoiro no caf\u00e9 Parque.\nRematados os estudos, instalouse en Santiago de Compostela onde comezou a carreira de Filosof\u00eda e Letras, especializ\u00e1ndose en Filolox\u00eda Rom\u00e1nica, entre os anos 1961 e 1967. Na universidade entrou en contacto con Arcadio L\u00f3pez-Casanova, e grazas a el co\u00f1eceu a Ram\u00f3n Pi\u00f1eiro, que exerceu unha grande influencia sobre el, lig\u00e1ndose as\u00ed no n\u00facleo da cultura galega antifranquista. Por\u00e9n, non todo se reduc\u00eda ao labor cultural. Carlos Casares formou parte tam\u00e9n de ADE (Asociaci\u00f3n Democr\u00e1tica de Estudiantes) e FELIPE (Frente de Liberaci\u00f3n Popular) onde, segundo o propio autor, \u201cdescubr\u00edn o marxismo, e sent\u00edame marxista\u201d. Nestes anos de universidade tampouco descoidou o eido literario. Publicou varios relatos na revista \"Grial\" no ano 1965, e en 1967 sa\u00edu do prelo a s\u00faa primeira obra, \"Vento ferido\", publicada por Editorial Galaxia na colecci\u00f3n \u00abIlla Nova\u00bb.\nRematada a carreira, regresou a Xinzo de Limia para agardar a convocatoria de oposici\u00f3ns. Mentres tanto, solicitou praza no Instituto de Ourense pero en 1969 comezou a traballar en Viana do Bolo como profesor auxiliar no Colegio Libre Asociado. Nese mesmo ano publicou \"Cambio en tres\", unha novela onde experimenta con diferentes t\u00e9cnicas vangardistas. Nese tempo ti\u00f1a unha relaci\u00f3n con Dolores Villarino, a quen lle dedica o libro. Unha vez en Viana entrou en conflito coa direcci\u00f3n do centro ao realizar actividades que non gustaban ao r\u00e9xime. O alcalde Neftal\u00ed Prieto deu queixas del e foi expulsado. Debido \u00e1 intervenci\u00f3n de Manuel Garc\u00eda Garrido, reitor da Universidade de Santiago de Compostela, foille prohibido exercer a docencia en toda Galiza.\nEn novembro foi a Bilbao a ocupar un posto de profesor que lle ofreceran por medio dun amigo. Ao chegar al\u00ed informouse de que o posto estaba baleiro porque vi\u00f1an de expulsar por raz\u00f3ns pol\u00edticas a unha profesora, sobri\u00f1a de Joaqu\u00edn Satr\u00fastegui. Todo o claustro estaba enfrontado co director do centro. Ao rematar o curso non lle renovaron o contrato a ning\u00fan.\nTraballou por encargo de Ram\u00f3n Pi\u00f1eiro nunha edici\u00f3n cr\u00edtica de \"Aires da mi\u00f1a terra\" de Curros Enr\u00edquez. En setembro de 1971, cando \u00eda levarlle a edici\u00f3n rematada, co\u00f1eceu no TER de Ourense a Santiago a Karin Anna Kristina Berg Casares (1948-2012), unha rapaza de Halmstad, Suecia. Logo de casaren ese mesmo ano, foi a s\u00faa muller at\u00e9 a fin dos seus d\u00edas. Deste xeito, Carlos visitou con frecuencia Suecia, un pa\u00eds cunha sociedade aberta, democr\u00e1tica e avanzada, e al\u00ed naceron os seus fillos H\u00e5kan (1974) e Christian (1976).\nNo 1974 presentouse \u00e1s oposici\u00f3ns convocadas, e conseguiu praza de profesor de Lingua e Literatura Espa\u00f1ola no Instituto de Ensino Medio de Cangas. Pero ao pouco tempo foi expedientado xunto a Xos\u00e9 Lu\u00eds M\u00e9ndez Ferr\u00edn, Xes\u00fas Alonso Montero e Francisco Rodr\u00edguez S\u00e1nchez por apoiar as reivindicaci\u00f3ns do profesorado non numerario.\nUn ano despois ga\u00f1ou o premio Galaxia, conmemorando o 25 aniversario da editorial, coa obra \"Xoguetes para un tempo prohibido\", novela onde fai un retrato da s\u00faa xeraci\u00f3n. O certame levouno a ser reco\u00f1ecido como unha das voces emerxentes m\u00e1is renovadoras e significativas da narrativa galega. Isto, xunto aos estudos realizados sobre Otero Pedrayo, Vicente Risco ou Curros, lev\u00e1rono a entrar na Real Academia Galega a proposta de Domingo Garc\u00eda-Sabell Rivas, Ram\u00f3n Pi\u00f1eiro L\u00f3pez e Marino D\u00f3nega Rozas, o 27 de maio de 1978 (sendo o membro numerario m\u00e1is novo) co discurso de ingreso \"O desastre de 1898 e os escritores galegos\" respondido por Francisco Fern\u00e1ndez del Riego. Ocupou a cadeira que at\u00e9 1975 fora de Xes\u00fas Ferro Couselo e na que V\u00edctor Fern\u00e1ndez Freixanes sucedeu a Casares en 2004.\nA pesar do seu traballo como ensa\u00edsta, non esqueceu a narrativa, e seguiu publicando obras con boa acollida polo p\u00fablico, como \"Os escuros so\u00f1os de Cl\u00edo\" (1979); \"Ilustr\u00edsima\" (1980) e tras deixar a s\u00faa carreira parlamentaria \"Os mortos daquel ver\u00e1n\" (1987), \"Deus sentado nun sill\u00f3n azul\" (1996) e \"O sol do ver\u00e1n\" (2002).\nCasares participou da pol\u00edtica galega nos anos de transici\u00f3n e comezos da democracia. Foi un dos 21 asinantes do manifesto Realidade Galega, nado co obxectivo de conseguir un estatuto galego \u00e1 par do de Catalu\u00f1a e o do Pa\u00eds Vasco de 1979. Este feito p\u00faxoo, canda o seu compa\u00f1eiro e amigo Ram\u00f3n Pi\u00f1eiro, en primeira li\u00f1a da pol\u00edtica galega daquel ent\u00f3n, o que levou a ambos os dous \u00e1 s\u00faa participaci\u00f3n nas elecci\u00f3ns do 20 de outubro como independentes nas listas do PSOE e a seren membros do primeiro parlamento de Galiza no ano 1981. Nel, c\u00f3mpre salientar o esforzo que ambos os dous intelectuais far\u00edan para a redacci\u00f3n e aprobaci\u00f3n da Lei de normalizaci\u00f3n ling\u00fc\u00edstica no 1983 e a creaci\u00f3n do Consello da Cultura Galega, no mesmo ano. Mentres, a actividade pol\u00edtica non remataba de convencer a Casares que, catro anos m\u00e1is tarde, non se volver\u00eda presentar \u00e1s elecci\u00f3ns e pasar\u00eda a centrarse de novo no traballo cultural, chegando a presidir o Consello da Cultura Galega (1996-2002), e a dirixir a Editorial Galaxia (1986-2002) e a revista \"Grial\".\nXa na d\u00e9cada de 1990 dedicouse a viaxar por medio mundo participando en m\u00faltiples congresos e encontros, como os Congresos mundiais do PEN Internacional en Maastricht, Toronto e Compostela (xa que foi o presidente do PEN Clube de Galicia de 1996 a 1999) ou o Literarisches Kolloquium en Berl\u00edn. Deu tam\u00e9n cursos de galego en cidades como Nova York.\nA noite entre o 8 e o 9 de marzo do 2002, estando na s\u00faa casa da parroquia da Ramallosa, concello de Nigr\u00e1n, sufriu unha crise card\u00edaca. Foi trasladado ao servizo de urxencias do hospital Xeral de Vigo e de a\u00ed ao hospital do Meixoeiro, onde faleceu. Foi velado no tanatorio de Pereir\u00f3 e inhumado no camposanto de San Fiz de Nigr\u00e1n, concello no que residiu dende m\u00e1is de vinte anos atr\u00e1s.\nObra.\nTodas as obras de Casares est\u00e1n moi traballadas tecnicamente, e escritas cunha linguaxe que pretende chegar ao meirande n\u00famero de lectores.\nPublicaci\u00f3ns peri\u00f3dicas.\nColaborou en numerosas revistas e xornais, entre elas \"Grial\", revista da que foi director dende 1989 a 2002, ano do seu falecemento. Casares publicou tam\u00e9n en xornais coma \"La Regi\u00f3n\" (dende 1968), \"El Pa\u00eds\" e \"La Voz de Galicia\". A este \u00faltimo estivo ligado toda a s\u00faa vida, chegando a publicar en diferentes secci\u00f3ns. As\u00ed, entre o ano 1975 e 1992 escribiu \"Ledicia de ler\", secci\u00f3n onde abordaba as novidades editoriais galegas, case con periodicidade semanal. Outra das s\u00faas publicaci\u00f3ns foi \"\u00c1 Marxe\", especie de anecdotario que, con periodicidade irregular durante os primeiros anos, foi diaria dende xu\u00f1o de 1992 at\u00e9 o mesmo d\u00eda da seu finamento.\nEnsaio.\nComo bi\u00f3grafo e ensa\u00edsta legou varios traballos sobre a vida e obra de Manuel Curros Enr\u00edquez, Vicente Risco, Ram\u00f3n Otero Pedrayo, \u00c1nxel Fole, Francisca Herrera Garrido, Ferm\u00edn Bouza-Brey, Ram\u00f3n Pi\u00f1eiro, Xan da Coba e o Padre Sarmiento; as\u00ed como unha achega \u00e1 presenza de Ernest Hemingway en Galiza e de Galiza na obra do escritor norteamericano, \"Hemingway en Galicia\" (1999).\nO humor, a sinxeleza e a claridade no tratamento dos temas que afectan \u00f3 mundo de hoxe constit\u00faen as marcas m\u00e1is caracter\u00edsticas do seu estilo narrativo e ensa\u00edstico.\nTraduci\u00f3ns.\nAmais de levar obra propia ao castel\u00e1n, Casares traduciu ao galego outras de varios autores, entre elas:\nReco\u00f1ecementos.\nCinco centros educativos p\u00fablicos levan o seu nome, repartidos polas provincias de Pontevedra e Ourense:\nAs\u00ed mesmo, un autocar do Castromil e varios xard\u00edns, parques, r\u00faas e prazas de Galiza levan o nome do escritor:\nEn xullo de 2016 foi escollido pola Real Academia Galega para ser a figura homenaxeada no D\u00eda das Letras Galegas do ano 2017. Os outros candidatos foron Ricardo Carballo Calero (Ferrol, 1910 \u2013 Santiago de Compostela, 1990), Pl\u00e1cido Ram\u00f3n Castro del R\u00edo (Corcubi\u00f3n, 1902 - Cambados, 1967) e Antonio Fern\u00e1ndez Morales (Astorga, 1817 - Cacabelos, 1896)."}
{"id": "19939", "revid": "5863", "url": "https://gl.wikipedia.org/wiki?curid=19939", "title": "Tines, Vimianzo", "text": "Santa Baia de Tines \u00e9 unha parroquia do concello de Vimianzo, na provincia da Coru\u00f1a, arciprestado de Soneira e arquidiocese de Santiago de Compostela. En 2018 ti\u00f1a 179 habitantes (79 homes e 100 mulleres), 61 menos ca en 1999.\nSituaci\u00f3n xeogr\u00e1fica.\nEst\u00e1 delimitada polas parroquias de Salto, Bamiro, Treos e Vilar no concello de Zas, distando s\u00f3 8,5\u00a0km da capital do concello.\nHistoria.\nEn Tines atop\u00e1ronse restos de diferentes \u00e9pocas hist\u00f3ricas.\nA igrexa parroquial era representaci\u00f3n de Rui P\u00e9rez da Costa e, o subsolo do seu adro \u00e9 un dos enclaves m\u00e1is interesantes para a historia de Galicia nunha pronta Idade Media. Debaixo at\u00f3pase unha necr\u00f3pole romano-sueva con enterramentos que datan dende o s\u00e9culo I ata o s\u00e9culo VIII. Atop\u00e1ronse vestixios romanos nas escavaci\u00f3ns feitas en 1954, se ben alg\u00fans dos vestixios foron destru\u00eddos.\nApareceu material da construci\u00f3n principalmente, \u00f3 que apunta \u00e1 posible existencia dunha \"vila romana\" segundo Manuel N\u00fa\u00f1ez. Tam\u00e9n apareceron sarc\u00f3fagos p\u00e9treos de dous formas distinguidas: unha m\u00e1is primitiva e escasa de forma oval (datado da dominaci\u00f3n sueva) e outra m\u00e1is elaborada cun oco antropoide. A tapa dos sarc\u00f3fagos antropoides est\u00e1n gravados con letras, trazos e debuxos cun estilo que presumiblemente date do s\u00e9culo VI. Tam\u00e9n se descubriron vestixios de enterramentos con t\u00e9gulas, moi propios da dominaci\u00f3n romana.\nXunto aos sarc\u00f3fagos p\u00e9treos apareceu a estela romana de Vitorino ou estela de Tines. Nela dist\u00ednguese un rostro humano, gravado toscamente e con inscrici\u00f3ns. Segundo D\u00edaz y D\u00edaz \u00e9 o primeiro testemu\u00f1o epigr\u00e1fico cristi\u00e1n de Galicia do s\u00e9culo IV, pola aparici\u00f3n da f\u00f3rmula \". Cons\u00e9rvase no Museo Arqueol\u00f3xico da Coru\u00f1a."}
{"id": "19940", "revid": "22570", "url": "https://gl.wikipedia.org/wiki?curid=19940", "title": "John Barth", "text": "John Simmons Barth, nado en Cambridge, Maryland, en 1930, \u00e9 un escritor posmoderista norteamericano.\nTraxectoria.\nEstudou na Universidade Johns Hopkins de Baltimore, logo de se licenciar en 1952 foi profesor nas universidades de Pennsylvania State(1953-1965), SUNY Buffalo (1965-1973), Boston (1972-1973) e Johns Hopkins (1973-1995) antes de se xubilar en 1995.\nAs novelas curtas \"The Floating Opera\" (1956) e \"The End of the Road\" (1958) foron as primeiras obras que publicou, son obras nos que trata temas pol\u00e9micos, o suicidio e o aborto, respectivamente.\n\"The Sot-Weed Factor\" (1960) \u00e9 unha densa novela \u00e9pica de 800 p\u00e1xinas sobre a colonizaci\u00f3n de Maryland baseada na nun poema de Ebenezer Cook, en 1967 apareceu unha nova versi\u00f3n con 50 p\u00e1xinas menos."}
{"id": "19944", "revid": "98629", "url": "https://gl.wikipedia.org/wiki?curid=19944", "title": "Karl Barth", "text": "Karl Barth, nado en Basilea 1886 e finado na mesma cidade en 1968, foi un te\u00f3logo su\u00edzo, un dos principais pensadores do movemento neoortodoxo, con grande influencia en moitos dos te\u00f3logos protestantes posteriores.\nNaceu en Basilea, pero pasou a infancia en Berna, entre 1911 e 1921 foi pastor da Igrexa reformada su\u00edza en Safenwil, no cant\u00f3n de Aargau, m\u00e1is tarde foi profesor de teolox\u00eda en Bonn, deixou Alema\u00f1a en 1935 por rexeitar apoiar a Adolf Hitler e tras ser un dos autores principais da declaraci\u00f3n teol\u00f3xica de Barmen (1934), na que se opu\u00f1a aos desexos nazis de controlar o cristianismo alem\u00e1n e que deu orixe \u00e1 Igrexa confesante e a compromisos radicais ata o martirio como o de Dietrich Bonhoeffer. De volta en Basilea foi profesor de teolox\u00eda. Deixou unha forte pegada en autores como Oscar Cullmann ou J\u00fcrgen Moltmann.\nPensamento.\nBarth comezou como seguidor das teor\u00edas do protestantismo liberal alem\u00e1n de autores como Wilhelm Herrmann, do que foi disc\u00edpulo, pero \u00e1 altura da primeira guerra mundial distanciouse desta postura, en parte debido ao apoio que os te\u00f3logos protestantes liberais deran \u00e1 guerra.\nEn 1919 publica \"Der R\u00f6merbrief\" que reescribiu en 1922, unha esexese da ep\u00edstola aos romanos, na que d\u00e1 as claves do seu pensamento teol\u00f3xico.\nBarth foi un dos fundadores do movemento teol\u00f3xico co\u00f1ecido como a Teolox\u00eda dial\u00e9ctica, que enfatiza a revelaci\u00f3n de Deus por Deus como a fonte da doutrina cristi\u00e1 e a Biblia \u00e9 a interpelaci\u00f3n que Deus dirixe aos homes.\nInimigo declarado da teolox\u00eda natural, para Barth o Deus que constr\u00fae a raz\u00f3n humana non \u00e9 m\u00e1is ca unha proxecci\u00f3n do home mesmo (tal como albiscara Ludwig Feuerbach). Tr\u00e1tase dunha perigosa fantas\u00eda cosmovisional, un \u00eddolo. A raz\u00f3n humana est\u00e1 escurecida pola soberbia radical do home natural que \u00e9 absolutamente pecador. S\u00f3 Deus pode ter a iniciativa por pura Graza. Fronte a Igrexa cat\u00f3lica que ve na raz\u00f3n humana unha analox\u00eda do Logos divino, Barth afirma a radical gratuidade da acci\u00f3n salvadora de Deus en Xesucristo sen virtude nin m\u00e9rito por parte do home.\nLogo da segunda guerra mundial op\u00faxose ao rearmamento alem\u00e1n e apoiou ao movemento pacifista."}
{"id": "19945", "revid": "89787", "url": "https://gl.wikipedia.org/wiki?curid=19945", "title": "Rosa Aneiros", "text": "Rosa Aneiros D\u00edaz, nada en Meir\u00e1s (Valdovi\u00f1o) en 1976, \u00e9 unha xornalista e escritora galega.\nTraxectoria.\nLicenciada en Ciencias da Comunicaci\u00f3n pola Universidade de Santiago de Compostela, desenvolveu actividade docente na Escola de Humanidades da Universidade de Santiago de Compostela en Lugo e colaborou no programa da Radio Galega \"Un d\u00eda por diante\", as\u00ed como en \"Diario de Pontevedra\", \"El Progreso\", \"Galicia Hoxe\", \"Diario de Ferrol\" (a trav\u00e9s da axencia AGN), \"El Pa\u00eds\", \"Grial\", \"Fadamorgana\" ou \"Casa da Gram\u00e1tica\".\n\u00c9 a guionista da curtametraxe \"O se\u00f1or do telexornal\" realizado por \u00c1lex Sampaio, a\u00ednda que a s\u00faa actividade literaria est\u00e1 centrada no relato e, sobre todo, na novela. Con \"Resistencia\" recibiu o premio Arcebispo Xo\u00e1n de San Clemente \u00e1 mellor novela en lingua galega do ano 2002. En 2009 ga\u00f1ou o premio Xerais \u00e1 mellor novela con \"Sol de inverno\" as\u00ed como o premio Fundaci\u00f3n Caixa Galicia ao mellor t\u00edtulo de literatura xuvenil, con \"\u00c1s de bolboreta\", que as\u00ed mesmo foi inclu\u00eddo na prestixiosa lista \"The White Ravens 2010\". Obtivo tam\u00e9n o Premio Irmandade do Libro da Federaci\u00f3n de Librar\u00edas de Galicia \u00e1 mellor obra infantil e xuvenil do 2013, pola trilox\u00eda \"\u00c1mote Leo A.\"\nEn 2019 ga\u00f1ou o Premio Merl\u00edn de Literatura Infantil con \"Xel\u00eds, o guieiro das botellas de mar\" da que o xurado destacou \"a excepcional construci\u00f3n dun universo propio, habitado por unha rica galer\u00eda de personaxes que se sit\u00faan entre o fant\u00e1stico e o real, para tratar a problem\u00e1tica actual da crise ecol\u00f3xica e da contaminaci\u00f3n do pl\u00e1stico\". \nEn 2019 traballaba no Consello da Cultura Galega."}
{"id": "19946", "revid": "54334", "url": "https://gl.wikipedia.org/wiki?curid=19946", "title": "Xel\u00eds de Toro", "text": "Xos\u00e9 Lu\u00eds de Toro Santos, m\u00e1is co\u00f1ecido como Xel\u00eds de Toro, nado en Santiago de Compostela o 9 de outubro de 1962, \u00e9 un escritor e artista multimedia.\nTraxectoria.\nO seu pai \u00e9 de Formariz (provincia de Zamora) e a s\u00faa nai de Falapaso (Cambo\u00f1o, Lousame). Seu irm\u00e1n, Suso de Toro, tam\u00e9n \u00e9 escritor.\n\u00c9 licenciado en Filolox\u00eda Galega pola Universidade de Santiago de Compostela. Foi lector de galego nas universidades de Birmingham (1991-93) e Oxford (1993-97). En 1990 fundou Edici\u00f3ns Positivas xunto con Paco Mac\u00edas.\nFoi cantante do grupo Os Quinindiolas. Realizou performances multimedia con Terminal e O buscapeixe. Foi colaborador habitual de \"Vieiros\" e reside en Inglaterra, onde traballa como editor internacional \"freelance\". Forma parte do proxecto Laboratoro, que mestura m\u00fasica improvisada, poes\u00eda e movemento."}
{"id": "19951", "revid": "839", "url": "https://gl.wikipedia.org/wiki?curid=19951", "title": "Kaspar von Barth", "text": "Kaspar von Barth, nado en K\u00fcstrin, Brandeburgo, en 1587 e finado en Leipzig o 17 de setembro de 1658, foi un erudito e humanista alem\u00e1n.\nTraxectoria.\nFoi un neno precoz que estudou en Gotha, Eisenach, Wittenberg e Jena e logo de rematar os seus estudos viaxou por case todos os pa\u00edses europeos. Independente de m\u00e1is para aceptar un posto regular, viviu alternativamente en Halle e na propiedade que ti\u00f1a en Sellerhausen, preto de Leipzig.\nEn 1636 o lume queimou os manuscritos que gardaba na s\u00faa biblioteca de Sellerhausen e Barth trasladou a s\u00faa residencia a Leipzig."}
{"id": "19954", "revid": "181", "url": "https://gl.wikipedia.org/wiki?curid=19954", "title": "Carlos Casares Mouri\u00f1o", "text": ""}
{"id": "19955", "revid": "12452", "url": "https://gl.wikipedia.org/wiki?curid=19955", "title": "Partido Comunista Chin\u00e9s", "text": ""}
{"id": "19957", "revid": "114840", "url": "https://gl.wikipedia.org/wiki?curid=19957", "title": "Paul Barth (fil\u00f3sofo)", "text": "Paul Barth, nado o 1 de agosto do 1858 en Baruth/Mark (Alema\u00f1a) e finado 30 de setembro do 1922 en Leipzig (Saxony, Alema\u00f1a), foi un fil\u00f3sofo e pedagogo alem\u00e1n.\nBiograf\u00eda.\nPaul estudou na Universidade de Leipzig, entre 1882 e 1886 foi profesor de filosof\u00eda en Breslau e Liegnitz, en 1887 en Jena e dende 1897 en Leipzig, e entre 1899 e 1916 dirixiu a \"Revista de Filosof\u00eda e Sociolox\u00eda\".\nA s\u00faa principal obra foi \"Die Geschichtsphilosophie Hegels und der Hegelianer, ein kritischer Versuch\" (\"Filosof\u00eda da Historia de Hegels e os hegelianos\") 1896 e \"Die Philosophie der Geschichte als Soziologie\" (\"Filosof\u00eda da historia como sociolox\u00eda\") (1897). En \"Die Geschichte der Erziehung in soziologischer und geistesgeschich\" (\"A historia da educaci\u00f3n \u00e1 luz da sociolox\u00eda e a historia\") 1911, pensada como libro de texto para substitu\u00edr os antigos, baseados no pensamento de Johann Herbart, Bart atrib\u00fae a educaci\u00f3n a funci\u00f3n de promover a superaci\u00f3n do individualismo e o reforzamento da vontade."}
{"id": "19960", "revid": "181", "url": "https://gl.wikipedia.org/wiki?curid=19960", "title": "Xos\u00e9 Lu\u00eds de Toro Santos", "text": ""}
{"id": "19961", "revid": "181", "url": "https://gl.wikipedia.org/wiki?curid=19961", "title": "Roque Morteiro", "text": ""}
{"id": "19962", "revid": "1131", "url": "https://gl.wikipedia.org/wiki?curid=19962", "title": "Fr\u00e9d\u00e9ric Auguste Bartholdi", "text": "Fr\u00e9d\u00e9ric Auguste Bartholdi, nado en Colmar (Alsacia) o 2 de agosto de 1834 e finado en Par\u00eds o 4 de outubro de 1904, foi un escultor franc\u00e9s.\nTraxectoria.\nEstudou arquitectura na s\u00faa cidade natal, e marchou a Par\u00eds para perfeccionar os seus estudos de arquitectura e de pintura baixo a direcci\u00f3n de Ary Scheffer.\nO seu traballo m\u00e1is co\u00f1ecido \u00e9 a \"Estatua da Liberdade\", que o goberno de Francia doou aos Estados Unidos en 1886, antes de comezar a obra, Bartholdi viaxou a Am\u00e9rica para seleccionar o porto de Nova York como a localizaci\u00f3n para a estatua. \"O le\u00f3n de Belfort\", en Belfort, Francia \u00e9 outra das s\u00faas obras m\u00e1is co\u00f1ecidas, realizado para conmemorar a resistencia da vila durante o sitio de Belfort polos alem\u00e1ns en 1870."}
{"id": "19963", "revid": "181", "url": "https://gl.wikipedia.org/wiki?curid=19963", "title": "Alfonso Daniel Manuel Rodr\u00edguez Castelao", "text": ""}
{"id": "19964", "revid": "181", "url": "https://gl.wikipedia.org/wiki?curid=19964", "title": "Blanco Amor", "text": ""}
{"id": "19966", "revid": "181", "url": "https://gl.wikipedia.org/wiki?curid=19966", "title": "Neira Vilas", "text": ""}
{"id": "19967", "revid": "56817", "url": "https://gl.wikipedia.org/wiki?curid=19967", "title": "Caspar Bartholin", "text": "Caspar Bartholin, Kaspar Barholin ou Caspar Berthelsen foron dous m\u00e9dicos dinamarqueses."}
{"id": "19968", "revid": "23204", "url": "https://gl.wikipedia.org/wiki?curid=19968", "title": "Caspar Bartholin o novo", "text": "Caspar Bartholin ou Kaspar Bartholin, nado en 1655 e finado en 1738, foi un m\u00e9dico e anatomista dinamarqu\u00e9s.\nTraxectoria.\nNaceu en Copenhague, neto de Caspar Bartholin o Vello e fillo de Thomas Bartholin. Foi o primeiro en describir as gl\u00e1ndulas da vaxina co\u00f1ecidas como gl\u00e1ndulas de Bartholin"}
{"id": "19969", "revid": "5863", "url": "https://gl.wikipedia.org/wiki?curid=19969", "title": "Freddie Bartholomew", "text": "Frederick Cecil Bartholomew, nado en Londres o 28 de marzo de 1924 e finado en Sarasota, Florida o 23 de xaneiro de 1992, foi un actor infantil brit\u00e1nico-estadounidense, m\u00e1is co\u00f1ecido como Freddie Bartholomew. Est\u00e1 considerado como un dos actores infant\u00eds m\u00e1is famoso de t\u00f3dolos tempos, xa que se fixo moi co\u00f1ecido en filmes que se fixeron nos anos 30 en Hollywood. Os seus filmes m\u00e1is famosos nos que act\u00faa como protagonista son \"Captains Courageous\" (1937) e \"Little Lord Fauntleroy\" (1936).\nTraxectoria.\nComezou actuando en pequenos papeis en obras de teatro e filmes brit\u00e1nicos como \"Lily Christine\" (1932), mentres fac\u00eda unha viaxe polos Estados Unidos viuno o produtor David O. Selznick e contratouno para o filme \"David Copperfield\" (1935), que se converteu nun \u00e9xito e f\u00edxoo popular, Bartholomew seguiu actuando en numerosos filmes de grande \u00e9xito con algunhas das estrelas m\u00e1is populares da \u00e9poca.\nFilmes como \"Anna Karenina\" (1935) con Greta Garbo e Fredric March, \"Professional Soldier\" (1935) con Gloria Stuart, \"Little Lord Fauntleroy\" (1936) con Dolores Costello, \"Lloyds of London\" (1937) con \"Madeleine Carroll\" e Tyrone Power e \"Captains Courageous\" (1937) con Spencer Tracy.\nEntre 1944 e 1947 serviu como soldado, logo de deixar Hollywood cara Nova York estableceuse como executivo nunha compa\u00f1\u00eda de publicidade e morreu en Sarasota, Florida."}
{"id": "19970", "revid": "23204", "url": "https://gl.wikipedia.org/wiki?curid=19970", "title": "As M\u00e9dulas", "text": "As M\u00e9dulas foi unha antiga explotaci\u00f3n romana de ouro a ceo aberto, e forma hoxe unha paisaxe espectacular no que antano fora o monte \"Medilianum\", con areas encarnadas, casti\u00f1eiros e carballos verdes. Est\u00e1 situada preto da aldea hom\u00f3nima, no concello de Carucedo, comarca do Bierzo.\nHistoria e caracter\u00edsticas.\nSegundo o relato de Plinio o Vello, quen na s\u00faa mocidade foi administrador das minas, extra\u00edanse cada ano 20.000 libras de ouro, empregando 60.000 escravos, que en 250 anos de explotaci\u00f3n deron 5\u00a0000\u00a0000 de libras (= 1\u00a0635\u00a0000 kg). Segundo os datos do profesor arque\u00f3logo Antonio Garc\u00eda Bellido, as terras removidas acadaron os 500 mill\u00f3ns de m\u00b3, o que cun rendemento medio de 3 g/tonelada de terra implica uns 1\u00a0500\u00a0000\u00a0kg de mineral.\nOutros estudos, baseados na terra extra\u00edda, falan de 10.000 ou 20.000 homes, contando con subministradores, gardi\u00e1ns etc.\nOs \u00e1stures xa ti\u00f1an explotado algo, lavando as lamas e as areas. De seguro os romanos comezaron en \u00e9poca de Octavio Augusto.\nPlinio comenta que \"\u00e9 menos temerario buscar perlas e p\u00farpura no fondo do mar que sacar ouro destas terras\".\nConta a lenda que o lago de Carucedo se formou co estancamento da auga empregada para a explotaci\u00f3n.\nA extracci\u00f3n veuse favorecida por:\nComo chegar.\nPola estrada Vigo - Ourense a Ponferrada.\nPasado Santalla, t\u00f3mase un cami\u00f1o \u00e1 esquerda que leva ata o alto do castelo de Cornatel (vese desde a estrada), templario, onde se desenvolve a novela de Enrique Gil y Carrasco \"El Se\u00f1or de Bembibre\". Desde a\u00ed vese o lago de Carucedo. Ch\u00e9gase a Carucedo e de al\u00ed a Orell\u00e1n para ver As M\u00e9dulas dende o miradoiro.\nAs M\u00e9dulas te\u00f1en activo un t\u00fanel que se pode atravesar, sentindo un pouco mellor as circunstancias de explotaci\u00f3n, ata un miradoiro sobre o baleiro.\nM\u00e9todo de extracci\u00f3n.\nUs\u00e1base o chamado \"ruina montium\", consistente na captaci\u00f3n da auga existente por medio de canles, almacen\u00e1ndoa en dep\u00f3sitos para utilizala despois. \u00c9 un sistema espectacular neste caso, pola cantidade de auga usada, lonxitude e ramificaci\u00f3ns de canles. Hoxe co\u00f1\u00e9cese o trazado, e p\u00f3dese visitar parte a\u00ednda que \u00e9 imprescindible un gu\u00eda e un casco para a cabeza.\nUnha das moitas captaci\u00f3ns era na vertente nordeste do monte Teleno. No pico, a unha altura de 2.000 m, acumul\u00e1base a neve que, derretida, chegaba \u00f3 r\u00edo Cabo (afluente do Cabreira). Este r\u00edo alimentaba as 7 canles que, bordeando a monta\u00f1a, chegaban \u00f3s estanques. As canles pod\u00edan ter unha lonxitude de 300 km cunha pendente entre 0,6 % e 1%. O ancho era de 1,28 m, excepto nas curvas, nas que acadaba 1,60. O alto, 90 cm. En lugares, a canle entra baixo as penas como t\u00fanel. A construci\u00f3n das canles foi a parte m\u00e1is dif\u00edcil e custosa da explotaci\u00f3n.\nA auga chegaba \u00f3s dep\u00f3sitos escavados no terreo, e a terra amore\u00e1base arredor, formando taludes. Ti\u00f1an comportas para facer a distribuci\u00f3n h\u00eddrica. Algunhas canles subsisten hoxe en d\u00eda como cami\u00f1os, pod\u00e9ndose percorrer con gu\u00edas.\nEste traballo de enxe\u00f1ar\u00eda e a posterior extracci\u00f3n de ouro supuxo un atentado contra o medio ambiente na \u00e9poca, mais non se ten constancia de que na \u00e9poca te\u00f1a sido visto como tal. Dende 1997 \u00e9 Patrimonio da humanidade."}
{"id": "19971", "revid": "839", "url": "https://gl.wikipedia.org/wiki?curid=19971", "title": "Louis Barthou", "text": "Jean Louis Barthou, nado en Oloron-Sainte-Marie en 1862 e finado en Marsella en 1934, foi un pol\u00edtico franc\u00e9s, primeiro ministro entre o 22 de marzo e o 9 de decembro de 1913.\nTraxectoria.\nNaceu no seo dunha familia humilde, estudou dereito na Universidade de Bordeos, a\u00ednda que rematou a carreira en Par\u00eds en 1886 e exerceu como avogado en Pau, redactor en xefe de \"l'ind\u00e9pendant des Basses-Pyr\u00e9n\u00e9es\" \u00fanese aos Republicanos Moderados e en 1889 sae elixido deputado polos Baixos Pireneos, e al\u00ed permanecer\u00e1 ata que en 1922 deixe a C\u00e1mara dos Deputados polo Senado.\nMinistro de traballo en 1894, ministro do interior en 1896, outra vez ministro de traballo en 1906, Barthou converteuse nunha das figuras m\u00e1is relevantes da Terceira Rep\u00fablica Francesa.\nO 22 de marzo de 1913 baixo a presidencia de Raymond Poincar\u00e9 conv\u00e9rtese en presidente do consello, durante o seu mandato fai aprobar a lei que aumenta a tres anos o servizo militar. Despois dun per\u00edodo afastado do primeiro plano da pol\u00edtica, en 1917 faise cargo do Ministerio de Asuntos Exteriores e posteriormente ser\u00e1 ministro de guerra e xustiza. En 1934 entra como ministro de asuntos exteriores no goberno de unidade nacional dirixido por Gaston Doumergue, Barthou esf\u00f3rzase por illar ao goberno de Adolf Hitler, establecendo alianzas cos pa\u00edses da Europa central, pero o 9 de outubro de 1934 foi asasinado en Marsella co rei Alexandre de Iugoslavia."}
{"id": "19973", "revid": "88215", "url": "https://gl.wikipedia.org/wiki?curid=19973", "title": "Carlos Santana", "text": "Carlos Augusto Alves Santana, m\u00e1is co\u00f1ecido como Carlos Santana (), \u00e9 un guitarrista de rock e Jazz-Rock nado o 20 de xullo de 1947 na cidade de Autl\u00e1n de Navarro, estado de Xalisco, M\u00e9xico.\nTraxectoria.\nO seu pai era violinista nunha banda de mariachi, e o mozo Carlos aprendeu a tocar o viol\u00edn, pero mudou para a guitarra cando ti\u00f1a 8 anos. En 1955 a s\u00faa familia mudouse para Tijuana, e Santana empezou a tocar en clubs e bares da zona tur\u00edstica. Ficou en Tijuana cando a s\u00faa familia mudou novamente de localidade, desta vez para San Francisco, California, pero despois seguiunos. En 1966 axudou a fundar a \"Santana Blues Band\", que despois cambiou para \"Santana\". A banda empezou a tocar en The Fillmore West, onde moitas das bandas lendarias de San Francisco tocaron. A s\u00faa estrea en gravaci\u00f3n ocorreu con \"The Live Adventures of Mike Bloomfield and Al Kooper\", con Al Kooper e Mike Bloomfield.\nDespois de asinar coa Columbia Records, Santana lanzou un \u00e1lbum chamado Santana. O grupo ti\u00f1a a Carlos Santana na guitarra, Gregg Rolie (piano e voz), David Brown (baixo), Michael Shrieve (bater\u00eda), Jose Areas (percusi\u00f3n) e Michael Carabello (percusi\u00f3n). Para promover o \u00e1lbum, a banda Santana tocou en Woodstock. A presentaci\u00f3n en Woodstock foi not\u00e1bel e aumentou moito a s\u00faa popularidade. \"Santana\" tivo un grande \u00e9xito, as\u00ed como \"Abraxas\" (1970) e \"Santana III\" (1971). A banda orixinal disolveuse. Rolie chegar\u00eda a ser un membro fundador de Journey.\nCarlos Santana usou o nome \"Santana\" e unha serie m\u00fasicos diferentes para continuar as s\u00faas presentaci\u00f3ns nos Estados Unidos, lanzando varios discos. Durante este per\u00edodo, Carlos adoptou o nome \"Devadip\", conferido polo l\u00edder espiritual Sri Chinmoy. Lanzou ao mercado moitos traballos nas d\u00e9cadas de 70 e 80, inclu\u00edndo colaboraci\u00f3ns con Willie Nelson, Herbie Hancock, Booker T. Jones, Wayne Shorter, Ron Carter e The Fabulous Thunderbirds. En 1991, Santana apareceu no \u00e1lbum de Ottmar Liebert \"Solo Para Ti\", nas canci\u00f3ns \"Reaching out 2 U\" e nunha regravaci\u00f3n da s\u00faa propia canci\u00f3n \"Samba Pa Ti\". Foi instalado no Rock and Roll Hall of Fame en 1998.\nEn 1992 cancelou o seu contrato coa Columbia e despois gravou con Polygram e Arista Records.\nSantana xurdiu novamente en 1999 co lanzamento de \"Supernatural\", que inclu\u00edu colaboraci\u00f3ns con Rob Thomas, Eric Clapton e Lauryn Hill. \"Supernatural\" foi o \u00e1lbum de Santana de maior venda, alcanzando o n\u00famero 1 na lista \"Billboard\" e mantendo esa posici\u00f3n por 12 meses, e ga\u00f1ando nove Premios \"Grammy\".\nA s\u00faa m\u00fasica integra elementos percusivos africanos, mel\u00f3dicos latinos e estruturais do rock anglosax\u00f3n e creou unha m\u00fasica nova."}
{"id": "19974", "revid": "89787", "url": "https://gl.wikipedia.org/wiki?curid=19974", "title": "Renzo Piano", "text": "Renzo Piano, nado en X\u00e9nova o 14 de setembro de 1937, \u00e9 un arquitecto italiano de fama e reco\u00f1ecemento internacional.\nTraxectoria.\nFoi alumno e posteriormente mestre na Escola Polit\u00e9cnica de Mil\u00e1n. Dende 1965 ata 1970 traballou con Louis Kahn e con Makowsky. Tam\u00e9n traballou xunto a Richard Rogers dende 1971 ata 1977, sendo o seu proxecto m\u00e1is famoso o Centro Georges Pompidou en Par\u00eds no ano 1977. Mant\u00e9n a s\u00faa casa e oficina de traballo na s\u00faa cidade natal.\nDese\u00f1ou o Menil Collection Museum en Houston no 1986, un dos proxectos de enxe\u00f1er\u00eda m\u00e1is extraordinarios do s\u00e9culo vinte no Aeroporto Internacional de Kansai, en Osaca (1988), e a reconstruci\u00f3n da Daimler-Benz en Berl\u00edn, Alema\u00f1a. No ano 2002 rematou o Auditorio de M\u00fasica estado-da-arte en Roma. No 2003 rem\u00e1tase a Igrexa do Pai Pio Pelegrino en San Giovanni Rotondo. Dese\u00f1ou tam\u00e9n un museo en Berna dedicado ao pintor su\u00edzo Paul Klee. Piano ten dese\u00f1ado tam\u00e9n estadios, pontes e autom\u00f3biles. Un dos deus proxectos m\u00e1is novos \u00e9 o ra\u00f1aceos Torre da Ponte de Londres.\nNo ano 1995 foi galardoado co Premio Erasmus.\nGa\u00f1ou o Premio Pritzker no ano 1998 e foi nomeado Embaixador de Boa Vontade pola UNESCO."}
{"id": "19975", "revid": "25871", "url": "https://gl.wikipedia.org/wiki?curid=19975", "title": "John Bartlett", "text": "John Bartlett, nado en Plymouth (Massachusetts) en 1820 e finado en 1905, foi un escritor e editor norteamericano.\nTraxectoria.\nFoi un neno esperto, que comezou a ler aos tres anos, e con nove leu toda a Biblia. Cando ti\u00f1a dezaseis anos marchou a Cambridge (Massachusetts) e traballou na librer\u00eda que fornec\u00eda a Harvard. En 1849 adquiriu a librer\u00eda. Co\u00f1ecido pola s\u00faa memoria para as citas, comezou a recollelas e en 1855 publicou a primeira edici\u00f3n de \"Familiar Quotations\", que nas s\u00faas 258 p\u00e1xinas ti\u00f1a entradas de 169 autores, a\u00ednda que a terceira parte form\u00e1bana citas da Biblia e das obras de William Shakespeare.\nEn 1862 vendeu a librer\u00eda e durante a guerra civil americana serviu na U.S. Navy. En 1863 entrou na editorial Little, Brown and Company, e nese ano apareceu a cuarta edici\u00f3n do seu libro de citas por esa editorial, que segue a publicala e revisala actualmente.\nBartllet tam\u00e9n escribiu libros de xadrez e pesca e compilou un libro de concordancias de Shakespeare, \"Complete Concordance to Shakespeare's Dramatic Works and Poems\" (1894), que a\u00ednda \u00e9 o libro est\u00e1ndar da s\u00faa clase."}
{"id": "19976", "revid": "109216", "url": "https://gl.wikipedia.org/wiki?curid=19976", "title": "Paul Wayland Bartlett", "text": "Paul Wayland Bartlett, nado en 1865 e finado en 1925, foi un escultor norteamericano.\nTraxectoria.\nNaceu en New Haven, Connecticut fillo dun cr\u00edtico de arte e tam\u00e9n escultor neocl\u00e1sico. Aos quince anos marcha a Par\u00eds e estuda na \"\u00c9cole des Beaux-Arts\" con Emmanuel Fr\u00e9miet, e ded\u00edcase a facer esculturas de animais co que ga\u00f1a unha medalla de prata no Sal\u00f3n de Par\u00eds de \"1887\", posteriormente dec\u00e1ntase por estatuas ecuestres e por esculturas de figuras hist\u00f3ricas\nEntre as s\u00faas principais obras est\u00e1n \"The Bear Tamer\" no Metropolitan Museum of Art, Nova York; a estatua ecuestre de \"Lafayette\", na Place du Carrousel, Par\u00eds; \"Columbus and Michelangelo\", na Biblioteca do Congreso, Washington, D.C.; \"The Ghost Dancer\" na Pennsylvania Academy, Filadelfia."}
{"id": "19977", "revid": "23204", "url": "https://gl.wikipedia.org/wiki?curid=19977", "title": "Robert Bartlett", "text": "Robert Abram Bartlett, nado en 1875 e finado en 1946, foi un explorador norteamericano de orixe canadense.\nTraxectoria.\nNaceu en Brigus, Terra Nova no seo dunha familia de pescadores, cando ti\u00f1a 17 anos xa capitaneaba o seu primeiro barco, Bartlett pasou 50 anos realizando mapas e explorando as augas do Polo Norte, e dirixiu m\u00e1is de 40 expedici\u00f3ns ao \u00c1rtico, m\u00e1is que ningu\u00e9n, antes ou despois.&lt;b\nAcompa\u00f1ou a Robert Peary co barco \"Roosevelt\" na s\u00faa exploraci\u00f3n do \u00c1rtico, a\u00ednda que non participou na expedici\u00f3n final ao queren Peary ser o \u00fanico branco en chegar o Polo Norte. Pero Bartlett foi o primeiro en navegar ao norte dos 88\u00b0 N de latitude.\nEn 1914 Bartlett conseguiu salvar a vida dos homes que participaban na Expedici\u00f3n Karluk, logo que Vilhjalmur Stefansson, que a dirix\u00eda, deixara a expedici\u00f3n. Bartlett percorreu m\u00e1is de 1000 quil\u00f3metros entre a Illa Wrangel, en Siberia ata Alasca para pedir axuda. Entre 1925 e 1945 dirixiu numerosas expedici\u00f3ns cient\u00edficas ao \u00c1rtico, co apoio de museos americanos, clubs de exploradores e a National Geographic Society, adoptou a nacionalidade norteamericana para mellor financiar as s\u00faas viaxes."}
{"id": "19978", "revid": "98629", "url": "https://gl.wikipedia.org/wiki?curid=19978", "title": "Escurecemento global", "text": "O escurecemento global (\"global dimming\" en ingl\u00e9s) \u00e9 un fen\u00f3meno consistente na reduci\u00f3n gradual da cantidade de luz solar observada que acada a superficie terrestre desde a d\u00e9cada de 1950. O efecto var\u00eda coa localizaci\u00f3n, pero globalmente \u00e9 da orde dun 5% de reduci\u00f3n en tres d\u00e9cadas (1960-1990); por\u00e9n, a tendencia reverteuse durante a pasada d\u00e9cada. O escurecemento global crea un efecto de arrefriamento que puido levar \u00f3s cient\u00edficos a subestimar os efectos dos gases de efecto invernadoiro no quecemento global.\nCausa e efectos.\nActualmente p\u00e9nsase que o efecto probablemente se debe \u00e1 crecente presenza de aerosois e outras part\u00edculas na atmosfera. As part\u00edculas contaminantes act\u00faan tam\u00e9n como n\u00facleos de condensaci\u00f3n en torno \u00f3s cales se forman gotas microsc\u00f3picas que van un\u00edndose por coalescencia. Toda nube cont\u00e9n un determinado n\u00famero destas part\u00edculas pero o incremento causado pola contaminaci\u00f3n atmosf\u00e9rica fixo que haxa m\u00e1is da conta, co cal as nubes c\u00e1rganse cunha maior cantidade de gotas m\u00e1is pequenas. Este tipo de nubes calculouse que son m\u00e1is \"brancas\", \u00e9 dicir que reflicten mellor a luz solar c\u00e1s de gotas m\u00e1is grandes pero m\u00e1is escasas. O balance total \u00e9 que a cobertura nubosa da Terra devolve \u00f3 espazo m\u00e1is luz solar que antes.\nAs nubes interceptan tanto a calor do Sol como a que \u00e9 radiada pola Terra. Os seus efectos son complexos e var\u00edan segundo o momento, a localizaci\u00f3n e a altitude. Habitualmente, durante o d\u00eda predomina a intercepci\u00f3n da luz solar, producindo un efecto de arrefriamento, as\u00ed a todo, pola noite a reemisi\u00f3n da calor radiada pola Terra ralentiza a perda de calor do planeta retendo unha boa parte desta na baixa troposfera.\nTraballos de investigaci\u00f3n.\nO Escurecemento global foi dado a co\u00f1ecer por Atsumu Ohmura en 1989; e foi inequivocamente comunicado por Stanhill e Moreshet en 1992. Investigaci\u00f3ns independentes en Israel e Pa\u00edses Baixos a finais dos 80 puxeron de relevo unha aparente reduci\u00f3n da cantidade de luz solar a pesar da amplamente estendida evidencia de que actualmente o clima global se estaba quentando (ver quentamento global). A taxa de escurecemento var\u00eda nos diferentes lugares do mundo pero de media \u00e9 de en torno \u00f3 2\u20133% por d\u00e9cada, coa posibilidade de que a tendencia se invertese a principios da d\u00e9cada dos 90. \u00c9 dif\u00edcil efectuar unha medida exacta pola dificultade que entra\u00f1a calibrar con exactitude os instrumentos e polo problema da cobertura espacial. As\u00ed a todo o efecto \u00e9 real case con toda seguridade.\nV\u00e9xase que o efecto (2-3%, coma antes) \u00e9 debido a cambios dentro da atmosfera terrestre; o valor da radiaci\u00f3n solar no l\u00edmite superior da atmosfera non cambiou en m\u00e1is que unha fracci\u00f3n desta cantidade. O efecto en realidade \u00e9 dun arrefriamento nas capas baixas e un quentamento nas altas. Algo l\u00f3xico se se ten en conta que se as nubes reflicten m\u00e1is radiaci\u00f3n esta ser\u00e1 m\u00e1is absorbida polas capas altas calde\u00e1ndoas m\u00e1is mentres que \u00f3 chan lle chegar\u00e1 menos radiaci\u00f3n. O efecto invernadoiro, en cambio, act\u00faa \u00e1 inversa. Devolve a radiaci\u00f3n t\u00e9rmica terrestre \u00f3 chan e impide que esta poida quentar as capas altas polo que estas se arrefr\u00edan mentres que a superficie se quenta. En calquera caso o balance total de radiaci\u00f3n devolta polo planeta d\u00e9bese manter constante.\nO efecto do escurecemento presenta grandes variaci\u00f3ns \u00f3 longo do planeta, pero as estimaci\u00f3ns do valor medio global son:\nAs maiores reduci\u00f3ns danse nas latitudes medias do hemisferio norte.\nExperimentos realizados nas Maldivas (comparando a atmosfera das illas situadas \u00f3 norte coas do sur) nos 90 mostraron que os efectos dos contaminantes da atmosfera daquel momento (empuxados cara \u00f3 sur desde a India) produc\u00edan aproximadamente un 10% de reduci\u00f3n da luz solar que acadaba a superficie na zona baixo a nube de contaminaci\u00f3n, unha reduci\u00f3n moito maior da esperada pola soa presenza das part\u00edculas.\nAntes de emprender as investigaci\u00f3ns, as predici\u00f3ns apuntaban a que os aerosois antr\u00f3picos contribu\u00edan entre un 0,5% e un 1% \u00f3 efecto; a variaci\u00f3n observada na predici\u00f3n se explica pola formaci\u00f3n de nubes nas que as part\u00edculas act\u00faan como n\u00facleos de formaci\u00f3n dun maior n\u00famero de gotas inda que de menor tama\u00f1o. Estas novas nubes, como se dixo antes, son m\u00e1is eficaces reflectindo a luz de volta \u00f3 espazo.\nPero outro estudo vir\u00eda a avalar dita hip\u00f3tese por unha v\u00eda totalmente distinta. Tr\u00e1tase do \u00edndice de evaporaci\u00f3n en tanque. Durante moito tempo tanto agricultores como meteor\u00f3logos en moitas partes do mundo ve\u00f1en realizando anotaci\u00f3ns da cantidade de auga evaporada cada d\u00eda. O nome deste indicador v\u00e9n do feito de que cada d\u00eda se mide canta auga se evaporou dun determinado tanque que se enche ata a mesma marca para volver a deixalo exposto un d\u00eda m\u00e1is. Os resultados vi\u00f1an sendo contraditorios co quentamento global existente e pasaron desapercibidos ata que deron con eles os estudosos do novo fen\u00f3meno do escurecemento. O feito era que o \u00edndice de evaporaci\u00f3n en tanque diminu\u00eda. \u00c9 dicir que cada vez se evaporaba menos auga. Isto contradic\u00edase, aparentemente, co feito de que cada vez hab\u00eda m\u00e1is calor. Pero facendo os pertinentes c\u00e1lculos f\u00edsicos p\u00f3dese comprobar que o elemento que m\u00e1is contrib\u00fae \u00e1 evaporaci\u00f3n non \u00e9 nin a temperatura nin a humidade sen\u00f3n a irradiaci\u00f3n solar. Porque son os fot\u00f3ns \u00f3 impactar sobre a superficie da auga os que aportan a enerx\u00eda suficiente para que estes se desprendan do resto de mol\u00e9culas \u00e1s que se encontran adheridos polas pontes de hidr\u00f3xeno. As\u00ed pois, a \u00fanica conclusi\u00f3n posible a ditas medici\u00f3ns era que, cada vez, nos chegaba menos radiaci\u00f3n do Sol.\nAlg\u00fans climat\u00f3logos propuxeron tam\u00e9n a teor\u00eda de que as estelas de condensaci\u00f3n das aeronaves est\u00e1n implicadas no escurecemento global, pero o fluxo constante de tr\u00e1fico a\u00e9reo imped\u00eda que se puidesen efectuar probas. A restrici\u00f3n practicamente total do tr\u00e1fico a\u00e9reo civil durante os tres d\u00edas que seguiron \u00f3s atentados do 11 de setembro de 2001 proporcionaron unha extraordinaria oportunidade para observar o clima dos Estados Unidos sen a presenza do efecto das estelas de condensaci\u00f3n. Durante este per\u00edodo observouse un incremento na oscilaci\u00f3n t\u00e9rmica diaria de m\u00e1is de 1\u030aC, \u00e9 dicir, as estelas das aeronaves contrib\u00faen a diminu\u00edr as temperaturas di\u00farnas e a elevar as nocturnas en moito m\u00e1is do que previamente se cr\u00eda. O efecto neto que ten isto sobre a temperatura na Terra est\u00e1 a\u00ednda en discusi\u00f3n e non resulta tan doado de calcular posto que s\u00f3 se disp\u00f3n de tres d\u00edas de datos nesas peculiares condici\u00f3ns.\nRecente inversi\u00f3n do fen\u00f3meno.\nEn 2005 Wild et al. e Pinker et al. acharon que a tendencia \u00f3 \"escurecemento\" revertera desde 1990 . \u00c9 probable que polo menos parte deste cambio, particularmente sobre Europa, sexa debido \u00e1 adopci\u00f3n de medidas contra a poluci\u00f3n tanto en autom\u00f3biles como en f\u00e1bricas.\nA Rede de Radiaci\u00f3n Superficial de Referencia \"Baseline Surface Radiation Network\" (BSRN) estivo recollendo medidas superficiais. A BSRN non comezou a operar ata principios dos anos 1990 e actualizaron os seus arquivos. As an\u00e1lises de datos actuais revelan que a superficie do planeta aumentou o seu brillo nun 4% a pasada d\u00e9cada. A tendencia a aumentar o albedo foi corroborada por outros datos, inclu\u00eddas an\u00e1lises por sat\u00e9lite.\nEfectos.\nO escurecemento global pode ter causado cambios a grande escala nos patr\u00f3ns clim\u00e1ticos. Os modelos clim\u00e1ticos suxiren especulativamente que esta reduci\u00f3n de luz solar na superficie pode conducir \u00e1 falta de monz\u00f3ns en \u00c1frica subsahariana durante os anos 1970 e os 80, xunto coas crises por fame asociadas, causadas porque a contaminaci\u00f3n do Hemisferio Norte arrefriaba o Atl\u00e1ntico. Esta idea non est\u00e1 universalmente aceptada e \u00e9 dif\u00edcil de probar.\nRelaci\u00f3n co quentamento global.\nAlg\u00fans cient\u00edficos consideran agora que os efectos do escurecemento global enmascaran o efecto do quentamento global, e que solucionar o escurecemento global poder\u00eda polo mesmo ter un impacto significativo e imprevisible nas temperaturas a nivel do mar. Os traballos iniciais para incorporar os efectos do escurecemento global suxiren que as temperaturas mundiais poder\u00edan elevarse en 2\u030aC cara \u00f3 2030 e tanto como 10\u00a0\u00b0C cara \u00f3 2100; isto sup\u00f3n dobrar as cifras amplamente aceptadas de 5\u030aC de incremento na temperatura global para o presente s\u00e9culo. Se isto fose as\u00ed, semellantes incrementos provocar\u00edan a fusi\u00f3n do casquete de xeo de Groenlandia, reduci\u00f3ns serias da extensi\u00f3n pluvisilvas tropicais e elevaci\u00f3ns significativas do nivel dos mares.\nUnha hip\u00f3tese adicional ser\u00eda a de que un aumento da temperatura poder\u00eda provocar un escape r\u00e1pido e irreversible dos enormes dep\u00f3sitos de hidratos de metano que actualmente se encontran atrapados baixo o piso oce\u00e1nico, liberando gas metano, un dos m\u00e1is poderosos gases de efecto invernadoiro. Un mecanismo similar ser\u00eda o proposto para unha das teor\u00edas que explicar\u00edan os sucesos que conduciron \u00e1s extinci\u00f3ns do P\u00e9rmico-Tri\u00e1sico aproximadamente fai 252 mill\u00f3ns de anos e as extinci\u00f3ns asociadas co m\u00e1ximo t\u00e9rmico do Paleoceno-Eoceno en torno \u00f3s 55 mill\u00f3ns de anos atr\u00e1s. Est\u00edmase que \u00f3 planeta lle custar\u00eda tanto como 100.000 anos recuperar o \"estado normal\" tras un m\u00e1ximo t\u00e9rmico."}
{"id": "19979", "revid": "89787", "url": "https://gl.wikipedia.org/wiki?curid=19979", "title": "Gas de efecto invernadoiro", "text": "Un gas de efecto invernadoiro (ou \u00e1s veces, simplemente, gas de invernadoiro ou gas invernadoiro) \u00e9 un gas que absorbe e emite enerx\u00eda radiante nas lonxitudes de onda do infravermello t\u00e9rmico, causando o efecto invernadoiro. Os principais gases de efecto invernadoiro da atmosfera terrestre son o vapor de auga (H2O), di\u00f3xido de carbono (CO2), metano (CH4), \u00f3xido nitroso (N2O) e ozono (O3). Cantidades moderadas de efecto invernadoiro suavizan a temperatura media da Terra e se non existisen estes gases, a temperatura media na superficie da Terra ser\u00eda de s\u00f3 -18 \u00b0C, en lugar da media actual de 15 \u00b0C (33\u00a0\u00b0C m\u00e1is). Os gases de efecto invernadoiro existen tam\u00e9n en moitas atmosferas extraterrestres, creando efecto invernadoiro na atmosfera de Marte, na da l\u00faa Tit\u00e1n e, de forma especialmente intensa, na de Venus.\nAs actividades humanas desde o principio da Revoluci\u00f3n Industrial (arredor de 1750) incrementaron a concentraci\u00f3n atmosf\u00e9rica de metano nun 150% e a de di\u00f3xido de carbono nun 50%, ata un nivel que non se dera nos \u00faltimos 3 mill\u00f3ns de anos. O di\u00f3xido de carbono est\u00e1 causando 3/4 do quecemento global e pode tardar miles de anos en ser totalmente absorbido polo ciclo do carbono. O metano causa a maior\u00eda do resto do quecemento e dura na atmosfera unha media de 12 anos.\nA temperatura superficial global media elevouse uns 1,2 \u00b0C como resultado das emisi\u00f3ns de gases de efecto invernadoiro. Se as taxas de emisi\u00f3n actuais contin\u00faan, ent\u00f3n o aumento das temperaturas superar\u00e1 os 2,0 \u00b0C entre 2040 e 2070, o cal \u00e9 o nivel que o Grupo Intergobernamental sobre o Cambio Clim\u00e1tico (IPCC polas s\u00faas siglas en ingl\u00e9s) das Naci\u00f3ns Unidas considera que \u00e9 \"perigoso\".\nA gran maior\u00eda das emisi\u00f3ns de di\u00f3xido de carbono antropox\u00e9nico procede da combusti\u00f3n de combustibles f\u00f3siles, principalmente carb\u00f3n, petr\u00f3leo e gas natural. Contribuci\u00f3ns adicionais proceden da fabricaci\u00f3n do cemento, produci\u00f3n de fertilizantes e cambios no uso do solo como a deforestaci\u00f3n. As emisi\u00f3ns de metano orix\u00ednanse pola produci\u00f3n de combustibles f\u00f3siles, a agricultura e gandar\u00eda, os vertedoiros de lixo e outras fontes.\nGases activos no infravermello.\nOs gases que poden absorber e emitir a radiaci\u00f3n infravermella t\u00e9rmica dise que son \"activos no infravermello\". \nA maior\u00eda dos gases cuxas mol\u00e9culas te\u00f1en dous \u00e1tomos diferfentes (como o mon\u00f3xido de carbono, CO, e todos os gass con tres \u00e1tomos ou m\u00e1is, como a H2O e o CO2), son activos no infravermello e act\u00faan como gases de efecto invernadoiro. Tecnicamente, isto d\u00e9bese \u00e1 asimetr\u00eda na distribuci\u00f3n da carga el\u00e9ctrica da mol\u00e9cula, que permite que a vibraci\u00f3n molecular interaccione coa radiaci\u00f3n electromagn\u00e9tica.\nOs gases que te\u00f1en s\u00f3 un \u00e1tomo (como o argon, Ar) ou con dous \u00e1tomos id\u00e9nticos (como o nitr\u00f3xeno, N2 e o ox\u00edxeno, O2) non son activos no infravermello. Son transparentes \u00e1 radiaci\u00f3n t\u00e9rmica e, a efectos pr\u00e1cticos, non absorben ou emiten radiaci\u00f3n t\u00e9rmica. \nIsto expl\u00edcase porque os gases monat\u00f3micos como o Ar non te\u00f1en modos vibratorios e as mol\u00e9culas que conte\u00f1en dous \u00e1tomos do mesmo elemento como o N2 e o O2 non te\u00f1en asimetr\u00eda na distribuci\u00f3n das s\u00faas cargas el\u00e9ctricas cando vibran. Por tanto, non son afectados case en absoluto pola radiaci\u00f3n t\u00e9rmica infravermella. O N2 e o O2 poden absorber e emitir cantidades moi pequenas de radiaci\u00f3n t\u00e9rmica infravermella como resultado da absorci\u00f3n inducida por colisi\u00f3n. Por\u00e9n, mesmo tendo en conta as abundancias relativas, este efecto \u00e9 pequeno comparado coa influencia dos principais gases de efecto invernadoiro de Terra.\nConstitu\u00edntes da atmosfera.\nOs principais constitu\u00edntes da atmosfera terrestre, nitr\u00f3xeno (N2, 78%), ox\u00edxeno (O2, 21%) e argon (Ar, 0,9%), non son activos no infravermello e, por tanto, non son gases de efecto invernadoiro. Estes gases constit\u00faen m\u00e1is do 99% da atmosfera seca.\nOs gases de efecto invernadoiro son activos no infravermello e absorben e emiten radiaci\u00f3n infravermella nas lonxitudes de onda emitidas pola Terra. O di\u00f3xido de carbono (0,04% do aire), \u00f3xido nitroso, metano e ozono son gases traza que supo\u00f1en case o 0,1% da atmosfera da Terra e te\u00f1en un efecto invernadoiro apreciable.\nOs gases atmosf\u00e9ricos m\u00e1is abondosos na atmosfera da Terra, que figuran na lista en orde decrecente de fracci\u00f3n molar global media, son:\nPapel do vapor de auga.\nO vapor de auga sup\u00f3n a maior porcentaxe de efecto invernadoiro, entre o 36% e o 66% en condici\u00f3ns de ceo despexado e entre o 66% e o 85% cando hai nubes. As concentraci\u00f3ns de vapor de auga flut\u00faan rexionalmente, pero a acividade humana non afecta directamente \u00e1s concentraci\u00f3ns de vapor de auga excepto a escala local, por exemplo preto de campos irrigados. Indirectamente, a actividade humana que incrementa as temperaturas globais incrementa tam\u00e9n as concentraci\u00f3ns de vapor de auga, un proceso chamado retroalimentaci\u00f3n do vapor de auga. A concentraci\u00f3n atmosf\u00e9rica de vapor de auga \u00e9 moi variable e depende grandemente da temperatura, desde menos do 0,01% en rexi\u00f3ns extremadamente fr\u00edas ata o 3% en masa en aire saturado a uns 32\u00a0\u00b0C. (Ver humidade relativa.)\nO tempo de permanencia media da mol\u00e9cula de vapor de auga na atmosfera \u00e9 duns nove d\u00edas, comparados cos anos ou s\u00e9culos doutros gases de efecto invernadoiro como o CH4 e o CO2. O vapor de auga responde e amplifica os efectos doutros gases de efecto invernadoiro. A relaci\u00f3n de Clausius-Clapeyron establece que haber\u00e1 m\u00e1is vapor de auga por unidade de volume a elevadas temperaturas. Este e outros principios b\u00e1sicos indican que o quecemento asociado co incremento das concentraci\u00f3ns doutros gases de efecto invernadoiro tam\u00e9n incrementar\u00e1n a concentraci\u00f3n de vapor de auga (asumindo que a humidade relativa permanece aproximadamente constante; os estudos de modelos e observacionais atoparon que isto \u00e9 efectivamente as\u00ed). Como o vapor de auga \u00e9 un gas de efecto invernadoiro, iso ten como resultado un maior quecemento e as\u00ed \u00e9 unha \"retroalimentaci\u00f3n positiva\" que amplifica o quecemento orixinal. As estimaci\u00f3ns actuais (de 2000) suxiren que a retroalimentaci\u00f3n do vapor de auga ten un coeficiente de \"alza\" ou ganancia dun 0,4; un coeficiente deste tipo debe ser 1 ou maior para crear un bucle de retroalimentaci\u00f3n inestable dun tipo que poder\u00eda estimular un quecemento desbocado. As\u00ed, a\u00ednda que a retroalimentaci\u00f3n do vapor de auga amplifica o impacto dos cambios de temperatura causados por outros factores, non hai indicios de que a Terra estea sometida a un efecto invernadoiro desbocado similar \u00e1s condici\u00f3ns reinantes en Venus.\nContribuci\u00f3n das nubes ao efecto invernadoiro da Terra.\nO maior contribu\u00ednte non gasoso ao efecto invernadoiro na Terra son as nubes, que tam\u00e9n absorben e emiten radiaci\u00f3n infravermella e as\u00ed te\u00f1en un efecto sobre as propiedades radiativas dos gases de efecto invernadoiro. As nubes est\u00e1n formadas por pingui\u00f1as de auga ou cristais de xeo suspendidos na atmosfera.\nEfectos radiativos.\nEfectos sobre o aire e a superficie.\nA absorci\u00f3n e emisi\u00f3n de radiaci\u00f3n t\u00e9rmica polos gases de efecto invernadoiro xogan un papel no transporte de calor no aire e na superficie:\nExplicar estes efectos contrib\u00fae a unha comprensi\u00f3n total do papel dos gases de efecto invernadoiro. Por\u00e9n, estes efectos son de importancia secundaria para comprender o quecemento global. \u00c9 importante po\u00f1er o foco sobre o balance de enerx\u00eda na parte alta da atmosfera ou TOA (\"top-of-atmosphere\") para razoar correctamente sobre o quecemento global. Aduciuse que a \"falacia do orzamento de superficie\" (\"surface budget fallacy\"), na cal se pon o foco no orzamento de enerx\u00eda da superficie leva a un razoamento defectuoso, e constit\u00fae unha falacia com\u00fan cando se pensa no efecto invernadoiro e quecemento global.\nEfecto na TOA.\nNa parte alta da atmosfera ou TOA (\"top-of-atmosphere\"), a absorci\u00f3n e emisi\u00f3n de radiaci\u00f3n termica por gases de efecto invernadoiro leva a:\nO cambio no balance de enerx\u00eda na TOA leva a que a enerx\u00eda t\u00e9rmica e o quecemento se acumulen na superficie ata que se consegue o balance de enerx\u00eda na TOA.\nForzamento radiativo.\nTal como o usa o IPCC, o \"forzamento radiativo\" \u00e9 unha m\u00e9trica que caracteriza o impacto dun cambio externo nun factor que infl\u00fae no clima, por exemplo, un cambio na concentraci\u00f3n de gases de efecto invernadoiro ou o efecto dunha erupci\u00f3n volc\u00e1nica. O forzamento radiativo asociado cun cambio calc\u00falase como o cambio no balance de enerx\u00eda na TOA que ser\u00eda causado polo cambio externo, se se imaxinou que o cambio pod\u00eda facerse sen que lle dese tempo \u00e1 troposfera ou superficie a responder para reducir o desequilibrio. Un forzamento positivo indica que chega m\u00e1is enerx\u00eda da que sae. Schmidt (2010) sinalou que o termo \"forzamento radiativo\" foi usado inconsistentemente na literatura cient\u00edfica.\nO incremento da concentraci\u00f3n de gses de efecto invernadoiro est\u00e1 asociado cun forzamento radiativo positivo. O incremento da concentraci\u00f3n de gases de efecto invernadoiro tende a incrementar o desequilibrio de enerx\u00eda da TOA, que orixina un quecemento adicional.\nContribuci\u00f3ns dos procesos qu\u00edmicos ao forzamento radiativo.\nAlg\u00fans gases contrib\u00faen indirectamente a alterar o balance radiativo da TOA pola participaci\u00f3n en procesos qu\u00edmicos na atmosfera.\nA oxidaci\u00f3n do CO a CO2 produce directamente un incremento inequ\u00edvoco no forzamento radiativo, a\u00ednda que a raz\u00f3n \u00e9 sutil. O pico de emisi\u00f3n infravermella t\u00e9rmica da superficie da Terra est\u00e1 moi pr\u00f3ximo \u00e1 forte banda de absorci\u00f3n vibratoria do CO2 (lonxitude de onda de 15 microns, ou n\u00famero de onda de 667\u00a0cm\u22121). Por outra parte, a banda vibratoria de CO \u00fanica soamente absorbe radiaci\u00f3n infravermella a lonxitudes de onda moito m\u00e1is curtas (4,7 microns, ou 2145\u00a0cm\u22121), onde a emisi\u00f3n de enerx\u00eda radiante desde a superficie da Terra \u00e9 inferior en polo menos un factor de dez. A oxidaci\u00f3n do metano a CO2, que require reacci\u00f3ns co radical OH, produce unha reduci\u00f3n instant\u00e1nea na radiaci\u00f3n radiativa e a emisi\u00f3n, xa que o CO2 \u00e9 un gas cun efecto invernadoiro m\u00e1is feble que o metano. Por\u00e9n, as oxidaci\u00f3ons do CO e CH4 est\u00e1n entrelazadas, xa que ambas as d\u00faas comsomen radicais OH. En calquera caso, o c\u00e1lculo do efecto radiativo total incl\u00fae tanto o forzamento directo coma o indirecto.\nUn segundo tipo de efectos indirectos ocorren cando reacci\u00f3ns qu\u00edmicas na atmosfera que implican estes gases cambian as concentraci\u00f3ns de gases de efecto invernadoiro. Por exeamplo, a destruci\u00f3n de compostos organicos vol\u00e1tiles non metano (NMVOCs polas s\u00faas siglas en ingl\u00e9s) na atmosfera pode producir ozono. O tama\u00f1o do efecto indirecto pode depender fortemente de onde e cando se emite o gas.\nO metano ten efectos indirectos ademais de formar CO2. O principal composto qu\u00edmico que reacciona co metano na atmosfera \u00e9 o radical hidroxilo (OH), as\u00ed que m\u00e1is metano significa que a concentraci\u00f3n de OH dimin\u00fae. Efectivamente, o metano incrementa o seu propio tempo de vida atmosf\u00e9rico e, por tanto, o seu efecto radiativo global. A oxidaci\u00f3n do metano pode producir tanto ozono coma auga; e \u00e9 unha fonte principal de vapor de auga na normalmente seca estratosfera. O CO e os NMVOCs producen CO2 cando est\u00e1n oxidados. Retira OH da atmosfera e isto orixina maiores concentraci\u00f3ns de metano. O efecto sorprendente disto \u00e9 que o potencial de quecemento global do CO \u00e9 o triplo que o do CO2. O mesmo proceso que converte os NMVOCs en di\u00f3xido de carbono pode tam\u00e9n causar a formaci\u00f3n de ozono troposf\u00e9rico. Os halocarbonos te\u00f1en un efecto indirecto porque destr\u00faen o ozono estratosf\u00e9rico. Finalmente, o hidr\u00f3xeno pode causar que se incremente a produci\u00f3n de ozono e CH4 as\u00ed como producir vapor de auga estratosf\u00e9rico.\nFactores que afectan as concentraci\u00f3ns.\nAs concentraci\u00f3ns atmosf\u00e9ricas est\u00e1n determinadas polo balance entre fontes (emisi\u00f3ns do gas por actividades humanas e sistemas naturais) e sumidoiros (retirada do gas da atmosfera por conversi\u00f3n nun composto qu\u00edmico diferente ou absorci\u00f3n en corpos de auga). \nFracci\u00f3n que permanece no aire.\nA proporci\u00f3n dunha emisi\u00f3n que permanece na atmosfera despois dun per\u00edodo de tempo especificado \u00e9 a \"fracci\u00f3n a\u00e9rea\" (na literatura inglesa \"airborne fraction\", AF). A \"AF anual\" \u00e9 a proporci\u00f3n do incremento atmosf\u00e9rico nun determinado ano respecto da emisi\u00f3n total dese ano. \nEn 2006 a AF anual do CO2 era de 0,45. A AF anual incrementouse a unha velocidade de 0,25\u00a0\u00b1\u00a00,21% por ano no per\u00edodo 1959\u20132006.\nTempo de vida atmosf\u00e9rico.\nXunto co vapor de auga, que ten un tempo de residencia duns nove d\u00edas, os principais gases de efecto invernadoiro est\u00e1n ben mesturados e tardan moitos anos en abandonar a atmosfera. A\u00ednda que non \u00e9 doado co\u00f1ecer con precisi\u00f3n canto tardan os gases de efecto invernadoiro en abandonar a atmosfera, fix\u00e9ronse estimaci\u00f3ns para os principais gases de efecto invernadoiro. Jacob (1999) define o tempo de vida formula_1 dunha especie qu\u00edmica atmosf\u00e9rica X nun modelo de caixa clim\u00e1tico como o tempo medio que unha mol\u00e9cula de X permanece na caixa. Matematicamente formula_1 pode definirse como a proporci\u00f3n da masa formula_3 (en kg) de X na caixa respecto da s\u00faa velocidade de retirada, que \u00e9 a suma do fluxo de sa\u00edda de X da caixa (formula_4), a perda qu\u00edmica de X (formula_5) e a deposici\u00f3n de X (formula_6) (todo en kg/s):\nSe a entrada deste gas na caixa cesa, ent\u00f3n despois do tempo formula_1 a s\u00faa concentraci\u00f3n diminuir\u00eda nun 63%.\nO tempo de vida atmosf\u00e9rico dunha especie qu\u00edmica mide, por tanto, o tempo necesario para restaurar o equilibrio despois dun incremento ou diminuci\u00f3n s\u00fabitos na s\u00faa concentraci\u00f3n na atmosfera. Poden perderse ou depositarse \u00e1tomos e mol\u00e9culas individuais en sumidoiros como o solo, os oc\u00e9anos e outras augas, ou a vexetaci\u00f3n e outros sistemas biol\u00f3xicos, reducindo o exceso a concentraci\u00f3ns ambientais. O tempo medio que se tarda en conseguir isto \u00e9 o tempo de vida medio.\nO di\u00f3xido de carbono ten un tempo de vida atmosf\u00e9rico variable e non se pode especificar con precisi\u00f3n. A\u00ednda que m\u00e1is da metade do CO2 emitido \u00e9 retirado da atmosfera no decurso dun s\u00e9culo, certa fracci\u00f3n (un 20%) do CO2 emitido permanece na atmosfera por moitos miles ou centos de miles de anos. Cuesti\u00f3ns similares apl\u00edcanse a outros gases de efecto invernadoiro, moitos dos cales te\u00f1en tempos de vida medios m\u00e1is longos que o CO2; por exemplo, o N2O ten un tempo de vida atmosf\u00e9rico medio de 121 anos.\nContribuci\u00f3ns ao efecto invernadoiro global.\nAs contribuci\u00f3ns m\u00e1is importantes ao efecto invernadoiro total m\u00f3stranse na seguinte t\u00e1boa.\nOs gases de efecto invernadoiro que non est\u00e1n na lista anterior son o hexafluoruro de xofre, os hidrofluorocarbonos e os perfluorocarbonos (ver Lista do IPCC de gases de efecto invernadoiro).\nNon \u00e9 posible afirmar que un determinado gas causa unha certa porcentaxe exacta de efecto invernadoiro. Isto d\u00e9bese a que alg\u00fans dos gases absorben e emiten radiaci\u00f3n nas mesmas frecuencias que outros, as\u00ed que o efecto invernadoiro total non \u00e9 simplemente a suma da influencia de cada gas. Os extremos maiores dos rangos citados son para cada gas s\u00f3; os extremos menores te\u00f1en en conta os solapamentos con outros gases. Ademais, alg\u00fans gases, como o metano, s\u00e1bese que te\u00f1en grandes efectos indirectos que a\u00ednda est\u00e1n sendo cuantificados.\nContribuci\u00f3ns ao aumento do efecto invernadoiro.\nOs cambios antropox\u00e9nicos do efecto invernadoiro denom\u00ednanse \"efecto invernadoiro aumentado\".\nA contribuci\u00f3n de cada gas ao efecto invernadoiro aumentado determ\u00ednase polas caracter\u00edsticas dese gas, a s\u00faa abundancia e calquera efecto indirecto que poida causar. Por exemplo, o efecto radiativo directo dunha masa de metano \u00e9 unhas 84 veces m\u00e1is forte que a da mesma masa de di\u00f3xido de carbono nun per\u00edodo de 20 anos, pero est\u00e1 presente en concentraci\u00f3ns moito m\u00e1is pequenas, as\u00ed que o seu efecto radiativo directo total foi ata agora menor, en parte debido ao seu tempo de vida atmosf\u00e9rico m\u00e1is curto en ausencia dun secuestro de carbono adicional. Por outra parte, ademais do seu impacto radiativo directo, o metano ten un grande efecto radiativo indirecto porque contrib\u00fae \u00e1 formaci\u00f3n de ozono. Shindell et al. (2005) argumenta que a contribuci\u00f3n ao cambio clim\u00e1tico do metano \u00e9 polo menos o dobre das estimaci\u00f3ns previas como resultado deste efecto.\nForzamento radiativo e \u00edndice de efecto invernadoiro anual.\nA Terra absorbe parte da enerx\u00eda radiante recibida do Sol, reficte parte dela como luz e reflicte ou radia o resto de volta ao espazo en forma de calor. A temperatura superficial dun planeta depende deste balance entre a enerx\u00eda que entra e a que sae. Cando se modifica o balance de enerx\u00eda da Terra, a s\u00faa superficie vaise facer m\u00e1is c\u00e1lida ou m\u00e1is fr\u00eda, o que conduce a diversos cambios no clima global.\nVarios mecanismos naturais e orixinados polo ser humano poden afectar o balance de enerx\u00eda global e forzar cambios no clima da Terra. Os gases de efecto invernadoiro son un deses mecanismos. Os gases de efecto invernadoiro absorben e emiten parte da enerx\u00eda sa\u00ednte radiada desde a superficie terrestre, causando que se rete\u00f1a calor na atmosfera inferior. Como se explicou antes, alg\u00fans gases de efecto invernadoiro permanecen na atmosfera durante d\u00e9cadas ou mesmo s\u00e9culos, como o \u00f3xido nitroso e os gases fluorados, e, por tanto, poden afectar ao balance de enerx\u00eda da Terra durante un longo per\u00edodo de tempo. O forzamento radiativo cuantifica (en watts por metro cadrado) o efecto de factores que infl\u00faen no balance de enerx\u00eda da Terra; inclu\u00edndo cambios nas concentraci\u00f3ns de gases de efecto invernadoiro. Un forzamento radiativo positivo orixina un quecemento ao incrementar a enerx\u00eda entrante neta, mentres que un forzamento radiativo negativo leva ao arrefriamento, como ocorre cos efectos anti-invernadoiro que causan gases como o di\u00f3xido de xofre.\nO \u00edndice de gas de efecto invernadoiro anual (AGGI polas s\u00faas siglas en ingl\u00e9s de \"Annual Greenhouse Gas Index\") definido polos cient\u00edficos da NOAA como a proporci\u00f3n de forzamento radiativo directo total debido a gases de efecto invernadoiro ben mesturados e de longa vida para cada ano do que existan medidas globais adecuadas con respecto \u00e1s que hab\u00eda no ano 1990. Estes niveis de forzamento radiativo son relativos aos presentes no ano 1750 (\u00e9 dicir, antes do comezo da era industrial). Escolleuse o ano 1990 porque \u00e9 o ano de referencia para o Protocolo de Quioto, e o ano de publicaci\u00f3n do Primeiro Informe de Avaliaci\u00f3n do IPCC sobre o cambio clim\u00e1tico. A NOAA afirma que o AGGI \"mide o compromiso que a sociedade (global) fixo xa de vivir nun clima que cambia. Est\u00e1 baseado nas observaci\u00f3ns atmosf\u00e9ricas de maior calidade de sitios de todo o mundo. A s\u00faa incerteza \u00e9 moi baixa.\"\nPotencial de quecemento global.\nO potencial de quecemento global (GWP polas s\u00faas siglas en ingl\u00e9s) depende tanto da eficiencia da mol\u00e9cula como gas de efecto invernadoiro coma do seu tempo de vida atmosf\u00e9rico. O GWP m\u00eddese en relaci\u00f3n \u00e1 mesma masa de CO2 e aval\u00edase para unha escala de tempo espec\u00edfica. As\u00ed, se un gas ten un forzamento radiativo alto (positivo) pero un curto tempo de vida, ter\u00e1 un gran GWP na escala de 20 anos, pero ser\u00e1 pequeno na escala de 100 anos. Inversamente, se unha mol\u00e9cula ten un tempo de vida atmosf\u00e9rico m\u00e1is longo que o do CO2, o seu GWP incrementarase cando se considera a escala temporal. O di\u00f3xido de carbono ten por definici\u00f3n un GWP de 1 en todos os per\u00edodos de tempos.\nO metano ten un tempo de vida atmosf\u00e9rico de 12 \u00b1 2 anos. O Sexto Informe de Avaliaci\u00f3n do IPCC de 2021 indica que o metano ten un GWP de 83 na escala temporal de 20 anos, de 30 na de 100 anos e de 10 na de 500 anos. Por\u00e9n, unha an\u00e1lise de 2014 sinala que a\u00ednda que o impacto inicial do metano \u00e9 unhas 100 veces maior que o do CO2, debido ao seu tempo de vida atmosf\u00e9rico m\u00e1is curto, despois de 60 ou 70 anos, o impacto dos dous gases \u00e9 aproximadamente igual, e desde ent\u00f3n en adiante o papel relativo do metano contin\u00faa declinando. O decrecemento do GWP a tempos m\u00e1is longos d\u00e9bese a que o metano se descomp\u00f3n a auga e CO2 por reacci\u00f3ns qu\u00edmicas na atmosfera.\nExemplos de tempos de vida atmosf\u00e9ricos e de GWP en relaci\u00f3n do CO2 para varios gases de efecto invernadoiro danse na seguinte t\u00e1boa:\nO uso de CFC-12 (excepto alg\u00fans usos esenciais) est\u00e1 sendo eliminado gradualmente debido \u00e1s s\u00faas propiedades prexudiciais para a capa de ozono. A eliminaci\u00f3n gradual dos menos activos compostos HCFC completarase en 2030.\nConcentraci\u00f3ns na atmosfera.\nConcentraci\u00f3ns actuais.\nAbreviaci\u00f3ns usadas nas d\u00faas t\u00e1boas de abaixo: ppm = partes por mill\u00f3n; ppb = partes por mil mill\u00f3ns; ppt = partes por bill\u00f3n; W/m2 = watts por metro cadrado.\nCambios desde a Revoluci\u00f3n Industrial.\nDesde o principio da Revoluci\u00f3n Industrial, increment\u00e1ronse as concentraci\u00f3ns de moitos dos gases de efecto invernadoiro. Por exemplo, a fracci\u00f3n molar de di\u00f3xido de carbono aumentou desde as 280\u00a0ppm \u00e1s 421\u00a0ppm, ou 140\u00a0ppm por riba dos niveis preindustriais modernos. O primeiro incremento de 30\u00a0ppm tivo lugar nuns 200 anos, desde o comezo da Revoluci\u00f3n Industrial ata 1958; por\u00e9n, o seguinte incremento de 90\u00a0ppm tivo lugar en s\u00f3 56 anos, desde 1958 a 2014.\nDatos recentes tam\u00e9n mostran que a concentraci\u00f3n est\u00e1 increment\u00e1ndose a maior velocidade. Na d\u00e9cada de 1960, o incremento anual medio era de s\u00f3 o 37% do aumento entre 2000 e 2007.\nDisponse on line de moitas observaci\u00f3ns de diversas Bases de Datos Observacionais da Qu\u00edmica Atmosf\u00e9rica.\nMedidas dos n\u00facleos de xeo dos \u00faltimos 800.000 anos.\nAs mostras de n\u00facleos de xeo proporcionan evidencias das variaci\u00f3ns de gases de efecto invernadoiro nos \u00faltimos 800.000 anos (ver o seguinte cap\u00edtulo). Tanto o CO2 coma o CH4 var\u00edan entre as fases glacial e interglacial, e as concentraci\u00f3ns deses gases correlaci\u00f3nannse fortemente coa temperatura. Non existen datos directos para per\u00edodos anteriores aos representados no rexistro dos n\u00facleos de xeo, un rexistro que indica que as fracci\u00f3ns molares de CO2 permaneceron nun rango de 180\u00a0ppm a 280\u00a0ppm durante os \u00faltimos 800.000 anos, ata o incremento experimentado nos \u00faltimos 250 anos. Por\u00e9n, various proxies e modelos suxiren maiores variaci\u00f3ns en \u00e9pocas pasadas; por exemplo, hai 500\u00a0mill\u00f3ns de anos os niveis de CO2 eran probablemente 10 veces maiores que agora. P\u00e9nsase que concentraci\u00f3ns maiores de CO2 prevaleceron durante a maior parte do e\u00f3n fanerozoico, con concentraci\u00f3ns de catro a seis veces maiores que as actuais durante a era mesozoica, e de dez a quince veces as actuais durante o inicio da era paleozoica ata a metade do per\u00edodo devoniano, hai uns 400 mill\u00f3ns de anos. O espallamento das plantas terrestres p\u00e9nsase que reduciu as concentraci\u00f3ns de CO2 durante o final do Devoniano, e as actividades das plantas, que funcionan tanto como fontes de CO2 coma como sumidoiros, foron desde ent\u00f3n importantes para proporcionar retroalimentaci\u00f3ns estabilizantes.\nEn \u00e9pocas a\u00ednda m\u00e1is temper\u00e1s da historia da Terra houbo un per\u00edodo de 200 mill\u00f3ns de anos de glaciaciaci\u00f3ns xeneralizadas e intermitentes que se estenderon ata preto do ecuador (per\u00edodo da chamada \"Terra b\u00f3la de neve\"), que parece que tivo un final repentino hai uns 550 mill\u00f3ns de anos, debido a unha colosal desgasificaci\u00f3n volc\u00e1nica que elevou a concentraci\u00f3n atmosf\u00e9rica de CO2 abruptamente ao 12%, unhas 350 veces os niveis modernos, causando condici\u00f3ns de efecto invernadoiro extremas e deposici\u00f3ns de carbonatos e rochas calcarias a unha velocidade de aproximadamente 1\u00a0mm ao d\u00eda. Este episodio marcou o final do e\u00f3n prec\u00e1mbrico e foi seguido das condici\u00f3ns xeralmente m\u00e1is c\u00e1lidas do Fanerozoico, durante o cal evolucionaron os animais e plantas pluricelulares. Desde ent\u00f3n non houbo unha emisi\u00f3n volc\u00e1nica de di\u00f3xido de carbono a escala comparable. Na era moderna, as emisi\u00f3ns \u00e1 atmosfera dos volc\u00e1ns son aproximadamente de 645\u00a0 mill\u00f3ns de toneladas de CO2 por ano, mentres que os seres humanos contrib\u00faen con 29.000\u00a0mill\u00f3ns de toneladas dese gas por ano.\nMedidas feitas con mostras de n\u00facleos de xeo da Ant\u00e1rtida mostran que antes de que empezasen as emisi\u00f3ns industriais a fracci\u00f3n molar do CO2 atmosf\u00e9rico era dunhas 280 partes por mill\u00f3n (ppm), e permaneceu entre 260 e 280 durante os mil anos precedentes. As fracci\u00f3ns molares de di\u00f3xido de carbono na atmosfera aumentaron aproximadamente un 35% desde a d\u00e9cada de 1900, ascendendo desde as 280 ppm por volume ata as 387 ppm en 2009. Un estudo que utilizou evidencias tomadas dos estomas de follas fosilizadas indica unha maior variabilidade, con fracci\u00f3ns molares de di\u00f3xido de carbono dunhas 300\u00a0ppm durante o per\u00edodo que vai entre hai 7.000 anos e hai 10.000 anos, a\u00ednda que outros autores argumentaron que estes descubrimentos probablemente reflicten problemas de calibraci\u00f3n ou contaminaci\u00f3n en vez dunha variabilidade real no CO2. Debido ao xeito en que o aire queda atrapado no xeo (os poros do xeo p\u00e9chanse lentamente para formar burbullas no profundo da neviza) e o per\u00edodo de tempo representado en cada mostra de xeo analizada, estas cifras representan medias de concentraci\u00f3ns atmosf\u00e9ricas de incluso alg\u00fans centos de anos e non niveis anuais ou de d\u00e9cadas.\nFontes.\nFontes naturais.\nA maior\u00eda dos gases de efecto invernadoiro te\u00f1en tanto fontes naturais coma de orixe humana. Unha excepci\u00f3n son os halocarbonos sint\u00e9ticos producidos polo ser humano, que non te\u00f1en fontes naturais. Durante o Holoceno preindustrial as concentraci\u00f3ns de gases existentes eran aproximadamente constantes porque as grandes fontes e sumidoiros naturais estaban practicamente equilibrados. Na era industrial as actividades humanas engadiron gases de efecto invernadoiro \u00e1 atmosfera, principalmente pola queima de combustibles f\u00f3siles e a deforestaci\u00f3n.\nEmisi\u00f3ns de gases de efecto invernadeiro por actividades humanas.\nA agricultura, gandar\u00eda e outros usos do solo como media supuxeron o 13-21% das emisi\u00f3ns de gases de efecto invernadoiro antropox\u00e9nicas globais totais no per\u00edodo 2010-2019.\nAs emisi\u00f3ns acumuladas totais desde 1870 a 2017 foron de 425\u00b120 xigatoneladas de carbono (GtC) (1539 Gt de CO2) procedentes de combustibles f\u00f3siles e da industria, e 180\u00b160 GtC (660 Gt de CO2) procedentes do cambios no uso do solo. Os cambios no uso do solo, como a deforestaci\u00f3n, causaron un 31% de emisi\u00f3s acumuladas no per\u00edodo 1870\u20132017, o carb\u00f3n o 32%, o petr\u00f3leo o 25% e o gas natural o 10%.\nOs outros gases de efecto invernadoiro producidos por actividades humanas mostran incrementos similares tanto en cantidade coma en velocidade de aumento.\nO Sexto Informe de Avaliaci\u00f3n do IPCC de 2021 sinala que \"Desde a perspectiva dunha ciencia f\u00edsica, limitar o quecemento global inducido polo ser humano a un nivel espec\u00edfico require limitar as emisi\u00f3ns acumulativas de CO2, alcanzando polo menos as emisi\u00f3ns cero de CO2, xunto con fortes reduci\u00f3ns noutras emisi\u00f3ns de gases de efecto invernadoiro. Unhas reduci\u00f3ns fortes, r\u00e1pidas e sostidas de CH4 tam\u00e9n limitar\u00edan o efecto de quecemento que resulta de diminu\u00edr a poluci\u00f3n de aerosios e mellorar\u00edan a calidade do aire.\"\nO di\u00f3xido de carbono, \u00f3xido nitroso, metano, tres grupos de gases fluorados, que son hexafluoruro de xofre, hidrofluorocarbonos e perfluorocarbonos (PFCs, hexafluoruro de xofre, trifluoruro de nitr\u00f3xeno), son os principais gases de efecto invernadoiro antropox\u00e9nicos.\nA\u00ednda que os CFCs son gases de efecto invernadoiro, est\u00e1n regulados polo Protocolo de Montreal, que se acordou debido \u00e1 contribuci\u00f3n dos CFCs \u00e1 depleci\u00f3n do ozono m\u00e1is que pola s\u00faa contribuci\u00f3n ao quecemento global. N\u00f3tese que a depleci\u00f3n do ozono ten s\u00f3 un papel menor no quecemento por efecto invernadoiro, a\u00ednda que os dous procesos se confunden \u00e1s veces nos medios de comunicaci\u00f3n. En 2016, os negociadores dunhas 170 naci\u00f3ns reun\u00edronse no cumio do Programa Ambiental das Naci\u00f3ns Unidas e chegaron a un acordo legalmente vinculante para reducir progresivamente os hidrofluorocarbonos (HFCs) na Emenda Kigali do Protocolo de Montreal.\nDesde aproximadamente 1750 as actividades humanas incrementaron a concentraci\u00f3n de di\u00f3xido de carbono e outros gases de efecto invernadoiro. En 2021 as concentraci\u00f3ns atmosf\u00e9ricas medidas de di\u00f3xido de carbono eran case un 50% maiores que os niveis preindustriais.\nRetirada da atmosfera.\nProcesos naturais.\nOs gases de efecto invernadoiro poden ser retirados da atmosfera por varios procesos, como consecuencia de:\nEmisi\u00f3ns negativas.\nExisten varias tecnolox\u00edas que poden retirar da atmosfera gases de efecto invernadoiro emitidos. As que m\u00e1is se analizaron foron as que capturan o di\u00f3xido de carbono atmosf\u00e9rico, xa sexa en formaci\u00f3ns xeol\u00f3xicas, como a bioenerx\u00eda con captura e almacenamento de carbono e a captura directa do aire de di\u00f3xido de carbono, ou no solo, como no caso da biochar. O IPCC sinalou que moitos modelos de escenarios clim\u00e1ticos a longo prazo necesitan emisi\u00f3ns negativas a grande escala producidas polo ser humano para evitar un grave cambio clim\u00e1tico.\nHistoria da investigaci\u00f3n cient\u00edfica.\nA finais do s\u00e9culo XIX, os cient\u00edficos descubriron experimentalmente que o N2 e o O2 non absorben a radiaci\u00f3n infravermella (chamada daquela \"radiaci\u00f3n escura\"), mentres que a auga (tanto en forma de vapor coma condensada en forma de pingui\u00f1as microsc\u00f3picas suspendidas nas nubes) e o CO2 e outras mol\u00e9culas gasosas poliat\u00f3micas si absorben a radiaci\u00f3n infravermella. A inicios do s\u00e9culo XX os investigadores decat\u00e1ronse de que os gases de efecto invernadoiro da atmosfera fac\u00edan que a temperatura global da Tera fose maior da que seria sen eles. Durante a parte final do s\u00e9culo XX foise creando un consenso cient\u00edfico de que o incremento das concentraci\u00f3ns de gases de efecto invernadoiro na atmosfera causa un aumento substancial das temperaturas globais e cambios noutras partes do sistema do clima, con consecuencias no ambiente e na sa\u00fade humana."}
{"id": "19980", "revid": "408", "url": "https://gl.wikipedia.org/wiki?curid=19980", "title": "Gases de efecto invernadoiro", "text": ""}
{"id": "19981", "revid": "89787", "url": "https://gl.wikipedia.org/wiki?curid=19981", "title": "Luz solar", "text": "A luz solar \u00e9 a luz e enerx\u00eda que prov\u00e9n do Sol. Cando esta enerx\u00eda chega \u00e1 superficie terrestre ch\u00e1mase insolaci\u00f3n. O que experimentamos como luz solar \u00e9 en realidade a radiaci\u00f3n solar: \u00e9 a radiaci\u00f3n e a calor do Sol en forma de ondas electromagn\u00e9ticas.\nA atmosfera terrestre afecta a cantidade de radiaci\u00f3n solar recibida polo planeta. Cando a radiaci\u00f3n solar a atravesa, parte dela \u00e9 absorbida pola atmosfera (16%); algunha parte \u00e9 espallada ao espazo (6%); parte dela refl\u00edctese polas nubes (28%); cerca do 47% chega \u00e1 superficie terrestre. \nSen a luz solar, non poder\u00eda haber vida tal como a co\u00f1ecemos na Terra. As plantas necesitan luz solar para o proceso da fotos\u00edntese. Durante a fotos\u00edntese, as plantas usan a enerx\u00eda da luz solar, auga e di\u00f3xido de carbono para crear glicosa (azucre). A glicosa pode ser usada posteriormente pola planta para obter enerx\u00eda para si mesma, e os animais que comen a planta obte\u00f1en a glicosa nela. En ausencia de luz solar hai seres vivos que poden vivir no profundo dos oc\u00e9anos, asociados aos procesos volc\u00e1nicos, grazas a un proceso chamado quimios\u00edntese.\nA radiaci\u00f3n solar pode ser tanto boa como mala para a sa\u00fade das persoas. Exposto \u00e1 luz, o corpo humano utiliza a parte ultravioleta da luz do sol para facer a s\u00faa Vitamina D propia. Sen protector solar, demasiada radiaci\u00f3n ultravioleta a luz pode causar queimaduras e cancro de pel. \nO \u00e1ngulo do Sol marca a diferenza nas estaci\u00f3ns da Terra, as\u00ed como a duraci\u00f3n do d\u00eda e da noite. Un \u00e1ngulo alto fai quentes os tr\u00f3picos e un \u00e1ngulo baixo fai fr\u00edo o \u00e1rtico.\nIntensidade da luz do sol en planetas de Sistema Solar.\nOs corpos diferentes do Sistema Solar reciben luz do sol de intensidades diferentes. A t\u00e1boa seguinte compara a cantidade de luz recibida por cada planeta:\nUso da enerx\u00eda solar.\nA enerx\u00eda solar \u00e9 usada de moitas formas diferentes por persoas en todo o mundo, tanto na s\u00faa forma tradicional para quentar, coci\u00f1ar ou secar como para producir electricidade onde outras fontes de enerx\u00eda est\u00e1n ausentes, tal como en lugares remotos da Terra ou no espazo. Moitas veces, \u00e9 m\u00e1is barato facer electricidade coa luz solar que con combust\u00edbeis f\u00f3siles como carb\u00f3n ou petr\u00f3leo, ademais de ser menos contaminante."}
{"id": "19982", "revid": "111586", "url": "https://gl.wikipedia.org/wiki?curid=19982", "title": "Radiaci\u00f3n solar", "text": "Co\u00f1\u00e9cese por radiaci\u00f3n solar \u00f3 conxunto de radiaci\u00f3ns electromagn\u00e9ticas que son emitidas polo Sol. Estas van desde o infravermello ata o ultravioleta.\nA unidade pr\u00e1ctica que describe a radiaci\u00f3n solar que chega \u00e1 Terra \u00e9 a irradiancia, ou unidade de potencia por metro cadrado [w/m\u00b2].\nA exposici\u00f3n esaxerada \u00e1 radiaci\u00f3n solar pode ser prexudicial para a sa\u00fade.\nA radiaci\u00f3n solar \u00e9 un factor a considerar nas viaxes espaciais e cara \u00f3 establecemento de colonias f\u00f3ra da Terra, pois afecta \u00f3s astronautas, polo que o seu estudo leva moitos anos en marcha, a trav\u00e9s do seguimento no interior da ISS cos m\u00f3dulos Dosis-3D."}
{"id": "19983", "revid": "25871", "url": "https://gl.wikipedia.org/wiki?curid=19983", "title": "Deriva continental", "text": "A deriva continental ref\u00edrese ao movemento relativo dos continentes terrestres, duns en relaci\u00f3n aos outros. A teor\u00eda da deriva continental foi orixinalmente proposta por Alfred Wegener en 1912.\nHistoria e caracter\u00edsticas.\nWegener formulouna baseado en numerosas observaci\u00f3ns que indican que os continentes estaban unidos en eras xeol\u00f3xicas pasadas. Estas evidencias incl\u00faen a maneira en que parecen encaixar as formas dos continentes a cada lado do Oc\u00e9ano Atl\u00e1ntico, como por exemplo \u00c1frica e Suram\u00e9rica (a\u00ednda que Benxam\u00edn Franklin e outros xa se decataran do mesmo feito anteriormente). O parecido da fauna f\u00f3sil dos continentes setentrionais e como algunhas formaci\u00f3ns xeol\u00f3xicas contin\u00faan en continentes separados por oc\u00e9anos.\nWegener tam\u00e9n maxinou que o conxunto dos continentes actuais estiveron unidos, no pasado remoto da Terra, formando un supercontinente denominado Panxea. O concepto foi inicialmente descartado pola maior\u00eda dos seus colegas, xa que a s\u00faa teor\u00eda carec\u00eda dun mecanismo para explicar a deriva dos continentes. Na s\u00faa tese orixinal propuxo que os continentes se desprazaban sobre o manto da Terra da mesma maneira que un despraza unha alfombra sobre o piso dunha habitaci\u00f3n, o cal \u00e9 por completo irrazoable. A forza de fricci\u00f3n \u00e1 escala dos continentes faino imposible. A idea de deriva continental non foi aceptada como teor\u00eda seria en Europa ata os anos 50. Durante a d\u00e9cada seguinte as investigaci\u00f3ns de Robert Dietz, Bruce Heezen, Harry Hess e Maurice Ewing conduciron \u00e1 s\u00faa aceptaci\u00f3n final.\nA teor\u00eda da Deriva Continental forma parte do concepto de tect\u00f3nica de placas. O fen\u00f3meno sucede desde hai centos de mill\u00f3ns de anos grazas \u00e1 convecci\u00f3n na astenosfera o que fai que a litosfera sexa desprazada pasivamente por estas correntes de convecci\u00f3n.\nProbas.\nProbas xeogr\u00e1ficas.\nWegener observou as coincidencias entre as li\u00f1as de costa dos continentes. Suxeriu que estes formaran unha vez un \u00fanico continente, que denominou Panxea. Este continente fragmentouse e deu lugar aos continentes actuais.\nProbas paleontol\u00f3xicas.\nExisten exemplos de f\u00f3siles de organismos id\u00e9nticos que actualmente distan miles de quil\u00f3metros, cousa que non puido ser pos\u00edbel cando estes organismos viv\u00edan, polo que queda as\u00ed probado que os continentes tiveron que estar xuntos algunha vez.\nProbas xeol\u00f3xicas e tect\u00f3nicas.\nSe se unen os continentes, obs\u00e9rvase que os tipos de rochas, a s\u00faa cronolox\u00eda e as principais cadeas monta\u00f1osas ter\u00edan continuidade f\u00edsica. P\u00f3dese polo tanto dicir que moitas cordilleiras orixin\u00e1ronse en Panxea e logo separ\u00e1ronse.\nProbas paleoclim\u00e1ticas.\nWegener descubriu que o clima actual dalgunhas zonas da Terra non coincide co clima que tiveron no pasado. Os continentes atop\u00e1banse nunha latitude m\u00e1is ao sur que a actual."}
{"id": "19984", "revid": "22570", "url": "https://gl.wikipedia.org/wiki?curid=19984", "title": "Deriva continental e clima", "text": "A posici\u00f3n dos continentes resulta un factor determinante na conformaci\u00f3n do clima mundial. A deriva continental \u00e9 un proceso sumamente lento, polo que a posici\u00f3n dos continentes fixa o comportamento do clima durante mill\u00f3ns de anos. Hai dous aspectos a ter en conta. Por unha parte, as latitudes nas cales se concentra a masa continental: se as masas continentais est\u00e1n situadas a nivel de latitudes baixas, haber\u00e1 poucos glaciares continentais e, en xeral, temperaturas medias menos extremas. As\u00ed mesmo, se os continentes se achan moi fragmentados haber\u00e1 menos continentalidade. Estes aspectos poden contribu\u00edr de varias formas contraditorias \u00f3 clima.\nDistribuci\u00f3n actual dos continentes.\nActualmente hai un exceso de masa continental pouco fragmentada no hemisferio norte, o que provoca unha maior continentalidade e a existencia de m\u00e1is glaciares. Isto fai que o albedo do hemisferio norte sexa maior e contrib\u00faa \u00e1 extremaci\u00f3n dos climas: invernos m\u00e1is crus e ver\u00e1ns m\u00e1is calorosos por mor da continentalidade. A concentraci\u00f3n continental nun hemisferio contrib\u00fae tam\u00e9n \u00e1s flutuaci\u00f3ns ou pulsaci\u00f3ns glaciais. Estas son debidas, como se ver\u00e1 m\u00e1is abaixo, \u00e1s oscilaci\u00f3ns orbitais que fan que unhas \u00e9pocas os invernos no norte coincidan cerca do afelio da \u00f3rbita e outras do perihelio. Contra o que se poida pensar non son os invernos rigorosos sen\u00f3n os ver\u00e1ns suaves os que rexen os ritmos glaciales. Por iso nas grandes glaciaci\u00f3ns do plistoceno os invernos do hemisferio norte acostuman coincidir cerca do perihelio orbital. Un ver\u00e1n suave non fundir\u00eda tanta neve e traer\u00eda como consecuencia que os glaciares avanzasen. As\u00ed se xera un efecto en cadea que termina por afectar tam\u00e9n \u00f3 hemisferio sur, no cal avanzan tam\u00e9n os glaciares de monta\u00f1a\u00b9. Esta historia repetiuse periodicamente segundo as oscilaci\u00f3ns orbitais, tal e como explicou Milutin Milankovi\u0107\u200e (\"Ver Variaci\u00f3ns orbitais\"). A existencia de glaciares continentais permanentes \u00e9 posible grazas a que hai un continente, a Ant\u00e1rtida, que se sit\u00faa sobre o polo sur e a que as masas continentais do norte rodean un pequeno oc\u00e9ano boreal sen permitir que o acaden as correntes c\u00e1lidas. Existindo sempre esa reserva de xeo permanente \u00e9 comprensible que cada certo tempo se expandan atinxindo latitudes menores. As\u00ed pois, obs\u00e9rvase que a configuraci\u00f3n actual favorece que ditos fen\u00f3menos extremos se dean periodicamente.\nDistribuci\u00f3ns pret\u00e9ritas.\nPero os continentes non sempre se encontraron na posici\u00f3n actual. Outras distribuci\u00f3ns continentais dan patr\u00f3ns clim\u00e1ticos completamente distintos. Durante o per\u00edodo Xur\u00e1sico non hab\u00eda masas de terra en ning\u00fan dos dous polos. O clima era moito m\u00e1is caloroso e as correntes oce\u00e1nicas pod\u00edan circular libremente polos polos nos que s\u00f3 hab\u00eda oc\u00e9ano. O clima tropical estend\u00edase por todo o globo e os bosques de fieitos arborescentes prosperaban en t\u00f3dalas partes.\nSe os continentes se acumularan moi fragmentados no ecuador tampouco haber\u00eda glaciais continentais permanentes pero, as\u00ed a todo, si haber\u00eda fen\u00f3menos glaciais moi importantes provocados por outros factores distintos. Semellante disposici\u00f3n xa se deu en \u00e9pocas arcaicas. Co groso dos continentes sobre o ecuador nun principio parece que a Terra tivo un clima tropical, moi pluvioso. E iso \u00e9 ata certo punto l\u00f3xico. Pero tal e como se explica no artigo Terra b\u00f3la de neve un aumento nas precipitaci\u00f3ns contrib\u00fae a diminu\u00edr a concentraci\u00f3n de CO2 na atmosfera, o que acaba levando \u00e1 Terra a un arrefriamiento global moito m\u00e1is brutal ca nas glaciaci\u00f3ns recentes. Estas etapas sumamente fr\u00edas potencian o efecto albedo e terminan por conxelar a Terra \u00f3 completo. Ocorre que \u00f3 facer iso, a evaporaci\u00f3n dimin\u00fae drasticamente polo que as precipitaci\u00f3ns cesan practicamente. Isto fai que, pouco a pouco, as emisi\u00f3ns de CO2 por parte dos volc\u00e1ns acaben por volver a fundir a Terra e recuperar a situaci\u00f3n anterior. Estas pulsaci\u00f3ns glaciales do proterozoico segu\u00edronse dando varias veces ata que os continentes cambiaron a s\u00faa distribuci\u00f3n."}
{"id": "19985", "revid": "5863", "url": "https://gl.wikipedia.org/wiki?curid=19985", "title": "Vilaescura, Sober", "text": "Vilaescura \u00e9 unha parroquia do concello de Sober na provincia de Lugo. Segundo o IGE en 2011 ti\u00f1a 96 habitantes (40 homes e 56 mulleres). En 1998 ti\u00f1a 134 habitantes, cunha densidade media de 41,3 hab/km\u00b2. En 1970 ti\u00f1a 206 habitantes e en 1900 con 185.\nXeograf\u00eda.\nEst\u00e1 ba\u00f1ada polo r\u00edo Cabe que entra no concello por Canaval. Situada ao noroeste do concello, est\u00e1 delimitada ao norte por Espasantes e Canaval, ao sur por Rosende, ao leste por Mill\u00e1n e ao oeste por Rosende e Cangas (concello de Pant\u00f3n). A altitude m\u00e1xima \u00e9 de 363 m.\nComun\u00edcase por unha estrada local e polo ferrocarril Monforte-Vigo, coa estaci\u00f3n na propia parroquia de Canaval.\nHistoria.\nEn termos eclesi\u00e1sticos \u00e9 unha fregues\u00eda allea de San Pedro de Canaval, municipio de Sober, arciprestado de Amandi, provincia e diocese de Lugo. Pertenceu aos cabaleiros do Temple, e conserva no presbiterio o bo retablo maior de estilo rococ\u00f3 e seguramente de taller monfortino. Mostras da cultura hachelense foron atopadas no castro de Vilaescura, situado sobre o punto de ruptura da pendente que marca o inicio do can\u00f3n do r\u00edo Cabe, nunha propiedade privada. Tanto este asentamento como a s\u00faa contorna at\u00f3panse baixo unha carballeira, que facilita o paseo ata o lugar desde a igrexa con vistas ao Cabe, unha zona de extraordinaria beleza. Hai que dicir, por\u00e9n, que boa parte das estruturas p\u00e9treas deste castro est\u00e1n desmanteladas.\nFestas.\nO primeiro domingo de setembro cel\u00e9brase a festividade da Virxe dos Remedios, que na d\u00e9cada de 1970 chegou a ter competici\u00f3n de tiro ao prato. O 2 de febreiro \u00e9 a festa das Candelas, na honra da Virxe da Candelaria. Antes celebr\u00e1base no campo de Penademiro e hab\u00eda unha gran procesi\u00f3n. O \u00faltimo domingo de maio cel\u00e9brase a festa da Virxe Mar\u00eda.\nDesde 1986 cel\u00e9brase un s\u00e1bado de agosto unha gran comida, con churrasco, empanada e queimada."}
{"id": "19990", "revid": "5863", "url": "https://gl.wikipedia.org/wiki?curid=19990", "title": "Treos, Vimianzo", "text": "San Miguel de Treos \u00e9 unha parroquia do concello coru\u00f1\u00e9s de Vimianzo, arciprestado de Soneira e diocese de Santiago de Compostela. En 2018 ti\u00f1a 358 habitantes (169 homes e 189 mulleres), repartidos nas 11 entidades de poboaci\u00f3n.\nSituaci\u00f3n xeogr\u00e1fica.\nAt\u00f3pase delimitada polas parroquias de Tines, Serramo e Cambeda (tam\u00e9n do concello de Vimianzo), Vilar, Loro\u00f1o, Roma e Meanos (concello de Zas), distando 7,5\u00a0km da capital do concello.\nEnclaves naturais.\nO monte C\u00e1rneo, con 343 metros \u00e9 o que rexistra a maior altitude, sendo ba\u00f1ada polo r\u00edo de Vilar e o Xora, o seu afluente principal.\nHistoria.\nAs s\u00faas orixes rem\u00f3ntanse \u00f3 per\u00edodo megal\u00edtico pola presenza dos dolmens de Pedra Moura e de Pedra Cuberta. Este segundo \u00e9 considerado como un dos m\u00e1is importantes da Pen\u00ednsula Ib\u00e9rica polos seus restos pict\u00f3ricos, o uso de pinturas en negro e vermello sobre fondo branco e os seus motivos ondulados formando unha figura idoliforme, moi parecida \u00e1s atopadas no sueste da Pen\u00ednsula. Ch\u00e9gase desde un cami\u00f1o secundario da aldea de Arxomil, e hoxe at\u00f3pase parcialmente derrubado. Consta dun corredor e dunha c\u00e1mara octogonal na que falta a lousa de cobertura."}
{"id": "19994", "revid": "6543214", "url": "https://gl.wikipedia.org/wiki?curid=19994", "title": "Antonio L\u00f3pez Ferreiro", "text": "Antonio L\u00f3pez Ferreiro, nado en Santiago de Compostela o 9 de novembro de 1837 e finado en Vedra o 20 de marzo de 1910, foi un escritor e historiador galego. En 1978 dedic\u00f3uselle o D\u00eda das Letras Galegas.\nTraxectoria.\nEstudou a carreira eclesi\u00e1stica en Santiago, onde aprendeu lat\u00edn, filosof\u00eda, teolox\u00eda e dereito can\u00f3nico, at\u00e9 1862, cando foi ordenado presb\u00edtero polo cardeal Miguel Garc\u00eda Cuesta. \u00d3 ano seguinte marchou a Madrid e licenciouse en Sagrada Teolox\u00eda. Na Escola Superior de Diplom\u00e1tica dedicouse durante tres anos \u00e1 transcrici\u00f3n de documentos galegos do Arquivo Hist\u00f3rico Nacional, e rematou conseguindo o t\u00edtulo de arquiveiro bibliotecario.\nEn 1866 regresou a Galicia como p\u00e1rroco de Santa Eulalia de Vedra, desde onde continuou publicando artigos sobre as s\u00faas investigaci\u00f3ns hist\u00f3ricas. En agosto de 1871 foi nomeado c\u00f3engo do Cabido compostel\u00e1n. En 1872 dirixiu o peri\u00f3dico carlista \"La Emancipaci\u00f3n\". Desde o seu posto de c\u00f3engo puido acceder ao arquivo documental da catedral, e aproveitalo para realizar traballos de investigaci\u00f3n, labor no que destaca a creaci\u00f3n da revista \"Galicia Hist\u00f3rica\" (publicada entre 1901 e 1903).\nEn 1892 foi nomeado correspondente da Reial Acad\u00e8mia de Bones Lletres de Barcelona e socio correspondente da Real Academia da Historia. Foi presidente da secci\u00f3n arqueol\u00f3xica da Exposici\u00f3n Rexional de 1909.\nCultivou a novela hist\u00f3rica, x\u00e9nero de enorme vixencia no Romanticismo que at\u00e9 o momento non fora tratado na literatura galega. En 1905 foi elixido acad\u00e9mico de n\u00famero da Real Academia Galega.\nA partir de 1871, tras a s\u00faa designaci\u00f3n como c\u00f3engo do Cabido da Catedral de Santiago de Compostela, fixar\u00eda a s\u00faa residencia na r\u00faa do Castro durante un bo n\u00famero de anos, e posteriormente -at\u00e9 o seu falecemento- no n\u00famero 16 da r\u00faa da Ra\u00ed\u00f1a.\nObra.\nObra literaria.\nDeixou tres novelas hist\u00f3ricas:\nO prop\u00f3sito historiogr\u00e1fico fai que L\u00f3pez Ferreiro incl\u00faa nas tres novelas descrici\u00f3ns de monumentos e transcrici\u00f3ns de documentos hist\u00f3ricos.\nO autor ti\u00f1a plena conciencia do seu labor a prol da resurrecci\u00f3n e rehabilitaci\u00f3n do idioma galego. \u00c9 asombrosa a s\u00faa riqueza de l\u00e9xico e sintaxe, en ocasi\u00f3ns inclu\u00edndo arca\u00edsmos recuperados da documentaci\u00f3n medieval."}
{"id": "19998", "revid": "562", "url": "https://gl.wikipedia.org/wiki?curid=19998", "title": "Partido Socialista de Galicia", "text": ""}
{"id": "19999", "revid": "98629", "url": "https://gl.wikipedia.org/wiki?curid=19999", "title": "Miquel Llor", "text": "Miquel Llor i Forcada, nado en Barcelona o 3 de maio de 1894 e finado en Tossa de Mar o 2 de maio de 1966, foi un escritor catal\u00e1n.\nTraxectoria.\nNaceu no seo dunha familia humilde e quedou orfo de nai cando era un rapaz, o que xunto coa deformaci\u00f3n f\u00edsica que sufr\u00eda, causada por unha desviaci\u00f3n da columna vertebral vano converter nun neno retra\u00eddo e solitario.\nNo ano 1923 asiste a un curso de lingua e literatura catal\u00e1 que organizaba a Mancomuninade de Catalu\u00f1a e impart\u00eda Jordi Rubi\u00f3 i Balaguer, director da Biblioteca de Catalunya e que van ser fundamentais na s\u00faa dedicaci\u00f3n \u00e1 escritura, logo de rematalos inscr\u00edbese na secci\u00f3n de literatura do Ateneo de Barcelona e escribe a s\u00faa primeira novela, \"Hist\u00f2ria grisa\", que se publicou en 1925, unha novela psicol\u00f3xica e pesimista.\nTraballa como delineante ata 1928, ano no que comeza a traballar na secci\u00f3n de cultura do concello de Barcelona, e a partir de 1934 oc\u00fapase da revisi\u00f3n dos escritos en catal\u00e1n que emit\u00eda o concello.\nNa s\u00faa segunda novela, \"T\u00e0ntal\" (1928), fai un retrato psicol\u00f3xico dun home inadaptado e marxinado pola sociedade.\nEn 1930 escribe a obra de teatro, \"Pas de n\u00favols\" e o libro de relatos \"L'endem\u00e0 del dolor\". De 1931 \u00e9 a s\u00faa obra m\u00e1is co\u00f1ecida, \"Laura a la ciutat dels sants\", obra na que confronta a Laura, barcelonesa culta e refinada co mundo hip\u00f3crita e h\u00f3stil da ciutat de sants, nunha an\u00e1lise pr\u00f3xima ao realismo social, no que reflicte o tema do inadaptado. En 1934 sae do prelo a colecci\u00f3n de contos, \"L'esguard al mirall\". Outras novelas destes anos foron \"L'oreig al desert\" (1934) e \"El premi a la virtut\" (1935).\nTras a guerra \u00edllase do seu mundo interior e pasa uns anos sen poder traballar no concello, ata que o readmitan uns anos despois, publica unha obra en castel\u00e1n, \"La venganza del se\u00f1or Lobo\" e non volver\u00e1 a publicar en catal\u00e1n ata 1947 cando aparece \"El somriure dels sants\", que pretende ser unha segunda parte de \"Laura a la ciutat del sants\", pero nunha clave m\u00e1is tradicional. Outras obras dos \u00faltimos anos son \"Joc d'infants\" (1950), \"Tots el contes\" (1952) e \"Un cam\u00ed de Damasc\" (1959).\nMiquel Llor traduciu a autores como Giovani Verga, Andr\u00e9 Gide ou Alberto Moravia."}
{"id": "20000", "revid": "85894", "url": "https://gl.wikipedia.org/wiki?curid=20000", "title": "Marc Granell", "text": "Marc Granell, nado en Valencia en 1953, \u00e9 un escritor e tradutor valenciano.\nTraxectoria.\nEstudou filosof\u00eda e filolox\u00eda na Universidade de Valencia, a\u00ednda que non rematou ningunha das d\u00faas. Foi un dos fundadores da revista literaria, \"Cairell\" e participou en colecci\u00f3ns de poes\u00eda como \"Alfons el Magn\u00e0nim\" ou \"Gregal Poesia\" que deron a co\u00f1ecer a gran n\u00famero de poetas valencianos novos e tam\u00e9n estranxeiros.\nA s\u00faa \u00e9 unha poes\u00eda metaf\u00edsica cunha forte perspectiva social na que alterna o lirismo e a raz\u00f3n, ademais na s\u00faa poes\u00eda. Tradutor profesional traduciu, entre outros, a autores como Alberto Cavallari ou Bertold Brecht."}
{"id": "20001", "revid": "1131", "url": "https://gl.wikipedia.org/wiki?curid=20001", "title": "Teresa A\u00f1\u00f3n", "text": "Mercedes Teresa A\u00f1\u00f3n Pe\u00f3n, nada en Santiago de Compostela en 1951 e finada en Covas (Ferrol) o 17 de abril de 2014, foi unha pintora e escultora principalmente figurativa galega.\nTraxectoria.\nNa s\u00faa obra hai ra\u00edces expresionistas, xunto con visi\u00f3ns persoais. A s\u00faa escultura en gres ou bronce presenta figuras idealizadas con lembranzas do g\u00f3tico, e contrastes de luz e sombra. Na s\u00faa pintura e escultura os seres humanos son os protagonistas, destacando faces e presenza maioritaria de mulleres."}
{"id": "20002", "revid": "98629", "url": "https://gl.wikipedia.org/wiki?curid=20002", "title": "Terra b\u00f3la de neve", "text": "Terra b\u00f3la de neve \u00e9 o nome dunha teor\u00eda xeol\u00f3xica que pode resumirse as\u00ed:\nEsta hip\u00f3tese, a\u00ednda pouco co\u00f1ecida polo p\u00fablico, non \u00e9 nova, as\u00ed a todo fai pouco tempo que os cient\u00edficos empezaron a considerala coa atenci\u00f3n debida. A inquietude acerca do cambio clim\u00e1tico que se aveci\u00f1a non \u00e9 allea \u00e1 volta \u00e1 actualidade desta teor\u00eda.\nO feito fundamental que a xustifica \u00e9 a presenza en t\u00f3dalas latitudes (descontando a deriva dos continentes) de vestixios de xeo, nas capas xeol\u00f3xicas que corresponden a unha mesma era, o proterozoico, entre 800 e 550 mill\u00f3ns de anos. \nEn 1998, Paul Hoffmann e Daniel Schrag, da universidade de Harvard, xustifican esta hip\u00f3tese nun artigo da revista Science con argumentos de tect\u00f3nica das placas e de mecanismos clim\u00e1ticos. Afirman ademais que, naquela era, houbo varios ciclos de glaciaci\u00f3n total e desxeo.\nUn equipo franco-estadounidense dirixido polo climat\u00f3logo Yannick Donnadieu (que traballa no CNRS franc\u00e9s) publicou o 18 de marzo de 2004 na revista Nature unha posible explicaci\u00f3n do fen\u00f3meno, apoiada por simulaci\u00f3ns inform\u00e1ticas.\nRodinia, o supercontinente que reun\u00eda toda a terra emerxida do planeta empezou a fracturarse fai xustamente 800 mill\u00f3ns de anos. Esta dislocaci\u00f3n foi provocada por movementos magm\u00e1ticos na codia terrestre, acompa\u00f1ados por unha forte actividade volc\u00e1nica. O contacto da lava cos oc\u00e9anos e a aparici\u00f3n de brazos de mar no ecuador aumentaron a cantidade de vapor no aire e logo multiplicaron as chuvias. Estas captaron o gas carb\u00f3nico CO2 e o almacenaron no fondo dos mares baixo forma de carbonatos. Ademais a lava solidificouse nos continentes en forma de superficies bas\u00e1lticas que consomen moito carbono.\n\u00d3 baixar a concentraci\u00f3n de CO2, principal gas responsable do efecto invernadoiro, dimin\u00fae a temperatura.\nLogo ten lugar un proceso de retroacci\u00f3n positiva:\nA temperatura baixa, o que provoca a extensi\u00f3n dos casquetes polares.\nAumenta as\u00ed o albedo do planeta, \u00e9 dicir que crece a proporci\u00f3n de luz reflectida e devolta \u00f3 espazo, polo tanto a terra conserva menos enerx\u00eda solar, e arrefr\u00edase inda m\u00e1is.\nEste proceso autoalim\u00e9ntase ata chegar \u00f3 seu l\u00f3xico final: a extensi\u00f3n m\u00e1xima dos casquetes, convertendo a terra nun planeta totalmente xeado, fai 750 mill\u00f3ns de anos, cunha temperatura de -20 graos no ecuador e de -80 nos polos.\nD\u00faas cuestiones fundamentais:\n1 - Como sa\u00edu o planeta deste c\u00edrculo vicioso?\nTodo indica que foron os mesmos volc\u00e1ns os que o fixeron. En efecto, nun mundo de xeo, o balance da actividade volc\u00e1nica \u00e9 positivo en CO2 (em\u00edteno os volc\u00e1ns), e a atmosfera foi acadando unha concentraci\u00f3n 350 veces m\u00e1is alta c\u00e1 actual. O efecto invernadoiro fixo subir a temperatura ata conseguir que, \u00f3 menos unha parte do mar se desconxelase.\n2 - Como sobreviviu a vida?\nNesta \u00e9poca, a vida estaba constitu\u00edda por microorganismos acu\u00e1ticos. Algunhas especies puideron sobrevivir porque \u00f3 conxelarse lentamente a auga transf\u00f3rmase en xeo moi transparente, e a escasa luz que lograba atravesar a enorme capa de xeo sobre o mar bastaba para manter o primeiro elo da cadea alimenticia. Sen esquecer o ecosistema das dorsais oce\u00e1nicas que non dependen da luz do sol e que seguramente non foi perturbado pola glaciaci\u00f3n.\nEsta sa\u00edda da glaciaci\u00f3n d\u00e1 unha idea do que pode acelerar o cambio clim\u00e1tico actual: se a temperatura dos oc\u00e9anos sobe alg\u00fans graos, o carbono almacenado no seu fondo transformarase en burbullas de gas carb\u00f3nico que se engadir\u00e1n a atmosfera e empeorar\u00e1n o efecto invernadoiro... outra retroacci\u00f3n positiva."}
{"id": "20003", "revid": "22570", "url": "https://gl.wikipedia.org/wiki?curid=20003", "title": "M\u00ednimo de Maunder", "text": " \nO m\u00ednimo de Maunder \u00e9 o nome dado \u00f3 per\u00edodo de 1645 a 1715, cando as manchas solares desapareceron da superficie do Sol, tal como observaron os astr\u00f3nomos da \u00e9poca. Recibe o nome do astr\u00f3nomo solar E.W. Maunder quen descubriu a carencia de manchas solares durante ese per\u00edodo estudando os arquivos deses anos. Durante un per\u00edodo de 30 anos dentro do M\u00ednimo Maunder, os astr\u00f3nomos observaron aproximadamente 50 manchas solares, mentres que o t\u00edpico ser\u00eda observar entre unhas 40.000 e 50.000 manchas. \nAs observaci\u00f3ns das manchas solares.\nO m\u00ednimo de Maunder ocorreu entre 1645 e 1715 cando s\u00f3 se observaron aproximadamente 50 manchas en lugar das entre 40.000 e 50.000 manchas t\u00edpicas. A actividade en manchas en per\u00edodos de 10 anos entre 1610 - 1681 \u00e9 como segue: \nDurante o m\u00ednimo de Maunder hab\u00eda bastantes manchas solares para que puidesen extrapolarse ciclos de 11 anos. Os m\u00e1ximos ocorreron en 1674, 1684, 1695, 1705 e 1716. \nA actividade da mancha solar concentrouse ent\u00f3n no hemisferio do sur do Sol, salvo o \u00faltimo ciclo cando as manchas solares tam\u00e9n aparec\u00edan no hemisferio norte.\nSegundo a lei de Sp\u00f6rer, \u00f3 inicio dun ciclo as manchas aparecen a elevadas latitudes, durante o ciclo van aparecendo a m\u00e1is baixas latitudes, ata que alcanzan latitude. 15\u00b0 no m\u00e1ximo solar. A media contin\u00faa baixando ata 7\u00b0 e despois diso, mentres as manchas do ciclo vello se acaban, o novo ciclo albisca o seu comezo con novas manchas a latitudes altas.\nA visibilidade destas manchas tam\u00e9n est\u00e1 afectada pola rotaci\u00f3n diferencial do Sol (distintas duraci\u00f3ns da rotaci\u00f3n solar en cada latitude):\nA visibilidade das manchas est\u00e1 afectada porque as observaci\u00f3ns se fan dende a ecl\u00edptica e o plano da ecl\u00edptica est\u00e1 inclinado 7\u00b0 respecto \u00f3 ecuador do Sol (0\u00b0 de latitude).\nA pequena Idade de Xeo.\nO m\u00ednimo de Maunder coincidiu coa parte m\u00e1is fr\u00eda da chamada Pequena Idade de Xeo durante a que Europa, Am\u00e9rica do Norte, e quizabes o resto do mundo, sufriu invernos moi crus.\nSe hai unha conexi\u00f3n causal entre a baixa actividade das mancha solares e os invernos fr\u00edos, \u00e9 un tema que inda se discute. Alg\u00fans cient\u00edficos cren que a variaci\u00f3n solar \u00e9 a responsable do cambio clim\u00e1tico m\u00e1is que o anh\u00eddrido carb\u00f3nico (ver quecemento global). \nOutras observaci\u00f3ns.\nInvestigaci\u00f3ns recentes publicadas suxiren que a rotaci\u00f3n do Sol sufriu un retardo na parte m\u00e1is central do m\u00ednimo de Maunder (1666 -1700). \u00d3 nivel actual do noso co\u00f1ecemento da f\u00edsica solar, un Sol m\u00e1is grande e m\u00e1is lento implica necesariamente un Sol m\u00e1is fresco e que proporciona menos calor \u00e1 Terra. (O mecanismo que fai que unha estrela se expanda e contraia \u00e9 a\u00ednda incerta, inda que moitas estrelas sofren pulsaci\u00f3ns).\nA m\u00e1is baixa actividade solar durante o m\u00ednimo de Maunder afectou \u00e1 cantidade de radiaci\u00f3n c\u00f3smica que alcanzou a Terra. O cambio resultante na produci\u00f3n de carbono-14 durante ese per\u00edodo causou inexactitude na dataci\u00f3n por carbono radioactivo ata que este efecto foi descuberto.\nA actividade solar tam\u00e9n afecta a produci\u00f3n de berilio-10, e as s\u00faas variaci\u00f3ns na produci\u00f3n deste is\u00f3topo se usan para reconstru\u00edr a actividade solar.\nDescubr\u00edronse outros m\u00ednimos hist\u00f3ricos das manchas solares ou polo an\u00e1lise de carbono-14 nos testemu\u00f1os de xeo ou nos aneis das \u00e1rbores ; estes incl\u00faen o M\u00ednimo de Sp\u00f6rer (1450 -1540), e o M\u00ednimo de Dalton (1790 -1820). En total parece haber 18 per\u00edodos de m\u00ednimos de manchas solares nos \u00faltimos 8.000 anos, e os estudos indican que o Sol permanece un cuarto do seu tempo nestes m\u00ednimos."}
{"id": "20004", "revid": "1987", "url": "https://gl.wikipedia.org/wiki?curid=20004", "title": "Precipitaci\u00f3n (meteorolox\u00eda)", "text": "En meteorolox\u00eda, a precipitaci\u00f3n \u00e9 calquera forma de auga que cae do ceo. Isto incl\u00fae chuvia, neve, sarabia, n\u00e9boa e orballo.\nA precipitaci\u00f3n \u00e9 unha parte importante do ciclo da auga e \u00e9 responsable por depositar auga fresca no planeta. A precipitaci\u00f3n \u00e9 xerada polas nubes, cando alcanzan un punto de saturaci\u00f3n; neste punto as gotas de auga crecente (ou anacos de xeo) f\u00f3rmanse, e caen \u00e1 Terra por gravidade. \u00c9 posible inseminar nubes para inducir a precipitaci\u00f3n orballando un po fino ou un qu\u00edmico apropiado (coma o nitrato de prata) dentro da nube, xerando as gotas de auga e incrementando a probabilidade de precipitaci\u00f3n.\nA chuvia ten papel importante no ciclo hidrol\u00f3xico. A cantidade de chuvias \u00e9 medida usando un instrumento chamado pluvi\u00f3metro, de funcionamento simple: un tubo de colecta da chuvia, cunha escala graduada (xeralmente de 0,25\u00a0mm en 0,25 mm) capaz de indicar a cantidade de chuvias no lugar.\nPodemos distinguir tres grandes tipos de chuvias:\n\u00c9 causada polo encontro dunha masa fr\u00eda con outra quente (e h\u00famida), t\u00edpicas das latitudes medias, como as de inverno no Brasil Meridional. As chuvias frontais ocorren cando a masa fr\u00eda se encontra con outra masa quente e h\u00famida.\n\u00c9 provocada pola intensa evaporaci\u00f3n e o consecuente arrefriamento pola ascensi\u00f3n do ar h\u00famido - fen\u00f3meno que ocorre nas zonas ecuatoriais e no ver\u00e1n do Centro-Sur Brasileiro. Estas chuvias tam\u00e9n son co\u00f1ecidas popularmente como *aguaceiros ou tor\u00f3.\nOcorre cando os ventos h\u00famidos se elevan e se arrefr\u00edan polo encontro dunha barreira monta\u00f1osa, como \u00e9 normal nas *encostas voltadas para o mar. Son com\u00fans nos litorais, paranaense e catarinense."}
{"id": "20005", "revid": "1505", "url": "https://gl.wikipedia.org/wiki?curid=20005", "title": "Sistema complexo", "text": "Un sistema complexo \u00e9 aquel que est\u00e1 composto por varias partes \"interconectadas\" ou \"entrelazadas\" cuxos v\u00ednculos conte\u00f1en informaci\u00f3n adicional e oculta ao observador. Como resultado das interacci\u00f3ns entre elementos, xorden propiedades novas que non poden explicarse a partir das propiedades dos elementos illados. Tales propiedades denom\u00ednanse propiedades emerxentes.\nO sistema complicado, en contraposici\u00f3n, a\u00ednda que tam\u00e9n formado por varias partes, os enlaces entre estas non engaden informaci\u00f3n adicional, co cal abonda con saber como funciona cada unha delas para entender o sistema. Nun sistema complexo, en cambio, existen variables ocultas cuxo desco\u00f1ecemento imp\u00eddenos analizar o sistema con precisi\u00f3n. As\u00ed, un sistema complexo, pos\u00fae m\u00e1is informaci\u00f3n da que d\u00e1 cada parte independentemente. Para describir un sistema complexo fai falta non s\u00f3 co\u00f1ecer o funcionamento das partes sen\u00f3n co\u00f1ecer como se relacionan entre si.\nCaracter\u00edsticas dos sistemas complexos.\nO todo \u00e9 m\u00e1is c\u00e1 suma das partes: esta \u00e9 a chamada concepci\u00f3n hol\u00edstica. Como xa se dixo, a informaci\u00f3n contida no sistema en conxunto \u00e9 superior \u00e1 suma da informaci\u00f3n de cada parte analizada individualmente.\nComportamento dificilmente predicible: Debido \u00e1 enorme complexidade destes sistemas, a propiedade fundamental que os caracteriza \u00e9 que pos\u00faen un comportamento impredicible. S\u00f3 somos capaces de prever a s\u00faa evoluci\u00f3n futura ata certos l\u00edmites, sempre asumindo unha marxe de erro moi crecente co tempo. Para realizar predici\u00f3ns m\u00e1is ou menos precisas dun sistema complexo frecuentemente hanse usar m\u00e9todos matem\u00e1ticos como a estat\u00edstica, a probabilidade ou as aproximaci\u00f3ns num\u00e9ricas como os n\u00fameros aleatorios.\nNeste \u00faltimo m\u00e9todo x\u00e9ranse series pseudoaleatorias con ordenador e as\u00famese que son complexas, intricadas e impredicibles, como alg\u00fans feitos das sociedades humanas. Esta aplicaci\u00f3n da teor\u00eda do caos \u00f3s imprecisos movementos por influencias externas ou internas nos sistemas din\u00e1micos, contempla as condutas ca\u00f3ticas como mensurables. deterministas e predicibles. \nEmerxencia dun sistema: este concepto \u00e9 o que relaciona o todo coas partes. Ch\u00e1mase \"complexidade emerxente\" cando o comportamento colectivo dun conxunto de elementos d\u00e1 como resultado das s\u00faas interacci\u00f3ns un sistema complexo. Este era o caso da Terra como se cita nos exemplos anteriores. Por outro lado tam\u00e9n existe a idea de \"simplicidade emerxente\". Isto \u00e9 cando a partir dunha serie de sistemas complexos xorde un sistema simple. O exemplo m\u00e1is claro \u00e9 o sistema solar que xorde a partir de sistemas complexos como os planetas e o Sol. Como vemos, un mesmo corpo p\u00f3dese comportar de forma simple ou complexa segundo a escala espacial e/ou temporal que escollamos. As\u00ed a Terra no sistema solar pode aproximarse perfectamente \u00f3 modelo de masa puntual.\nSon sistemas f\u00f3ra do equilibrio: iso implica que tal sistema non pode automanterse se non recibe unha achega constante de enerx\u00eda. \nAutoorganizaci\u00f3n: Todo sistema complexo emerxe a partir das s\u00faas partes e flut\u00faa ata quedar fortemente estabilizado nun atractor. Isto l\u00f3grao coa aparici\u00f3n de toda unha serie de retroalimentaci\u00f3ns positivas e negativas que aten\u00faan calquera modificaci\u00f3n provocada por un accidente externo. P\u00f3dese afirmar que o sistema \"reacciona\" ante agresi\u00f3ns externas que pretendan modificar a s\u00faa estrutura. Tal capacidade s\u00f3 \u00e9 posible mantela sen axuda externa mediante unha achega constante de enerx\u00eda.\nAs interrelaci\u00f3ns est\u00e1n rexidas por ecuaci\u00f3ns non-lineais: estas non dan como resultado vectores nin poden superporse unhas con outras. Normalmente todas elas poden expresarse como unha superposici\u00f3n de moitas ecuaci\u00f3ns lineais. Pero a\u00ed reside xustamente o problema; s\u00f3 se poden tratar de forma aproximada, o que leva \u00e1 devandita imposibilidade de predici\u00f3n. Por outra parte tales ecuaci\u00f3ns acostuman ter unha forte dependencia coas condici\u00f3ns iniciais do sistema, o que fai inda m\u00e1is dif\u00edcil, se cabe, avaliar o seu comportamento.\n\u00c9 un sistema aberto e disipativo: enerx\u00eda e materia fl\u00faen a trav\u00e9s del. Pois xustamente un sistema complexo, en gran medida, p\u00f3dese considerar como unha m\u00e1quina de xerar \"orde\" para a cal necesita da achega enerx\u00e9tica constante que xa comentamos.\n\u00c9 un sistema adaptativo: como xa se dixo antes, o sistema autoorganizado \u00e9 capaz de reaccionar a est\u00edmulos externos respondendo as\u00ed ante calquera situaci\u00f3n que ameace a s\u00faa estabilidade como sistema. Experimenta as\u00ed, flutuaci\u00f3ns. Dise que o sistema se \"acomoda\" nun estado e que cando \u00e9 apartado del tende a facer t\u00f3dolos esforzos posibles para regresar \u00e1 situaci\u00f3n \"acomodada\". Isto ocorre por exemplo co corpo humano, que loita constantemente para manter unha mesma temperatura corporal, ou coas estrelas, cuxa estrutura se \"acomoda\" para manter sempre unha luminosidade case constante.\nExemplos.\nUn exemplo t\u00edpico de sistema complexo \u00e9 a Terra, formada por varios sistemas simples que a describen: o campo gravitatorio e o campo magn\u00e9tico. Cada un destes sistemas est\u00e1 ben estudado pero desco\u00f1\u00e9cese a forma en que interact\u00faan e fan evolucionar o sistema Terra. Hai, pois, moita m\u00e1is informaci\u00f3n oculta nesas interrelaci\u00f3ns de sistemas. Outros sistemas complexos t\u00edpicos do planeta Terra son o tempo atmosf\u00e9rico, os volc\u00e1ns, os ecosistemas e os seres vivos."}
{"id": "20006", "revid": "6", "url": "https://gl.wikipedia.org/wiki?curid=20006", "title": "Vento solar", "text": "O vento solar \u00e9 un fluxo de part\u00edculas (na s\u00faa maior\u00eda prot\u00f3ns de alta enerx\u00eda, uns 500keV) emitidos pola atmosfera dunha estrela. Desco\u00f1\u00e9cese o mecanismo de aceleraci\u00f3n que as permite sa\u00edr da estrela.\nA composici\u00f3n elemental do vento solar no noso sistema solar \u00e9 id\u00e9ntica \u00e1 da coroa do Sol: un 73% de hidr\u00f3xeno e un 25% de helio, con algunhas trazas de impurezas. As part\u00edculas enc\u00f3ntranse completamente ionizadas, formando un plasma moi pouco denso. Nas proximidades da Terra, a velocidade do vento solar var\u00eda entre os 200\u2013889\u00a0km/s, sendo a media duns 450\u00a0km/s. O Sol perde aproximadamente 5 mill\u00f3ns de toneladas de masa cada segundo en forma de vento solar (isto d\u00e9bese a que uns 700 mill\u00f3ns de toneladas de hidr\u00f3xeno transformanse por fusi\u00f3n nuclear nuns 695 mill\u00f3ns de toneladas de helio). \nDado que o vento solar \u00e9 plasma, estende consigo o campo magn\u00e9tico solar. A unha distancia de 160 mill\u00f3ns de quil\u00f3metros, a rotaci\u00f3n solar varre \u00f3 vento solar en forma de espiral, arrastrando as s\u00faas li\u00f1as de campo magn\u00e9tico, pero m\u00e1is al\u00e1 desa distancia o vento solar dir\u00edxese cara \u00f3 exterior sen maior influencia directa do Sol. As explosi\u00f3ns desusadamente enerx\u00e9ticas de vento solar causadas por manchas solares e outros fen\u00f3menos atmosf\u00e9ricos do Sol, denom\u00ednanse \"tormentas solares\" e poden someter \u00e1s sondas espaciais e os sat\u00e9lites a fortes doses de radiaci\u00f3n. As part\u00edculas de vento solar que son atrapadas no campo magn\u00e9tico terrestre, mostran tendencia a agruparse nos cintos de Van Allen e poden provocar as Auroras boreais e as Auroras austrais cando chocan coa atmosfera terrestre cerca dos polos xeogr\u00e1ficos. Outros planetas que te\u00f1en campos magn\u00e9ticos similares \u00f3s da terra tam\u00e9n te\u00f1en as s\u00faas propias auroras.\nO vento solar forma unha \"burbulla\" no medio interestelar (hidr\u00f3xeno e helio gasosos no espazo intergal\u00e1ctico). O punto no cal a forza exercida polo vento solar non \u00e9 suficientemente importante como para desprazar o medio interestelar co\u00f1\u00e9cese como heliopausa e consid\u00e9rase que \u00e9 o \"bordo\" m\u00e1is exterior do sistema solar. A distancia ata a heliopausa non \u00e9 co\u00f1ecida con precisi\u00f3n e probablemente depende da velocidade do vento solar e da densidade local do medio interestelar, pero s\u00e1bese que est\u00e1 moito m\u00e1is al\u00e1 da \u00f3rbita de Plut\u00f3n. "}
{"id": "20007", "revid": "41409", "url": "https://gl.wikipedia.org/wiki?curid=20007", "title": "Panxea", "text": "Panxea (do grego, \u00abt\u00f3dalas terras\u00bb) foi o nome dado por Alfred Wegener \u00f3 supercontinente rodeado polo mar Pantalasa, que existiu durante o per\u00edodo mesozoico, antes de que o proceso de placas tect\u00f3nicas separase os continentes.\n\u00d3 final do proterozoico, a maior parte das terras emerxidas un\u00edronse nun \u00fanico continente, denominado \"Panxea I\". Dende ent\u00f3n e durante o paleozoico inferior, Panxea I comezou a fragmentarse, orixinando un conxunto de masas continentais que durante o Paleozoico superior volveron unirse nun s\u00f3 continente, denominado \"Panxea\" II."}
{"id": "20008", "revid": "5863", "url": "https://gl.wikipedia.org/wiki?curid=20008", "title": "Corrente oce\u00e1nica", "text": "A corrente oce\u00e1nica ou mari\u00f1a \u00e9 un movemento de traslaci\u00f3n, continuado e permanente dunha masa de auga determinada.\nCorrentes oce\u00e1nicas en oceanograf\u00eda son deslocamentos de augas oce\u00e1nicas, ordenadas ou non, producidas pola inercia da rotaci\u00f3n do planeta Terra. Os seus movementos non son ben definidos por haber continentes e illas ao longo do seu percorrido, polo tanto, corren en diversas direcci\u00f3ns. Infl\u00faen na pesca, na vida mari\u00f1a e no clima.\nAs correntes mari\u00f1as presentan unha direcci\u00f3n distinta \u00e1 do vento. O seu encontro con este, pode provocar variaci\u00f3ns clim\u00e1ticas (V\u00e9xase clima). Polo xeral, nunha zona en que haxa, por exemplo, unha corrente mari\u00f1a que vaia cara \u00f3 norte e te\u00f1a \u00f3 leste un continente, cambiar\u00e1 a temperatura do vento do oeste, no caso de que este exista. Se a corrente mari\u00f1a que se dirixe cara \u00f3 norte \u00e9 fr\u00eda, o vento do oeste (que vi\u00f1a de augas mas c\u00e1lidas) vaise a arrefriar, de maneira tal que a humidade tomada das augas m\u00e1is c\u00e1lidas, se condensar\u00e1, chovendo as\u00ed sobre a corrente mari\u00f1a. Cando o vento chega \u00f3 continente, chega seco.\nPolo xeral, todo sector de terra que se encontre xunto a unha corrente mari\u00f1a que \"free\" o vento, ser\u00e1 seco.\nAs correntes oce\u00e1nicas poden ter percorridos de miles de quil\u00f3metros. Infl\u00faen determinantemente no clima dos continentes, sobre todo nas rexi\u00f3ns que bordean os oc\u00e9anos. En particular a corrente do Golfo ou Gulf Stream, que nace no mar Caribe, proporci\u00f3nalle \u00e1 zona noroccidental de Europa uns invernos moito m\u00e1is benignos do que lle corresponder\u00eda pola s\u00faa latitude. Un exemplo oposto \u00e9 o arrefriamento das illas Hawai pola corrente de California.\nTipos.\nAs correntes oce\u00e1nicas div\u00eddense en correntes fr\u00edas e correntes quentes. As correntes fr\u00edas enc\u00f3ntranse, m\u00e1is frecuentemente no Hemisferio norte por seren as s\u00faas augas m\u00e1is fr\u00edas e con poucos peixes. As correntes quentes \u00e1chanse, m\u00e1is frequentemente no Hemisferio sur por seren as s\u00faas augas m\u00e1is quentes.\nCorrentes de superficie e correntes profundas.\nAs correntes pr\u00f3ximas \u00e1 superficie dos oc\u00e9anos d\u00e9bense en xeral aos ventos, e viran no hemisferio norte no senso do reloxo e no hemisferio sur en senso contrario. Nas correntes debidas ao vento, o efecto da espiral de Ekman provoca que as correntes avancen angularmente con respecto aos ventos que as producen. \nOs ventos non te\u00f1en influencia nas correntes por baixo dos 800 m de profundidade.\nAs correntes de profundidade est\u00e1n causadas polo gradiente de temperatura e salinidade, co consecuente gradiente de densidade. A circulaci\u00f3n termohalina, unha circulaci\u00f3n convectiva (conveccion debida \u00e1 diferenza de densidades) afecta dun xeito global o conxunto das masas de auga oce\u00e1nicas. \u00c9 moi importante pola s\u00faa significativa participaci\u00f3n no fluxo neto de calor desde as rexi\u00f3ns tropicais cara \u00e1s polares, sen a que non se comprender\u00eda o clima terrestre. Ao flu\u00edr nas profundidades, tam\u00e9n se chaman \"r\u00edos submarinos\". \u00c9 importante salientar que estas correntes de profundidade enc\u00f3ntrase interconectadas coas correntes de superficie, formando o chamado \"cinto de convecci\u00f3n\", describindo o transporte de auga profunda do Atl\u00e1ntico ao Pac\u00edfico e o seu retorno pola corrente de superficie.\nInfluencia.\nO co\u00f1ecemento das correntes oce\u00e1nicas \u00e9 esencial na reduci\u00f3n de custos de navegaci\u00f3n, en canto ao aforro de combustible. Foi a\u00ednda m\u00e1is fundamental cando a era da navegaci\u00f3n a vela. Un bo exemplo \u00e9 o da corrente das Agullas, no oc\u00e9ano \u00cdndico, que entorpeceu a navegaci\u00f3n portuguesa \u00e1 India.\nAs correntes oce\u00e1nicas son tam\u00e9n moi importantes de cara ao esparexemento de moitas formas de vida. Un caso \u00e9 o do ciclo de vida da angu\u00eda.\nMedici\u00f3n.\nAs correntes oce\u00e1nicas m\u00eddense en sverdrups, unidade que ten por s\u00edmbolo Sv. Un Sv corresp\u00f3ndese cunha velocidade de fluxo de 106 metros c\u00fabicos por segundo.\nO instrumento de medici\u00f3n de correntes ch\u00e1mase corrent\u00f3metro. Os modernos acostuman utilizar o efecto doppler para realizar a medici\u00f3n."}
{"id": "20009", "revid": "27155", "url": "https://gl.wikipedia.org/wiki?curid=20009", "title": "Tect\u00f3nica de placas", "text": "A tect\u00f3nica de placas \u00e9 unha teor\u00eda cient\u00edfica que establece que a litosfera (a porci\u00f3n superior m\u00e1is fr\u00eda e r\u00edxida da Terra) est\u00e1 fragmentada nunha serie de placas ou baldosas que se desprazan sobre o manto terrestre flu\u00eddo (astenosfera). Esta teor\u00eda tam\u00e9n describe o movemento das placas, as s\u00faas direcci\u00f3ns e interacci\u00f3ns.\nAs diferentes placas despr\u00e1zanse con velocidades da orde de 5\u00a0cm/ano o que \u00e9, aproximadamente, a velocidade con que crecen as u\u00f1as das mans. Dado que se desprazan sobre a superficie finita da Terra, estas interaccionan unhas coas outras \u00f3 longo das s\u00faas fronteiras ou l\u00edmites (ver abaixo) provocando intensas deformaci\u00f3ns na codia e litosfera da Terra, o que d\u00e1 lugar a grandes cadeas monta\u00f1osas (v.g. os Andes e Alpes) e grandes sistemas de fallas asociadas con estas (v.g. o sistema de fallas de San Andr\u00e9s). O contacto por fricci\u00f3n entre os l\u00edmites das placas \u00e9 responsable da maior parte de terremotos.\nIdentific\u00e1ronse 12 placas grandes e numerosos \"bloques\" de dimensi\u00f3ns menores. As principais placas son: Africana, Norte Am\u00e9rica, Am\u00e9rica do Sur, Placa do Pac\u00edfico, Placa de Nazca, Euroasi\u00e1tica, Cocos, Caribe, Ant\u00e1rtica, Australiana, de Arabia e de Filipinas.\nOrixe das placas tect\u00f3nicas.\nP\u00e9nsase que a orixe das placas d\u00e9bese a correntes de convecci\u00f3n no interior do manto as cales fragmentan s litosfera. As correntes de convecci\u00f3n son patr\u00f3ns circulatorios que se presentan en flu\u00eddos que se quentan na s\u00faa base. \u00d3 quentarse a parte inferior do flu\u00eddo dil\u00e1tase e polo tanto emerxe unha forza de flotaci\u00f3n que fai que o flu\u00eddo ascenda. \u00d3 atinxir a superficie, arrefr\u00edase, descende e v\u00f3lvese a quentar, establec\u00e9ndose un movemento circular auto-organizado. No caso da Terra s\u00e1bese, a partir de estudos de reaxuste glaciar, que a astenosfera se comporta como un flu\u00eddo en escalas de tempo de miles de anos e consid\u00e9rase que a fonte de calor \u00e9 o n\u00facleo terrestre. Este est\u00edmase que ten unha temperatura de 4.500\u00a0\u00b0C. Desta maneira, o papel das correntes de convecci\u00f3n no interior do planeta \u00e9 o de liberar a calor orixinal almacenada no seu interior adquirido durante a s\u00faa formaci\u00f3n.\nAs\u00ed, en zonas onde d\u00faas placas se moven en direcci\u00f3ns opostas (como \u00e9 o caso da placa Africana e de Norte Am\u00e9rica que se separan \u00f3 longo da cordilleira do Atl\u00e1ntico) as correntes de convecci\u00f3n forman novo piso oce\u00e1nico, quente e flotante, formando as cordilleiras meso-oce\u00e1nicas ou centros de dispersi\u00f3n. Conforme se afastan dos centros de dispersi\u00f3n, as placas arrefr\u00edanse, torn\u00e1ndose m\u00e1is densas e afund\u00edndose no manto \u00f3 longo de zonas de subduci\u00f3n onde o material litosf\u00e9rico \u00e9 fundido e reciclado.\nUnha analox\u00eda frecuentemente empregada para describir o movemento das placas \u00e9 que estas \"aboian\" sobre a astenosfera coma o xeo sobre a auga. As\u00ed a todo, esta analox\u00eda s\u00f3 \u00e9 parcialmente v\u00e1lida xa que as placas tenden a afundirse no manto como se describiu anteriormente.\nAntecedentes Hist\u00f3ricos.\nA tect\u00f3nica de placas ten a s\u00faa orixe en d\u00faas teor\u00edas que lle precederon: a teor\u00eda da deriva continental e a teor\u00eda da expansi\u00f3n do piso oce\u00e1nico.\nA primeira foi proposta por Alfred Wegener a principios do s\u00e9culo XX e pretend\u00eda explicar o intrigante feito de que os contornos dos continentes ensamblan entre si coma un quebracabezas e que estes te\u00f1en historias xeol\u00f3xicas com\u00fans. Isto suxire que os continentes estiveron unidos no pasado formando un supercontinente chamado Panxea que se fragmentou durante o per\u00edodo permiano, orixinando os continentes actuais. Esta teor\u00eda foi recibida con escepticismo e eventualmente refugada porque o mecanismo de fragmentaci\u00f3n (deriva polar) non pod\u00eda xerar as forzas necesarias para desprazar as masas continentais.\nA teor\u00eda de expansi\u00f3n do piso oce\u00e1nico foi proposta cara \u00e1 metade do s\u00e9culo XX e est\u00e1 sustentada en observaci\u00f3ns xeol\u00f3xicas e xeof\u00edsicas que indican que as cordilleiras meso-oce\u00e1nicas funcionan como centros onde se xera novo fondo oce\u00e1nico conforme os continentes se afastan entre si. Bas\u00e9ase no paleomagnetismo, nas inversi\u00f3n da polaridade magn\u00e9tica que presentan os materiais a ambos lados da dorsal, e no incremento de espesor do sedimento pel\u00e1xico a medida que nos afastamos da dorsal.\nA teor\u00eda da tect\u00f3nica de placas foi forxada principalmente entre os anos 50 e 60 e consid\u00e9rase a gran teor\u00eda unificadora das Ciencias da Terra, xa que explica unha gran cantidade de observaci\u00f3ns xeol\u00f3xicas e xeof\u00edsicas dunha maneira coherente e elegante. A diferenza doutras ramas das ciencias, a s\u00faa concepci\u00f3n non se lle atrib\u00fae a unha soa persoa como \u00e9 o caso de Newton ou Charles Darwin. Foi produto da colaboraci\u00f3n internacional e do esforzo de talentosos xe\u00f3logos (Tuzo Wilson, Walter Pitman), xeof\u00edsicos (Harry Hess, Alan Cox) e sism\u00f3logos (Linn Sykes, Hiroo Kanamori, Maurice Ewing), que pouco e pouco foron aportando informaci\u00f3n acerca da estrutura dos continentes, as cuncas oce\u00e1nicas e o interior da Terra.\nPlacas tect\u00f3nicas no mundo.\nActualmente existen as seguintes placas tect\u00f3nicas na superficie da tierra con l\u00edmites m\u00e1is ou menos definidos, que se dividen en 15 placas maiores (ou principais) e 43 placas menores (ou secundarias).\nL\u00edmites de Placas.\nSon os bordos dunha placa e \u00e9 onde se presenta a maior actividade \"tect\u00f3nica\" (sismos, formaci\u00f3n de monta\u00f1as, actividade volc\u00e1nica) xa que \u00e9 nestes, onde se d\u00e1 a interacci\u00f3n entre placas. Hai tres clases de l\u00edmite:\nMedici\u00f3n da velocidade das placas tect\u00f3nicas.\nA medici\u00f3n actual da velocidade das placas tect\u00f3nicas real\u00edzase mediante medidas precisas de GPS.\nA velocidad antiga das placas obtense mediante a restituci\u00f3n de cortes xeol\u00f3gicos (na codia continental) ou mediante a medida da posici\u00f3n das inversi\u00f3ns do campo magn\u00e9tico terrestre rexistradas no fondo oce\u00e1nico."}
{"id": "20010", "revid": "98629", "url": "https://gl.wikipedia.org/wiki?curid=20010", "title": "Campo magn\u00e9tico terrestre", "text": "Un comp\u00e1s apunta de xeito aproximado na direcci\u00f3n Norte - Sur por tratarse dunha agulla magnetizada inmersa no campo magn\u00e9tico terrestre: a Terra comp\u00f3rtase coma un im\u00e1n xigantesco e ten \"polos magn\u00e9ticos\", os cales non coinciden cos \"polos xeogr\u00e1ficos\".\nO Polo Norte Magn\u00e9tico at\u00f3pase relativamente preto do Polo Sur Xeogr\u00e1fico, mov\u00e9ndose moi lentamente. Por contra, o Polo Sur Magn\u00e9tico apunta preto do Polo Norte Xeogr\u00e1fico, e nos anos 2010 estase a mover a uns 50-60 km/ano, tendo atravesado a li\u00f1a de cambio de data en 2017, a uns 390 km do polo norte xeogr\u00e1fico. En consecuencia, un comp\u00e1s non apunta exactamente cara \u00f3 Norte xeogr\u00e1fico; a diferenza, medida en graos, denom\u00ednase declinaci\u00f3n magn\u00e9tica. A declinaci\u00f3n magn\u00e9tica \u00e9 variable, dependendo non s\u00f3 do ano de medici\u00f3n, sen\u00f3n do punto da Terra onde se faga a medici\u00f3n. As\u00ed, nos anos 1990, ten sido duns 11\u00ba en Galicia, sendo practicamente nula no 2018, \u00f3 pasar preto do norte xeogr\u00e1fico a xeod\u00e9sica que ligaba Galicia co polo magn\u00e9tico. O polo sur magn\u00e9tico desprazouse pola zona norte canadense en direcci\u00f3n cara \u00f3 norte de Alasca, para continuar cami\u00f1o cara a Siberia (ver figura).\nOrixe do campo magn\u00e9tico terrestre.\nOrixinar\u00edase nas correntes da rexi\u00f3n \u00edgnea da Terra, como consecuencia do movemento de part\u00edculas cargadas electricamente. Considerando o tama\u00f1o da Terra, a velocidade das part\u00edculas cargadas debe ser inferior a un mil\u00edmetro por segundo para producir o campo magn\u00e9tico observable.\nOutra orixe probable son as correntes de convecci\u00f3n que se xeran pola calor do n\u00facleo. Quizabes o campo magn\u00e9tico terrestre sexa o produto da combinaci\u00f3n das correntes de convecci\u00f3n cos efectos da rotaci\u00f3n terrestre.\nVariaci\u00f3ns do campo magn\u00e9tico terrestre.\nO campo magn\u00e9tico da Terra var\u00eda no curso das eras xeol\u00f3xicas, \u00e9 o que se denomina variaci\u00f3n secular. Segundo se comprobou por an\u00e1lises dos estratos \u00f3 considerar que os \u00e1tomos de ferro contidos tenden a ali\u00f1arse co campo magn\u00e9tico terrestre. A direcci\u00f3n do campo magn\u00e9tico queda rexistrada na orientaci\u00f3n dos dominios magn\u00e9ticos das rocas e o lixeiro magnetismo resultante se pode medir.\nMedindo o magnetismo de rocas situadas en estratos formados en per\u00edodos xeol\u00f3xicos distintos elabor\u00e1ronse mapas do campo magn\u00e9tico terrestre en diversas eras. Estes mapas mostran que houbo \u00e9pocas en que o campo magn\u00e9tico terrestre reduciuse a cero para logo inverterse.\nDurante os \u00faltimos cinco mill\u00f3ns de anos efectu\u00e1ronse m\u00e1is de vinte inversi\u00f3ns, a m\u00e1is recente fai 700.000 anos. Outras inversi\u00f3ns ocorreron fai 870.000 e 950.000 anos. O estudo dos sedimentos do fondo do oc\u00e9ano indica que o campo estivo practicamente inactivo durante 10 ou 20 mil anos, fai pouco m\u00e1is dun mill\u00f3n de anos. Esta \u00e9 a \u00e9poca en que xurdiron os seres humanos.\nNon se pode predicir cando ocorrer\u00e1 a seguinte inversi\u00f3n porque a secuencia non \u00e9 regular. Certas medici\u00f3ns recentes mostran unha reduci\u00f3n do 5% na intensidade do campo magn\u00e9tico nos \u00faltimos 100 anos. Se se mant\u00e9n este ritmo o campo volver\u00e1 a inverterse dentro duns 2 000 anos. No 2020 tense consciencia dun debilitamento do campo entre Suram\u00e9rica e Sur\u00e1frica, na chamada 'Anomal\u00eda do Atl\u00e1ntico Sur' o que fai pensar nun modelo m\u00e1is complexo que o do sinxelo n\u00facleo bipolar.\nInteracci\u00f3ns.\nO campo magn\u00e9tico terrestre interacciona non s\u00f3 cos im\u00e1ns na superficie da Terra, sen\u00f3n tam\u00e9n no cosmos co plasma solar, desvi\u00e1ndoo e creando as auroras polares, boreais e austrais.\nMagnetismo planetario.\nO magnetismo \u00e9 un fen\u00f3meno estendido a t\u00f3dolos \u00e1tomos con desequilibrio magn\u00e9tico. A agrupaci\u00f3n de ditos \u00e1tomos produce os fen\u00f3menos magn\u00e9ticos perceptibles, e os corpos estelares, os planetas entre eles, son propicios a ter as condici\u00f3ns para que se desenvolva un campo magn\u00e9tico dunha certa intensidade.\nNo interior dos planetas, a acumulaci\u00f3n de materiais ferromagn\u00e9ticos (como ferro) e o seu movemento diferencial relativo respecto a outras capas do corpo inducen un campo magn\u00e9tico de intensidade dependente das condici\u00f3ns de formaci\u00f3n do planeta. No mesmo sempre se distinguen os dous polos, equivalentes \u00f3s dun im\u00e1n normal.\nNo caso da Terra, a zona en que se move est\u00e1 influenciada polo campo magn\u00e9tico solar, pero o propio campo magn\u00e9tico terrestre crea como unha burbulla, a magnetosfera terrestre, dentro do anterior. Dita burbulla ten unha capa l\u00edmite entre a s\u00faa influencia e a solar (magnetopausa) que \u00e9 aproximadamente esf\u00e9rica cara \u00f3 Sol, e alongada cara \u00f3 sistema solar externo, acheg\u00e1ndose \u00e1 superficie terrestre nos polos magn\u00e9ticos terrestres. A interacci\u00f3n en constante evoluci\u00f3n entre ambos campos magn\u00e9ticos e as part\u00edculas magn\u00e9ticas provenientes do Sol produce fen\u00f3menos como as auroras (boreais o austrais) e a interferencia nas comunicaci\u00f3ns radioel\u00e9ctricas."}
{"id": "20011", "revid": "1505", "url": "https://gl.wikipedia.org/wiki?curid=20011", "title": "Deforestaci\u00f3n", "text": "A deforestaci\u00f3n \u00e9 o proceso de desaparici\u00f3n de masas forestais (bosques), fundamentalmente causada pola actividade humana. A deforestaci\u00f3n est\u00e1 directamente causada pola acci\u00f3n do ser humano sobre a natureza, principalmente debido \u00f3s cortes de \u00e1rbores, tanto as realizadas pola industria madeireira, como aquelas que pretenden a obtenci\u00f3n de solo para cultivos agr\u00edcolas.\nNos pa\u00edses m\u00e1is desenvolvidos, prod\u00facense outras agresi\u00f3ns como a chuvia \u00e1cida que comprometen a supervivencia dos bosques, situaci\u00f3n que se pretende controlar mediante a esixencia de requisitos de calidade para os combustibles, como a limitaci\u00f3n do contido de xofre.\nNos pa\u00edses menos desenvolvidos, as masas boscosas red\u00facense ano tras ano, mentres que nos pa\u00edses industrializados estanse recuperando debido \u00e1s presi\u00f3ns sociais, reconvert\u00e9ndose os bosques en atractivos tur\u00edsticos e lugares de esparexemento.\nAs\u00ed a todo, debe terse en conta que as plantaci\u00f3ns de reforestaci\u00f3n non substit\u00faen en ning\u00fan caso o bosque, xa que este \u00e9 un ecosistema que tarda d\u00e9cadas e nalg\u00fans casos s\u00e9culos en formarse, constitu\u00edndo o bio-sistema \u00f3ptimo de aproveitamento da luz solar. En cambio, a reforestaci\u00f3n no mellor dos casos \u00e9 un conxunto de \u00e1rbores situadas segundo unha separaci\u00f3n fixada artificialmente, entre as cales xorde unha vexetaci\u00f3n herb\u00e1cea ou arbustiva que non acostuma darse no bosque. E no peor dos casos, pl\u00e1ntanse \u00e1rbores non aut\u00f3ctonas que en ocasi\u00f3ns danan o substrato, como ocorre en moitas plantaci\u00f3ns de pi\u00f1eiro, abeto ou eucalipto.\nUnha consecuencia da deforestaci\u00f3n \u00e9 a desaparici\u00f3n de sumidoiros de di\u00f3xido de carbono, reduc\u00edndose a capacidade do medio de absorber as inxentes cantidades deste gas causante do efecto invernadoiro, e agravando o problema do quentamento global.\nComo medida de contenci\u00f3n, diversos organismos internacionais propo\u00f1en a reforestaci\u00f3n, medida parcialmente aceptada polos movementos ecoloxistas, \u00f3 entender estes que na repoboaci\u00f3n debe considerarse non s\u00f3 a eliminaci\u00f3n do di\u00f3xido de carbono, sen\u00f3n ademais, a biodiversidade da zona a repoboar."}
{"id": "20012", "revid": "56817", "url": "https://gl.wikipedia.org/wiki?curid=20012", "title": "Vapor de auga", "text": "O vapor de auga \u00e9 un gas que se obt\u00e9n por evaporaci\u00f3n ou ebulici\u00f3n da auga l\u00edquida ou por sublimaci\u00f3n do xeo.\n\u00c9 inodoro e incoloro; a pesar do que poida parecer. As nubes ou o bafo branco dunha cazola ou un conxelador, vulgarmente chamado \"vapor\", \u00e9 o resultado de min\u00fasculas pingas de auga l\u00edquida ou cristais de xeo. Moi enrarecido, \u00e9 responsable da humidade ambiental. En certas condici\u00f3ns, a alta concentraci\u00f3n, parte da auga que forma o vapor condensa e f\u00f3rmase n\u00e9boa, ou, en concentraci\u00f3ns maiores, nubes."}
{"id": "20013", "revid": "98629", "url": "https://gl.wikipedia.org/wiki?curid=20013", "title": "Bosque", "text": "Un bosque (da palabra xerm\u00e1nica busch: arbusto e por extensi\u00f3n monte de \u00e1rbores), ou foresta (do lat\u00edn foresta) se \u00e9 de grande extensi\u00f3n, \u00e9 unha superficie con gran densidade de \u00e1rbores pero con presenza de estratos arbustivos, herb\u00e1ceos e musgos m\u00e1is ou menos importantes. Estas comunidades de plantas cobren grandes \u00e1reas do globo terr\u00e1queo e funcionan como h\u00e1bitats dos animais, moduladores de fluxos hidrol\u00f3xicos e conservadores do solo, constitu\u00edndo un dos aspectos m\u00e1is importantes da biosfera da Terra. A\u00ednda que a mi\u00fado consider\u00e1ronse como consumidores de di\u00f3xido de carbono, os bosques maduros son practicamente neutros en canto ao carbono, e son soamente os alterados e os novos os que act\u00faan como devanditos consumidores. De calquera xeito, os bosques maduros xogan un importante papel no ciclo global do carbono, como reservas estables de carbono e a s\u00faa eliminaci\u00f3n comporta un incremento dos niveis de di\u00f3xido de carbono atmosf\u00e9rico.\nOs bosques enc\u00f3ntranse en t\u00f3dalas rexi\u00f3ns en que \u00e9 posible o seu crecemento, ata a altitude chamada \"a li\u00f1a das \u00e1rbores\" (li\u00f1a tope imaxinara a partir da cal non se d\u00e1 o crecemento, debido \u00f3 fr\u00edo ou a escaseza de os\u00edxeno) e excepto en zonas de baixa pluviosidade ou risco frecuente de incendios forestais. En xeral, os bosques conte\u00f1en un gran n\u00famero de \u00e1rbores de diferentes especies e alturas combinadas con capas de vexetaci\u00f3n baixa, o que proporciona unha eficiente distribuci\u00f3n da luz solar. Os bosques \u00e1s veces conte\u00f1en moitas especies de \u00e1rbores dentro dunha pequena \u00e1rea (como a selva chuviosa tropical e o bosque temperado caducifolio), ou relativamente poucas especies en \u00e1reas grandes (por exemplo, a taiga e bosques \u00e1ridos monta\u00f1osos de con\u00edferas). Un bosque, na s\u00faa forma natural, \u00e9 o fogar de moitas especies animais e vexetais, e o peso da s\u00faa biomasa nun quil\u00f3metro cadrado dado \u00e9 alto, comparado con outros ecosistemas. A maior parte desta biomasa \u00e1chase no subsolo nos sistemas de ra\u00edces e como detritos de plantas parcialmente descompostos. O compo\u00f1ente le\u00f1oso dun bosque cont\u00e9n lignina, cuxa descomposici\u00f3n \u00e9 relativamente lenta comparado con outros materiais org\u00e1nicos como a celulosa e outros carbohidratos.\nA ciencia que estuda os bosques como explotaci\u00f3n comercial denom\u00ednase silvicultura.\nA Organizaci\u00f3n das Naci\u00f3ns Unidas celebra o 21 de marzo como o \"D\u00eda Internacional dos Bosques\", tam\u00e9n co\u00f1ecido como \"D\u00eda Forestal Mundial\" .\nO 23 de novembro cel\u00e9brase o \"D\u00eda Mundial dos Bosques Aut\u00f3ctonos\" .\nTipos de bosque.\nOs bosques poden ser clasificados de diferentes xeitos e con diferentes graos de especificaci\u00f3n. Unha distinci\u00f3n importante ou b\u00e1sica \u00e9 a que fai referencia ao grao de intervenci\u00f3n humana. Outra forma \u00e9 determinar o medio ambiente (ecosistema) no que existen, xunto coa lonxevidade das follas da maior\u00eda das \u00e1rbores (sexan de follas perennes ou caducas). Outra clasificaci\u00f3n \u00e9 pola composici\u00f3n predominante dos bosques, de tipo de folla ancha, con\u00edferas (pi\u00f1eiros) ou ambos. \nSegundo o grao de intervenci\u00f3n.\nHabitualmente dist\u00ednguese o bosque natural ou primario do bosque artificial ou antropizado. Consid\u00e9rase que o primeiro non sufriu manipulaci\u00f3n por parte do home, mentres que o segundo foi modificado por forestais ou silvicultores. En realidade, esta distinci\u00f3n non \u00e9 moi realista no contexto europeo, onde os bosques actuais son en xeral froito dunha explotaci\u00f3n ancestral. Actualmente, os bosques primarios circunscr\u00edbense \u00e1s zonas menos poboadas ou de dif\u00edcil acceso, como os bosques tropicais h\u00famidos da Amazonia, os do val do r\u00edo Congo e os bosques boreais (os do Canad\u00e1 por exemplo, non sofren a\u00ednda unha intensa explotaci\u00f3n). No continente europeo quedan alg\u00fans escasos exemplos de bosques primarios, especialmente en Belar\u00fas, Eslovaquia, Polonia, Ucra\u00edna, e na Rusia europea (os Urais e Carelia), as\u00ed como en Finlandia e Escandinavia. Tam\u00e9n se da en Madeira na laurisilva de Madeira e posiblemente na Gomera, e no Parque Nacional de Garajonay, a\u00ednda que se poden considerar xa do continente africano .\nA fisionom\u00eda (como se ve) clasifica os bosques pola s\u00faa estrutura f\u00edsica total ou etapa de crecemento.\nOs bosques tam\u00e9n poden ser clasificados m\u00e1is especificamente polas especies dominantes presentes, resultando numerosos tipos de bosques.\nAs\u00ed, desde o punto de vista da s\u00faa historia e grao de alteraci\u00f3n, os bosques poden ser clasificados en:\nSegundo o tipo de vexetaci\u00f3n.\nUnha clasificaci\u00f3n establ\u00e9cese pola composici\u00f3n predominante dos bosques segundo o tipo de folla: folla ancha, acicular (con\u00edferas como o pi\u00f1eiro), ou ambos.\nSegundo a estacionalidade da follaxe.\nUnha forma de clasificaci\u00f3n dos bosques \u00e9 determinar a lonxevidade das follas da maior\u00eda das \u00e1rbores.\nBiomas.\nO WWF clasifica aos bosques dentro dos seguintes biomas:\nO bosque galego.\nOs bosques naturais de Galicia pertencen \u00e1 biorrexi\u00f3n atl\u00e1ntica. Son bosques mixtos caducifolios xeralmente dominados por carballos (carballeiras). Cando estes nosos bosques se achegan aos orixinais ou virxes (bosques primarios), cunha alta biodiversidade e normalmente illados, denom\u00ednanse fragas. Por extensi\u00f3n, \u00e1s veces o termo fraga \u00e9 sin\u00f3nimo de bosque.\nGrandes tipos de bosques.\nZona subpolar.\nAs condici\u00f3ns ambientais propias da zona subpolar s\u00f3 permite o crecemento dun tipo de bosque, a \"taiga\", que por outra banda s\u00f3 se atopa no hemisferio norte. No hemisferio austral as terras emerxidas das altas latitudes s\u00f3 son recubertas dunha vexetaci\u00f3n herb\u00e1cea, muscinal ou de liques.\nTaiga.\nA \"taiga\", ou bosque boreal de con\u00edferas, \u00e9 un bosque de con\u00edferas denso, cun estrato arbustivo pobre, debido \u00e1 acidez que provocan as ac\u00edculas das \u00e1rbores e da sombra que as mesmas \u00e1rbores xeran.\nAs especies arb\u00f3reas que dominan estes bosques son diferentes a dos continentes Euroasi\u00e1tico e Americano, pero pertencente en todos os casos aos x\u00e9neros \"Picea\" (Picea), \"Pinus\" (pi\u00f1eiro)s, \"Abies\" (Abetos) e \" Larix \" (l\u00e1rices).\nTam\u00e9n \u00e9 frecuente atopar bidueiros (\"Betula\" sp.) e \u00e1lamo tremos (\"Populus tremula\"), sobre todo en estadios iniciais da sucesi\u00f3n ecol\u00f3xica posterior aos incendios.\nO sotobosque, modesto, f\u00f3rmano sobre todo musgos, liques e fentos ou m\u00e1is puntualmente arandeiras (\"Vaccinium myrtillus\") e \"Empetrum\".\nA s\u00faa distribuci\u00f3n \u00e9 circumboreal, en terras siberianas, escandinavas, canadenses e de Alasca. Est\u00e9ndese por unha superficie duns 17 mill\u00f3ns de quil\u00f3metros cadrados, ocupando preto do 11% da superficie terrestre do hemisferio norte e sendo un 27% da masa forestal mundial.\nZona temperada.\nBosques mixtos de caducifolios e con\u00edferas.\nNa Europa occidental estes bosques concr\u00e9tanse nun bosque mixto de abetos e faias que ocupa as ladeiras h\u00famidas das monta\u00f1as. Con todo, en Europa central e oriental, como Polonia, Eslovaquia, Belar\u00fas, Ucra\u00edna e a Rusia europea, ocupan amplas extensi\u00f3ns como bosques de transici\u00f3n entre a taiga setentrional e os bosques caducifolios m\u00e1is meridionais. Dominan as\u00ed as faias, Carpinus e boa parte das con\u00edferas propias da taiga, especialmente as piceas.\nNo Extremo Oriente, unha gran variedade de bosques mixtos de caducifolios e con\u00edferas recobren amplas extensi\u00f3ns do Xap\u00f3n, Corea e a China central. O elevado n\u00famero de lianas e ep\u00edfitos faias semellantes as dos bosques tropicais, pero os x\u00e9neros de distribuci\u00f3n hol\u00e1rtico predominan, con representantes particulares (\"Fagus crenata\", \"Fraxinus mandshurica\", \"Betula ermanii\", \"Abies sacchalinensis\" etc.).\nEn Norteam\u00e9rica \u00e9 onde estes bosques te\u00f1en os seus representantes m\u00e1is caracter\u00edsticos. Por unha banda os bosques dos Grandes lagos, onde especies de con\u00edferas diferentes dos da taiga (\"Tsuga canadensis\", \"Thuya occidentalis\", \"Pinus strobus\", \"Pinus resinosa\" etc.) mest\u00faranse con numerosos caducifolios (\"Fagus grandifolia\", \"Acer saccharum\"), os que se poden engadir na metade setentrional da \u00e1rea de distribuci\u00f3n outras con\u00edferas propias da taiga (\"Picea mariana\", \"Abies balsamea\" etc.). Por outra banda, na franxa costeira do Pac\u00edfico, entre 10 e 300 quil\u00f3metros de anchura, desde California ata a Columbia Brit\u00e1nica, oc\u00fapana bosques principalmente de con\u00edferas de gran tama\u00f1o (abeto de Douglas, sequoias etc.), cunha abundancia relativamente escasa de caducifolios (carballos, pradairos, casti\u00f1eiros etc.).\nBosques austrais de \"Nothofagus\".\nOs bosques de\" Nothofagus\" son o equivalente austral dos bosques caducifolios e dos bosques mixtos de caducifolios e con\u00edferas boreais. Con todo, a composici\u00f3n flor\u00edstica destes bosques \u00e9 totalmente diferente dado que pertencen a reinos flor\u00edsticos distintos.\nExisten pois dous grandes tipos de bosques de\" Nothofagus\", por unha banda, os bosques mixtos de caducifolios (\"Nothofagus\" sp.) e con\u00edferas (\"Podocarpus\" sp., \"Weinmannia\" sp. etc.), propios de Nova Zelandia e Tasmania, con fentos arborescentes, lianas e ep\u00edfitos, ou os dos pisos inferiores dos \u00c1ndes meridionais, con \"Araucaria\" sp., \"Fitzroya\" sp., \"Pilgerodendron\"sp. etc.\nPor outra banda, os bosques caducifolios de\" Nothofagus\" (\" N. antartica\",\" N. pumila\" etc.), propios do piso superior dos Andes meridionais, onde tam\u00e9n se poden atopar alg\u00fans perennifolios como \"Drimys winteri\".\nBosques mediterr\u00e1neos.\nMalia recibir o nome de mediterr\u00e1neo, estes bosques non se distrib\u00faen s\u00f3 na contorna da conca mediterr\u00e1nea, sen\u00f3n tam\u00e9n en California, na costa central de Chile e na costa meridional australiana. Na rexi\u00f3n de Cidade do Cabo, malia gozar de condici\u00f3ns clim\u00e1ticas moi parecidas, a vexetaci\u00f3n non chega a formar un bosque t\u00edpico.\nO factor determinante para o establecemento deste tipo de bosque \u00e9 o clima, chamado igualmente clima mediterr\u00e1neo, no que coincide un per\u00edodo caloroso cun per\u00edodo seco, ao que as especies vexetais que forman o bosque deben adaptarse con diversas estratexias.\nA principal caracter\u00edstica dos bosques mediterr\u00e1neos \u00e9 a presenza de especies arb\u00f3reas perennifolias de porte relativamente baixo (10-15 metros), con copas a mi\u00fado dispersas que permiten un importante desenvolvemento do estrato arbustivo.\nNa conca mediterr\u00e1nea, o estrato arb\u00f3reo est\u00e1 dominado por especies do x\u00e9nero \"Quercus\" e \"Pinus\", como son a aci\u00f1eira (v\u00e9xase eric\u00e1cea), a carrasca, a sobreira, diferentes carballos (v\u00e9xase carballeira) e moi diversos pi\u00f1eiros.\nNa costa californiana tam\u00e9n se atopan especies de carballos e con\u00edferas propias do continente americano.\nEn Chile, son varias especies do x\u00e9nero \"Nothofagus\" as que forman os bosques mediterr\u00e1neos, mentres que en Australia, son diferentes especies de eucaliptos.\nPor outra banda, unha das caracter\u00edsticas da vexetaci\u00f3n mediterr\u00e1nea \u00e9 a abundancia de formaci\u00f3ns arbustivas baixas e moi diversas. Son as chamadas garrigas e maquisas da conca mediterr\u00e1nea, o chaparral californiano, o mallee australiano, a matogueira chilena, ou o fynbos surafricano.\nAdministraci\u00f3n dos bosques.\nO estudo cient\u00edfico dos bosques denom\u00ednase ecolox\u00eda forestal, mentres que a s\u00faa administraci\u00f3n polo xeral \u00e9 co\u00f1ecida como silvicultura, normalmente co fin da extracci\u00f3n sostible de recursos. Os ec\u00f3logos forestais especial\u00edzanse nos patr\u00f3ns e procesos do bosque, xeralmente co obxectivo de aclarar as relaci\u00f3ns de causa e efecto. Os silvicultores polo xeral se enfocan en extraer madeira e na silvicultura, inclu\u00edndo a rexeneraci\u00f3n e o proceso de crecemento das \u00e1rbores.\nOs bosques poden ser alterados cando suceden feitos como a poda de \u00e1rbores, os incendios forestais, a choiva \u00e1cida , os herb\u00edvoros, ou as pragas, xunto con outras cousas, provocando un dano. Nos Estados Unidos de Am\u00e9rica, a maior\u00eda dos bosques foron historicamente \"atacados\" polos humanos ata puntos moi altos, a\u00ednda que nos \u00faltimos anos as pr\u00e1cticas silv\u00edcolas melloraron, axudando as\u00ed a regular o impacto. Pero de todos os xeitos o Servizo Forestal estadounidense (\"United States Forest Service\") estima que cada ano p\u00e9rdense preto de 1,5 mill\u00f3ns de acres (6.000\u00a0km\u00b2) dos 750 mill\u00f3ns (3\u00a0000\u00a0000\u00a0km\u00b2) que hai na naci\u00f3n.\nOs dez pa\u00edses con maior \u00e1rea de bosque.\nOs dez pa\u00edses con maior riqueza forestal suman o 66 por cento da \u00e1rea de bosque total. Rusia por si soa ten o 20 por cento do total mundial.\nImpactos ambientais na utilizaci\u00f3n dos bosques naturais.\nA utilizaci\u00f3n dos bosques naturais pode ter varios obxectivos: \nNa presente, enfocarase nos proxectos ou compo\u00f1entes forestais, que te\u00f1en que ver coa explotaci\u00f3n da madeira e os seus impactos ambientais\nPor exemplo na provincia de Misiones na Arxentina, case dous terzos da s\u00faa superficie est\u00e1 cuberta con bosques. Expl\u00f3tase o bosque nativo para diferentes usos. As especies m\u00e1is valoradas son o cedro, o peteribi (mobles) e o guatambu (madeira terzada). Hai extensas \u00e1reas de bosques implantados con pi\u00f1eiro (especie non nativa) e araucarias (especie nativa) principalmente nas marxes do r\u00edo Paran\u00e1. A produci\u00f3n forestal dest\u00ednase \u00e1s f\u00e1bricas de pastas celul\u00f3sicas de Puerto Esperanza, Puerto Piray, e Puerto Mineral, aos serradoiros e outras industrias forestais existentes na provincia.\nPrincipais ameazas ambientais para os bosques\nEn moitos casos, o interese das compa\u00f1\u00edas n\u00f3mades multinacionais polos recursos minerais, a construci\u00f3n de presas que inundan amplas zonas selv\u00e1ticas ou o crecemento das cidades e as v\u00edas de comunicaci\u00f3n (estradas, canles etc.) son outras tantas raz\u00f3ns para a regresi\u00f3n ou fragmentaci\u00f3n do bosque.\nMentres no mundo a superficie forestal dimin\u00fae, en Europa aumenta. Durante os sesenta e setenta, levantouse unha gran preocupaci\u00f3n polo decaemento do bosque, cando o 45% dos bosques mostraban s\u00edntomas de enfermidade: defoliaci\u00f3n, mortalidade de individuos etc. A maior\u00eda de estudos relacionaron o decaemento forestal coa contaminaci\u00f3n do aire. O proceso era particularmente grave en Europa Central, sobre chans \u00e1cidos, onde as fortes emisi\u00f3ns de di\u00f3xido de xofre fac\u00edan baixar o pH da auga de choiva a valores cuxa media pod\u00eda achegarse a 3.\nImpactos externos.\nHai alg\u00fans factores externos que poden causar a deterioraci\u00f3n ou destruci\u00f3n do ecosistema do bosque, entre os que se incl\u00faen a inundaci\u00f3n do terreo da represa para formar un reservorio, o roce do bosque para gander\u00eda, a agricultura migratoria, e a s\u00faa conversi\u00f3n \u00e1 agricultura comercial (caucho, palma africana, caf\u00e9, arroz e cacao).\nBosques tropicais h\u00famidos de terra baixa.\n\u00c9 motivo de preocupaci\u00f3n mundial a deterioraci\u00f3n r\u00e1pido ou destruci\u00f3n completa de moitas \u00e1reas do bosque tropical h\u00famido de terra baixa, caracterizado pola s\u00faa gran diversidade de especies e complexidade ambiental, e as dificultades que se presentan ao tratar de manexalos de xeito sost\u00edbel. A\u00ednda que a conservaci\u00f3n destas \u00e1reas forestais \u00fanicas, mediante o establecemento de parques e reservas, \u00e9, potencialmente, o mellor xeito de protexer a s\u00faa biodiversidade, os procesos ambientais, e os estilos de vida dos seus moradores ind\u00edxenas, s\u00f3 se pode protexer, nesta forma, algunhas \u00e1reas limitadas. As presi\u00f3ns econ\u00f3micas e o crecemento da poboaci\u00f3n est\u00e1n intensificando o uso da terra que, anteriormente, era sustentable (agricultura migratoria), pero agora alcanza niveis non sostibles e destrutivos, motivando a explotaci\u00f3n forestal de roce, e impulsando a conversi\u00f3n en grande escala, das terras forestais \u00e1 agricultura e a gander\u00eda, que, xeralmente, son insostibles e producen danos permanentes no ecosistema forestal. Un dos xeitos m\u00e1is adecuados de protexer os bosques e previr a s\u00faa conversi\u00f3n a outras actividades orientadas \u00e1 produci\u00f3n, e preservar gran parte dos seus valores ambientais, \u00e9 a de manexar os bosques naturais para que a s\u00faa produci\u00f3n de madeira e outros produtos sexa sustentables, e produza resultados econ\u00f3micos importantes.\nAs d\u00faas cuesti\u00f3ns cr\u00edticas do manexo do bosque tropical h\u00famido para a produci\u00f3n de madeira son: \nEn teor\u00eda, os bosques tropicais h\u00famidos poden prover os produtos forestais en forma indefinida. A realidade, con todo, \u00e9 que existen poucos sistemas que resultaron ser sustentables, ou que poidan ser aplicados \u00e1 maior\u00eda destes bosques naturais cun n\u00famero limitado de especies. Por esta raz\u00f3n, e debido \u00e1s presi\u00f3ns econ\u00f3micas que esixen a xeraci\u00f3n de ingresos r\u00e1pidos, s\u00f3 unha pequena porci\u00f3n dos bosques tropicais h\u00famidos de terra baixa que est\u00e1n sendo explotados, hoxe en d\u00eda, man\u00e9xanse dun xeito sustentable.\nO sistema de utilizaci\u00f3n forestal m\u00e1is axeitado para os bosques tropicais h\u00famidos de terra baixa, pola s\u00faa gran diversidade de especies, \u00e9 a explotaci\u00f3n selectiva coa cal s\u00f3 se extrae un pequeno n\u00famero de \u00e1rbores por hect\u00e1rea. Se isto se fai con coidado, cun m\u00ednimo de deterioraci\u00f3n do chan e a vexetaci\u00f3n circundante, p\u00f3dense limitar os danos ambientais. Red\u00facese ao m\u00ednimo os impactos sobre a biodiversidade do bosque e a s\u00faa capacidade para prover servizos ambientais, porque non se crean grandes espazos no bosque, como \u00e9 o caso do roce.\nTemas sociais.\nCase en todas as iniciativas que te\u00f1en un impacto nos bosques naturais, sexa a explotaci\u00f3n comercial da madeira, as industrias de procesamento, ou a s\u00faa conversi\u00f3n a outros usos, para outras actividades (miner\u00eda, construci\u00f3n de represas, rego, desenvolvemento industrial), ou a clausura dos bosques para a s\u00faa rehabilitaci\u00f3n ou conservaci\u00f3n, xorden cuesti\u00f3ns sociais importantes. Os proxectos de desenvolvemento que rozan os bosques para outros usos poden desprazar \u00e1 xente ou reducir o seu acceso aos recursos forestais, dos cales depende para subsistir. A explotaci\u00f3n forestal comercial pode destru\u00edr os recursos que son importantes, localmente, para as econom\u00edas de subsistencia, e poden abrir as \u00e1reas \u00e1 colonizaci\u00f3n incontrolada, causando maior degradaci\u00f3n ambiental e conflito social. As\u00ed mesmo, a clausura dos bosques para a s\u00faa rehabilitaci\u00f3n ou conservaci\u00f3n pode reducir os ingresos das poboaci\u00f3ns o seu a redor, priv\u00e1ndolles dos nutrientes importantes ou produtos que xeran ingresos. Esta clausura pode causar maior degradaci\u00f3n. Se a presi\u00f3n sobre a \u00e1rea pechada \u00e9 demasiado grande, os esforzos de conservaci\u00f3n e rehabilitaci\u00f3n poden fracasar.\nOs moradores do bosque te\u00f1en moito co\u00f1ecemento acerca das calidades, utilizaci\u00f3n potencial, e sustentabilidade da flora, a fauna, e os recursos xeol\u00f3xicos locais, baseado, a mi\u00fado, no co\u00f1ecemento adquirido en s\u00e9culos de uso sostible.\nNas \u00e1reas altas, \u00e1ridas e semi\u00e1ridas, onde as fontes de forraxe sexan limitadas, usualmente, os bosques e os sistemas locais de produci\u00f3n gandeira, est\u00e1n vinculados estreitamente; os agricultores, con frecuencia, adoptan estratexias de subsistencia mixta, nas que a produci\u00f3n gandeira no bosque xoga un papel importante. Por exemplo, na rexi\u00f3n Himalaia, a produtividade da agricultura de \"terra alta\" depende principalmente do \u201ccompost\u201c, e o humus que se recolleita nos bosques\nA caza e a recolecci\u00f3n, as\u00ed como a agricultura migratoria, foron practicadas durante cento de anos nos bosques tropicais h\u00famidos.\nA pesca artesanal na zona aluvial \u00e9 importante para moitos dos moradores dos bosques de \"terra baixa\".\nXeralmente, a organizaci\u00f3n social dos grupos tradicionais est\u00e1 moi adaptada \u00e1s esixencias dos sistemas de produci\u00f3n. O co\u00f1ecemento, tanto t\u00e9cnico, como administrativo, destes recursos pode ser moi \u00fatil para os especialistas t\u00e9cnicos que buscan intensificar ou modificar a produci\u00f3n desta \u00e1rea ou outra similar, \u00e9 dicir, para adaptar as recomendaci\u00f3ns agr\u00edcolas \u00e1s \u00e1reas onde, hoxe en d\u00eda, se practica a agricultura migratoria, ou para desenvolver modelos de xesti\u00f3n e utilizaci\u00f3n forestal para os bosques que ser\u00e1n rehabilitados. Ao desprazarse os grupos que viven nos bosques, o seu co\u00f1ecemento t\u00e9cnico aborixe do manexo e utilizaci\u00f3n do bosque, a mi\u00fado, p\u00e9rdese. D\u00e9bese efectuar unha avaliaci\u00f3n coidadosa, inclu\u00edndo unha an\u00e1lise econ\u00f3mica real, antes de supo\u00f1er que os usos actuais do bosque deban ser abandonados por algo \"mellor\".\nOs aspectos da tenencia da terra, case sempre, son unha preocupaci\u00f3n nos proxectos forestais. A mi\u00fado, existen dereitos sobrepostos, que incl\u00faen a tenencia reco\u00f1ecida polo Estado, e a tenencia de costume e/ou sistemas de dereitos concesionarios en canto aos produtos. No caso das minor\u00edas \u00e9tnicas que viven nos bosques, poden haber dereitos consuetudinarios moi fortes sobre as terras forestais, que sexan v\u00e1lidos, constitucionalmente, malia haberse transferido ao goberno, subsiguientemente, a autoridade sobre estas terras.\nEn moitas sociedades, os dereitos \u00e1 terra e \u00e1s \u00e1rbores poden ser separados, con normas espec\u00edficas para as diferentes especies. Os grupos que viven no bosque, con frecuencia, te\u00f1en regulamentos complexos de propiedade en canto aos bosques e os produtos. Por exemplo, os dereitos \u00e1s \u00e1rbores froiteiras poden ser distintos aos que permiten que os individuos dean outro uso \u00e1 terra forestal, inclu\u00edndo a agricultura migratoria. Os sistemas tradicionais de tenencia poden ser m\u00e1is apropiados para o manexo das terras fr\u00e1xiles, que as opci\u00f3ns propiciadas polo Estado.\nA clausura dos bosques, ou restrici\u00f3n do acceso e uso dos recursos, afecta, de xeito diferente, a moitos grupos da poboaci\u00f3n. Por exemplo, os gandeiros sen terras poden ser os m\u00e1is prexudicados economicamente, pola clausura destas \u00e1reas, porque eles, a diferenza dos agricultores con terras, non poden obter forraxe do seu propio terreo. As mulleres poden ter unha carga de traballo moito maior debido \u00e1 necesidade de viaxar distancias moito maiores para atopar os recursos necesarios; con todo, a xente local posiblemente non identifique esta carga como un problema, debido ao estado m\u00e1is baixo da muller na sociedade. Se a rutas dos pastores migratorios son afectadas, estes poden ser obrigados a utilizar excesivamente outras terras fora da \u00e1rea do proxecto, que a\u00ednda estean dispo\u00f1ibles, producindo impactos negativos, tanto para esas terras, como para os grupos sedentarios que dependen delas.\nOs planificadores, cada vez m\u00e1is, est\u00e1n explorando os xeitos de integrar as necesidades da xente local \u00e1s iniciativas de conservaci\u00f3n e rehabilitaci\u00f3n dos bosques, a trav\u00e9s da promoci\u00f3n do manexo adecuado dos recursos de propiedade com\u00fan ou os sistemas de administraci\u00f3n conxunta entre o goberno e os usuarios. \u00c9 importante documentar os sistemas locais de administraci\u00f3n existentes, inclu\u00edndo os que fallaron debido ao aumento de presi\u00f3n. Nas \u00e1reas de biodiversidade \u00fanica, outras medidas inclu\u00edron a creaci\u00f3n de zonas de protecci\u00f3n, que xeran alternativas para a xente que depende, tradicionalmente, da \u00e1rea que vai ser conservada, ou se dese\u00f1aron sistemas de conservaci\u00f3n que permiten que a xente local utilice a \u00e1rea protexida en forma controlada. Exemplos: \nTecnolox\u00edas melloradas de procesamento da madeira.\nA expansi\u00f3n da utilizaci\u00f3n dos produtos forestais pode axudar a intensificar o manexo do bosque. Moitas especies non se utilizan por falta da infraestrutura necesaria de procesamento ou comercializaci\u00f3n. Nos bosques tropicais, coa s\u00faa gran diversidade de especies, a mi\u00fado, as especies individuais que son comerciais est\u00e1n dispersas nunha \u00e1rea grande, dificultando a colleita, e, a mi\u00fado, volv\u00e9ndoa antiecon\u00f3mica. Posiblemente non sexa rendible a explotaci\u00f3n forestal nos bosques menos diversos, pero remotos, ou de baixa densidade.\nSe os produtos novos fosen doutras especies, ou se fose posible aproveitar moitos de diferentes tama\u00f1os, grazas ao melloramento do proceso ou o desenvolvemento de novos mercados, poder\u00edase utilizar unha maior proporci\u00f3n do material forestal. Existe moita amplitude, non soamente para desenvolver os novos produtos, sen\u00f3n tam\u00e9n para conservar as existencias actuais (p.ex. desenvolvendo chapas, madeira terzada e aglomerado que sexan m\u00e1is eficientes, utilizando os desperdicios da explotaci\u00f3n forestal e reciclando os desfeitos das plantas de procesamento) pode axudar a equilibrar a oferta coa demanda, e quitar a presi\u00f3n que se aplica sobre os bosques naturais. Son obvios os beneficios destes m\u00e9todos, as\u00ed tam\u00e9n os perigos. O maior uso dunha selecci\u00f3n m\u00e1is ampla de especies pode levar a rozalo en grande escala, ou \u00e1 \"miner\u00eda\" do recurso forestal.\nAlternativas dos proxectos.\nAs alternativas para o manexo dos bosques primarios e secundarios, para madeira, os produtos non ign\u00edferos e a produci\u00f3n agr\u00edcola e gandeira, ampla e de baixo impacto, son as seguintes:\nFunci\u00f3ns do bosque.\nO bosque ten tres funci\u00f3ns principais: ecol\u00f3xica, econ\u00f3mica e social. \nFunci\u00f3n ecol\u00f3xica.\nOs\u00edxeno e clima.\nUnha met\u00e1fora cualifica a mi\u00fado o bosque de \"pulm\u00f3n do planeta\". Malia as moitas e ata esenciais \u00abfunci\u00f3ns vitais\u00bb que realiza, o bosque non se pode comparar directamente cun pulm\u00f3n (o pulm\u00f3n non produce os\u00edxeno e \u00e9 o plancto o que produce a maior parte do os\u00edxeno do planeta dispo\u00f1ible no aire e disolto en auga). Con todo, o bosque ten funci\u00f3ns esenciais micro e macroclimaticas e na calidade da atmosfera en termos de equilibrio termohigrom\u00e9trico e da pureza do aire. Desde certo punto de vista, un pouco como un pulm\u00f3n, pero noutro nivel, \u00e9 unha especie de ecotono e complexo funcional entre a atmosfera e o chan, en relaci\u00f3n non s\u00f3 co ciclo do carbono sen\u00f3n tam\u00e9n de todos os ciclos bioxeoqu\u00edmicos importantes.\nDep\u00f3sitos de carbono.\nO balance de carbono dun ecosistema \u00e9 dif\u00edcil de estimar. \nEn fase de crecemento, logo dunha d\u00e9cada de saldo negativo prod\u00facese unha rexeneraci\u00f3n a partir de chan espido, a biomasa aumenta constantemente, sobre todo en forma de celulosa e de lignina. Tam\u00e9n almacena carbono en forma de necromasa e biomasa animal, microbiana e de fungos. \nFinalmente, o destino e a vida do metano emitido polos ecosistemas forestais non se co\u00f1ecen ben. Poder\u00eda ser sobreestimado ou subestimado.\nCuesti\u00f3ns sobre a biodiversidade.\nO bosque \u00e9 un reservorio de biodiversidade importante, especialmente nas zonas \u00e1 vez urbanizadas e moi agr\u00edcolas. Este \u00e9 o caso, por exemplo, en Francia, de Norte-Paso de Calais (entre 7,5% e 9% de bosque) e Illa de Francia (onde fora do bosque hai s\u00f3 preto do 4% da rexi\u00f3n clasificada como \"contorna natural\"). \nFunci\u00f3n econ\u00f3mica.\nA madeira \u00e9 unha parte importante de PIB dunha ducia de pa\u00edses tropicais e n\u00f3rdicos. Da ocupaci\u00f3n forestal (exclu\u00edndo a industria de transformaci\u00f3n e o emprego informal) seguian a vivir case 10 mill\u00f3ns de persoas en 2005.\nEconom\u00eda forestal.\nA explotaci\u00f3n dos recursos forestais por parte das sociedades humanas est\u00e1 moi relacionada coas pr\u00e1cticas econ\u00f3micas que pon en funcionamento cada sociedade para garantir a s\u00faa subsistencia. A contorna forestal proporciona unha serie de materias naturais que poden ser utilizadas para satisfacer todo tipo de necesidades mediante a aplicaci\u00f3n de t\u00e9cnicas de apropiaci\u00f3n moi simples: froitos, tub\u00e9rculos, fungos, herbas e follas poden ser recolleitados para ser utilizados na alimentaci\u00f3n humana e/ou nos raba\u00f1os.\nA madeira \u00e9 materia prima habitual na construci\u00f3n, produci\u00f3n de ferramentas e de obxectos de consumo. Do bosque tam\u00e9n se extraen outros elementos como resinas, taninos, cortizas. Non menos importante \u00e9 a captaci\u00f3n do combustible vexetal, \u00fanica fonte de enerx\u00eda para as sociedades prehist\u00f3ricas.\nCon todo, a relaci\u00f3n entre os grupos humanos e a s\u00faa contorna forestal non se centra exclusivamente na apropiaci\u00f3n de produtos. O bosque conv\u00e9rtese tam\u00e9n no centro doutras actividades econ\u00f3micas b\u00e1sicas para a subsistencia que xeran unha serie de relaci\u00f3ns complexas entre o grupo humano e a s\u00faa contorna: a agricultura e a gander\u00eda desenvolv\u00e9ronse historicamente en detrimento das masas forestais. A expansi\u00f3n agraria produciuse mediante a apropiaci\u00f3n de terreos forestais, mentres que as pr\u00e1cticas gandeiras basean a s\u00faa viabilidade nos produtos forestais ou tam\u00e9n en pastos ga\u00f1ados a expensas dos bosques.\nAs pr\u00e1cticas de explotaci\u00f3n forestal han ter unhas consecuencias a mi\u00fado dram\u00e1ticas en canto \u00e1 cobertura vexetal: deforestaci\u00f3n e erosi\u00f3n, modificaci\u00f3n da estrutura do bosque, substituci\u00f3n e desaparici\u00f3n de especies son fen\u00f3menos que han ter lugar e s\u00e9guense producindo como consecuencia da relaci\u00f3n dos grupos humanos coa s\u00faa contorna.\nO uso sostible dos recursos foi a norma nas sociedades de recolectores-cazadores, pero xa desde o principio da agricultura, a explotaci\u00f3n sostible transformouse nunha espoliaci\u00f3n dos recursos. A substituci\u00f3n de bosques por campos de cultivo foi a orixe da perda de grandes extensi\u00f3ns de bosques. Isto uniuse a talla de moitos bosques para utilizar a madeira en construci\u00f3n ou como combustible.\nEsta situaci\u00f3n contin\u00faa hoxe en d\u00eda, malia as medidas de conservaci\u00f3n que hai en diferentes pa\u00edses. As\u00ed, hoxe en d\u00eda, m\u00e1is de 2.000 mill\u00f3ns de persoas dependen da madeira como combustible no Terceiro Mundo, para coci\u00f1ar ou quentarse. A metade delas te\u00f1en moitas dificultades para abastecerse e, en moitos casos, o abastecemento faise en parques naturais ou \u00e1reas protexidas. A falta de di\u00f1eiro fai moi dif\u00edcil o acceso a outras fontes de enerx\u00eda para estas poboaci\u00f3ns e por iso son, fatalmente, responsables da deforestaci\u00f3n de grandes \u00e1reas en todo o mundo. No outro extremo, o abandono da actividade extractiva no bosque en moitos pa\u00edses, fixo que se acumule gran cantidade de biomasa forestal, o que pode favorecer os incendios dos bosques.\nNo mundo desenvolvido, con acceso a outras fontes de enerx\u00eda, a madeira case non se emprega como combustible e si, en cambio, en multitude de usos industriais, especialmente na construci\u00f3n e na produci\u00f3n de pasta de papel. Como en moitos destes pa\u00edses os bosques est\u00e1n protexidos, a madeira ha de importarse e isto faise a partir da madeira tropical ou de bosques boreais\nFunci\u00f3ns sociais, simb\u00f3licas e culturais.\nLecer.\nOs bosques son lugares privilexiados para o entretemento, a relaxaci\u00f3n, o turismo, ou para o descubrimento da fauna e flora. Cada ano, os bosques reciben centos de mill\u00f3ns de visitas. O bosque da moitos servizos \u00e1 sociedade, a natureza ecol\u00f3xica e social. \u00c9, por exemplo, \u00e1 vez un lugar seguro para relaxarse e tam\u00e9n un lugar para a protecci\u00f3n de especies. Estas caracter\u00edsticas requiren un mantemento dos cami\u00f1os polo bosque (apertura, seguridade, limpeza ...). A\u00ednda que se considera unha boa parte com\u00fan das s\u00faas funci\u00f3ns, calquera bosque ten un propietario forestal (privado ou p\u00fablico)..\nManifestaci\u00f3ns culturais.\nO bosque oponse \u00e1 zona habitada e urbanizada e xa que logo ten un dobre sentido cultural: de refuxio ou do desco\u00f1ecido e fonte de perigo. En tempos de guerra, os partisanos escond\u00edanse no bosque para fuxir dos inimigos. Igualmente, Robin Hood estableceu o seu poboado no bosque para protexelos dos abusos dos se\u00f1ores feudais. No outro sentido, abundan os contos con nenos que se perden no bosque (H\u00e4nsel e Gretel, Polgari\u00f1o), onde hai ogros e xigantes.\nO dru\u00edda celta e a bruxa medieval te\u00f1en no bosque o seu h\u00e1bitat natural, xa que al\u00ed est\u00e1n m\u00e1is preto da natureza e xa que logo da maxia. Con eles aparecen criaturas fant\u00e1sticas como esp\u00edritos, gnomos e fadas.\nO 21 de marzo foi proclamado D\u00eda Mundial dos Bosques."}
{"id": "20014", "revid": "98629", "url": "https://gl.wikipedia.org/wiki?curid=20014", "title": "Paleol\u00edtico", "text": "O Paleol\u00edtico (\"pedra antiga\" do grego \"\u03c0\u03b1\u03bb\u03b1\u03b9\u03cc\u03c2\" \"antigo\" e \"\u03bb\u03af\u03b8\u03bf\u03c2\" \"pedra\") \u00e9 un per\u00edodo prehist\u00f3rico correspondente ao intervalo que se estende entre a primeira utilizaci\u00f3n de utensilios de pedra polo ser humano (preto de 2 mill\u00f3ns de anos atr\u00e1s) ata o comezo do Neol\u00edtico (arredor do 10000 a.C.).\nEste gran per\u00edodo hist\u00f3rico subdiv\u00eddese en Paleol\u00edtico Inferior (ata hai 300 mil anos atr\u00e1s) e Paleol\u00edtico Superior (ata 10 mil a.C.). (Na Europa e en lugares onde houbo glaciaci\u00f3ns, entre o Paleol\u00edtico e o Neol\u00edtico interc\u00e1lase o chamado Mesol\u00edtico). O Paleol\u00edtico coincide co final da \u00e9poca xeol\u00f3xica Plistoceno do per\u00edodo xeol\u00f3xico Neoxeno. Hai certa discordancia entre os estudosos en canto a esa divisi\u00f3n, intercalando alg\u00fans un Paleol\u00edtico Medio entre o Inferior e mais o Superior.\nO termo \"Paleol\u00edtico\" empregouno pola primeira vez polo historiador John Lubbock. Antes do Paleol\u00edtico houbo un per\u00edodo prehist\u00f3rico que alg\u00fans historiadores chaman de Eol\u00edtico.\nSeres humanos do Paleol\u00edtico.\nFoi durante o Paleol\u00edtico que o Home sufriu as \u00faltimas alteraci\u00f3ns fisiol\u00f3xicas que culminaran no \"Homo sapiens\", que apareceu aproximadamente hai preto de 300 mil anos. Os hom\u00ednidos pre-paleol\u00edticos pertenc\u00edan ao x\u00e9nero \"Australophitecus\"; xa co desenvolvemento de instrumentos, difer\u00e9nciase o x\u00e9nero \"Homo\". Ata recentemente consider\u00e1base que o Home era o \u00fanico ser capaz de producir instrumentos, mais descubriuse que certos primates tam\u00e9n os fabrican.\nEntre as caracter\u00edsticas principais do per\u00edodo, poden citarse a econom\u00eda recolledora ou cazadora e mais o nomadismo. A partir do \"Homo erectus\" a caza desenvolveuse, co respectivo desenvolvemento de instrumentos de caza, feitos en madeira, \u00f3sos ou s\u00edlex. Vivindo en pequenos grupos dispersos por grandes territorios, os homes do Paleol\u00edtico completaron a difusi\u00f3n por todos os continentes hai preto de 350 mil anos. A organizaci\u00f3n grupal era fundamental para a caza.\nOs rudimentos de linguaxe articulada evolucionaron progresivamente a unha comunicaci\u00f3n oral. Foi no Paleol\u00edtico cando o Home descubriu como producir o lume.\nOs humanos do paleol\u00edtico produc\u00edan pinturas en cavernas, que foron pola primeira vez atopadas por arque\u00f3logos modernos na localidade espa\u00f1ola de Altamira, en 1879. Esas pinturas probabelmente ti\u00f1an a finalidade de maxia simp\u00e1tica.\nEspecies humanas.\nOs restos humanos achados son:\nOs per\u00edodos paleol\u00edticos acostuman a se referir a poboaci\u00f3ns f\u00f3ra de \u00c1frica e case sempre en Europa, onde comezan coa aparici\u00f3n do home de Neanderthal."}
{"id": "20015", "revid": "23204", "url": "https://gl.wikipedia.org/wiki?curid=20015", "title": "Lingua akoye", "text": "O akoye \u00e9 unha lingua pap\u00faa de Pap\u00faa Nova Guinea.\nDistribuci\u00f3n xeogr\u00e1fica.\nF\u00e1lase na aldea de Kerema e en varios asentamentos pr\u00f3ximos, nas beiras do r\u00edo Lohiki entre Nabo Range e as Monta\u00f1as Alberto, no distrito de Kaberofe, da provincia do Golfo.\nUsos sociais.\nTodo o pobo akoye fala a lingua, e boa parte conta cun co\u00f1ecemento pasivo das linguas veci\u00f1as."}
{"id": "20016", "revid": "181", "url": "https://gl.wikipedia.org/wiki?curid=20016", "title": "Akoye", "text": ""}
{"id": "20017", "revid": "98629", "url": "https://gl.wikipedia.org/wiki?curid=20017", "title": "Neol\u00edtico", "text": "O Neol\u00edtico, \"Nova Idade de Pedra\", (do grego \"n\u00e9os\" \"novo\" e \"lithos\" \"pedra\"), por contraposici\u00f3n a Paleol\u00edtico ou \"Vella Idade de Pedra\", \u00e9 un dos per\u00edodos en que se considera dividida a Prehistoria. Inicialmente d\u00e9uselle este nome en raz\u00f3n dos achados de ferramentas de pedra pu\u00edda que parec\u00edan acompa\u00f1ar \u00f3 desenvolvemento e expansi\u00f3n da agricultura. Hoxe en d\u00eda def\u00ednese o neol\u00edtico precisamente en raz\u00f3n do co\u00f1ecemento e uso da agricultura ou da gandar\u00eda. Normalmente, pero non necesariamente, vai acompa\u00f1ado polo traballo da oler\u00eda.\nDesenvolvemento.\nO Neol\u00edtico ou Revoluci\u00f3n neol\u00edtica tivo o seu desenvolvemento en Oriente Pr\u00f3ximo, dende onde se estendeu por Asia, Europa e \u00c1frica. As\u00ed a todo, tanto en Asia Oriental como en Am\u00e9rica cabe pensar nun desenvolvemento aut\u00f3ctono, \u00f3 menos en gran medida.\nA etapa de transici\u00f3n \u00f3 neol\u00edtico co\u00f1\u00e9cese como mesol\u00edtico, mentres que as fases do paleol\u00edtico tard\u00edo contempor\u00e1neas co neol\u00edtico e o mesol\u00edtico noutras rexi\u00f3ns do planeta co\u00f1\u00e9cense como epipaleol\u00edtico. Denom\u00ednase subneol\u00edtico a unha comunidade de econom\u00eda cazadora-recolledora que recibe alg\u00fan influxo de tipo neol\u00edtico, tipicamente a oler\u00eda, dos seus veci\u00f1os agricultores.\nInda que neol\u00edtico se traduce literalmente como \"Nova (idade de) Pedra\", quizabes ser\u00eda m\u00e1is apropiado chamalo \"Idade da Pedra Pu\u00edda\". Abarca distintos per\u00edodos temporais segundo os lugares. Aproximadamente sit\u00faase entre o 7000 a.C. e o 4.000 a.C. aproximadamente. Este per\u00edodo iniciouse no Curdist\u00e1n antes do 7.000 a.C. (quizabes cara \u00f3 8.000 a.C.) e difundiuse lentamente, sen que en Europa poida falarse de Neol\u00edtico ata datas posteriores \u00f3 5.000 a.C.\nA partir do ano 8.000 a.C. o cambio clim\u00e1tico (\u00e9poca Pos-glaciar) fixo fuxir os raba\u00f1os de renos cara \u00f3 Norte, provocando unha diminuci\u00f3n da caza. Declinou a cultura, volvendo o home \u00e1s covas (inda que nalg\u00fans casos illados se conservaron as cabanas). O culto \u00f3s defuntos e os rituais funerarios se fixeron m\u00e1is complexos. Esta \u00e9poca \u00e9 chamada \"per\u00edodo de marasmo\" e sit\u00faase no final do mesol\u00edtico e o principio do neol\u00edtico. Este cambio de clima cara \u00f3 8.000 a.C. (en que se pasou a un clima temperado) fixo que o home modificara os seus costumes (o que se facilitar\u00eda polos cambios clim\u00e1ticos -temperado, fr\u00edo, temperado, fr\u00edo- do per\u00edodo 12.000 a 8.000 a.C.). As diferenzas culturais dunha zona a outra son perceptibles pero resulta imposible dar outro cualificativo \u00f3s homes que poboan extensas zonas c\u00e1 de \u201cHomo sapiens\u201d ou \u201cHome de Cro-Magnon\u201d (unha das variedades do Homo sapiens), sen que poidan establecerse diferenzas \u00e9tnicas rexionais que necesariamente houberon de darse polo desenvolvemento separado dos distintos grupos, o ambiente xeogr\u00e1fico distinto, a diversa climatolox\u00eda, os h\u00e1bitos alimentarios diferentes, e os m\u00faltiples costumes locais. Do establecemento da gandar\u00eda, e dunha econom\u00eda de base gandeira, xorde a transhumancia, que pon en contacto os pobos, e consecuentemente a facilidade de comunicaci\u00f3n entre culturas diversas e os contactos relativamente frecuentes entre xentes de diversas terras, e unha maior comunicaci\u00f3n entre as diversas tribos. A emigraci\u00f3n de tribos e a difusi\u00f3n de t\u00e9cnicas que cada grupo aprende do veci\u00f1o, vai estendendo as culturas neol\u00edticas dende o seu foco orixinario \u00f3 resto do mundo. Destes contactos e do desenvolvemento simult\u00e1neo da agricultura xorden, entre outras cousas, os primeiros mu\u00ed\u00f1os manuais para moer os grans que se cultivan.\nFases do Neol\u00edtico.\nO Neol\u00edtico div\u00eddese en tres fases:\nCaracter\u00edsticas deste per\u00edodo son a completa domesticaci\u00f3n dalg\u00fans animais (o asno, o cabalo, o reno, ...), a substituci\u00f3n dos \u00fatiles de pedra tallada polos de pedra pu\u00edda (que non \u00e9 a novidade m\u00e1is importante, se ben \u00e9 a que d\u00e1 nome \u00f3 per\u00edodo), unha pr\u00e1ctica desaparici\u00f3n das manifestaci\u00f3ns art\u00edsticas e o desenvolvemento dos cultivos na primeira fase, seguida dun decaemento xeral.\nPode seguirse o Neol\u00edtico con relativa exactitude na zona de Cana\u00e1n, rexi\u00f3n onde xorden culturas agr\u00edcolas, sedentarias, (as primeiras culturas agr\u00edcolas xurdiron sen d\u00fabida no Sueste de Anatolia (\u00c7atal H\u00f6y\u00fck) cara \u00f3 8.000 a.C.) probablemente antes do 7.000 a.C. S\u00e1bese da sementeira, plantaci\u00f3n e almacenaxe de cereais, e s\u00e1bese que domesticaron alg\u00fans animais, e entre eles, o primeiro, o can. Constru\u00edronse poboados de casas aproximadamente rectangulares en medianeira, sen r\u00faas e con entrada pola cuberta. Tam\u00e9n cabanas circulares, semi-subterr\u00e1neas, dunha soa c\u00e1mara, cos muros e o chan cubertos de barro (Jyroquitya, en Chipre).\nA innovaci\u00f3n difundiuse con extrema rapidez e antes do 7.000 a.C. xa se constata \u00f3 menos unha gran cidade, Xeric\u00f3, cunha superficie dunhas catro hect\u00e1reas, cunha muralla de pedra e un foso escavado duns 8 metros de ancho por 3 metros de fondo, e con, \u00f3 menos, unha gran torre circular de 9 metros de altura, que serv\u00eda como torre de vixilancia, con escaleira para acceder \u00f3 teito e \u00e1 parte alta da muralla.\nEsta primeira cultura neol\u00edtica (Neol\u00edtico pre-oleiro) durou dende aproximadamente o 7.500 a.C. \u00f3 6.500 a.C. e foi substitu\u00edda por outra \"invasi\u00f3n\" dende o Norte, de Anatolia, que durou tam\u00e9n uns mil anos (6.500 \u00f3 5.500 a.C.); seguiu despois outra cultura neol\u00edtica procedente tam\u00e9n do Norte, que subsistiu outros mil anos (5.500-4.500 a.C.). Estas culturas f\u00f3ronse difundindo por toda Eurasia, aceler\u00e1ndose a difusi\u00f3n despois do 5.000 a.C., data en que pode fixarse o inicio do per\u00edodo Neol\u00edtico no continente Europeo, alcanzando pouco despois a Pen\u00ednsula Ib\u00e9rica.\nA oler\u00eda.\nNesta \u00e9poca dif\u00fandese o uso das pezas de oler\u00eda, cuxa utilizaci\u00f3n na Pen\u00ednsula Ib\u00e9rica \u00e9 segura, existindo restos do Neol\u00edtico Medio.\nAparecida a oler\u00eda, o home intenta decorala. Parece que as primeiras decoraci\u00f3ns se fac\u00edan con cordas, utilizadas a mi\u00fado de reforzo, pero despois se introduciron outras variantes: a acanaladura, o cord\u00f3n (li\u00f1a en relevo a modo de corda, lixeiramente debaixo do bordo) e as asas de diversos tipos. A cer\u00e1mica da \u00e9poca inicial (cara \u00f3 4.000 a.C.) \u00e9 da chamada de tipo cardial, con incisi\u00f3ns de diversos tipos feitas cos dedos o con punz\u00f3ns o esp\u00e1tulas de \u00f3so ou pedra pu\u00edda, na arxila branda pero xa moldeada (sen torno evidentemente), antes da cocci\u00f3n. Recibe o nome de cardial por estar producidas a maior\u00eda das incisi\u00f3ns cun tipo de cuncha chamada \u201cCardium Edule\u201d (berberecho), da que se deriva o apelativo \u201ccardial\u201d. As incisi\u00f3ns, a mi\u00fado combinadas, buscaban efectos sim\u00e9tricos.\nA vida no Neol\u00edtico.\nO cambio clim\u00e1tico provoca unha lenta reconversi\u00f3n da econom\u00eda de subsistencia baseada na caza, a unha econom\u00eda m\u00e1is estable de base gandeira e apoiada nos cultivos. Apr\u00e9ciase que o home deixa as monta\u00f1as para desprazarse cara \u00e1s chairas en persecuci\u00f3n das s\u00faas presas de caza. O home volve \u00e1s covas inda que nalg\u00fans puntos puido conservar a utilizaci\u00f3n de cabanas nas proximidades de r\u00edos.\nO desenvolvemento da gandar\u00eda d\u00e1 lugar \u00e1 transhumancia e \u00f3s contactos relativamente frecuentes con xentes doutras terras existindo unha maior intercomunicaci\u00f3n entre as diversas tribos. Para os machados e outros instrumentos util\u00edzase a pedra pu\u00edda e os \u00fatiles e algunhas ferramentas fabr\u00edcanse frecuentemente con \u00f3so.\nUn descubrimento de capital importancia para a vida do home, e que tivo un desenvolvemento moi r\u00e1pido, \u00e9 a oler\u00eda, que permitiu a construci\u00f3n de recipientes para l\u00edquidos. Facilitou enormemente a vida do home que xa non necesitaba estar permanentemente nas proximidades da auga, ou realizar a mi\u00fado longos percorridos para fornecerse, pois almacenaba a auga (e non s\u00f3 auga, tam\u00e9n grans, sementes, produtos mo\u00eddos...) nos recipientes de oler\u00eda. S\u00f3 necesitaba desprazarse periodicamente para renovar o abastecemento da cantidade consumida dende a subministraci\u00f3n anterior.\nO culto \u00f3s mortos empeza a desenvolverse e aparecen os primeiros meg\u00e1litos. (en realidade o culto \u00f3s mortos apareceu fai 30.000 anos, como o demostra o enterramento da cova de Mor\u00edn, Cantabria).\nEmpezan a usarse os primeiros trenzados de fibras. Probablemente os primeiros se fixeron toscamente con ramas. A t\u00e9cnica foi evolucionando ata chegarse a cestos bastante ben logrados no neol\u00edtico, produto da necesitade de recolecci\u00f3n de froitos. Os cestos fix\u00e9ronse de vimbio. Nestas, os humanos d\u00e9ronse conta, por causas desco\u00f1ecidas, quizabes por casualidade, de que alg\u00fans produtos, como o li\u00f1o e o c\u00e1nabo (e logo outros) pod\u00edan estirarse mediante un fuso ou unha barra de madeira redonda, a modo de imitaci\u00f3n dos tecidos dos cestos pod\u00edan tecerse estes f\u00edos e fabricar teas. Seguramente \u00f3 principio pensouse utilizar o invento para facer cestas m\u00e1is lixeiras, antes de destinalos a teas de vestidos. Outra peza de roupa moi difundida \u00e9 o saco, tecido en esparto.\nNeste per\u00edodo o home domesticou o can. O \u00f3so empr\u00e9gase frecuentemente.\nPara conservar a carne, sec\u00e1base \u00f3 sol ou salg\u00e1base, coloc\u00e1ndoa colgada no centro dunha figura de tres estacas co chan no mesmo v\u00e9rtice.\nA oler\u00eda \u00e9 unha innovaci\u00f3n da \u00e9poca. Antes us\u00e1banse cabazas baleiras (que pod\u00edan conter auga pero non pod\u00edan p\u00f3rse \u00f3 lume) e cestos de vimbio (que non pod\u00edan conter auga). Posteriormente estes recipientes de vimbio se impermeabilizaron coa arxila seca \u00f3 sol ou cocida \u00f3 lume. M\u00e1is tarde aprenderon a dar a forma \u00e1 arxila cun esqueleto de vimbio moi simple e logo sen esqueleto. A forma era a mi\u00fado de cabaza e as dimensi\u00f3ns parecidas \u00f3 cesto de vimbio.\nOs cazadores non usaban as pezas de arxila (pola s\u00faa fraxilidade), preferindo as de vimbio ou de tecidos. En cambio \u00f3s gandeiros e agricultores lles proporcionaba seguridade no almacenamento de auga e outros produtos (fari\u00f1a, mel...), o que, xunto cos medios de conservaci\u00f3n da carne, ax\u00fadaos a ser menos dependentes da caza diaria.\nA habilidade manual dos poboadores da \u00e9poca utiliz\u00e1base na preparaci\u00f3n de trampas de cordas de certa complexidade. O animal capturado polas cordas tendidas polo ser humano, era rematado despois por este. O desenvolvemento das trampas coincide co culto \u00e1 ara\u00f1a, estendido por t\u00f3dalas culturas neol\u00edticas de Europa Occidental e outras, culto probablemente vinculado \u00e1 habilidade deste pequeno animal para colocar as s\u00faas trampas, as teas de ara\u00f1a.\nO humano estaba habituado a seguir as pegadas dos animais e \u00e9 notoria a especializaci\u00f3n que alcanzara, ata o punto de que nas pinturas rupestres, nos p\u00e9s est\u00e1n representados perfectamente os pezu\u00f1os tal e como se marcaban no chan. \u00d3 parecer, polas representaci\u00f3ns pict\u00f3ricas, os homes corr\u00edan a unha alt\u00edsima velocidade, perseguindo as s\u00faas presas.\nDesta \u00e9poca son tam\u00e9n as primeiras culleres, que non se usaban para comer sen\u00f3n para mesturar os alimentos en cocci\u00f3n.\nPor mor de capturas de xabar\u00eds vivos (leit\u00f3ns), principalmente femias, estes animais foron domesticados e deron orixe \u00f3 porco (en xeral o xabaril era unha peza de caza). A mi\u00fado se representan nas pinturas raba\u00f1os de xabar\u00eds que non son obxecto de caza e que poder\u00edan tratarse de raba\u00f1os en proceso de domesticaci\u00f3n.\nAs danzas rituais, asociadas a ritos de fertilidade e \u00e1s pr\u00e1cticas relixiosas (que agora desco\u00f1ecemos) da \u00e9poca, seguen practic\u00e1ndose. Probablemente, cada grupo dispo\u00f1\u00eda dun feiticeiro, que se adornaba cunha cabeza de touro salvaxe oca e unha pel de touro que inclu\u00eda a cola. Estes meigos son os que aprend\u00edan e difund\u00edan as novas t\u00e9cnicas, transmit\u00edan os seus co\u00f1ecementos \u00f3 seu sucesor ou sucesores e ata \u00e9 posible que foran os autores das pinturas rupestres pois en xeral estas se supo\u00f1en asociadas a ritos relixiosos ou m\u00e1xicos.\nOs meigos ti\u00f1an vagos co\u00f1ecementos astron\u00f3micos (observaban o ceo e nunha pintura est\u00e1 representada a Osa Maior); observaban os costumes dos animais, salvaxes ou non, para facer m\u00e1is doado a s\u00faa captura \u00f3 imitalos (por exemplo a ara\u00f1a, pero tam\u00e9n outros) e ensaiaba sobre vexetais, comestibles ou non.\nExisten representaci\u00f3ns de execuci\u00f3ns: unha falanxe de guerreiros, entre os que parece distinguirse un dos demais pola s\u00faa posici\u00f3n e polo uso dunha peza na cintura, e que probablemente deb\u00eda ser o xefe do grupo, dispara frechas contra un condenado \u00bferan sacrificios humanos ligados a crenzas relixiosas? \u00bferan execuci\u00f3ns de prisioneiros de guerra? \u00bfera a aplicaci\u00f3n da pena capital por alg\u00fan delito?. Non \u00e9 posible sabelo.\nNeste per\u00edodo celebr\u00e1banse asembleas ou reuni\u00f3ns de guerreiros. Crese que ti\u00f1an importancia pol\u00edtica ou relixiosa. As escenas que representan reuni\u00f3ns achegan imaxes cuns vinte guerreiros, o que demostrar\u00eda a existencia de grupos duns cen individuos ou m\u00e1is, xa que hai que inclu\u00edr as mulleres, nenos, anci\u00e1ns, adolescentes, meigos e os seus axudantes, sentinelas, e outros. P\u00e9nsase que a asemblea de guerreiros exerc\u00eda un poder decisorio. Por algunhas representaci\u00f3ns ded\u00facese que a asemblea, se non ti\u00f1a car\u00e1cter militar, ti\u00f1a unha finalidade relixiosa, vener\u00e1ndose as pinturas dos grandes animais ou a estes mesmos (da veneraci\u00f3n das pinturas neol\u00edticas existe constancia en \u00e9pocas posteriores, incluso en tempos dos romanos, presum\u00edndose que a tradici\u00f3n continuou sen interrupci\u00f3n dende o Neol\u00edtico \u00f3 per\u00edodo romano).\nO uso do mel contin\u00faa. A s\u00faa importancia deriva do feito de que era o \u00fanico alimento doce co\u00f1ecido, igual que o sal era o \u00fanico salgado. Ademais, dos panais obt\u00ed\u00f1ase a cera, que seguramente se usaba en rituais m\u00e1sicos, relixiosos e/o funerarios.\nDo mel obt\u00edvose nunha \u00e9poca indeterminada o hidromel, soluci\u00f3n acuosa de mel que a consecuencia da fermentaci\u00f3n alcoh\u00f3lica perdeu toda ou parte da materia azucrada e converteuse en alcohol et\u00edlico, sendo parecido no seu sabor a alg\u00fans tipos de vi\u00f1o. O hidromel ti\u00f1a unha cor brillante e dourada. Para fabricar hidromel us\u00e1base a auga utilizada para lavar utensilios que contiveran mel, \u00e1 cal se engad\u00eda mel (25% de mel e 75% de auga) co pole extra\u00eddo dos panais para a s\u00faa fermentaci\u00f3n (0,05%), cre\u00e1ndose unha bebida duns quince graos.\nOutra bebida \u00e9 a cervexa, que \u00e9 anterior \u00f3s cultivos. Crese que os poboadores neol\u00edticos quentaban \u00f3 m\u00e1ximo unha pedra oca contendo auga e plantas silvestres, ferment\u00e1ndoo coas mesmas herbas mastigadas e cuspidas no l\u00edquido. Este procedemento us\u00e1base a\u00ednda na industria leiteira vasca a principios do s\u00e9culo XX para fabricar callada (se ben o leite se introduc\u00eda en recipientes de madeira nos que se introduc\u00edan as pedras quentes). Foi en Exipto onde se aprendeu a elaborar a cervexa con cebada, sistema que probablemente non acadou Europa ata o per\u00edodo dos indoeuropeos ou celtas.\nNon se co\u00f1ec\u00eda o vi\u00f1o, nin tampouco o aceite (us\u00e1ndose graxas animais). En cambio si se co\u00f1ec\u00eda o leite, a ra\u00edz da domesticaci\u00f3n do gando, inda que s\u00f3 se usaba o de cabra (ata a \u00e9poca romana non se difundiu o uso do leite de vaca).\nO trigo, que era unha planta silvestre difundida en Asia menor, foi cultivado dende antigo en Oriente Medio, e o seu cultivo difundiuse no Neol\u00edtico chegando a Europa cara \u00f3 5.000 a.C. Com\u00edanse os grans de trigo e outros cereais, e m\u00e1is tarde tritur\u00e1ronse, com\u00e9ndoos ent\u00f3n triturados o convertidos en pasta \u00f3 mesturalos con auga. \u00c1s veces tam\u00e9n se com\u00edan os grans fervidos.\nOs sistemas de moer fari\u00f1a con mu\u00ed\u00f1os de pedra apareceron no Neol\u00edtico. A pasta ou masa (fari\u00f1a e auga) coc\u00edase en pedras quentes. M\u00e1is tarde descubriuse o sistema de fermentaci\u00f3n e a s\u00faa cocci\u00f3n pasou a realizarse en fornos cada vez m\u00e1is evolucionados. Fabric\u00e1base o pan con fari\u00f1a de trigo, de cebada e de centeo, e probablemente tam\u00e9n con fari\u00f1a doutros cereais (millo, avea...).\nO Neol\u00edtico Medio ou Pleno.\nO Neol\u00edtico Medio ou pleno pode situarse entre o 3500 a.C. e o 2500 a.C..\n\u00c9 neste per\u00edodo que a oler\u00eda acada a s\u00faa maior difusi\u00f3n, coa importancia que tivo para a vida do home. A oler\u00eda de ent\u00f3n corresponde \u00f3 tipo chamado de oler\u00eda con acanaladura que d\u00e1 idea dun maior desenvolvemento da cer\u00e1mica en xeral.\nChama a atenci\u00f3n neste per\u00edodo a desaparici\u00f3n dos cultivos agr\u00edcolas, que adquiriron bastante desenvolvemento na etapa anterior, e que nesta case se extinguen ou cando menos retroceden en forma notoria. Non se co\u00f1ece a causa que motivou este fen\u00f3meno xeral.\nParece ser que este per\u00edodo provocou desprazamentos masivos de poboaci\u00f3ns que se asentaron en determinadas zonas xeogr\u00e1ficas. En Catalu\u00f1a perc\u00edbese claramente o asentamento dunha poboaci\u00f3n procedente seguramente de Su\u00edza e do norte de Italia, que empuxou \u00f3s primeiros emigrantes orientais do per\u00edodo anterior m\u00e1is \u00f3 Sur. Os emigrantes instalados en Catalu\u00f1a, que constit\u00faen a Cultura das sepulturas de fosa, achegaron unha cultura de base agr\u00edcola e gandeira, que establec\u00eda os seus poboados en cabanas nas chairas, soterr\u00e1ndose en fosas como sepultura, distintas da sepultura en covas, o que demostra que non as utilizaban. Sen d\u00fabida pasada a primeira \u00e9poca de invasi\u00f3n, e asentada solidamente a poboaci\u00f3n, estes emigrantes puideron adoptar novos costumes funerarios, relixiosos, econ\u00f3micos e sociais, inclu\u00eddos non s\u00f3 pola cultura de onde proced\u00edan, sen\u00f3n tam\u00e9n polos restos da cultura mesol\u00edtica anterior \u00e1 primeira emigraci\u00f3n oriental, e por esta primeira cultura oriental.\nA transhumancia puxo en contacto \u00f3s poboadores de diversas rexi\u00f3ns. As\u00ed a cultura arcaizante, Asturiense, da cornixa Cant\u00e1brica e Aquitania, a Cultura das Covas no Val do Ebro (neol\u00edtica), e a Cultura dos Sepulcros de fosa en Catalu\u00f1a.\nNesta \u00e9poca xa apareceron alg\u00fans elementos de bronce en Francia, cara \u00f3 final do per\u00edodo."}
{"id": "20020", "revid": "1131", "url": "https://gl.wikipedia.org/wiki?curid=20020", "title": "Sebasti\u00e0 Juan Arb\u00f3", "text": "Sebasti\u00e0 Juan Arb\u00f3, nado en La R\u00e0pita o 28 de outubro de 1902 e finado en Barcelona o 2 de xaneiro de 1984, foi un escritor catal\u00e1n.\nTraxectoria.\nNaceu no seo dunha familia de labregos sen terra, aos oitos anos trasl\u00e1dase a vivir a Amposta cos seus pais, aos 12 anos traballa nunha oficina. En 1927 marcha a Barcelona, e al\u00ed comeza unha carreira como xornalista en \"La Vanguardia\" e \"ABC\" e tam\u00e9n traballou en varias editoriais. En 1931 publica a a s\u00faa primeira novela \"L'in\u00fatil combat\", protagonizada por un mozo humilde que se ve marxinado pola s\u00faa condici\u00f3n social e que acabar\u00e1 fuxindo.\nEn 1932 sae do prelo \"Terres de l'Ebre\", a s\u00faa obra m\u00e1is co\u00f1ecida, unha novela na que describe a situaci\u00f3n dos campesi\u00f1os do delta do Ebro, esquecidos e humildes que traballan nunha terra pouco agradecida e dura, avocados \u00e1 fatalidades e a soidade que conduce \u00e1 destruci\u00f3n, e na que transforma as s\u00faas experiencias persoais e comunitarias en ficci\u00f3n. En 1933 publica \"Notes d'un estudiant que va morir boig\" e en 1935 \"Cam\u00edns de nit\".\nLogo da guerra civil espa\u00f1ola deixa de publicar ata que en 1947 publica \"Tino Costa\", con versi\u00f3ns en catal\u00e1n e castel\u00e1n. En 1946 publica unha biograf\u00eda en castel\u00e1n, \"Cervantes\". A partir de 1948 escribe en castel\u00e1n con obras como \"Sobre las piedras grises\" (1948) co que ga\u00f1a o premio Nadal, e sobre todo \"Mart\u00edn Caretas\" (1959). Nos seus \u00faltimos anos volta ao catal\u00e1n: \"Narracions del Delta\" (1965), \"L'espera\" (1948), \"La masia\" (1975)"}
{"id": "20021", "revid": "98629", "url": "https://gl.wikipedia.org/wiki?curid=20021", "title": "Daniello Bartoli", "text": "Daniello Bartoli, nado en Ferrara o 12 de febreiro de 1608 e finado en Roma o 13 de xaneiro de 1685, foi un sacerdote xesu\u00edta italiano.\nTraxectoria.\nNaceu en Ferrara e en 1623 entrou na Sociedade de Xes\u00fas en Roma, logo de se ordenar exerceu en Ferrara ata que en 1650 os seus superiores cham\u00e1rono a Roma. Escribiu \"L'uomo di lettere difeso ed emendato\" (1645), contra dos perigos da lectura de novelas, e unha historia da s\u00faa orde en 6 volumes, \"Storia della Compagnia di Ges\u00fa\" (1650-1673), que \u00e9 especialmente valiosa para co\u00f1ecer o traballo dos xesu\u00edtas na India e o Xap\u00f3n, en especial de Ignacio de Loyola, Francisco Xabier e Francisco Borgia."}
{"id": "20022", "revid": "98629", "url": "https://gl.wikipedia.org/wiki?curid=20022", "title": "Aurora polar", "text": "Unha aurora polar (que pode ser austral ou boreal) prod\u00facese cando unha execci\u00f3n de masa solar choca cos polos norte e sur da magnetosfera terrestre, producindo unha luz difusa pero predominante proxectada na ionosfera terrestre, composta de part\u00edculas cargadas que emiten a cor \u00f3 tempo que var\u00edan a s\u00faa traxectoria \u00f3 interactuar co campo magn\u00e9tico terrestre e a atmosfera. As auroras son unha manifestaci\u00f3n da 'temperie espacial'.\nCaracter\u00edsticas.\nComo podemos observar na fotograf\u00eda as auroras boreais non sempre son da mesma cor, dependen da oblicuidade con que choquen as part\u00edculas solares contra un polo, en funci\u00f3n da cantidade, velocidadedas part\u00edculas e posici\u00f3n relativa da Terra. Sen unha magnetosfera potente estas part\u00edculas producir\u00edan grandes danos e un aumento da temperatura.\nA aurora aparece tipicamente tanto como un brillo difuso canto como unha cortina estendida en sentido horizontal. Algunhas veces formanse arcos que poden mudar de forma constantemente. Cada cortina consiste de varios raios paralelos e ali\u00f1ados na direcci\u00f3n das li\u00f1as do campo magn\u00e9tico, suxerindo que o fen\u00f3meno no noso planeta est\u00e1 ali\u00f1ado co campo magn\u00e9tico terrestre. Do mesmo xeito a xuntanza de diversos factores pode levar \u00e1 formaci\u00f3n de li\u00f1as aurorais de tonalidades de cores espec\u00edficas.\nO vento solar \u00e9 unha corrente constante de electr\u00f3ns, prot\u00f3ns e i\u00f3ns emitida polo Sol, mentres as execi\u00f3ns de masa coronal son erupci\u00f3ns peri\u00f3dicas solares de colosais nubes de plasma. Os eventos m\u00e1is extremos deste tipo poden crear distorsi\u00f3ns na protecci\u00f3n que o campo magn\u00e9tico terrestre exerce sobre o noso planeta, creando tormentas xeomagn\u00e9ticas. Estas poden interferir gravemente coas infrastruturas na Terra e no espazo, expo\u00f1endo \u00e1 radiaci\u00f3n \u00f3s futuros exploradores da L\u00faa e Marte. P\u00e9nsase que unha tormenta solar da escala do 'evento Carrington' (1859), causar\u00eda enormes danos nos sat\u00e9lites, redes el\u00e9ctricase comunicaci\u00f3ns de radio. O ser humano sentir\u00edase inseguro xa que poden ser mortais. Unha proba diso \u00e9 que cada vez que se produce unha execci\u00f3n de masa solar, os sat\u00e9lites SOHO e ACE, \u00f3 localizarse f\u00f3ra da magnetosfera quedan danados.\nEn Galicia.\nEn Galicia, as auroras boreais son moi raras, xa que a s\u00faa localizaci\u00f3n xeogr\u00e1fica at\u00f3pase demasiado \u00f3 sur. Por\u00e9n t\u00e9\u00f1ense rexistrados estes fen\u00f3menos, contabilizando unhas tres auroras en cada s\u00e9culo.\nNoutros planetas.\nAs auroras tam\u00e9n ocorren noutros astros. Os polos de X\u00fapiter e Saturno te\u00f1en grandes campos magn\u00e9ticos. En ambos os planetas, o telescopio espacial Hubble tomou fotos de luces polares. Tam\u00e9n se observou a aurora polar en Urano, Neptuno e Venus. O Mars Express tam\u00e9n viu auroras en Marte o 14 de agosto de 2004. X\u00fapiter tam\u00e9n ten auroras que prove\u00f1en das s\u00faas l\u00faas, \u00cdo, Europa e Gan\u00edmedes."}
{"id": "20023", "revid": "23204", "url": "https://gl.wikipedia.org/wiki?curid=20023", "title": "Matteo Bartoli", "text": "Matteo Giulio Bartoli, nado en Albona d'Istria en 1873 e finado en Tur\u00edn en 1943, foi un ling\u00fcista italiano.\nTraxectoria.\nEstudou na Universidade de Viena, exerceu de profesor na Universidade de Tur\u00edn entre 1907 ata a s\u00faa morte. Os seus estudos sobre o d\u00e1lmata, \"Das Dalmatische\" (2 vol. 1906), son case as \u00fanicas fontes que se conservan desa lingua. Escribiu tam\u00e9n \"Introduzione alla neolinguistica\" (1925) e \"Saggi di linguistica spaziale\" (1945). Foi mestre de Antonio Gramsci."}
{"id": "20024", "revid": "1131", "url": "https://gl.wikipedia.org/wiki?curid=20024", "title": "Grilo", "text": "O termo grilo pode referirse a:"}
{"id": "20026", "revid": "181", "url": "https://gl.wikipedia.org/wiki?curid=20026", "title": "Samoa Occidental", "text": ""}
{"id": "20028", "revid": "27155", "url": "https://gl.wikipedia.org/wiki?curid=20028", "title": "Grilo (insecto)", "text": "Grilo (do lat\u00edn \"grillus\") \u00e9 a designaci\u00f3n com\u00fan dos insectos ort\u00f3pteros (\"Orthoptera\"), suborde \"Ensifera\", que constit\u00faen a familia dos gr\u00edl\u00eddos, e que pos\u00faen, al\u00e9n de longas antenas filiformes, \u00f3rganos auditivos para percibir os sons que producen ao fregar as s\u00faas \u00e1s anteriores.\nSoamente os grilos machos producen sons co obxecto de atraer as femias para a reproduci\u00f3n. Con esta finalidade os machos pos\u00faen unha serie de pelos nos bordos das \u00e1s, ali\u00f1ados coma pentes, que producen sons cando rozan unha \u00e1 contra outra. Cada especie produce un canto peculiar que var\u00eda coa \u00e9poca do ano, e que \u00e9 m\u00e1is intenso para atraer \u00e1 femia e m\u00e1is suave cando ela xa est\u00e1 presente e se inicia a fase do cortexo.\nA femia pos\u00fae un longo \u00f3rgano ovipositor caracter\u00edstico. Estes insectos son omn\u00edvoros, pois comen tanto follas e talos coma insectos. Cavan no solo orificios con at\u00e9 medio metro de profundidade que terminan nunha habitaci\u00f3n circular. A entrada do buraco \u00e9 mantida sempre limpa porque a\u00ed se constit\u00fae a zona de canto do macho.\nExisten preto de 900 especies de grilos en todo o mundo, e moitas veces son confundidos cos salt\u00f3ns, dos que son ben diferentes a\u00ednda que emparentados.\nO grilo na cultura popular.\nNalgunhas culturas os grilos son tidos por animais de estimaci\u00f3n. Na China, o pousar un grilo nunha persoa significa moita sorte. En varios lugares do mundo son consumidos como alimento.\nEn Portugal era costume ter grilos na coci\u00f1a das casas debido \u00e1 crenza de que o seu canto atra\u00eda \u00e1 felicidade e fortuna aos seus moradores, mentres que en Irlanda lle ti\u00f1an temor reverencial por pensar que era unha criatura encantada co poder de espantar \u00e1s fadas mal\u00e9ficas e moi lonxevo."}
{"id": "20030", "revid": "101", "url": "https://gl.wikipedia.org/wiki?curid=20030", "title": "Thomas Edison", "text": ""}
{"id": "20031", "revid": "98629", "url": "https://gl.wikipedia.org/wiki?curid=20031", "title": "Lorenzo Bartolini", "text": "Lorenzo Bartolini, nado en Prato en 1777 e finado en Florencia en 1850, foi un escultor italiano.\nTraxectoria.\nDe neno trasladouse a Florencia para traballar nun obradoiro para aprender a t\u00e9cnica de modelado en alabastro e m\u00e1is tarde estableceuse pola s\u00faa conta en Volterra, en 1797 marchou a Par\u00eds para estudar pintura con Desmarets e escultura con Lemot, fixo amizade con Jean Augusts Dominique Ingres e cando en 1803 ga\u00f1ou o segundo premio da Academia, chamou a atenci\u00f3n de Dominique Denon, o inspector xeral dos museos parisienses, o que posibilitou que conseguise encargos lucrativos, e mesmo chegou a obter o favor de Napole\u00f3n para o que executou un colosal busto, e quen o enviou a Carrara para fundar unha escola de escultura, logo da primeira ca\u00edda de Napoleon en 1814 marchou a Par\u00eds e acompa\u00f1ouno a Elba, tras a batalla de Warteloo (1815) estableceuse como artista independente en Florencia.\nEntre as s\u00faas obras, de factura acad\u00e9mica, hai gran cantidade de bustos, os mellores son o grupo da \"Caridade\",\" H\u00e9rcules e Lichas\" e \"Fe en Deus\""}
{"id": "20033", "revid": "22570", "url": "https://gl.wikipedia.org/wiki?curid=20033", "title": "Efecto fotoel\u00e9ctrico", "text": "O efecto fotoel\u00e9ctrico consiste na aparici\u00f3n dunha corrente el\u00e9ctrica nalg\u00fans materiais \u00f3 seren iluminados por radiaci\u00f3n electromagn\u00e9tica. A fotoelectricidade foi descuberta e descrita de xeito experimental por Heinrich Hertz en 1887. O efecto fotoel\u00e9ctrico constitu\u00eda un misterio na f\u00edsica ata que Albert Einstein, en 1905, baseou a s\u00faa explicaci\u00f3n a partir dos cuantos (quanta) teorizados por Max Planck.\nOs paneis solares e as c\u00e9las fotoel\u00e9ctricas constit\u00faen algunhas das aplicaci\u00f3ns m\u00e1is co\u00f1ecidas do efecto fotoel\u00e9ctrico.\nFormulaci\u00f3n do efecto fotoel\u00e9ctrico.\nInterpretaci\u00f3n cu\u00e1ntica do efecto fotoel\u00e9ctrico.\nA electricidade \u00e9 un fluxo de cargas el\u00e9ctricas (electr\u00f3ns de carga negativa, prot\u00f3ns de carga positiva, ou i\u00f3ns. A observaci\u00f3n de que fluxos electr\u00f3nicos puidesen ser producidos pola incidencia da luz era un misterio. Einstein descubriu que en determinadas circunstancias os fot\u00f3ns (cuantos de luz), chocaban contra os electr\u00f3ns dun material comunic\u00e1ndolles enerx\u00eda en cantidade maior da necesaria para a s\u00faa liberaci\u00f3n do \u00e1tomo, escapando e formando unha corrente el\u00e9ctrica.\nOs fot\u00f3ns de luz te\u00f1en unha enerx\u00eda caracter\u00edstica determinada pola lonxitude de onda da radiaci\u00f3n electromagn\u00e9tica que \u00e9 a luz. Se un electr\u00f3n absorbe a enerx\u00eda dun fot\u00f3n e ten m\u00e1is enerx\u00eda que a necesaria para o traballo de extracci\u00f3n do electr\u00f3n do \u00e1tomo (\u00e9 dicir, fundamentalmente para o vencemento das forzas que o ligan \u00f3 n\u00facleo at\u00f3mico), ent\u00f3n o electr\u00f3n queda libre ara moverse polo exterior do \u00e1tomo. Se a enerx\u00eda du fot\u00f3n \u00e9 demasiado pequena, o electr\u00f3n non pode escapar da superficie do material. Foi algo novidoso o descubrir que os cambios na intensidade da luz non var\u00eden a enerx\u00eda dos fot\u00f3ns, sen\u00f3n tan s\u00f3 o seu n\u00famero. \u00c9 dicir, a enerx\u00eda dos electr\u00f3ns emitidos non depende da intensidade da luz incidente, sen\u00f3n tan s\u00f3 da s\u00faa cor, isto \u00e9, da s\u00faa frecuencia. Deste xeito, p\u00f3dese dicir que \"un\" electr\u00f3n absorbe a enerx\u00eda d\"un\" fot\u00f3n ou que non a absorbe en absoluto, sendo reemitida polo \u00e1tomo. Se hai absorci\u00f3n, no caso do efecto fotoel\u00e9ctrico a enerx\u00eda que sobra tras ser liberado do \u00e1tomo pasa a ser enerx\u00eda cin\u00e9tica da nova part\u00edcula libre.\nPara que o material fotoel\u00e9ctrico produza electricidade pola incidencia de luz solar, \u00e9 necesario o uso dun circu\u00edto el\u00e9ctrico polo que fl\u00faan dun xeito continuo os electr\u00f3ns liberados do material fotoel\u00e9ctrico; en caso contrario, o material queda con carga el\u00e9ctrica positiva e atrae \u00f3s electr\u00f3ns que se van liberando posteriormente.\nFormulaci\u00f3n matem\u00e1tica.\nPara analizar o efecto fotoel\u00e9ctrico de xeito cuantitativo usando o m\u00e9todo derivado de Einstein, plant\u00e9xanse as seguintes ecuaci\u00f3ns:\nEnerx\u00eda dun fot\u00f3n absorbido = Enerx\u00eda necesaria para liberar 1 electr\u00f3n + enerx\u00eda cin\u00e9tica do electr\u00f3n xa emitido.\nDe xeito alx\u00e9brico:\nou\nonde \"h\" \u00e9 a constante de Planck, \"f\"0 a frecuencia de corte ou frecuencia m\u00ednima dos fot\u00f3ns para que te\u00f1a lugar o efecto fotoel\u00e9ctrico, \u03c6 \u00e9 o traballo de extracci\u00f3n (a 'funci\u00f3n de traballo'), ou m\u00ednima enerx\u00eda necesaria para liberar un electr\u00f3n da s\u00faa ligaz\u00f3n co \u00e1tomo e \"Ec\" \u00e9 a m\u00e1xima enerx\u00eda cin\u00e9tica dos electr\u00f3ns que se observa experimentalmente.\nNalg\u00fans materiais esta ecuaci\u00f3n describe o comportamento do efecto fotoel\u00e9ctrico de xeito s\u00f3 aproximado porque parte da enerx\u00eda \u00e9 absorbida ou emitida como radiaci\u00f3n e porque os electr\u00f3ns emitidos poden ser absorbidos por outros \u00e1tomos da rede cristalina producindo unha perda de enerx\u00eda en forma de calor.\nHistoria.\nHeinrich Hertz.\nAs primeiras observaci\u00f3ns do efecto fotoel\u00e9ctrico foron as de Heinrich Hertz en 1887, no contexto das s\u00faas experiencias sobre produci\u00f3n e recepci\u00f3n de ondas electromagn\u00e9ticas. O seu receptor consist\u00eda nunha bobina na que se pod\u00eda producir unha chispa como produto da recepci\u00f3n de ondas electromagn\u00e9ticas. Para observar mellor a chispa, Hertz encerrou o seu receptor nunha caixa negra. Con todo, observou que neste caso a lonxitude de onda m\u00e1xima da chispa reduc\u00edase en relaci\u00f3n a outras veces. Ocorr\u00eda que a absorci\u00f3n de luz ultravioleta facilitaba o salto dos electr\u00f3ns e diminu\u00eda a intensidade da chispa el\u00e9ctrica producida no receptor. Hertz publicou un artigo cos seus resultados sen intentar explicar o fen\u00f3meno observado.\nJ.J. Thompson.\nEn 1889, o f\u00edsico brit\u00e1nico Joseph John Thomson investigaba os raios cat\u00f3dicos. Influenciado polos traballos de James Clerk Maxwell, Thomson deduciu que os raios cat\u00f3dicos consist\u00edan nun fluxo de part\u00edculas cargadas negativamente aos que denominou corp\u00fasculos e agora co\u00f1ecemos como electr\u00f3ns.\nThomson utilizaba unha placa met\u00e1lica encerrada nun tubo de baldeiro como c\u00e1todo expo\u00f1endo este a luz de diferente lonxitude de onda. Thomson pensaba que o campo electromagn\u00e9tico de frecuencia variable produc\u00eda resonancias co campo el\u00e9ctrico at\u00f3mico e que se estas acandaban unha amplitude abonda pod\u00eda producirse a emisi\u00f3n dun \"corp\u00fasculo\" subat\u00f3mico de carga el\u00e9ctrica e polo tanto o paso da corrente el\u00e9ctrica.\nA intensidade desta corrente el\u00e9ctrica variaba coa intensidade. Incrementos maiores da intensidade da luz produc\u00edan incrementos maiores da corrente. A radiaci\u00f3n de maior frecuencia produc\u00eda a emisi\u00f3n de part\u00edculas con maior enerx\u00eda cin\u00e9tica.\nVon Lenard.\nEn 1902 Philipp von Lenard realizou observaci\u00f3ns do efecto fotoel\u00e9ctrico nas que se pu\u00f1a de manifesto a variaci\u00f3n de enerx\u00eda dos electr\u00f3ns coa frecuencia da luz incidente.\nA enerx\u00eda cin\u00e9tica dos electr\u00f3ns pod\u00eda medirse a partir da diferenza de potencial necesaria para frealos nun tubo de raios cat\u00f3dicos. A radiaci\u00f3n ultravioleta requir\u00eda por exemplo potenciais de freado maiores c\u00e1 radiaci\u00f3n de maior lonxitude de onda. Os experimentos de Lenard proporcionaban datos unicamente cualitativos dadas as dificultades do equipo instrumental co que traballaba.\nCuantos de luz de Einstein.\nNo 1905, Albert Einstein propuxo unha descrici\u00f3n matem\u00e1tica deste fen\u00f3meno que parec\u00eda funcionar correctamente e na que a emisi\u00f3n de electr\u00f3ns era producida pola absorci\u00f3n de cuantos de luz que m\u00e1is tarde ser\u00edan chamados fot\u00f3ns. Nun artigo titulado \"Un punto de vista heur\u00edstico sobre a produci\u00f3n e transformaci\u00f3n da luz\" amosou como a idea de part\u00edculas discretas de luz pod\u00eda explicar o efecto fotoel\u00e9ctrico e a presenza dunha frecuencia caracter\u00edstica para cada material por baixo da que non se produc\u00eda ning\u00fan efecto. Por esta explicaci\u00f3n do efecto fotoel\u00e9ctrico Einstein recibiu o Premio Nobel de F\u00edsica en 1921.\nO traballo de Einstein predic\u00eda que a enerx\u00eda coa que os electr\u00f3ns escapaban do material aumentaba linealmente coa frecuencia da luz incidente. Isto non ti\u00f1a sido observado en experiencias anteriores. A demostraci\u00f3n experimental deste aspecto foi levada a cabo en 1915 polo estadounidense Robert Andrews Millikan.\nDualidade onda-corp\u00fasculo.\nO efecto fotoel\u00e9ctrico foi un dos primeiros efectos f\u00edsicos po\u00f1endo de manifesto a dualidade onda-corp\u00fasculo caracter\u00edstica da mec\u00e1nica cu\u00e1ntica. A luz comp\u00f3rtase como ondas podendo producir interferencias e difracci\u00f3n como no experimento da dobre fenda de Thomas Young, pero intercambia enerx\u00eda de xeito discreto en paquetes de enerx\u00eda, fot\u00f3ns, con E = h\u00b7f (onde h \u00e9 a constante de Planck e f a frecuencia da radiaci\u00f3n electromagn\u00e9tica). As ideas cl\u00e1sicas sobre a absorci\u00f3n de radiaci\u00f3n electromagn\u00e9tica por un electr\u00f3n suxer\u00edan que a enerx\u00eda abs\u00f3rbese de xeito continuo, e foron cambiadas despois da explicaci\u00f3n de Einstein.\nEfecto fotoel\u00e9ctrico na actualidade.\nO efecto fotoel\u00e9ctrico \u00e9 a base da produci\u00f3n de enerx\u00eda el\u00e9ctrica por radiaci\u00f3n solar e do aproveitamento enerx\u00e9tico da enerx\u00eda solar. Tam\u00e9n se usa en d\u00edodos fotosensibles coma os das celas fotovoltaicas e en electroscopios ou electr\u00f3metros. Na actualidade os materiais fotosensibles m\u00e1is usados son, \u00e1 parte dos derivados do cobre (agora en menor uso) os baseados no silicio, que produce correntes el\u00e9ctricas maiores.\nO efecto fotoel\u00e9ctrico tam\u00e9n se manifesta en corpos expostos \u00e1 luz solar de xeito prolongado. Por exemplo, as part\u00edculas de po da superficie lunar te\u00f1en carga positiva debido \u00f3 impacto de fot\u00f3ns. As part\u00edculas cargadas rep\u00e9lense mutuamente elev\u00e1ndose da superficie e formando unha tenue atmosfera. Os sat\u00e9lites espaciais tam\u00e9n adquiren carga el\u00e9ctrica positiva nas s\u00faas superficies iluminadas e negativa nas partes sombreadas, polo que \u00e9 necesario ter en conta estes efectos de acumulaci\u00f3n de carga no seu dese\u00f1o.\nLigaz\u00f3ns externas e referencias.\nXerais\nApplets"}
{"id": "20034", "revid": "85894", "url": "https://gl.wikipedia.org/wiki?curid=20034", "title": "Taddeo di Bartolo", "text": "Taddeo di Bartolo, nado en Siena en 1363 e finado na mesma cidade o 26 de agosto de 1422, foi un pintor italiano o m\u00e1is importante dos pintores menores da escola sienesa.\nTraxectoria.\nFormouse no obradoiro de Jacobo di Mino del Pelicciaio, e o primeiro traballo que se lle co\u00f1ece foi darlle pintura os relevos de anxos do coro da catedral de Siena, en 1389 establ\u00e9cese pola s\u00faa conta, e pintou unha \"Virxe e neno cos santos\" para a capela de S. Paolo do Collegarli. Co\u00f1ecido pola serie de frescos de figuras da Rep\u00fablica romana do Palazzo Pubblico de Siena que realizou entre 1404 e 1416, e os frescos do Xu\u00edzo Final na Colexiata de San Gimignano.\nPintor itinerante, estivo en Pisa, X\u00e9nova, Perugia e Volterra e difundiu a arte sienesa en Italia."}
{"id": "20035", "revid": "23204", "url": "https://gl.wikipedia.org/wiki?curid=20035", "title": "Michelangelo", "text": "Michelangelo di Lodovico Buonarroti Simoni, co\u00f1ecido xeralmente como Michelangelo ou Miguel Anxo, nado o 6 de marzo de 1475 en Caprese Michelangelo (a Toscana), e finado o 18 de febreiro de 1564 en Roma, foi un escultor, arquitecto, pintor e poeta do Renacemento italiano, considerado un dos m\u00e1is grandes artistas da historia da arte de Occidente, tanto polas s\u00faas esculturas coma polas s\u00faas pinturas e a s\u00faa obra arquitect\u00f3nica.\nDesenvolveu o seu labor art\u00edstico ao longo de m\u00e1is de setenta anos entre Florencia e Roma, que era onde viv\u00edan os seus grandes mecenas, a familia Medici de Florencia, e os diferentes papas romanos.\nFoi o primeiro artista occidental do que se publicaron d\u00faas biograf\u00edas en vida: \"Le vite de' pi\u00f9 eccellenti pittori, scultori e architettori\", de Giorgio Vasari, publicada en 1550, onde foi o \u00fanico artista vivo inclu\u00eddo, e a \"Vita de Michelangelo Buonarroti\", escrita en 1553 por Ascanio Condivi, pintor e disc\u00edpulo de Michelangelo, que recolle os datos facilitados polo mesmo Buonarroti. Foi moi admirado polos seus contempor\u00e1neos, que o chamaban \"o Divino\".\nO historiador florentino Benedetto Varchi (1503-1565) envioulle unha carta o 12 de febreiro de 1560, no nome de todos os florentinos, dic\u00edndolle:\nTriunfou en todas as artes nas que traballou, caracteriz\u00e1ndose polo seu perfeccionismo. A escultura, segundo declarara, era a s\u00faa arte predilecta e a primeira \u00e1 que se dedicou. Entre as s\u00faas moitas esculturas c\u00f3ntanse a \"Piedade\" e o \"David\", tam\u00e9n elas sublimes obras mestras, e maila \"Virxe\", o \"Baco\", \"o Mois\u00e9s\", a \"Raquel\", a \"Lea\", e estatuas de membros da familia Medici.\nA continuaci\u00f3n, a pintura, case como unha imposici\u00f3n por parte do papa Xulio II, e que se concretou nunha obra excepcional e magn\u00edfica: os frescos da b\u00f3veda da capela Sistina, un dos traballos m\u00e1is extraordinarios de toda a arte occidental; e tam\u00e9n polo \"Xu\u00edzo final\", e o \"A crucifixi\u00f3n de San Pedro\" e a \"Conversi\u00f3n de San Paulo\" na capela Paulina do Vaticano. \nXa nos seus \u00faltimos anos dedicouse a diversos proxectos arquitect\u00f3nicos entre os que destaca a continuaci\u00f3n dos traballos da Bas\u00edlica de San Pedro do Vaticano e foi el quen concibiu a s\u00faa maxestosa c\u00fapula.\nTraxectoria.\nFamilia.\nMichelangelo di Lodovico Buonarroti Simoni naceu o 6 de marzo de 1475, en Caprese, hoxe Caprese Michelangelo, no estado de Toscana na Italia. Foi o segundo de cinco fillos var\u00f3ns de Ludovico di Leonardo Buonarroti di Simone e de Francesca di Neri del Miniato di Siena. A s\u00faa nai finou en 1481 cando Michelangelo tan s\u00f3 contaba con seis anos. A familia Buonarroti Simone viv\u00eda en Florencia desde hab\u00eda m\u00e1is de trescentos anos e pertencera ao partido dos g\u00fcelfos; moitos dos seus membros ocuparan cargos p\u00fablicos. A decadencia econ\u00f3mica empezou co av\u00f3 do artista, e seu pai, que fracasara no intento de manter a posici\u00f3n social da familia, viv\u00eda de traballos gobernamentais ocasionais, como o de corrixidor de Caprese na \u00e9poca en que naceu Michelangelo. A familia regresou a Florencia, onde viv\u00eda dunhas pequenas rendas procedentes dunha canteira de m\u00e1rmore e unha pequena leira que ti\u00f1an en Settignano, pobo onde Michelangelo vivira durante a longa enfermidade e morte da s\u00faa nai, e al\u00ed quedou ao coidado da familia dun canteiro.\nO pai f\u00edxolle estudar gram\u00e1tica en Florencia co mestre Francesco da Urbino. Mais Michelangelo quer\u00eda ser artista, e cando lle comunicou ao seu pai que desexaba seguir o cami\u00f1o da arte, tiveron moitas discusi\u00f3ns, xa que naquela \u00e9poca era un oficio pouco reco\u00f1ecido. Ludovico di Leonardo consideraba que aquel traballo non era digno do prestixio da s\u00faa li\u00f1axe. Grazas \u00e1 s\u00faa firme decisi\u00f3n, e malia a s\u00faa mocidade, conseguiu convencelo para que lle deixase seguir a s\u00faa grande inclinaci\u00f3n art\u00edstica, que, segundo Michelangelo, v\u00ed\u00f1alle xa da nutriz que tivera, a muller do canteiro. Dela comentaba: \u00abXuntamente co leite da mi\u00f1a nutriz, mamei tam\u00e9n as escarpas e os martelos cos que despois esculp\u00edn as mi\u00f1as figuras\u00bb.\nMantivo boas relaci\u00f3ns familiares ao longo de toda a s\u00faa vida. Cando o seu irm\u00e1n m\u00e1is vello Leonardo se fixo monxe dominico en Pisa, asumiu a responsabilidade na direcci\u00f3n da familia. Tivo ao seu cargo o coidado do patrimonio dos Buonarroti e ampliouno coa compra de casas e terreos, as\u00ed como tam\u00e9n concertou o matrimonio dos seus sobri\u00f1os Francesca e Leonardo con boas familias de Florencia.\nAprendizaxe.\nDesde moi novo manifestou as s\u00faas dotes art\u00edsticas para a escultura, a disciplina na que empezou a sobresa\u00edr. Contra a vontade do seu pai, e grazas ao consello de Francesco Granacci, outro mozo que se dedicaba \u00e1 pintura, Michelangelo escolleu ser aprendiz dos famosos Ghirlandaio (Domenico e Davide) por tres anos, comezando en abril de 1488 con tan s\u00f3 12 anos de idade, e deste xeito a s\u00faa familia e os Ghirlandaio formalizaron un contrato de estudos durante tres anos:\nAl\u00ed permaneceu como aprendiz durante un ano, pasado o cal, e xa baixo a tutela de Bertoldo di Giovanni, empezou a frecuentar o xard\u00edn de San Marcos, propiedade dos Medici, onde estudou as esculturas antigas que hab\u00eda al\u00ed reunidas. As s\u00faas primeiras obras art\u00edsticas espertaron a admiraci\u00f3n de Lourenzo o Magn\u00edfico, que o acolleu no seu pazo da V\u00eda Longa, onde Michelangelo hab\u00eda atopar a Angelo Poliziano e outros humanistas do c\u00edrculo dos Medici, como Giovanni Pico della Mirandola e Marsilio Ficino. Durante esta estad\u00eda Michelangelo ser\u00eda influenciado por moitas persoas prominentes que modificar\u00edan e expandir\u00edan as s\u00faas ideas da arte, as\u00ed coma os seus sentimentos sobre a sexualidade. Estas relaci\u00f3ns pux\u00e9rono en contacto coas teor\u00edas idealistas de Plat\u00f3n, ideas que acabaron convert\u00e9ndose nun dos alicerces fundamentais da s\u00faa vida e que plasmou tanto nas s\u00faas obras pl\u00e1sticas coma na s\u00faa produci\u00f3n po\u00e9tica.\nSegundo Giorgio Vasari, un d\u00eda, sa\u00edndo do xard\u00edn dos Medici \u2013ou, segundo Benvenuto Cellini, da capela Brancacci, onde el e outros alumnos aprend\u00edan a debuxar diante dos frescos de Masaccio\u2013, foi cando Pietro Torrigiano lle deu unha pu\u00f1ada e lle rompeu o nariz; como consecuencia, quedoulle o nariz chato toda a vida, tal como se aprecia claramente en todos os seus retratos.\nDurante este per\u00edodo Michelangelo creou dous relevos, \"A batalla dos centauros\" e a \"Madonna das pegadas\".\nPercorrido art\u00edstico.\nDespois da morte de Lourenzo en 1492, Piero de Medici, fillo m\u00e1is vello de Lourenzo e novo xefe da familia Medici, rexeitou apoiar o traballo art\u00edstico de Michelangelo, e tam\u00e9n nesa \u00e9poca as ideas de Savonarola, partidario da destruci\u00f3n da arte pag\u00e1 ou non-sacra, torn\u00e1ronse populares en Florencia. Baixo esas presi\u00f3ns, Michelangelo decidiu sa\u00edr da cidade e marchou para Bolo\u00f1a, pasando por Venecia onde ficar\u00eda uns tres anos. Al\u00ed esculpiu diversas obras baixo a influencia do labor de Jacopo della Quercia. Despois, en 1496, o cardeal San Giorgio comprou a obra de Michelangelo en m\u00e1rmore \"Cupido\" e decidiu chamalo a Roma, cidade que o hab\u00eda de ver triunfar. Al\u00ed iniciou unha d\u00e9cada de grande intensidade art\u00edstica, logo da cal, con trinta anos, foi acreditado como un artista de primeira li\u00f1a. Influenciado pola antig\u00fcidade de Roma, esculpiu o \"Baco\" do Museo Nacional do Bargello (1496),a \"Piedade do Vaticano\" aos vinte e tres anos, e posteriormente o \"Tondo Pitti\". Da mesma \u00e9poca \u00e9 o cart\u00f3n da \"Batalla de Cascina\", actualmente perdido, pintado para o Palazzo della Signoria, sede do goberno de Florencia, e o \"David\", obra cume da escultura segundo a maior\u00eda dos historiadores, dunha gran complexidade pola escasa anchura da peza de m\u00e1rmore, que foi colocado na Praza da Signoria de Florencia e converteuse na expresi\u00f3n dos supremos ideais c\u00edvicos do Renacemento.\nMichelangelo foi convocado novamente a Roma en 1503 polo recentemente designado papa Xulio II, quen lle encargou en 1505 a construci\u00f3n da s\u00faa tumba papal. Michelangelo proxectou un complexo arquitect\u00f3nico e escult\u00f3rico monumental no cal, m\u00e1is que o prestixio do pont\u00edfice, l\u00f3ubase o triunfo da Igrexa. O escultor, entusiasmado con esta obra, desprazouse a Carrara onde permaneceu durante oito meses para ocuparse persoalmente da elecci\u00f3n e a direcci\u00f3n da extracci\u00f3n dos m\u00e1rmores necesarios para esculpir as figuras do mausoleo. Desgraciadamente, cando regresou a Roma, o papa deixara a un lado o proxecto do mausoleo, absorbido como estaba pola reforma de Bramante na bas\u00edlica de San Pedro. Michelangelo, contrariado, abandonou Roma e dirixiuse a Florencia, pero a finais de novembro de 1506, logo de numerosas chamadas do pont\u00edfice, que chegou a ameazalo coa excomu\u00f1\u00f3n, reuniuse con el en Bolo\u00f1a. En maio de 1508 aceptou dirixir a decoraci\u00f3n da b\u00f3veda da capela Sistina, cuxos frescos conclu\u00edu catro anos m\u00e1is tarde, logo dun traballo solitario e tenaz. Nesta obra ideou unha grandiosa estrutura arquitect\u00f3nica pintada, inspirada na forma real da b\u00f3veda. No tema b\u00edblico xeral da obra, Michelangelo introduciu unha interpretaci\u00f3n neoplat\u00f3nica do X\u00e9nese e deu forma a un tipo de interpretaci\u00f3n das imaxes que conseguir\u00eda ser un s\u00edmbolo da arte do Renacemento.\nLogo da morte de Xulio II, en maio de 1513, o artista tentou seguir coa obra do mausoleo do pont\u00edfice, e con este prop\u00f3sito esculpiu as d\u00faas figuras dos \"Escravos\" e o \"Mois\u00e9s\", que reflicten unha atormentada enerx\u00eda, a \"terribilit\u00e1\" de Michelangelo; pero este segundo intento tampouco prosperou.\nFinalmente, logo da morte de Bramante (1514) e de Rafael Sanzio (1520), Michelangelo conseguiu a total confianza do papado.\nEn 1516 o papa Le\u00f3n X, sucesor de Xulio II, un Medici, comisionou a Michelangelo para reconstru\u00edr o interior da bas\u00edlica de San Lourenzo, en Florencia, e adornala con esculturas, traballo que no ano 1520 debeu abandonar con grande amargura. (O exterior da igrexa a\u00ednda hoxe non est\u00e1 adornado). Do proxecto orixinal cons\u00e9rvanse numerosos debuxos e unha maqueta de madeira. A partir de 1520 e ata 1530, Michelangelo traballou en Florencia e constru\u00edu a Sancrist\u00eda Nova da Bas\u00edlica de San Lourenzo e a Biblioteca Laurenciana, en especial a s\u00faa escaleira. \nDespois do saqueo de Roma (1527) e da expulsi\u00f3n dos Medici de Florencia, Michelangelo formou parte, como feito soamente anecd\u00f3tico, do goberno da nova Rep\u00fablica Florentina, da cal foi nomeado \u00abgobernador e procurador xeral da fabricaci\u00f3n e fortificaci\u00f3n das murallas\u00bb, e participou na defensa da cidade asediada polas tropas papais. No ano 1530, logo da ca\u00edda da Rep\u00fablica, o perd\u00f3n do papa Clemente VII salvouno da vinganza dos partidarios dos Medici. A partir dese ano retomou os traballos da Sancrist\u00eda Nova e do sepulcro de Xulio II.\nEn 1534, atop\u00e1ndose a contragusto coa nova situaci\u00f3n pol\u00edtica instaurada en Florencia, abandonou a cidade e estableceuse en Roma, onde aceptou o encargo de Clemente VII para traballar no altar da capela Sistina e onde, xa por encargo do novo Papa Paulo III, entre 1536 e 1541 realizou o magn\u00edfico \"Xu\u00edzo final\". Ata o ano 1550 realizou obras para a tumba de Xulio II, e os frescos da capela Paulina que representan a \"Conversi\u00f3n de San Paulo\" e a \"Crucifixi\u00f3n de San Pedro\".\nVida amorosa.\nMichelangelo nunca casou e hoxe \u00e9 practicamente un consenso que foi homosexual, a pesar da negaci\u00f3n dos seus primeiros bi\u00f3grafos. Michelangelo pretend\u00eda interiorizar as teor\u00edas neoplat\u00f3nicas do amor, facendo grandes esforzos para conseguir un equilibrio emotivo que poucas veces logrou. A s\u00faa inclinaci\u00f3n natural pola materia, polas formas f\u00edsicas \u2013era por encima de calquera cousa, un escultor de corpos\u2013, unida \u00e1 s\u00faa fascinaci\u00f3n por todo o novo e vigoroso, emblemas da beleza cl\u00e1sica, lev\u00e1rono a decantarse pola beleza humana e o amor m\u00e1is sensual ata moi avanzada a s\u00faa vida. Esta conflitividade enriquecedora coa que o artista viviu o seu desexo carnal, tam\u00e9n aflorou no enfrontamento coa s\u00faa homosexualidade.\nO artista mantivo relaci\u00f3ns con diversos mozos, como Cecchino dei Bracci, polo que sent\u00eda un grande afecto. Cando en 1543, Bracci faleceu, Michelangelo dese\u00f1oulle a tumba, na igrexa de Santa Mar\u00eda in Aracoeli de Roma, e encargou que a realizase o seu disc\u00edpulo Urbino. Tam\u00e9n Giovanni da Pistoia, xove e belo literato, foi durante un tempo \u00edntimo amigo, e \u00e9 posible que mantivese unha relaci\u00f3n amorosa con Michelangelo na \u00e9poca na que empezou a pintar a b\u00f3veda da capela Sistina; esta relaci\u00f3n quedou reflectida nuns sonetos moi apaixonados que Giovanni lle dedicou.\nTommaso Cavalieri.\nNunha viaxe realizada a Roma en 1532, co\u00f1eceu ao mozo Tommaso Cavalieri, un patricio de intelixencia pouco com\u00fan e amante das artes que deixou no artista unha viva impresi\u00f3n. Pouco despois de co\u00f1ecelo, envioulle unha carta na que lle confesaba: \u00abO ceo fixo ben impedindo a plena comprensi\u00f3n da vosa beleza... Se \u00e1 mi\u00f1a idade non me consumo a\u00ednda de todo, \u00e9 porque o encontro con vos, se\u00f1or, foi moi breve\u00bb.\nC\u00f3mpre recordar que a Academia Plat\u00f3nica de Florencia quixo imitar a cidade grega de Pericles. Esta asociaci\u00f3n cultural de car\u00e1cter filos\u00f3fico, promov\u00eda o di\u00e1logo intelectual e a amizade entre homes nun ton idealista, semellante \u00e1 relaci\u00f3n de S\u00f3crates cos seus disc\u00edpulos na antiga Grecia. Dentro deste contexto \u00e9 onde se pode entender a psicolox\u00eda, o gusto e a arte de Michelangelo. O artista cr\u00eda que a beleza do home era superior \u00e1 da muller e, por tanto, o amor que sent\u00eda por Tommaso era unha forma que ti\u00f1a de renderse ante a \"beleza plat\u00f3nica\".\nTommaso Cavalieri era un raparigo de 22 anos, de boa familia e afeccionado \u00e1 arte, xa que pintaba e esculp\u00eda. Varchi dic\u00eda del que ti\u00f1a \u00abun temperamento reservado e modesto e unha incomparable beleza\u00bb; era, pois, moi atractivo \u00e1 vez que enxe\u00f1oso. No seu primeiro encontro, xa causou unha profunda impresi\u00f3n en Michelangelo, e co paso do tempo a relaci\u00f3n transformouse nunha grande amizade. Michelangelo, pola contra, era un home de 57 anos, que se atopaba no c\u00e9nit da s\u00faa fama e contaba co apoio dos diversos papas, e Tommaso admir\u00e1bao profundamente. Parece que a amizade tardou certo tempo en producirse, pero cando se consolidou chegou a ser moi profunda, ata o punto que Cavalieri, xa casado e con fillos, foi o seu disc\u00edpulo e amigo mentres viviu Michelangelo e asistiuno na hora da s\u00faa morte.\nVittoria Colonna.\nVittoria Colonna era descendente dunha familia nobre, e unha das mulleres m\u00e1is notables da Italia renacentista. De moza casou con Fernando de \u00c1valos, marqu\u00e9s de Pescara, un home poderoso que morreu na batalla de Pavia cando loitaba no bando espa\u00f1ol ao servizo de Carlos I. Logo da morte do seu esposo retirouse da vida cortes\u00e1 e dedicouse \u00e1 pr\u00e1ctica relixiosa. Uniuse ao grupo de reformistas erasmistas de Juan de Vald\u00e9s, Reginald Pole e Ghiberti, que segu\u00edan unha doutrina que apostaba pola contrarreforma.\nEn Roma, no ano 1536 e no convento de San Silvestro a Montecavallo, o artista co\u00f1eceu a esta dama e desde o principio houbo unha empat\u00eda mutua, quizais porque os dous ti\u00f1an as mesmas inquedanzas relixiosas e ambos eran grandes afeccionados \u00e1 poes\u00eda. Segundo Ascanio Condivi, Michelangelo \u00abestaba namorado do seu esp\u00edrito divino\u00bb e, como era un grande admirador de Dante, ela representaba o que a personaxe de Beatriz significaba para o poeta. Isto despr\u00e9ndese da lectura dos poemas dedicados a Vittoria, as\u00ed como dos debuxos e os versos que lle regalou, todos de tem\u00e1tica relixiosa: unha \"Piedade\", unha \"Crucifixi\u00f3n\" e unha \"Sagrada Familia\".\nVittoria morreu no ano 1547, feito que deixou a Michelangelo sumido na dor m\u00e1is profunda. Tal como el mesmo confesou a Ascanio Condivi, \u00abNon hab\u00eda ter dor m\u00e1is profunda neste mundo que deixala partir desta vida sen bicala na fronte, nin no rostro, como lle bicou a man cando foi vela no seu leito de morte\u00bb.\n\u00daltimos anos.\nDurante os \u00faltimos vinte anos da s\u00faa vida, Michelangelo dedicouse sobre todo a traballos de arquitectura: dirixiu as obras da Biblioteca Laurenciana de Florencia e, en Roma, a remodelaci\u00f3n da Praza do Capitolio, a capela Sforza de Santa Mar\u00eda a Maior, a finalizaci\u00f3n do Palazzo Farnese e, sobre todo, a finalizaci\u00f3n da bas\u00edlica de San Pedro do Vaticano. Desta \u00e9poca son as \u00faltimas esculturas, como a \"Piedade Palestrina\" ou a \"Piedade Rondanini\", as\u00ed como numerosos debuxos e poes\u00edas de inspiraci\u00f3n relixiosa.\nO proxecto da bas\u00edlica vaticana, no que traballou durante os \u00faltimos anos da s\u00faa vida, simplifica o proxecto que concibira Bramante, a\u00ednda que mant\u00e9n a estrutura con planta de cruz grega e a gran c\u00fapula. Michelangelo creaba espazos, funci\u00f3ns que engloban os elementos principais, sobre todo a c\u00fapula, elemento director do conxunto.\nMichelangelo morreu en Roma o 18 de febreiro de 1564, antes de ver acabada a s\u00faa obra, \u00e1 idade de oitenta e oito anos, acompa\u00f1ado polo seu secretario Daniele da Volterra e mailo seu fiel amigo Tommaso Cavalieri; deixara escrito que desexaba ser enterrado en Florencia. Fixo testamento en presenza do seu m\u00e9dico Federigo Donati, \u00abdeixando a s\u00faa alma en mans de Deus, o seu corpo \u00e1 terra e os seus bens aos familiares m\u00e1is pr\u00f3ximos\u00bb. O seu sobri\u00f1o Leonardo foi o encargado de cumprir coa \u00faltima vontade do grande artista, que o 10 de marzo de 1564 recibiu sepultura na sancrist\u00eda da igrexa da Santa Croce; o monumento funerario foi dese\u00f1ado por Giorgio Vasari no ano 1570. O 14 de xullo celebrouse un funeral solemne; foi Vasari quen describiu estes funerais, onde participaron, ademais del mesmo, Benvenuto Cellini, Bartolomeo Ammannati e Agnolo Bronzino.\nObra escult\u00f3rica.\nPrimeiras obras.\nEntre os anos 1490 e 1492, Michelangelo fixo os seus primeiros debuxos, estudos sobre os frescos g\u00f3ticos de Masaccio e Giotto; entre as primeiras esculturas crese que fixo unha copia dunha \"Cabeza de fauno\", na actualidade desaparecida.\nOs seus primeiros relevos foron a \"Virxe da escaleira\" e \"A batalla dos centauros\", conservados na Casa Buonarroti de Florencia, nos que xa hai unha clara definici\u00f3n do seu estilo. Michelangelo pres\u00e9ntase como o claro herdeiro da arte florentina dos s\u00e9culos XIV e XV, \u00e1 vez que establece unha vinculaci\u00f3n m\u00e1is directa coa arte cl\u00e1sica. No relevo de m\u00e1rmore \"A batalla dos centauros\", inspirado no libro XII das \"Metamorfoses\" de Ovidio, m\u00f3stranse os corpos espidos no furor do combate e entrelazados en plena tensi\u00f3n, cunha anticipaci\u00f3n dos ritmos serpeantes tan empregados por Michelangelo nos seus grupos escult\u00f3ricos.\nAscanio Condivi, na s\u00faa biograf\u00eda sobre o artista, referiu que lle o\u00edra dicir:\nOutra escultura da mesma \u00e9poca, contra 1490, \u00e9 tam\u00e9n un relevo con tema mariano, a \"Virxe da escaleira\", que presenta un certo esquema parecido \u00e1s de Donatello, pero nela m\u00f3strase toda a enerx\u00eda da escultura de Michelangelo, tanto na forma do tratamento dos planos da figura coma no seu contorno tan vigoroso e a anatom\u00eda do neno Xes\u00fas coa insinuaci\u00f3n do \"contrapposto\".\nLogo da morte en 1492 de Lourenzo o Magn\u00edfico, e por iniciativa propia, realizou a escultura dun \"H\u00e9rcules\" de m\u00e1rmore na s\u00faa casa paterna; escolleu este tema porque H\u00e9rcules era, desde o s\u00e9culo XIII, un dos patr\u00f3ns de Florencia. A estatua foi comprada polos Strozzi, que lla venderon a Giovanni Battista Palla, e a quen lla adquiriu o rei de Francia Henrique III, e foi colocada nun xard\u00edn de Fontainebleau, onde Rubens a debuxou antes da s\u00faa desaparici\u00f3n en 1713; dela s\u00f3 queda este debuxo e un esbozo conservado na casa Buonarroti.\nA continuaci\u00f3n permaneceu un tempo aloxado no convento do Santo Spirito, onde realizaba estudos de anatom\u00eda cos cad\u00e1veres provenientes do hospital do convento. Para o prior Niccol\u00f2 dei Giovanni dei Lapo Bichiellini executou o \"Crucifixo do Santo Spirito\" en madeira policromada, no que resolveu o corpo espido de Cristo coma o dun adolescente, sen resaltar a musculatura, malia que o rostro parece o dun adulto, cunha medida desproporcionada respecto ao corpo; a policrom\u00eda est\u00e1 pintada con cores tenues e unhas suav\u00edsimas li\u00f1as de sangue que conseguen unha uni\u00f3n perfecta coa talla da escultura. Foi dado por perdido durante a dominaci\u00f3n francesa, ata a s\u00faa recuperaci\u00f3n no ano 1962, no mesmo convento, cuberto cunha grosa capa de pintura que o fac\u00eda practicamente irreco\u00f1ec\u00edbel.\nA Florencia gobernada por Piero de Medici, fillo de Lourenzo o Magn\u00edfico, non satisfac\u00eda a Michelangelo, que viaxou a Bolo\u00f1a en outubro de 1494. Al\u00ed descubriu os plaf\u00f3ns en relevo da porta de San Petronio de Jacopo della Quercia, un mestre escultor do g\u00f3tico tard\u00edo, do cal integrou no seu estilo as amplas dobras das vestiduras e o patetismo dos personaxes. Recibiu o encargo de Francesco Aldovrandi de realizar tres esculturas para completar a sepultura do fundador do convento de San Domenico Maggiore, chamada Arca de Santo Domingo, para a que esculpiu un \"Anxo\" portando un candelabro, axeonllado que forma parella con outro realizado por Niccol\u00f2 dell'Arca, ademais dun \"San Pr\u00f3culo\" e un \"San Petronio\", que actualmente se conservan na bas\u00edlica de San Domenico de Bolo\u00f1a. Acabadas estas obras, no termo de pouco m\u00e1is dun ano, volveu a Florencia.\nPor estas datas o dominico Girolamo Savonarola reclamaba a rep\u00fablica teocr\u00e1tica, e coas s\u00faas cr\u00edticas conseguiu a expulsi\u00f3n dos Medicis de Florencia en 1495. Savonarola reclamaba a volta da arte sacra e a destruci\u00f3n da arte pag\u00e1. Os seus serm\u00f3ns ocasionaron grandes d\u00fabidas en Michelangelo, entre a fe e o co\u00f1ecemento, entre o corpo e o esp\u00edrito, e fixeron que se lle suscitase a d\u00fabida de se a beleza era pecado e se, tal coma dic\u00eda o monxe, se deb\u00eda eliminar da arte a presenza do corpo humano. Na s\u00faa pr\u00e9dica contra o absolutismo papal, o 7 de febreiro de 1497, organizou na Praza da Signoria unha gran fogueira, a \"fogueira das vaidades\", onde ordenou queimar imaxes, xoias, instrumentos musicais e tam\u00e9n libros de Boccaccio e Petrarca; a causa deste feito recibiu a excomu\u00f1\u00f3n por parte do papa Alexandre VI. O ano seguinte Savonarola repetiu a acci\u00f3n, polo que finalmente foi detido e queimado na fogueira o 23 de maio 1498.\nEn Florencia, entre 1495 e 1496, Michelangelo tallou d\u00faas obras hoxe perdidas: un \"San Xo\u00e1n Neno\" e un \"Cupido dormente\". Do \"San Xo\u00e1n\" non se te\u00f1en m\u00e1is noticias que as atribuci\u00f3ns que se foron facendo en diversos lugares: especulouse con que poder\u00eda ser unha escultura que se atopaba no Kaiser Friedrich Museum de Berl\u00edn, ou ben outra, na capela do Salvador en \u00dabeda, ou finalmente, outra que est\u00e1 sobre a porta da sancrist\u00eda de San Giovanni dei Fiorentini en Roma. Do \"Cupido dormente\", realizado segundo o modelo helen\u00edstico m\u00e1is cl\u00e1sico, c\u00f3ntase que foi enterrado para conseguir darlle unha p\u00e1tina antiga e venderllo ao cardeal de San Giorgio, Raffaele Riario, como peza aut\u00e9ntica, sen sabelo Michelangelo. M\u00e1is tarde, foi comprado por C\u00e9sar Borgia e regalado finalmente a Isabel d'Este; m\u00e1is adiante, en 1632, foi enviado a Inglaterra como presente para o rei Carlos I, e a partir deste momento perd\u00e9uselle o rastro.\nPrimeira estancia en Roma.\nMichelangelo sa\u00edu cara \u00e1 Roma o 20 de xu\u00f1o de 1496. A primeira obra que realizou al\u00ed foi un \"Baco\" de medida natural, con gran semellanza a unha estatua cl\u00e1sica, e encargada polo cardeal Riario, que logo de ser rexeitada, foi adquirida polo banqueiro Jacopo Galli. M\u00e1is adiante foi comprada por Francisco I de Medici e actualmente cons\u00e9rvase no Museo Nacional do Bargello, en Florencia. Ascanio Condivi foi o primeiro que comparou esta escultura coas obras da Antig\u00fcidade cl\u00e1sica:\nEsta \u00e9 claramente a primeira grande obra mestra de Michelangelo, onde se mostra a caracter\u00edstica constante da sexualidade na s\u00faa escultura e onde se simboliza o esp\u00edrito do hedonismo cl\u00e1sico que Savonarola e os seus seguidores estaban dispostos a suprimir de Florencia.\nAo mesmo tempo que realizaba o \"Baco\", por encargo de Jacopo Galli esculpiu un \"Cupido de p\u00e9\", que pasou a pertencer, m\u00e1is tarde, \u00e1 colecci\u00f3n dos Medici e que hoxe est\u00e1 desaparecido.\nPor medio do coleccionista Galli, en 1497 recibiu do cardeal franc\u00e9s Jean Bilh\u00e8res de Lagraulas o encargo dunha \"Piedade\" como monumento para o seu mausoleo na capela de Santa Petronila da antiga bas\u00edlica de San Pedro, e que m\u00e1is tarde foi instalada na nova construci\u00f3n de Bramante.\nA orixinalidade coa que Michelangelo tratou esta peza n\u00f3tase na ruptura co dramatismo co que ata ent\u00f3n se trataba esta iconograf\u00eda, que sempre amosaba a gran dor da nai co fillo morto nos seus brazos. Michelangelo, non obstante, realizou unha Virxe, serena, concentrada e extremadamente moza, e un Cristo que parece que estea durmido e sen mostras no seu corpo de padecer ning\u00fan martirio: o artista desprazou toda clase de visi\u00f3n dolorosa con tal de conseguir que o espectador reflexionase diante do gran momento da morte.\n\u00c9 a \u00fanica obra de Michelangelo que asinou: f\u00edxoo na cinta que atravesa o peito da Virxe: \nUn \"Crucifixo\" de marfil, datado contra os anos 1496-1497, foi atribu\u00eddo recentemente a Michelangelo. Esta imaxe at\u00f3pase no mosteiro de Montserrat e representa, segundo o historiador Anscari M. Mund\u00f3, a \u00faltima agon\u00eda de Cristo, coa cabeza inclinada cara \u00e1 dereita, a boca aberta e os ollos case pechados; est\u00e1 coroado de espi\u00f1as, de corpo xove cos brazos abertos, espido e protexido cun pano de pureza pregado con dobras irregulares que suxeita un cord\u00f3n con d\u00faas voltas. Presenta unha anatom\u00eda moi realista e mostra a ferida \u00e1 dereita das costelas. Mide 58,5\u00a0cm de altura. Crese que foi adquirido polo abade Antoni Maria Marcet no ano 1920 durante unha viaxe a Roma, crendo que era unha obra de Ghiberti. Desde o ano 1958 at\u00f3pase sobre o altar maior da bas\u00edlica de Montserrat.\nRetorno a Toscana.\nVolveu a Florencia na primavera de 1501, logo de cinco anos ausente da Toscana. Con Savonarola morto, en Florencia declarouse unha nova rep\u00fablica gobernada por un \"gonfaloniere\", Piero Soderini, un admirador de Michelangelo que lle fixo un dos encargos m\u00e1is importantes da s\u00faa vida, o \"David\". Puxo \u00e1 s\u00faa disposici\u00f3n un gran bloque de m\u00e1rmore abandonado que fora empezado por Agostino di Duccio en 1464 e que se atopaba en Santa Mar\u00eda dei Fiore. Vasari explica que cando lle fixo o encargo, o gobernante pensaba que o bloque era inservible e pediulle que fixese todo o posible por darlle forma. Michelangelo realizou un modelo en cera e p\u00faxose a esculpir no mesmo lugar onde estaba situado o bloque sen deixar que ningu\u00e9n vise o seu traballo durante os m\u00e1is de dous anos e medio que tardou en rematalo.\nNa escultura representou a David na fase anterior \u00e1 loita con Goliat, cunha mirada cargada de incerteza na que se personifica simbolicamente a defensa da cidade de Florencia contra os seus inimigos. Os florentinos viron o \"David\" como un s\u00edmbolo vitorioso da democracia. Esta obra mostra todos os co\u00f1ecementos e estudos do corpo humano acadados por Michelangelo ata esa data. A t\u00e9cnica empregada foi descrita as\u00ed por Benvenuto Cellini:"}
{"id": "20036", "revid": "12452", "url": "https://gl.wikipedia.org/wiki?curid=20036", "title": "Cat\u00f3lico", "text": ""}
{"id": "20037", "revid": "127505", "url": "https://gl.wikipedia.org/wiki?curid=20037", "title": "Prehistoria", "text": "A Prehistoria \u00e9 o per\u00edodo de tempo que vai desde o inicio da evoluci\u00f3n humana at\u00e9 os primeiros testemu\u00f1os escritos. Xa que o comezo da Prehistoria est\u00e1 marcado pola aparici\u00f3n do ser humano non se pode aplicar este comezo ao mesmo tempo en todo o mundo; en \u00c1frica p\u00f3dese datar en torno aos dous mill\u00f3ns seiscentos mil anos, no Medio Oriente algo menos dun mill\u00f3n oitocentos mil anos, en Asia e Europa arredor dun mill\u00f3n de anos de antig\u00fcidade, no resto do mundo estar\u00eda por baixo dos 50.000 anos.\nPrehistoria, historia e arqueolox\u00eda.\nDende o punto de vista m\u00e1is tradicional, consid\u00e9rase que a Prehistoria \u00e9 unha especialidade cient\u00edfica que estuda, por medio da escavaci\u00f3n, os datos deste per\u00edodo da Historia que precedeu \u00e1 invenci\u00f3n da escritura. Os restos arqueol\u00f3xicos son a principal fonte de informaci\u00f3n e para estudalos util\u00edzanse numerosas disciplinas auxiliares, coma a f\u00edsica nuclear para efectuar dataci\u00f3ns absolutas, a an\u00e1lise por espectr\u00f3metro de masas de compo\u00f1entes l\u00edticos, cer\u00e1micos ou met\u00e1licos, a xeomorfolox\u00eda, a edafolox\u00eda, a tafonom\u00eda, a trazalox\u00eda, para as pegadas de uso, a paleontolox\u00eda, a paleobot\u00e1nica, a estat\u00edstica non param\u00e9trica, a etnograf\u00eda, a paleoantropolox\u00eda, a topograf\u00eda e o debuxo t\u00e9cnico, entre outras moitas ciencias e t\u00e9cnicas. De maneira que hai un gran n\u00famero de persoas que consideran a Prehistoria coma unha especialidade dentro da Historia, pero con moitas m\u00e1is t\u00e9cnicas e disciplinas.\nA metodolox\u00eda de base para a obtenci\u00f3n de datos na Prehistoria \u00e9 a Arqueolox\u00eda, polo que ata hai moi pouco Prehistoria e Arqueolox\u00eda confund\u00edanse constantemente. Nos \u00e1mbitos acad\u00e9micos da Europa continental, a Prehistoria \u00e9 unha especialidade da Historia, sendo habitual que haxa departamentos de Prehistoria dentro das facultades de Historia e tam\u00e9n \u00e9 normal que o financiamento das investigaci\u00f3ns corra a cargo de instituci\u00f3ns de orientaci\u00f3n human\u00edstica ou da propia administraci\u00f3n estatal. En cambio, en Am\u00e9rica e nas Illas Brit\u00e1nicas, a Prehistoria est\u00e1 supeditada \u00e1 Arqueolox\u00eda (Arqueolox\u00eda procesual), a cal, \u00e1 s\u00faa vez, se ve normalmente como unha especialidade da Antropolox\u00eda, cuxo alcance, en calquera caso, non se limita \u00e1s fases preliterarias da Historia, sen\u00f3n a calquera per\u00edodo pret\u00e9rito, a\u00ednda que sexa moi recente. Ademais, a organizaci\u00f3n dos departamentos de Arqueolox\u00eda anglosax\u00f3ns adoita ser diferente ao asociarse a mi\u00fado \u00e1s Ciencias Naturais, inclu\u00edndo laboratorios propios e sistemas de financiamento ligados a organismos enfocados a tales ciencias (en Estados Unidos, por exemplo, a National Science Foundation e en Gran Breta\u00f1a o Natural Environment Research Council) ou fundaci\u00f3ns m\u00e1is relacionadas co sector privado.\nOs \u00faltimos estadios da Prehistoria, a Protohistoria, englobar\u00edan, segundo algunhas interpretaci\u00f3ns, os per\u00edodos sen escritura de certas culturas contempor\u00e1neas dos pobos hist\u00f3ricos, cuxos textos dan unha informaci\u00f3n adicional sobre estes grupos \u00e1grafos, e segundo outras, aquelas sociedades en proceso de formaci\u00f3n dun estado, pero que non te\u00f1en escritura. Estas definici\u00f3ns son bastante limitadas, sendo a primeira escasamente \u00fatil f\u00f3ra do \u00e1mbito europeo. As\u00ed, debido \u00e1 complexidade do concepto, \u00e9 pouco utilizado, e as culturas protohist\u00f3ricas adoitan inclu\u00edrse tanto no estudo da Prehistoria como nos primeiros momentos da Historia antiga.\nPrehistoria en \u00c1frica.\n\u00c1frica \u00e9 o berce da humanidade, e actualmente tam\u00e9n o continente no que m\u00e1is poboaci\u00f3n contin\u00faa utilizando tecnolox\u00edas prehist\u00f3ricas. Resulta sinxelo conclu\u00edr que a prehistoria de \u00c1frica \u00e9 a m\u00e1is longa e complexa de todo o mundo. Pero isto non se viu sempre as\u00ed, xa que durante o s\u00e9culo XIX e ata mediados do XX se cr\u00eda que a nosa orixe era asi\u00e1tica. Esta teor\u00eda deb\u00edase a que os f\u00f3siles de hom\u00ednidos m\u00e1is antigos dos que se ti\u00f1a constancia daquela proced\u00edan de al\u00ed: o Home de Xava e o de Pequ\u00edn. Tal visi\u00f3n cambiou radicalmente cos traballos realizados en \u00c1frica austral e oriental; os publicados a partir dos anos cincuenta do s\u00e9culo XX remontaron a antig\u00fcidade dos f\u00f3siles africanos de Australopithecus e Homo a hai catro mill\u00f3ns de anos.\n\u00c1frica subsahariana.\nNa \u00c1frica subsahariana naceron e evolucionaron boa parte das especies de hom\u00ednidos antepasados nosos. De al\u00ed sa\u00edu o Homo ergaster para colonizar Asia e Europa, o Homo antecessor cara \u00e1 Pen\u00ednsula Ib\u00e9rica e, finalmente, o Homo sapiens para estenderse por todo o mundo. Posteriormente, no coraz\u00f3n do continente floreceron importantes culturas que foron decaendo, unhas pola s\u00faa propia din\u00e1mica interna e, outras pola continua sangr\u00eda provocada pola explotaci\u00f3n colonial e/ou escravista, que comezou na \u00e9poca dos cartaxineses, e foi perpetuada polos romanos, os \u00e1rabes e os europeos (estes \u00faltimos a partir da Idade Moderna).\nPaleol\u00edtico da \u00c1frica subsahariana.\nNa \u00c1frica subsahariana para o Paleol\u00edtico, adoita utilizarse a periodizaci\u00f3n anglosaxoa, a\u00ednda que esta obvia toda a fase de desenvolvemento correspondente ao x\u00e9nero Australopithecus:\nIdade dos Metais na \u00c1frica subsahariana.\nA metalurxia na rexi\u00f3n subsahariana non pasou polas cl\u00e1sicas fases do Vello Mundo, isto \u00e9 (cobre, bronce e ferro, aparecendo s\u00f3 evidencias de fundici\u00f3n do ferro e nunhas datas moi temper\u00e1s respecto a Europa. Ata mediados dos anos setenta do s\u00e9culo XX relacion\u00e1base a expansi\u00f3n ling\u00fc\u00edstica do grupo bant\u00fa por \u00c1frica central e austral (a partir do s\u00e9culo\u00a0V\u00a0a. C. e \u00e1 custa de, sobre todo, as linguas xoisanas) coa do metal. Pero os datos arqueol\u00f3xicos posteriores desmentiron este modelo de tradici\u00f3n colonialista. As\u00ed, as dataci\u00f3ns m\u00e1is antigas relacionadas con artefactos f\u00e9rreos sit\u00faanse contra o 1800\u00a0a. C. no que actualmente \u00e9 o deserto de N\u00edxer. Sobre o 1300\u00a0a. C. para alg\u00fans puntos da \u00c1frica oriental, o 900\u00a0a. C. na zona do Congo e o 500\u00a0a. C. en Zambia e Cimbabue.\nO proceso ling\u00fc\u00edstico bant\u00fa est\u00e1 a\u00ednda lonxe de ser ben comprendido e os estudosos soste\u00f1en diversas teor\u00edas acerca da s\u00faa x\u00e9nese e desenvolvemento. Pode ser que os Nok de Nixeria, que viv\u00edan nos vales dos r\u00edos N\u00edxer e Benue, e eran capaces de fundir e forxar o ferro hai 2.500 anos estean relacionados coa orixe dos bant\u00fas, a\u00ednda que non existen probas.\nA\u00ednda que a maior\u00eda dos grandes reinos de \u00c1frica centro-occidental mantiveron fortes lazos de dependencia comercial coas \u00e1reas isl\u00e1micas do norte, xa hist\u00f3ricas, as s\u00faas fontes narrativas seguiron estando baseadas nas tradici\u00f3ns orais. Existen noticias deles grazas aos viaxeiros e misioneiros musulm\u00e1ns que alcanzaron o centro do continente e deixaron constancia nos seus escritos. Ese foi o caso dun xe\u00f3grafo que descubriu no s\u00e9culo VIII o imperio de Ghana. Os rexistros orais pux\u00e9ronos por escrito en \u00e1rabe grazas a historiadores de Tombuct\u00fa, que durante o s\u00e9culo XVII recolleron tradici\u00f3ns que se remontaban aos s\u00e9culos XIII-XIV, relacionadas co imperio de Mal\u00ed. En cambio, do imperio Monomotapa, que floreceu entre os s\u00e9culos XI e XV grazas aos contactos comerciais cos musulm\u00e1ns asentados na costa do oc\u00e9ano \u00cdndico, non hai documentos escritos ata a chegada dos portugueses.\nNoroeste de \u00c1frica.\nA \u00c1frica mediterr\u00e1nea tivo, durante a Idade da Pedra, unha periodizaci\u00f3n equivalente \u00e1 europea, Paleol\u00edtico e Neol\u00edtico. Despois, a influencia da civilizaci\u00f3n exipcia e a chegada de colonizadores fenicios aceleraron o ritmo evolutivo respecto a Europa.\nPrehistoria en Oriente Pr\u00f3ximo.\nNo ambiente coloquial, ad\u00f3itase utilizar indistintamente as expresi\u00f3ns \"Oriente Medio\" e \"Oriente Pr\u00f3ximo\" para designar a rexi\u00f3n do Oriente m\u00e1is pr\u00f3xima a Europa, que \u00e9 sin\u00f3nimo de Asia sudoccidental. En calquera caso, dende o punto de vista hist\u00f3rico, Oriente Pr\u00f3ximo denomina unha zona nuclear, a cal irradiou continuas innovaci\u00f3ns e cambios que influ\u00edron decisivamente no desenvolvemento tecnol\u00f3xico e social de toda Eurasia.\nMesol\u00edtico en Oriente Pr\u00f3ximo.\nComezou ao finalizar a \u00faltima glaciaci\u00f3n. A caza e a recolecci\u00f3n seguiron sendo b\u00e1sicas para a supervivencia humana (invent\u00e1ronse o arco e as frechas) pero, nalgunhas rexi\u00f3ns, os n\u00f3mades f\u00f3ronse transformando en semisedentarios, a caza especializouse nunhas poucas especies, intensific\u00e1ndose, e a recolecci\u00f3n converteuse nunha actividade forraxeira organizada. As\u00ed xurdiron os grupos mesol\u00edticos m\u00e1is significativos da rexi\u00f3n: os natufienses, que viv\u00edan en pequenos poboados, asociados a silos, e posu\u00edan diversas ferramentas para a colleita e elaboraci\u00f3n de cereais panificabeis.\nNeol\u00edtico en Oriente Pr\u00f3ximo.\nDatado cara ao 8000\u00a0a. C. na rexi\u00f3n denominada Crecente F\u00e9rtil, \u00e9 dicir, Mesopotamia (hoxe Iraq) e Cana\u00e1n (actualmente Siria, Israel e Palestina), onde se domesticaron algunhas das especies de animais b\u00e1sicas para dar lugar aos inicios da gandar\u00eda e comezouse a cultivar certas plantas sen as que non se entender\u00eda a agricultura. Ademais:\nIdade dos Metais en Oriente Pr\u00f3ximo.\nA\u00ednda que no Pr\u00f3ximo Oriente o desenvolvemento da metalurxia do bronce coincidiu coa aparici\u00f3n de documentos escritos e o nacemento das primeiras civilizaci\u00f3ns (deixando sen sentido tratar a Idade dos Metais coma unha etapa prehist\u00f3rica global), a fase calcol\u00edtica segue a ser a\u00ednda prehist\u00f3rica.\nIdade do Cobre en Oriente Pr\u00f3ximo.\nO Calcol\u00edtico ou Eneol\u00edtico \u00e9 a Idade do Cobre (en grego cobre dise \u03a7\u03b1\u03bb\u03ba\u03cc\u03c2 = \"\u00abkhalk\u00f3s\u00bb\"). O cobre comezou a ser utilizado durante o Neol\u00edtico en forma de obxectos martelados a partir de pebidas de metal nativo. As primeiras evidencias corresponden \u00e1 cova de Shanidar (montes Zagros, Iraq), onde se atoparon colgantes feitos con doas de cobre en niveis correspondentes ao 9500\u00a0a. C., ou sexa, do Neol\u00edtico inicial. Empezou a ser fundido no sur de Anatolia e o Curdist\u00e1n durante o VI\u00a0milenio\u00a0a.C. para realizar punz\u00f3ns, agullas e adornos, mentres se segu\u00edan utilizando as mesmas ferramentas l\u00edticas (ou doutros materiais) do Neol\u00edtico, xa que os artefactos met\u00e1licos eran menos eficaces que os de s\u00edlex ou obsidiana.\nEn Mesopotamia a metalurxia do cobre e a do chumbo aparecen nos complexos culturais de Samarra (Iraq) e Tell-Halaf (Siria), cara a mediados do VI\u00a0milenio\u00a0a. C. En ambos empez\u00e1rase a practicar a agricultura de regad\u00edo e elabor\u00e1ronse cer\u00e1micas feitas a man de alta calidade. Os grupos halafienses constru\u00edron santuarios, realizaron pequenas esculturas e utilizaban selos. No sur mesopot\u00e1mico destacan o sitio arqueol\u00f3xico de Eridu, onde se constru\u00edu un templo de pequeno tama\u00f1o, e El Obeid, que nos legou cer\u00e1mica feita con torno, armas e adornos de metal, as\u00ed como templos monumentais que anticipaban os posteriores cigurat.\nDende o 5000 a. C. en Ugarit (Siria) e dende o 4500\u00a0a. C. en Palestina e Biblos (L\u00edbano) comezaron a manufacturarse pequenas cantidades de obxectos met\u00e1licos que no caso de Biblos non s\u00f3 foron de cobre sen\u00f3n tam\u00e9n de ouro e prata.\nA pesar de que os f\u00f3siles directores desta fase son os obxectos de cobre fundido, a metalurxia non \u00e9 a principal innovaci\u00f3n asociada con este per\u00edodo. Complexos procesos como a intensificaci\u00f3n da produci\u00f3n, a especializaci\u00f3n artesanal ou a estratificaci\u00f3n social provocaron unha serie de fen\u00f3menos que desembocaron na aparici\u00f3n das primeiras sociedades complexas ou pre-estatais, que se transformaron durante o Bronce antigo en estados.\nPrehistoria en Am\u00e9rica.\nA teor\u00eda m\u00e1is aceptada \u00e9 que o poboamento humano de Am\u00e9rica se produciu dende Siberia a trav\u00e9s do estreito de Bering. Alg\u00fans datos apuntan a un poboamento moi temper\u00e1n, polo menos dende hai uns 50.000 anos. Outros cren, en troques, que s\u00f3 hai probas para afirmar que os seres humanos chegaron hai uns 14.000 anos ou pouco m\u00e1is. En calquera caso, o illamento de Am\u00e9rica respecto doutros continentes foi case absoluto (a\u00ednda que se sabe que houbo varias migraci\u00f3ns ao longo da Prehistoria), o que xustifica que non se empregue a periodizaci\u00f3n tradicional, sen\u00f3n outra espec\u00edfica adecuada \u00e1 realidade arqueol\u00f3xica deste continente. En 1958, os arque\u00f3logos Gordon Willey e Philip Phillips propuxeron as seguintes etapas:\nPer\u00edodo L\u00edtico ou Paleoindio.\nPoder\u00eda equipararse ao Paleol\u00edtico Superior europeo, comprende dende a chegada dos primeiros americanos (cunha data variable, segundo o paradigma te\u00f3rico defendido) at\u00e9 o comezo do Holoceno. Dentro deste per\u00edodo hai d\u00faas fases:\nPer\u00edodo Arcaico.\nArcaico Temper\u00e1n.\nCara o VIII milenio a. C., a finais da \u00faltima glaciaci\u00f3n, os antigos americanos comezan a experimentar co cultivo de plantas e a crianza de animais, iniciando un longo proceso cara \u00e1s primeiras poboaci\u00f3ns sedentarias. Esta transici\u00f3n foi m\u00e1is no centro-noroeste do Per\u00fa e no sur de M\u00e9xico (as d\u00faas zonas nucleares fundamentais de Am\u00e9rica). Tam\u00e9n aparecen os primeiros poboados estables e numerosas culturas que viven da explotaci\u00f3n intensiva de recursos oce\u00e1nicos dos que son os restos m\u00e1is t\u00edpicos os cuncheiros, grandes mont\u00f3ns de desperdicios de cunchas de moluscos. Progresivamente, as comunidades van dependendo cada vez m\u00e1is dos produtos da agricultura, a gandar\u00eda e da pesca.\nArcaico Tard\u00edo.\n\u00c1 sedentarizaci\u00f3n s\u00e9guelle un proceso de xerarquizaci\u00f3n das comunidades, aparecendo cara ao IV\u00a0milenio\u00a0a. C. as primeiras xefaturas extra-familiares que se van consolidando lentamente en autoridades pol\u00edticas permanentes de aldeas que forman grandes rutas de intercambio econ\u00f3mico por medio do co\u00f1ecemento da astronom\u00eda e dos ciclos agr\u00edcolas.\nConcretamente nos Andes sobresae a cultura de Caral (Per\u00fa), unha data inicial superior ao 2600\u00a0a. C.\n\"D\u00faas vistas do sitio de Caral (Per\u00fa.)\"\nPer\u00edodo Formativo.\nSer\u00eda o equivalente \u00e1 Protohistoria europea, pero m\u00e1is dilatada; inmediatamente despois desta fase aparecen as primeiras formas de escritura e as grandes civilizaci\u00f3ns cl\u00e1sicas coma a dos Maias ou os Moche. Evidentemente, destaca pola aparici\u00f3n da agricultura, a gandar\u00eda, a cer\u00e1mica entre o 4000\u00a0a. C. e o comezo da nosa era. Xorden tam\u00e9n as primeiras sociedades xerarquizadas con formas de goberno relativamente complexas; de feito, hai grandes civilizaci\u00f3ns coma a dos Olmecas en Mesoam\u00e9rica e a Cultura Chav\u00edn en Suram\u00e9rica, que chegan a dominar extensos territorios e a constru\u00edr importantes centros urbanos en torno a santuarios dedicados ao deus Xaguar. Outras culturas salientabeis son as dos Anasazi e similares (Arizona), as\u00ed como a dos \"construtores de Mont\u00edculos\" de Norteam\u00e9rica.\nAlbor da historia americana.\nEn Am\u00e9rica, a utilizaci\u00f3n de cobre nativo rem\u00f3ntase ao 900\u00a0a. C.; pouco despois comeza unha metalurxia aut\u00e9ntica, baseada no cobre e, sobre todo, no ouro e a prata. O bronce non aparece at\u00e9 pouco antes do ano 900. O ferro non se co\u00f1eceu at\u00e9 a chegada dos europeos. M\u00e1is arriba expl\u00edcase como durante as fases finais dos olmecas, ao comezar a nosa era, naceu a escritura en Mesoam\u00e9rica: estariamos, pois, entrando xa na Historia. Isto corrob\u00f3rase co achado recente de certos obxectos extra\u00eddos de zonas onde tiveron lugar asentamentos olmecas (Tabasco e Veracruz, M\u00e9xico) cunha dataci\u00f3n mediante o carbono\u00a014 que sit\u00faa a s\u00faa orixe ao redor do ano 900\u00a0a. C. Estes elementos presentan glifos que, polas s\u00faas caracter\u00edsticas, permitiron supor que o sistema de s\u00edmbolos empregados foi a base da escritura maia, que alcanzou o seu meirande perfeccionamento entre o 200 e o 900\u00a0d.\u00a0C.\n\"Prehistoria de Am\u00e9rica\"\nPrehistoria en Europa.\nEuropa, durante toda a s\u00faa Prehistoria, foi tributaria en boa parte das tradici\u00f3ns culturais de \u00c1frica e Oriente Pr\u00f3ximo. Se exceptuamos a cultura Musteriano|Musteriana e talvez a Auri\u00f1aciense, as\u00ed como o desenvolvemento da arte paleol\u00edtica, o megalitismo, o vaso campaniforme ou a cer\u00e1mica cordada, boa parte da evoluci\u00f3n rexistrada durante esta fase \u00e9 o resultado de importaci\u00f3ns for\u00e1neas. S\u00f3 o desenvolvemento da cultura cl\u00e1sica grecorromana (xa hist\u00f3rica) puxo a Europa \u00e1 altura das grandes civilizaci\u00f3ns doutros continentes.\nIdade da Pedra europea.\nA Idade da Pedra europea segue divid\u00edndose en tres etapas, segundo as propostas de John Lubbock, que en 1865 separou o Paleol\u00edtico e o Neol\u00edtico. A estes uni\u00faselle posteriormente o Mesol\u00edtico/Epipaleol\u00edtico, grazas ao descubrimento do Tardenoisiense por Gabriel de Mortillet, realizado entre 1885 e 1897. A definici\u00f3n das tres Idades da Pedra foi precisada e enriquecida polas propostas de Henri Breuil en 1932. Dende ent\u00f3n, a\u00ednda que se revisaron as referencias e moitos conceptos err\u00f3neos, esta divisi\u00f3n apenas sufriu alteraci\u00f3ns relevantes.\nIdade dos Metais en Europa.\nCalcol\u00edtico europeo.\nAt\u00e9 os anos 70 do s\u00e9culo XX os modelos difusionistas establec\u00edan que a metalurxia chegou a Europa a trav\u00e9s do C\u00e1ucaso e Anatolia no cuarto milenio\u00a0a. C.. Pero as dataci\u00f3ns de carbono-14 demostraron que a balc\u00e1nica era case un milenio m\u00e1is antiga que a dos seus supostos inspiradores e, as\u00ed, investigaci\u00f3ns posteriores estableceron que, cara ao 4000\u00a0a. C., na Pen\u00ednsula balc\u00e1nica xurdira de maneira aut\u00f3ctona unha industria mineiro-metal\u00farxica do cobre asociada a unha rica ourivar\u00eda, nun contorno social que alg\u00fans autores chegaron a denominar a primeira civilizaci\u00f3n europea. Situados entre o Danubio e Tesalia, os focos principais foron Vin\u00e7a, Gumelnitsa, Salcuta, Cucuteni e Tiszapolgar, contempor\u00e1neos dos complexos neol\u00edticos gregos. Os grupos balc\u00e1nicos estend\u00e9ronse pola actual Serbia, Bulgaria, Roman\u00eda, Besarabia, Moldavia, Ucra\u00edna e o resto da conca dos C\u00e1rpatos.\nUn segundo foco metal\u00farxico aut\u00f3ctono sit\u00faase ao sur da Pen\u00ednsula Ib\u00e9rica, en Los Millares (Almer\u00eda, Espa\u00f1a) e Vila Nova (Portugal), desenvolv\u00e9ndose a partir de finais do cuarto milenio\u00a0a. C. e ao longo de todo o terceiro. Ambos os dous grupos mantiveron as tradici\u00f3ns megal\u00edticas funerarias, a\u00ednda que a s\u00faa estrutura social foi, sen d\u00fabida, moito m\u00e1is complexa ca durante o Neol\u00edtico final: os dolmens almerienses pasaron a ser sepulcros de corredor con c\u00e1mara de falsa c\u00fapula, \u00e9 dicir, aut\u00e9nticos tholoi, e apareceron impresionantes estruturas defensivas nas d\u00faas zonas. Tam\u00e9n aqu\u00ed, o modelo difusionista relacionaba o aumento da complexidade social e tecnol\u00f3xica peninsular coa chegada duns m\u00edticos colonizadores orientais. E, ao igual que nos Balc\u00e1ns, as dataci\u00f3ns de carbono-14 estableceron que os materiais occidentais son moito m\u00e1is antigos que aqueles. Ademais, os \u00eddolos oculados, a cer\u00e1mica acanalada ou pintada e as coladas de cobre peninsulares te\u00f1en caracter\u00edsticas propias, diferentes dos supostos modelos orientais. A tese difusionista tivo que ser abandonada e o seu lugar foi ocupado por outra, evolucionista e local.\nTam\u00e9n a finais do cuarto milenio\u00a0a. C. comezou a producirse un aumento da complexidade social no \u00e1mbito do mar Exeo. A\u00ednda que os cambios que se produciron te\u00f1en un claro car\u00e1cter interno, non \u00e9 menos innegable o importante papel que xogaron as redes de intercambio que conectaban o Exeo con Anatolia e Exipto. Estas transformaci\u00f3ns socio-econ\u00f3micas constit\u00faen a base das posteriores culturas cl\u00e1sicas:\nA introduci\u00f3n do cobre no resto de Europa est\u00e1 asociada \u00e1 extensi\u00f3n de dous grandes fen\u00f3menos, claramente diferenciados pero contempor\u00e1neos e que \u00e1s veces se solapan entre si: o vaso campaniforme e a cer\u00e1mica cordada.\nO complexo do vaso campaniforme foi un fen\u00f3meno que afectou practicamente a toda a Europa prehist\u00f3rica (salvo as zonas do leste e os Balc\u00e1ns), pero dun modo desigual e mantendo unha gran diversidade. Supuxo a expansi\u00f3n da metalurxia do cobre \u00e1s \u00e1reas marxinais que a\u00ednda non co\u00f1ec\u00edan este metal. O obxecto m\u00e1is caracter\u00edstico deste horizonte son os \"vasos de cer\u00e1mica de forma acampanada\", con decoraci\u00f3n incisa ou impresa con motivos que var\u00edan en funci\u00f3n das peculiaridades rexionais.\nA cronolox\u00eda do vaso campaniforme e a s\u00faa interpretaci\u00f3n son controvertidas e xerouse ao respecto, e a\u00ednda hoxe, abundante literatura. Os \u00faltimos datos proporcionados pola revisi\u00f3n sistem\u00e1tica das dataci\u00f3ns de carbono-14 en vasos campaniformes de toda Europa permitiron establecer que os m\u00e1is antigos ser\u00edan os encontrados na \u00e1rea do Baixo Texo, en Portugal, cunha cronolox\u00eda que ir\u00eda do 2900 ao 2500\u00a0a. C. Segundo outros autores, a s\u00faa aparici\u00f3n situar\u00edase, en troques, sobre o 2400\u00a0a. C., desaparecendo cara ao 1800\u00a0a. C.\nAs tumbas asociadas ao horizonte campaniforme consisten en fosas individuais nas que se depositaba o cad\u00e1ver en posici\u00f3n contra\u00edda cun enxoval que adoita constar da t\u00edpica cer\u00e1mica campaniforme e outros obxectos non menos caracter\u00edsticos: pu\u00f1ais de ling\u00fceta e subelas biapuntadas, brazaletes de arqueiro, puntas de frecha tipo Palmela, adornos en ouro de diversa entidade (diademas, pendentes) e bot\u00f3ns de \u00f3so perforados en V; sempre en contextos funerarios masculinos.\nOs grupos da cer\u00e1mica cordada eran orixinarios, segundo alg\u00fans, das estepas euroasi\u00e1ticas e, segundo outros, de Centroeuropa. Est\u00e1n relacionados coas linguas indoeuropeas e estend\u00e9ronse por toda a Europa central, n\u00f3rdica e oriental durante o terceiro milenio\u00a0a. C.. Son tam\u00e9n co\u00f1ecidos como Kurg\u00e1ns das estepas, da machada de combate ou dos sepulcros individuais. As s\u00faas caracter\u00edsticas principais ser\u00edan:\nIdade de Bronce en Europa.\nO bronce \u00e9 unha aliaxe de cobre e esta\u00f1o que ten as vantaxes de fundirse a unha temperatura m\u00e1is baixa e ser moito m\u00e1is resistente. Descubriuse no Oriente Pr\u00f3ximo a finais do IV milenio\u00a0a. C. e penetrou en Europa a trav\u00e9s dunha extensa rede de v\u00edas comerciais que percorr\u00edan todo o continente, comunicando a Pen\u00ednsula Ib\u00e9rica ou o mar do Norte coas civilizaci\u00f3ns orientais, xa plenamente hist\u00f3ricas.\nBronce Antigo en Europa.\nEntre 1800\u00a0a. C. e 1500\u00a0a. C. aproximadamente, coincidindo coa plenitude do mundo minoico, Europa comezou a participar nas redes comerciais creadas pola demanda de materias primas por parte das civilizaci\u00f3ns do Pr\u00f3ximo Oriente e do Exeo. O \u00e1mbar do B\u00e1ltico, o cobre do baixo Danubio e Huelva, o esta\u00f1o de Cornualla e Galicia, o ouro de Irlanda, os metais preciosos de Andaluc\u00eda e o acibeche de Gran Breta\u00f1a, eran intercambiados por armas e ferramentas de bronce, ornamentos de ouro e prata, ou perlas exipcias de faianza azul. Entre as culturas arqueol\u00f3xicas deste per\u00edodo destacar\u00edan a de Unetice, a dos t\u00famulos armoricanos e a de Wessex. Nas illas brit\u00e1nicas, durante esta \u00e9poca, seguiron tendo grande importancia os santuarios megal\u00edticos denominados \"\u00abhenges\u00bb\", centros culturais coma o mesmo Stonehenge.\nA maior parte dos restos desta \u00e9poca son monumentos funerarios de tipo tumulario pertencentes, a xulgar pola alta proporci\u00f3n de armas e a gran riqueza dalg\u00fans, \u00e1s oligarqu\u00edas guerreiras locais, que deb\u00edan co\u00f1ecer o carro de combate e viv\u00edan en poboados fortificados. Os enxovais comp\u00fa\u00f1anse, fundamentalmente, dos caracter\u00edsticos pu\u00f1ais triangulares de pomo macizo, as machadas planas e as machadas-maza de combate de bronce; tam\u00e9n aparecen ornamentos met\u00e1licos coma os brazaletes, as l\u00fanulas ou \"pectorais\", xerras de ouro ou prata repuxados, \u00e1mbar e perlas de faianza exipcias. Alg\u00fans t\u00famulos chegan a ser tan ricos que motivaron que se lles denominase \u00abtumbas reais\u00bb: as de \"Leki Male\" (Polonia) e \"Leubingen\" (Austria), dos grupos de Unetice; a de \"Kernonen\" (Francia), dos t\u00famulos armoricanos; ou a de \"Bush Narrow\" (Inglaterra), pertencente a Wessex. En certas zonas do norte de Italia, os terreos pantanosos preservaron multitude de obxectos de coiro, piraguas de madeira, arcos de gran tama\u00f1o, rodas de carro e arreos en \u00f3so.\nNa pen\u00ednsula Ib\u00e9rica, a partir de 1700\u00a0a. C. comezou a despuntar a denominada Cultura arg\u00e1rica, na \u00e1rea onde se desenvolvera a de Los Millares), a\u00ednda que daquela s\u00f3 cunha pequena \u00e1rea de influencia e numerosas pervivencias calcol\u00edticas. \u00c9 unha etapa temper\u00e1, chamada tradicionalmente \"\u00abFase A\u00bb\" na que destacan os enterramentos en cista cun enxoval que se quixo relacionar con influencias do Mediterr\u00e1neo oriental, pero que terminou revel\u00e1ndose como aut\u00f3ctono.\nBronce Medio en Europa.\nO Bronce Medio transcorreu, m\u00e1is ou menos, entre 1500\u00a0a. C. e 1200\u00a0a. C., o que significa que coincide co apoxeo da civilizaci\u00f3n mic\u00e9nica. Destaca en Centroeuropa a cultura dos T\u00famulos, un complexo que derivou de Unetice, con poboados non moi grandes, de vivendas de madeira, edificados sobre outeiros de f\u00e1cil defensa e protexidos por murallas e foxos. Os enterramentos eran tumularios (de al\u00ed a s\u00faa denominaci\u00f3n), con t\u00famulos m\u00e1is monumentais que na etapa anterior, a mi\u00fado agrup\u00e1banse en grandes necr\u00f3poles e a incineraci\u00f3n foi cada vez m\u00e1is habitual. Na \u00e1rea da Pen\u00ednsula It\u00e1lica desenvolv\u00e9ronse a cultura das Terramaras e a cultura Apen\u00ednica, ambas as d\u00faas de forte influencia balc\u00e1nica, as\u00ed como a \"cultura S\u00edcula\", m\u00e1is pr\u00f3xima ao mundo mic\u00e9nico, que xa colonizara as Illas Eolias nesa fase.\nUnha das novidades m\u00e1is notables respecto do Bronce antigo \u00e9 a aparici\u00f3n de aut\u00e9nticas espadas con longas follas e sistemas de enmangue m\u00e1is efectivos que os remaches: empu\u00f1aduras de ling\u00fceta con mangos \u00e1s veces ricamente decorados con materiais perecedoiros coma coiro, \u00f3so e madeiras de diversos tons, que poden ter incrustaci\u00f3ns de ouro e \u00e1mbar, e que, afortunadamente, se conservaron nalg\u00fans exemplares da zona n\u00f3rdica. As\u00ed mesmo aparecen puntas de lanza tubulares e machadas de tal\u00f3n.\nNo referente aos adornos met\u00e1licos, a s\u00faa variedade \u00e9 innumer\u00e1bel: brazaletes espiraliformes, nocelleiras, colgantes, alfinetes, aneis, pendentes, pasadores, broches etc. Menci\u00f3n especial merecen os torques retorcidos irlandeses, que dende a s\u00faa rexi\u00f3n orixinaria, se difundiron por toda Europa, recibindo o nome de Torques de Tara en honor a este santuario ga\u00e9lico, o Outeiro de Tara. Unha obra excepcional, que supera o cualificativo de mero ornamento, \u00e9 o Carro solar de Trundholm (chimpado como ofrenda ao fondo dun pantano en Dinamarca).\nNa Pen\u00ednsula Ib\u00e9rica a cultura de El Argar alcanzou naqueles momentos a s\u00faa fase de plenitude, desenvolv\u00e9ndose no sueste da actual provincia Almer\u00eda e zonas lim\u00edtrofes. O n\u00famero de asentamentos localizados revela un forte aumento demogr\u00e1fico respecto da etapa millarense. Eran poboados fortemente protexidos, constru\u00eddos en sitios altos facilmente defend\u00edbeis, con grosas murallas e \u00e1reas restrinxidas tipo acr\u00f3pole. Os enterramentos eran individuais e dentro das vivendas; mentres que na fase anterior se realizaban en \"cistas\", nesta pasaron a ser en grandes \u00e1mboas ou pithoi, con enxovais moi diversos que delatan unha complexa estratificaci\u00f3n social. Tal estratificaci\u00f3n refl\u00edctese tam\u00e9n na organizaci\u00f3n interna dos poboados e na xerarqu\u00eda urbana. A\u00ednda que El Argar non chegou nunca a formar un aut\u00e9ntico estado, debeu xerar algunha forma pol\u00edtica de car\u00e1cter pre-estatal. As formas cer\u00e1micas arg\u00e1ricas son moi diferentes das do resto de Europa occidental, con vasos carenados e altas copas sen decoraci\u00f3n. O resto do enxoval vai composto por brazaletes, doas de \u00e1mbar, espadas (tam\u00e9n diferentes, pois mante\u00f1en o sistema de mango macizo suxeito con remaches), alabardas, brazaletes, ornamentos de \u00e1mbar, alfinetes e uns inconfund\u00edbeis diademas de prata.\nA\u00ednda que o mundo arg\u00e1rico se circunscribiu \u00e1s actuais provincias de Almer\u00eda e Murcia, as\u00ed como parte das de M\u00e1laga e Granada, toda a metade sur da pen\u00ednsula Ib\u00e9rica se viu afectada pola s\u00faa influencia, moi clara na cultura de Atalaia (sur de Portugal) e na cultura das Motillas (A Mancha). A medida que nos desprazamos cara ao norte, a influencia arg\u00e1rica faise m\u00e1is difusa, a\u00ednda que se constatou que houbo relaci\u00f3ns comerciais coas rexi\u00f3ns setentrionais. Na zona galego-portuguesa parece que houbo grupos moi relacionados co \"mundo atl\u00e1ntico\", como o demostran as s\u00faas manifestaci\u00f3ns art\u00edsticas (os petr\u00f3glifos) ou os atesouramentos (coma o tesouro de Caldas de Reis, Pontevedra, con m\u00e1is de 25\u00a0kg de obxectos met\u00e1licos fabricados con ouro aluvial da Pen\u00ednsula pero con paralelos bret\u00f3ns e irlandeses, e que est\u00e1 considerado a maior acumulaci\u00f3n de ouro da Prehistoria europea). Na Meseta hai unha serie de sitios arqueol\u00f3xicos (\"Los Tolmos de Caracena\" en Soria, \"Cogeces del Monte\" en Valladolid, \"Abia de la Obispal\u00eda\" en Cuenca, e outros m\u00e1is) que permiten falar dun horizonte denominado Protocogotas (ou tam\u00e9n Cogeces) que acusa, indistintamente, a influencia arg\u00e1rica e atl\u00e1ntica, sobre un substrato epicampaniforme.\nBronce final en Europa.\nNas Baleares, e sobre todo en Mallorca e Menorca, desenvolveuse a primeira fase da cultura talai\u00f3tica (que alcanzou a s\u00faa plenitude durante a Idade de Ferro), caracterizada pola arquitectura cicl\u00f3pea nunha serie de edificios coma os talaiots (ou torres), as taulas e as navetas. Este fen\u00f3meno relacionouse coa cultura nur\u00e1xica de Sarde\u00f1a. Co\u00f1\u00e9cense poboados amurallados (coma o de Ses Paisses) que albergan talaiots, barrios de vivendas de cachotar\u00eda e inhumaci\u00f3ns debaixo do piso; hai tam\u00e9n construci\u00f3ns culturais en chanzos (talvez templos) e, incluso, acr\u00f3poles amuralladas en lugares de dif\u00edcil acceso.\nIdade de Ferro en Europa.\nCham\u00e1selle Idade de Ferro ao per\u00edodo no que se desenvolveu a metalurxia do ferro, metal m\u00e1is duro que a aliaxe de bronce e un dos elementos m\u00e1is abundantes do noso planeta. Os primeiros artefactos de ferro fundido datan do III\u00a0milenio\u00a0a. C. e foron achados en Anatolia. A Europa comezaron a chegar a partir do 1200\u00a0a. C., durante o Bronce Final.\nA pesar de que os minerais de ferro son moi abundantes, a s\u00faa siderurxia require unha tecnolox\u00eda complexa e diferente \u00e1 doutros metais co\u00f1ecidos daquela (refinado, fundido, forxado e temperado), o que obstaculizou a s\u00faa difusi\u00f3n: durante moitos s\u00e9culos o ferro foi m\u00e1is un obxecto de prestixio que unha materia prima utilizada en ferramentas de uso habitual, polo que o bronce non foi desbancado rapidamente. O ferro non se xeneralizou en Europa at\u00e9 aproximadamente o ano 800\u00a0a. C. e na maior parte do continente esta fase finalizar\u00eda coa romanizaci\u00f3n, excepto no norte de Alema\u00f1a e en Escandinavia, onde persistiu representada nas culturas de Jastorf e viquinga, respectivamente (os viquingos at\u00e9 ao redor do ano 1000 da nosa era).\nAt\u00e9 o s\u00e9culo VIII\u00a0a. C. s\u00f3 o Mediterr\u00e1neo oriental entraba dentro dos par\u00e1metros hist\u00f3ricos. O ano 776\u00a0a. C. \u00e9 subli\u00f1ado polos antigos gregos como o da s\u00faa primeira Olimp\u00edada, \u00e9 dicir, o comezo da s\u00faa historia. Por esas mesmas datas, na Pen\u00ednsula It\u00e1lica, a cultura de Villanova, unha variante rexional dos \"campos de urnas\", derivou na civilizaci\u00f3n etrusca. Os romanos sit\u00faan a fundaci\u00f3n da antiga Roma no 753\u00a0a. C.. As\u00ed naceron as civilizaci\u00f3ns cl\u00e1sicas, cada unha das cales ti\u00f1a o seu propio alfabeto, derivados todos do fenicio (tam\u00e9n o ib\u00e9rico). \u00c1 s\u00faa vez, o alfabeto fenicio \u00e9 unha simplificaci\u00f3n do cuneiforme que partiu dun vello silabario da cidade portuaria de Ugarit (actual Ras Shamra, ao norte de Siria), do segundo milenio. Posiblemente os fenicios foron as\u00ed mesmo dinamizadores dos procesos locais que estaban dando lugar \u00e1 formaci\u00f3n en Andaluc\u00eda de Tartessos, unha cultura da que se sabe pouco; entre outras cousas, pode ser que tivese o seu propio sistema de escritura, un amplo desenvolvemento social, cultural e pode ser que estatal. A xulgar polas fontes escritas, as exploraci\u00f3ns fenicias comezaron a finais do segundo milenio, pero non hai constancia arqueol\u00f3xica at\u00e9 o s\u00e9culo VIII\u00a0a. C.. Por esas mesmas datas a primeira onda de colonizadores gregos estableceuse no Mediterr\u00e1neo central, e, no s\u00e9culo seguinte, unha segunda onda alcanzou a pen\u00ednsula Ib\u00e9rica (Emp\u00faries, Hemeroscopio, Mainake). A influencia de fenicios e gregos debeu ser fundamental non s\u00f3 para a difusi\u00f3n da metalurxia do ferro, sen\u00f3n tam\u00e9n para o desenvolvemento dunhas sociedades que entraron as\u00ed na Historia.\nNo resto de Europa acost\u00famase dividir este per\u00edodo en d\u00faas grandes fases:\nHallstatt.\nA cultura de Hallstatt (800 - 450\u00a0a. C.) ou Primeira Idade de Ferro en Europa Central, Francia e os Balc\u00e1ns, consid\u00e9rase a herdeira dos \"campos de urnas\". Esta sociedade estaba dirixida por unhas aristocracias guerreiras reflectidas claramente na riqueza das s\u00faas tumbas: algunhas, polo seu contido e a s\u00faa estrutura, resultan claramente principescas, con ricos enxovais depositados en grandes c\u00e1maras mortuorias de madeira. Nestas, o rito funerario predominante foi o da inhumaci\u00f3n baixo t\u00famulo, que se foi impondo paulatinamente sobre a incineraci\u00f3n, a\u00ednda que esta continuou sendo habitual nas zonas perif\u00e9ricas (onde se acostuma falar de \"campos de urnas tard\u00edos\"). Ao principio o uso do ferro era minoritario, pero a partir do s\u00e9culo VII\u00a0a. C. foise xeneralizando. Estes grupos manti\u00f1an contactos comerciais co Mediterr\u00e1neo e coas estepas do leste europeo, actuando, posiblemente, como intermediarios no comercio do \u00e1mbar e mais o esta\u00f1o co mundo mediterr\u00e1neo.\nLa T\u00e8ne.\nA cultura de La T\u00e8ne (450\u00a0a. C. at\u00e9 a conquista romana) ou Segunda Idade de Ferro en Centroeuropa, Francia, norte de Espa\u00f1a e Illas brit\u00e1nicas. O ferro xeneraliz\u00e1rase e a econom\u00eda diversific\u00e1rase, nacendo o que se denominou cultura c\u00e9ltica. Os asentamentos estaban fortificados e a complexidade dalg\u00fans deles \u00e9 propia de centros proto-urbanos (que os romanos denominaban \"oppidum\"), cunha estratificaci\u00f3n social ben diferenciada, e cunha c\u00faspide ocupada pola nobreza guerreira. Estes arist\u00f3cratas gustaban de ser inhumados en grandes tumbas con enxovais moi ostentosos que incl\u00faen carros de guerra, adornos, xoias, armas e grandes vasos de cer\u00e1mica importados de Grecia e Etruria. A tumba da princesa de Vix \u00e9 o mellor exemplo.\nA pen\u00ednsula Ib\u00e9rica durante a Idade de Ferro.\nA relaci\u00f3n dos tartesios na Primeira Idade de Ferro e dos iberos na segunda con fenicios e helenos actuou de catalizador no desenvolvemento das s\u00faas respectivas sociedades, que poder\u00edan inclu\u00edrse xa dentro da Protohistoria."}
{"id": "20039", "revid": "23204", "url": "https://gl.wikipedia.org/wiki?curid=20039", "title": "Bartolo da Sassoferrato", "text": "Bartolo da Sassoferrato, nado en 1313 e finado en 1357, foi un xurista italiano, un dos m\u00e1is m\u00e1is notables glosadores medievais do dereito romano.\nTraxectoria.\nNaceu en Venatura, preto de Sassoferrato, nas Marcas. Estudou nas universidades de Perugia e Bolo\u00f1a e doutorouse en leis en 1334.&lt;br&gt;\nEn 1339 comezou a dar clases en Pisa, e en 1343 trasladouse a Perugia, onde tivo como alumno a Baldo de Ubaldis. En 1355 o emperador Carlos IV nomeouno \"consiliarius\", logo de participar nunha embaixada en Pisa para el.\nObra.\nBartolo escribiu comentarios de case todas as partes do \"Corpus Iuris Civilis\".&lt;br&gt; \n\"De fluminibus seu Tyberiadis\" \u00e9 un libro sobre as leis relativas aos r\u00edos.&lt;br&gt;\n\"De Insigniis et Armis\", recolle os aspectos legais da her\u00e1ldica&lt;br&gt;\nAdemais desenvolveu moitos conceptos legais novos, que se converteron en parte da lei civil, entre eles o que fai referencia ao conflito entre leis."}
{"id": "20040", "revid": "181", "url": "https://gl.wikipedia.org/wiki?curid=20040", "title": "Apolinar de Laodicea", "text": ""}
{"id": "20041", "revid": "23204", "url": "https://gl.wikipedia.org/wiki?curid=20041", "title": "Florencia", "text": "Florencia (en ) \u00e9 unha cidade italiana, capital da provincia hom\u00f3nima e da rexi\u00f3n da Toscana. Ten 360.364 habitantes, e abrangue 102\u00a0km\u00b2, cunha densidade de 3.453 hab./km\u00b2. Fai fronteira con Bagno a Ripoli, Campi Bisenzio, Fiesole, Impruneta, Scandicci e Sesto Fiorentino. Por ela pasa o r\u00edo Arno.\nNa Idade Media foi un centro art\u00edstico, cultural, comercial, pol\u00edtico, econ\u00f3mico e financeiro moi importante; na idade moderna ocupou o papel de capital do Gran Ducado de Toscana desde 1569 ata 1859 que, co goberno das familias Medici e Lorena, converteuse nun dos estados m\u00e1is ricos e modernos de Italia. As diversas vicisitudes pol\u00edticas, o poder financeiro e mercantil e as influencias en todos os campos da cultura fixeron da cidade un cruce fundamental da historia italiana e europea. En 1865, Florencia foi proclamada capital do Reino de Italia, mantendo esta condici\u00f3n ata 1871, ano que marca o final do \"Risorgimento\" e o paso da capital a Roma.\nO centro universitario (Patrimonio da Humanidade da UNESCO, o centro hist\u00f3rico, desde 1982), \u00e9 considerado o lugar de orixe do Renacemento. En 1986 foi nomeada Capital Europea da Cultura.\n\u00c9 universalmente reco\u00f1ecida como unha das capitais mundiais da arte e da arquitectura, as\u00ed como un destino tur\u00edstico internacional moi visitado, grazas aos seus numerosos monumentos e museos. De inestimable valor son os legados art\u00edsticos, literarios e cient\u00edficos dalg\u00fans dos seus ilustres cidad\u00e1ns, como Dante, Petrarca ou Boccaccio no \u00e1mbito literario; Giotto, Brunelleschi, Donatello, Botticelli, Leonardo da Vinci e Miguel Anxo nas artes figurativas; Lourenzo de Medici e Maquiavelo en ciencia pol\u00edtica; Amerigo Vespucci e Galileo Galilei nas ciencias xeogr\u00e1ficas, astron\u00f3micas e f\u00edsicas."}
{"id": "20042", "revid": "23204", "url": "https://gl.wikipedia.org/wiki?curid=20042", "title": "Florencia (hom\u00f3nimos)", "text": "O top\u00f3nimo Florencia pode referirse a:"}
{"id": "20044", "revid": "23204", "url": "https://gl.wikipedia.org/wiki?curid=20044", "title": "Capela Sistina", "text": "A Capela Sistina \u00e9 unha capela localizada no Palacio Apost\u00f3lico, ao norte da Bas\u00edlica de San Pedro, no Vaticano. Foi constru\u00edda a partir de 1475 e inaugurada o 9 de agosto de 1483 polo Papa Sisto IV. O interior foi redecorado a partir de 1508, baixo encomenda do Papa Xulio II, con frescos de Michelangelo Buonarroti, entre os que se atopa a c\u00e9lebre \"Creaci\u00f3n de Ad\u00e1n\". Michelangelo terminou o seu traballo en 1541, xa baixo o pontificado de Paulo III, coa conclusi\u00f3n da representaci\u00f3n do Xu\u00edzo Final, sobre o altar.\n\u00c9 tam\u00e9n famosa por ser o local onde se re\u00fanen os conclaves e se fan certas cerimonias, como as coroaci\u00f3ns papais.\nA capela ten forma rectangular (40,93 m por 13,41 m, as dimensi\u00f3ns do Templo de Salom\u00f3n, tal como ve\u00f1en descritas no Antigo Testamento). Ten 20,70 metros de altura.\nDespois das obras de restauraci\u00f3n entre 1981 e 1994, coas que se recuperou o brillo orixinal dos tempos de Michelangelo, a capela volveu abrirse ao p\u00fablico que visita o Museo do Vaticano. A pintura do teito da Capela Sistina est\u00e1 no filme \"O tormento e a \u00e9xtase\".\nContexto hist\u00f3rico.\nA virada do \"Quattrocento\" para o \"Cinquecento\" foi un dos momentos m\u00e1is influentes na Historia da Arte Occidental, quizais mundial. Italia, con epicentro en Florenza, deu ao mundo unha ampla gama de xeniais artistas.\nA Capela Sistina \u00e9 un dos locais m\u00e1is propicios para aquilatar a dimensi\u00f3n desta explosi\u00f3n creativa. Para a s\u00faa feitura concorreron os maiores nomes dos que dispu\u00f1a Italia no momento.\nSisto IV, como parte da pol\u00edtica que emprend\u00eda para o restablecemento do prestixio e fortalecemento do papado, convocou en Roma os maiores artistas de Italia. Florencia era o centro de excelencia at\u00e9 ent\u00f3n. De al\u00ed e de Umbr\u00eda vi\u00f1eron os principais artistas, feito que desprazar\u00eda a Roma como capitalidade cultural, que atinxir\u00eda o c\u00e9nit algunhas d\u00e9cadas despois, coa elecci\u00f3n de Xulio II para ocupar a C\u00e1tedra de San Pedro. \nPara a historia da cultura o significado do proxecto e construci\u00f3n da Sistina \u00e9 inmenso, xuntamente coas demais obras encomendadas por Sisto IV. Non s\u00f3 porque marca a perda da capitalidade cultural para Roma, sen\u00f3n por se tratar do ciclo pict\u00f3rico de maior relevo de Italia no final do s\u00e9culo XV, \u201cconstitu\u00edndo al\u00e9n diso un documento inapreciable para observar as virtudes e os l\u00edmites da pintura do \"Quattrocento\"\u201d.\nCon excepci\u00f3n de Ghirlandaio, os pintores que nela deixaron o seu talento avanzaron coa s\u00faa obra \u00f3 s\u00e9culo seguinte e os xenios que mudaron os rumbos da pintura no per\u00edodo est\u00e1n todos estreitamente relacionados con eles: Ghirlandaio fora mestre de Michelangelo; Rafael aprendiz de Pietro Perugino; e polo taller de Andrea del Verrocchio pasaron Leonardo da Vinci, Perugino e Sandro Botticelli.\nArquitectura e decoraci\u00f3n.\nBaccio Pontelli foi o autor do proxecto arquitect\u00f3nico para a construci\u00f3n da capela. Este florentino era un dos responsables da reformulaci\u00f3n e revitalizaci\u00f3n urban\u00edstica que Sisto IV efectuaba en Roma, tendo realizado decenas de obras p\u00fablicas.\nNo proxecto, constru\u00eddo coa supervisi\u00f3n de Giovannino de Dolci entre 1473 e 1484, participaron Perugino, Botticelli, Ghirlandaio, Rosselli, Signorelli, Pinturicchio, Piero di Cosimo, Bartolomeo della Gatta, Rafael e outros. Coroando este festival, alg\u00fans anos despois, un dos maiores xenios art\u00edsticos de todos os tempos: Michelangelo Buonarroti.\nAs dimensi\u00f3ns do proxecto de Baccio Pontelli tiveron como inspiraci\u00f3n as descrici\u00f3ns contidas no Antigo Testamento relativas ao Templo de Salom\u00f3n. A s\u00faa forma \u00e9 rectangular medindo 40,93 m de lonxitude, 13,41 m de largura e 20,70 m de altura. Os numerosos artistas vestiron o seu interior, esculpindo e pintando as s\u00faas paredes, transform\u00e1ndoa nun estupendo e c\u00e9lebre lugar co\u00f1ecido en todo o mundo polas marabillosas obras de arte que encerra.\nUnha fin\u00edsima \"transenna\" de m\u00e1rmore, no que traballaron Mino de Fiesole, Giovanni D\u00e1lmata e Andr\u00e9a Bregno, divide a capela en d\u00faas partes desiguais. Os mesmos artistas levaron a cabo a construci\u00f3n do coro.\nInternamente, as paredes, divididas por cornixas horizontais, presentan 3 niveis: \nFrescos.\nFrescos inspirados en escenas do Antigo e Novo Testamento decoran as paredes laterais, as\u00ed como o teito.\nPrecisamente, na parede esquerda, a partir do altar, est\u00e1n as escenas do Antigo Testamento, que representan:\nNa parte dereita, tam\u00e9n a partir do altar, as escenas do Novo Testamento:\nEntre as xanelas, seis de cada lado, figuran 24 retratos de Papas, pintados por Botticelli, Ghirlandaio e Frai Diamante. Na b\u00f3veda est\u00e1n os famosos frescos de Michelangelo, pintados entre 1508 e 1512. O mesmo artista realizar\u00eda entre os anos de 1535 e 1541, na parede do altar, o \"Xu\u00edzo Final\".\nRafael realizou unha serie de tapicer\u00edas que, en ocasi\u00f3ns especiais, visten as paredes.\nAs escenas de Botticelli.\nBotticelli, o talentoso disc\u00edpulo de Filippino Lippi, exerc\u00eda o seu oficio en Florencia. Chamado a Roma por Sisto IV para a decoraci\u00f3n da capela, al\u00ed executou entre 1481 e 1482 alg\u00fans frescos: '; ' e \"\".\n\"Escenas da Vida de Mois\u00e9s\", fresco de medidas 348\u00a0cm x 558\u00a0cm, \u00e9 a obra m\u00e1is complexa. Botticelli tivo que se empe\u00f1ar para entrelazar os diversos episodios que al\u00ed figuran nunha narrativa ben articulada. O cadro ten certas irregularidades. \u00c9 m\u00e1is apreciado en virtude de detalles illados que polo conxunto. Os episodios est\u00e1n narrados no Libro do \u00c9xodo, cap\u00edtulos II, III e XIII.\n\"O Castigo de Korah\", de 348,5\u00a0cm x 570\u00a0cm, \u00e9 a representaci\u00f3n da narraci\u00f3n contida no Libro dos N\u00fameros, cap\u00edtulo XVI, onde Korah, subleva 250.000 hebreos contra a autoridade de Mois\u00e9s e do seu irm\u00e1n Aar\u00f3n.\n\"Tentaci\u00f3n de Cristo e a Purificaci\u00f3n do Leproso\", de 345,5\u00a0cm x 555\u00a0cm, ilustra as 3 tentaci\u00f3ns de Cristo no deserto e a cura do leproso narradas no Evanxeo de Mateu, cap\u00edtulos IV e VIII. No centro do cadro vese o edificio do Hospital do Santo Esp\u00edrito mandado constru\u00edr por Sisto IV.\nO Teito da Capela Sistina.\nNa realizaci\u00f3n desta grandilocuente obra concorreron amor e odio. Michelangelo ter\u00eda feito este traballo contrariado, convencido que era m\u00e1is un escultor que un pintor. Encargado polo Papa Xulio II, sobri\u00f1o de Sisto IV, para pintar o teito da capela, xulgou ser unha conspiraci\u00f3n dos seus rivais para desvialo da obra para a cal fora chamado a Roma: o mausoleo do Papa. Mais dedicouse \u00e1 tarefa e o fixo con tanta mestr\u00eda que practicamente ofuscou as obras primas dos seus antecesores na empresa. Os frescos no teito da Capela Sistina son, de feito, un dos maiores tesouros art\u00edsticos da humanidade.\n\u00c9 dif\u00edcil acreditar que te\u00f1a sido obra dun s\u00f3 home, pois dispensara os asistentes que contratara inicialmente, insatisfeito coa produci\u00f3n destes, e que mesmo a\u00ednda atopar\u00eda forzas para retornar ao local, d\u00faas d\u00e9cadas despois, e pintar na parede do altar, sacrificando, inclusive, alg\u00fans frescos de Perugino, o \"Xu\u00edzo Final\", entre 1535 e 1541, xa baixo o pontificado de Paulo III.\nA superficie da b\u00f3veda foi dividida en \u00e1reas concib\u00edndose arquitectonicamente o traballo de maneira que resultase nunha articulaci\u00f3n do espazo limitado por piares. Nas \u00e1reas triangulares colocou as figuras de profetas e sibilas; nas rectangulares, os episodios da X\u00e9nese. \nO Xu\u00edzo Final.\nA parede do altar foi destinada a conservar a maior pintura na cal Michelangelo dedicou, desde 1534, todo seu enxe\u00f1o e forza: o \"Xu\u00edzo Final\".\nO fresco ocupa enteiramente a parede de detr\u00e1s do altar. Para a s\u00faa execuci\u00f3n, d\u00faas xanelas foron pechadas e algunhas pinturas da \u00e9poca de Sisto IV apagadas: os primeiros retratos de Papas; a primeira escena da vida de Cristo e a primeira da vida de Mois\u00e9s, unha imaxe da Virxe da Asunci\u00f3n de Perugino, e os frescos das d\u00faas \"lunettes\", onde o propio Michelangelo pintara os ancestrais de Cristo.\nAqu\u00ed, o \"Pai do Barroco\", como queren alg\u00fans, xa ispe de forma marcante os novos rumbos que o artista imprimir\u00e1 na s\u00faa arte. A liberdade en relaci\u00f3n aos c\u00e1nones anteriores, da chamada Alta Renascenza, manif\u00e9stase na rigorosa \"maneira\" coa que trata a figura humana.\nMichelangelo expresa vigorosamente o concepto de Xustiza Divina, severa e implacable en relaci\u00f3n aos condenados. O Cristo, parte central da composici\u00f3n, \u00e9 o Xu\u00edz dos elixidos que soben ao Ceo pola s\u00faa dereita, en canto os condenados, abaixo \u00e1 s\u00faa esquerda, esperan a Caronte e Minos.\nA resurrecci\u00f3n dos mortos e os anxos tocando trompetas completan a composici\u00f3n.\nA pol\u00e9mica da restauraci\u00f3n.\nNo \u00faltimo cuarto do s\u00e9culo XX, obras emprendidas no teito da Capela Sistina coa intenci\u00f3n de recuperar o brillo orixinal do tempo de Michelangelo foron motivo de innumerables controversias.\nA restauraci\u00f3n das obras de arte estaban a se facer ao longo dos anos, e desde a d\u00e9cada de 1960 xa se traballaba nos frescos m\u00e1is antigos. O proxecto m\u00e1is ambicioso, a cargo do restaurador Gianluigi Colalucci, iniciouse en 1979 coa limpeza da parede do altar: o \"Xu\u00edzo Final\".\nDurante este per\u00edodo a capela estivo fechada ao p\u00fablico que visita o Museo do Vaticano - cerca de 3\u00a0000\u00a0000 persoas por ano - s\u00f3 volvendo a ser reaberta o 8 de abril de 1994.\nConclaves.\nOs conclaves que foron realizados na Capela Sistina"}
{"id": "20046", "revid": "1131", "url": "https://gl.wikipedia.org/wiki?curid=20046", "title": "Otelo", "text": "Otelo (\"Othello, the Moor of Venice\") \u00e9 unha obra de Shakespeare escrita ao redor de 1603 e publicada en 1622. \"Otelo\" \u00e9 unha traxedia, como \"Hamlet\", \"Macbeth\" e \"O rei Lear\". Shakespeare escribiu \"Otelo\" probabelmente despois de \"Hamlet\", pero antes das d\u00faas posteriores. A primeira actuaci\u00f3n da que se ten noticia celebrouse o 1 de novembro de 1604 no Whitehall Palace de Londres.\nO personaxe principal, Otelo, pres\u00e9ntase piadosamente a pesar da s\u00faa raza. Isto era pouco habitual na literatura inglesa en tempos de Shakespeare, que describ\u00eda os mouros e outros pobos de pel escura como vil\u00e1ns. Shakespeare evita calquera discusi\u00f3n respecto do islam na obra.\nEn galego publicouno en 2006 a Editorial Galaxia, na traduci\u00f3n de Miguel P\u00e9rez Romero.\nResumo da trama.\nOtelo, que acaba de fuxir con Desd\u00e9mona ao comezo da obra, deixa Venecia para dirixir o ex\u00e9rcito de Venecia en Chipre. Cando Desd\u00e9mona e Casio se unen a Otelo en Chipre, o traidor estandarte Iago convence a Otelo de que Desd\u00e9mona lle foi infiel con Casio. Otelo mata a Desd\u00e9mona cego de ira. A esposa de Iago, Emilia, descobre que a aventura de Desd\u00e9mona con Casio era unha invenci\u00f3n de Iago. Iago mata a Emilia e Otelo suic\u00eddase. Casio goberna Chipre e o castigo de Iago \u00e9 deixado a discreci\u00f3n de Casio.\nVersi\u00f3ns en pel\u00edculas e para \u00f3peras.\nOtelo levouse varias veces \u00e1 gran pantalla, inclu\u00edndo:\nA mesma historia \u00e9 a base para d\u00faas versi\u00f3ns de \u00f3pera, ambas chamadas \"Othello\", de Gioachino Rossini e Giuseppe Verdi."}
{"id": "20048", "revid": "98629", "url": "https://gl.wikipedia.org/wiki?curid=20048", "title": "Sverre Fehn", "text": "Sverre Fehn nado en Kongsberg (Noruega) o 14 de agosto de 1924 e finado o 23 de febreiro de 2009, foi un arquitecto noruegu\u00e9s.\nRecibiu a s\u00faa curta formaci\u00f3n da arquitectura logo da segunda guerra mundial en Oslo, e axi\u00f1a converteuse no l\u00edder dos arquitectos da s\u00faa xeraci\u00f3n.\n\u00c1 idade de 34 anos ga\u00f1ou o seu reco\u00f1ecemento internacional grazas ao dese\u00f1o do Pavill\u00f3n de Noruega na Exposici\u00f3n Universal de Bruxelas de 1958. Nos sesenta fixo dous traballos que marcar\u00edan dous cumes na s\u00faa carreira: o Pavill\u00f3n N\u00f3rdico na Biennale de Venecia e o Museo Hedmark en Hamar, Noruega.Foi profesor na Escola de Arquitectura de Oslo entre 1971 e 1995.\nPero o momento m\u00e1is importante da s\u00faa carreira coma arquitecto chega cando \u00e9 galardonado co Premio Pritzker da Arquitectura no ano 1996 e coa Medalla de Ouro Heinrich Tessenow."}
{"id": "20049", "revid": "839", "url": "https://gl.wikipedia.org/wiki?curid=20049", "title": "Bartolomea Capitanio", "text": "Bartolomea Capitanio, nada en Lovere o 13 de febreiro de 1807 e finada na mesma vila o 26 de xullo de 1833, foi unha relixiosa italiana, santa da Igrexa cat\u00f3lica dende 1950 que celebra a s\u00faa festa o 26 de xullo.\nTraxectoria.\nNaceu no seo dunha familia humilde, estudou coas clarisas da s\u00faa vila e en 1822 obtivo o t\u00edtulo de profesora e comezou a dar clase na escola local, pero dous anos despois abre unha escola na s\u00faa casa para os nenos pobres e traballou tam\u00e9n no hospital local. O 21 de novembro de 1832 fundou con Vicenza Gerosa a Congregaci\u00f3n de Mar\u00eda Meni\u00f1a, actualmente denominada \"Irm\u00e1ns da Caridade das santas Bartolomea Capitanio e Vincenza Gerosa\", pouco despois morr\u00eda de tuberculose."}
{"id": "20050", "revid": "25871", "url": "https://gl.wikipedia.org/wiki?curid=20050", "title": "Bartolomeo di Giovanni", "text": "Bartolomeo di Giovanni , nado en Florencia contra o 1475 e finado contra 1510, foi un pintor italiano. Traballou con Domenico Ghirlandaio na decoraci\u00f3n do altar do Hospital dos Exp\u00f3sitos de Florencia (1488), colaborou tam\u00e9n con Botticelli e traballou nos cuartos dos Borgia en Roma (1492)."}
{"id": "20051", "revid": "85894", "url": "https://gl.wikipedia.org/wiki?curid=20051", "title": "Bartolomeo Veneto", "text": "Bartolomeo Veneto foi un pintor italiano, activo entre 1502 e 1546.\nTraxectoria.\nNaceu en Cremona ou en Venecia, traballou en Venecia e outros lugares do V\u00e9neto e tam\u00e9n na Lombard\u00eda, probablemente foi disc\u00edpulo de Gentile Bellini, comezou realizando pequenas pinturas devocionais e posteriormente especializouse en retratos, as s\u00faas obras m\u00e1is co\u00f1ecidas son \"A tocadora de la\u00fade\", \"Ludovico Martinengo\", \"Cortesana nova\"."}
{"id": "20052", "revid": "839", "url": "https://gl.wikipedia.org/wiki?curid=20052", "title": "Fra Bartolommeo", "text": "Fra Bartolommeo, nado en Florencia en 1472 e finado en Fiesole en 1517, foi un pintor renacentista florentino.\nTraxectoria.\nFoi aprendiz de Cosimo Rosselli e axudante de Girolamo Savonarola. En 1500 entrou na Orde dos Predicadores|orde dos dominicos]] e no convento de San Marcos, pero seguiu a pintar. Foi amigo de Rafael do que aprendeu as regras da perspectiva, quen \u00e1 s\u00faa vez recibiu del lecci\u00f3ns sobre a cor, e por volta de 1500 o retorno a Florencia de Leonardo da Vinci e Michelangelo influenci\u00e1rono fondamente tanto na composici\u00f3n como na presentaci\u00f3n das figuras.\nAs figuras de Bartolommeo son xeralmente pequenas, pero tam\u00e9n ten figuras maiores, como a considerada a s\u00faa mellor obra, \"San Marcos\" ou \"San Sebasti\u00e1n\"."}
{"id": "20054", "revid": "1987", "url": "https://gl.wikipedia.org/wiki?curid=20054", "title": "Francesco Bartolozzi", "text": "Francesco Bartolozzi, nado en Florencia o 21 de setembro de 1725 e finado en Lisboa o 7 de marzo de 1815, foi un gravador italiano.\nTraxectoria.\nNaceu no seo dunha familia de ourives, aprendeu as t\u00e9cnicas do gravado dende neno, perfeccionou os seus co\u00f1ecementos na Academia florentina, ao tempo que aprend\u00eda pintura. Estivo en Venecia para estudar con Joseph Wagner, e al\u00ed executou alg\u00fans traballos de importancia. En Roma realizou unha serie de gravados que representaban escenas da vida de Sant Nilus. En 1764 trasladouse a Londres a petici\u00f3n do bibliotecario real e converteuse no gravador real, en 1768 foi un dos membros fundadores da Real Academia das Artes, dende 1802 foi director da Academia de Lisboa.\nEntre os seus m\u00e1is de 2000 gravados destacan as reproduci\u00f3ns das obras mestras da pintura."}
{"id": "20056", "revid": "98629", "url": "https://gl.wikipedia.org/wiki?curid=20056", "title": "Rosa Parks", "text": "Rosa Louise McCauley Parks, co\u00f1ecida como Rosa Parks e tam\u00e9n como Rosa Lee Parks , nada o 4 de febreiro de 1913 en Tuskegee, no condado de Macon (Alabama) e finada o 24 de outubro de 2005 en Detroit, foi unha muller estadounidense de raza negra, costureira de oficio, que \u00f3 negarse a ceder o seu asento nun autob\u00fas o 1 de decembro de 1955 deu p\u00e9 \u00f3 comezo da protesta contra a segregaci\u00f3n racial (apartheid) nos Estados Unidos de Am\u00e9rica.\nTraxectoria.\nNo 1950, Parks uniuse ao movemento dos dereitos civ\u00eds, para o cal traballou como secretaria, rama da Asociaci\u00f3n Nacional para o Avance do Pobo de Cor (National Association for the Advancement of Colored People), NAACP, en Montgomery (Alabama). O 1 de decembro de 1955, al\u00ed, en Montgomery, Parks negouse a obedecer o chofer dun autob\u00fas p\u00fablico, o cal quer\u00eda obrigala a ceder o seu asento a unha persoa de raza branca. Foi encarcerada pola s\u00faa conduta, acusada de perturbar a orde.\nEn resposta ao encarceramento de Rosa, Martin Luther King, un pastor bautista daquela relativamente desco\u00f1ecido, conduciu a protesta aos autobuses p\u00fablicos de Montgomery, nos que colaborou tam\u00e9n a activista e amiga da infancia de Rosa Parks Johnnie Carr, o que fixo necesario que a autoridade do transporte p\u00fablico terminase a pr\u00e1ctica de segregaci\u00f3n racial nos autobuses. Este suceso iniciou unha vaga de protestas contra a segregaci\u00f3n.\nMentres, no 1956, o caso de Parks chegou finalmente \u00e1 Corte Suprema dos Estados Unidos (a c\u00faspide do poder xudicial estadounidense) que declarou que a segregaci\u00f3n no transporte estaba en contra da constituci\u00f3n estadounidense. Parks converteuse nun s\u00edmbolo do movemento de dereitos civ\u00eds. Mudouse a Detroit (M\u00edchigan) a principios da d\u00e9cada de 1960, onde conseguiu emprego do representante afroamericano John Conyers (dem\u00f3crata por M\u00edchigan) desde 1965 at\u00e9 1988."}
{"id": "20057", "revid": "88215", "url": "https://gl.wikipedia.org/wiki?curid=20057", "title": "Josep Peir\u00f3", "text": "Josep Peir\u00f3 Olives, nado en Badalona en 1917 e finado en Par\u00eds o 28 de outubro de 2005, foi un dirixente anarquista espa\u00f1ol.\nFillo de Joan Peir\u00f3, dirixente anarcosindicalista espa\u00f1ol da CNT que foi Ministro de Industria durante a Segunda Rep\u00fablica Espa\u00f1ola.\nJosep Peir\u00f3 participou como voluntario na guerra civil espa\u00f1ola na fronte de Arag\u00f3n. Fuxiu co seu pai a Francia, cami\u00f1o do exilio, en febreiro de 1939, pouco antes de finalizar a contenda. Participou ao iniciarse a segunda guerra mundial na Resistencia francesa \u00e1 ocupaci\u00f3n nazi e viviu o resto da s\u00faa vida en Par\u00eds."}
{"id": "20058", "revid": "23204", "url": "https://gl.wikipedia.org/wiki?curid=20058", "title": "Segregaci\u00f3n racial", "text": "A Segregaci\u00f3n racial consiste na separaci\u00f3n de grupos de poboaci\u00f3n considerados \"racialmente diferentes\" de forma institucionalizada, o que implica a mi\u00fado unha presunci\u00f3n de inferioridade biol\u00f3xica ou cultural. O apartheid \u00e9 a forma m\u00e1is co\u00f1ecida de segregaci\u00f3n racial, pero non \u00e9 a \u00fanica, houbo e hai segregaci\u00f3n racial en m\u00faltiplas \u00e9pocas e en diversos pa\u00edses do mundo, dende a colocaci\u00f3n dos xudeus en guetos en Europa, os palestinos en campos de refuxiados en Israel, os ind\u00edxenas nos pa\u00edses latinoamericanos, empuxados \u00e1s terras est\u00e9riles ou inh\u00f3spitas, e especialmente en Estados Unidos, onde os negros e outros grupos raciais vense obrigados a vivir en determinados lugares."}
{"id": "20060", "revid": "5863", "url": "https://gl.wikipedia.org/wiki?curid=20060", "title": "Confederaci\u00f3n Nacional do Traballo", "text": "A Confederaci\u00f3n Nacional do Traballo (CNT; en castel\u00e1n: \"Confederaci\u00f3n Nacional del Trabajo\") \u00e9 unha uni\u00f3n confederal de sindicatos aut\u00f3nomos de ideolox\u00eda anarcosindicalista de Espa\u00f1a, adherida \u00e1 organizaci\u00f3n de car\u00e1cter supranacional Asociaci\u00f3n Internacional dos Traballadores (AIT). Por este motivo tam\u00e9n \u00e9 co\u00f1ecida co nome de CNT-AIT. \u00c9 unha organizaci\u00f3n que xogou un papel moi significativo dentro dos movementos sociais relacionados co anarquismo.\nFundada o 30 de outubro de 1910 en Barcelona a partir de grupos organizados en torno \u00f3 sindicato Solidariedade Obreira, recolleu a testemu\u00f1a do esp\u00edrito do movemento anarquista espa\u00f1ol que se traza desde a creaci\u00f3n da Federaci\u00f3n de Traballadores da Rexi\u00f3n Espa\u00f1ola, organizaci\u00f3n que sucedeu a secci\u00f3n espa\u00f1ola da Primeira Internacional.\nCun significativo legado hist\u00f3rico e cultural, a CNT contin\u00faa hoxe participando no movemento obreiro espa\u00f1ol base\u00e1ndose nos principios da autoxesti\u00f3n, o federalismo e a axuda mutua.\nOrganizaci\u00f3n e funcionamento.\nAfiliaci\u00f3n.\nPode pertencer \u00e1 CNT calquera persoa, coa excepci\u00f3n de polic\u00edas, militares ou corpos armados. Non c\u00f3mpre acreditar ningunha ideolox\u00eda para afiliarse, sendo compatible incluso a dobre militancia nun partido pol\u00edtico e o sindicato. Por\u00e9n, as persoas que ocupan cargos en partidos pol\u00edticos non poden facer o mesmo no sindicato. Esta medida t\u00f3mase para evitar que algunha formaci\u00f3n pol\u00edtica poida dirixir ou instrumentalizar a CNT.\nObxectivos.\nComo organizaci\u00f3n sindical, segundo os seus , a CNT pretende:\nOs obxectivos da CNT non se limitan \u00e1 defensa dos intereses da clase obreira, sen\u00f3n que incl\u00faen o desexo dunha transformaci\u00f3n radical da sociedade a trav\u00e9s do sindicalismo revolucionario:\nPara lograr a revoluci\u00f3n social, a organizaci\u00f3n ten esbozado un sistema econ\u00f3mico-social a trav\u00e9s do concepto confederal do comunismo libertario, que consiste nunha serie de ideas xerais propostas para a organizaci\u00f3n dunha sociedade anarquista.\nComo organizaci\u00f3n que se inspira nas ideas libertarias, identif\u00edcase tam\u00e9n coas loitas dos diferentes movementos sociais. Desta maneira, a CNT defende causas alleas \u00f3 mundo laboral como a dignidade das persoas reclu\u00eddas en prisi\u00f3ns, as reivindicaci\u00f3ns ecoloxistas, a loita contra a discriminaci\u00f3n da muller, a oposici\u00f3n \u00f3 militarismo ou a \"okupaci\u00f3n\".\nA CNT \u00e9 unha organizaci\u00f3n de car\u00e1cter internacionalista, pero apoia o dereito \u00e1 autodeterminaci\u00f3n dos pobos e a s\u00faa soberan\u00eda respecto \u00f3s estados:\nEstrutura.\nA estrutura organizativa da CNT est\u00e1 pensada para previr na medida do posible a burocracia e os liderados. \u00c1 dereita am\u00f3sase un esquema b\u00e1sico da devandita estrutura, da que se desenvolven os seus elementos a continuaci\u00f3n.\nSindicatos de ramo e de oficios varios.\nA estrutura de base da CNT son os sindicatos de ramo, que agrupan os traballadores de distintos oficios dentro de cada ramo da produci\u00f3n. Cando non existen vinte e cinco persoas traballando nun mesmo ramo f\u00f3rmase un sindicato de oficios varios (S.OO.VV.), que pode inclu\u00edr traballadores de diferentes oficios e ramos da produci\u00f3n e que require un m\u00ednimo de cinco persoas para a s\u00faa constituci\u00f3n. Se non se chegase tampouco a esa cantidade, p\u00f3dese crear un n\u00facleo confederal.\nO poder de decisi\u00f3n dos sindicatos de ramo e de oficios varios reside na asemblea. As decisi\u00f3ns son tomadas por t\u00f3dolos traballadores do sindicato en cuesti\u00f3n polo sistema da democracia directa e o consenso.\nSecci\u00f3ns sindicais.\nAs secci\u00f3ns sindicais son as asembleas de traballadores do sindicato que se encontran traballando nun mesmo centro de traballo ou empresa. A asemblea da secci\u00f3n sindical elixe unha delegaci\u00f3n da secci\u00f3n sindical, que adoita ser rotativa e que representar\u00e1 as opini\u00f3ns da secci\u00f3n sindical nas reuni\u00f3ns con outros organismos, pero que non ten poder de decisi\u00f3n.\nComit\u00e9 e secretar\u00edas.\nA asemblea escolle un comit\u00e9 que realiza tarefas rutineiras ou administrativas que non requiren a discusi\u00f3n de t\u00f3dolos membros, pero non ten poder de decisi\u00f3n. Os comit\u00e9s poden organizarse a trav\u00e9s de diferentes secretar\u00edas, como por exemplo:\nO n\u00famero de secretar\u00edas pode ser variable, cun m\u00ednimo de tres (as tres primeiras). Forman parte do comit\u00e9 tam\u00e9n as delegaci\u00f3ns das secci\u00f3ns sindicais das empresas do ramo.\nFederaci\u00f3ns e confederaci\u00f3ns.\nA CNT organ\u00edzase de forma an\u00e1rquica, de abaixo a arriba, a trav\u00e9s de diferentes niveis de confederaci\u00f3ns, seguindo o principio federativo.\nFederaci\u00f3ns locais e comarcais.\nOs distintos sindicatos de ramo ou de oficios varios dun mesmo concello constit\u00faen a federaci\u00f3n local de sindicatos que se coordina por medio dun comit\u00e9 local, coas mesmas caracter\u00edsticas e atribuci\u00f3ns dos comit\u00e9s dos sindicatos. O comit\u00e9 local el\u00edxese mediante un pleno local de sindicatos no que os distintos sindicatos de ramo ou de oficios varios env\u00edan delegaci\u00f3ns con acordos por escrito tomados previamente en asemblea.\n\u00c1 s\u00faa vez os sindicatos de concellos pr\u00f3ximos poden agruparse nunha federaci\u00f3n comarcal.\nConfederaci\u00f3ns rexionais.\nAs confederaci\u00f3ns rexionais son a uni\u00f3n de varios sindicatos dun mesmo \u00e1mbito xeogr\u00e1fico de orde rexional. Novamente a estrutura se repite: el\u00edxese un comit\u00e9 rexional co seu secretario xeral e resto de secretar\u00edas nun pleno rexional de sindicatos no que as diferentes federaci\u00f3ns locais env\u00edan delegaci\u00f3ns con acordos por escrito tomados previamente en asemblea.\nA divisi\u00f3n rexional da CNT sufriu alg\u00fans cambios a trav\u00e9s do tempo. A divisi\u00f3n contempor\u00e1nea \u2014non coincidente coa das comunidades aut\u00f3nomas oficiais de Espa\u00f1a\u2014 pres\u00e9ntase a continuaci\u00f3n, xunto co actual mapa confederal da organizaci\u00f3n.\nEn Galiza a Confederaci\u00f3n Rexional Galaica conta actualmente con 7 sindicatos.\nA CNT tam\u00e9n conta cunha rexional exterior con presenza en Par\u00eds, Tolosa e Montpellier (Francia).\nConfederaci\u00f3n nacional ou anarcosindical.\nAs confederaci\u00f3ns rexionais env\u00edan delegaci\u00f3ns nos mesmos termos que nos casos anteriores a un pleno nacional de rexionais, que act\u00faa no \u00e1mbito xeogr\u00e1fico de Espa\u00f1a e que constit\u00fae a confederaci\u00f3n nacional, tam\u00e9n co\u00f1ecida como \"a anarcosindical\". O pleno nacional de rexionais elixe un secretario xeral nacional e unha federaci\u00f3n local como sede do comit\u00e9 nacional. A federaci\u00f3n local \u00e9 \u00e1 que pertence a persoa elixida como secretario xeral. \u00c9 por este motivo que a CNT non conta cunha sede central fixa, sen\u00f3n que vai cambiando dependendo de onde sexa o lugar de traballo do secretario xeral elixido en cada ocasi\u00f3n. \u00c1 esquerda am\u00f3sase unha t\u00e1boa cos \u00faltimos secretarios xerais da CNT. Para unha lista m\u00e1is completa v\u00e9xase Secretario Xeral da CNT.\nO pleno local da federaci\u00f3n local elixida como sede re\u00fanese para designar o resto de secretar\u00edas. O secretario xeral elixido polo pleno nacional de rexionais e as secretar\u00edas escollidas polo pleno local da federaci\u00f3n local que \u00e9 sede, forman o Secretariado Permanente do Comit\u00e9 Nacional (SP-CN) da CNT. O resto do comit\u00e9 nacional f\u00f3rmano as secretar\u00edas xerais de cada rexional. Como todos os comit\u00e9s da CNT, as s\u00faas atribuci\u00f3ns son t\u00e9cnicas ou administrativas, e non pode tomar decisi\u00f3ns.\nCongreso da CNT.\n\u00d3 congreso da CNT acoden representaci\u00f3ns directas dos sindicatos de ramo ou de oficios varios independentemente das escalas locais ou rexionais, con acordos tomados por escrito en asemblea previa. O congreso ten entre as s\u00faas atribuci\u00f3ns decidir sobre a actividade xeral da CNT, e pode nomear un novo comit\u00e9 nacional. Desde a fundaci\u00f3n da CNT en 1910 celebr\u00e1ronse nove congresos, ademais do congreso de constituci\u00f3n da organizaci\u00f3n, como se amosa na t\u00e1boa da dereita.\nO congreso convoca o comit\u00e9 nacional cun ano de antelaci\u00f3n cando hai unha necesidade imperiosa ou existen novas situaci\u00f3ns que haxa que valorar. Tras ratificarse nun pleno nacional de rexionais, pres\u00e9ntanse os temas de discusi\u00f3n e comeza o debate en cada sindicato membro da CNT sete meses antes da data do inicio do congreso.\nPlenos.\nOutra forma de tomar decisi\u00f3ns \u00e9 a trav\u00e9s dos plenos locais, rexionais e congresos, nos que os sindicatos de ramo ou de oficios varios participan directamente enviando delegaci\u00f3ns con acordos tomados previamente por escrito en asemblea. O pleno nacional de rexionais non segue esta regra, pois neste caso acoden distintas delegaci\u00f3ns das confederaci\u00f3ns rexionais con acordos tomados previamente por escrito nos seus respectivos plenos rexionais de sindicatos.\nPlenarias.\nAs reuni\u00f3ns dos diferentes comit\u00e9s (locais, rexionais e nacionais) reciben o nome de plenarias. Nas plenarias non se poden tomar decisi\u00f3ns, sen\u00f3n s\u00f3 levar a cabo cuesti\u00f3ns t\u00e9cnicas e administrativas.\nEstruturas paralelas.\nConferencias.\nAs conferencias son reuni\u00f3ns abertas nas que se discuten asuntos e se expo\u00f1en temas, e serven para pescudar a opini\u00f3n xeral da organizaci\u00f3n nun determinado momento. As discusi\u00f3ns pasan logo \u00f3s sindicatos de base para o seu estudo. Poden acudir a elas persoas represent\u00e1ndose a si mesmas ou a outro organismo ou sindicato, pero non se poden tomar acordos.\nFederaci\u00f3ns de industria.\nAs federaci\u00f3ns de industria coord\u00ednanse segundo similitude de ramo e non xeogr\u00e1fica. A totalidade dos sindicatos da CNT dun ramo da produci\u00f3n forman a federaci\u00f3n nacional de industria dese ramo, diferindo da estrutura de sindicatos de ramo coordinados por federaci\u00f3ns e confederaci\u00f3ns locais e rexionais. Tam\u00e9n existen federaci\u00f3ns de industria de nivel rexional. As federaci\u00f3ns de industria pos\u00faen autonom\u00eda para actuar naqueles asuntos que son da s\u00faa incumbencia. Nomean representantes que est\u00e1n presentes nas confederaci\u00f3ns nacionais e rexionais con voz pero sen voto. Algunhas das federaci\u00f3ns de industria da CNT son:\nOutros organismos.\nMedios de expresi\u00f3n.\nA CNT conta cun peri\u00f3dico co\u00f1ecido como o CNT que funciona de forma aut\u00f3noma. El\u00edxese a s\u00faa direcci\u00f3n e a localidade de residencia nun congreso ou pleno nacional. A direcci\u00f3n oc\u00fapase da distribuci\u00f3n, impresi\u00f3n, venda, administraci\u00f3n das subscrici\u00f3ns e recepci\u00f3n de artigos para o peri\u00f3dico. O director elixido para o peri\u00f3dico acode \u00e1s reuni\u00f3ns do comit\u00e9 nacional da CNT con voz pero sen voto. O secretario xeral da CNT \u00e9 a persoa encargada de redactar a editorial do peri\u00f3dico. O CNT ten unha periodicidade mensual, ed\u00edtase cunha licenza Creative Commons de car\u00e1cter copyleft e ademais de en papel p\u00f3dese ler en Internet.\nOs sindicatos e organismos que forman parte da CNT poden ter tam\u00e9n os seus propios medios de expresi\u00f3n. \"Solidaritat Obrera\" \u00e9 o peri\u00f3dico da Confederaci\u00f3n Rexional de Traballo de Catalu\u00f1a e \u00e9 o \u00f3rgano de expresi\u00f3n dos sindicatos federados \u00e1 anarcosindical m\u00e1is antigo, datando a s\u00faa fundaci\u00f3n do ano 1907. Outros medios son \"La tira de papel\", o bolet\u00edn da Coordinadora Nacional de Artes Gr\u00e1ficas, Comunicaci\u00f3n e Espect\u00e1culos, \"Cenit\", o peri\u00f3dico da rexional exterior, ou \"Bicel\", o bolet\u00edn editado pola Fundaci\u00f3n Anselmo Lorenzo.\nA Confederaci\u00f3n Rexional Galaica edita o \"Solidariedade Obreira\".\nFundaci\u00f3n Anselmo Lorenzo.\nUnha das prioridades da CNT expostas nos acordos do VIII congreso de Granada \u00e9 a de recuperar a memoria hist\u00f3rica do anarquismo espa\u00f1ol. A principal forma da CNT de traballar nese campo \u00e9 o desenvolvemento de proxectos a trav\u00e9s da Fundaci\u00f3n de Estudios Libertarios Anselmo Lorenzo, tam\u00e9n co\u00f1ecida como \"Fundaci\u00f3n Anselmo Lorenzo\" ou simplemente \"a FAL\".\nA FAL funciona de forma aut\u00f3noma. O seu director \u00e9 elixido nun pleno nacional de rexionais ou nun congreso. Algunhas das s\u00faas actividades son:\nRelaci\u00f3n coa AIT.\nA Asociaci\u00f3n Internacional dos Traballadores ou AIT \u00e9 unha organizaci\u00f3n transnacional \u00e1 que acoden delegaci\u00f3ns das anarcosindicais dos distintos pa\u00edses. As anarcosindicais nacionais son co\u00f1ecidas como secci\u00f3ns da AIT, podendo existir unicamente unha en cada pa\u00eds. A CNT \u00e9 a secci\u00f3n espa\u00f1ola de dita organizaci\u00f3n.\nA AIT ten un secretariado internacional elixido polas diferentes secci\u00f3ns, e pode estruturarse por continentes a trav\u00e9s do sistema de federaci\u00f3ns de industria.\nVotaci\u00f3ns.\nPolo xeral na CNT ev\u00edtanse na medida do posible as votaci\u00f3ns, preferindo a f\u00f3rmula da decisi\u00f3n por consenso. Mentres este sistema \u00e9 plausible nos sindicatos de base, nas escalas m\u00e1is altas faise m\u00e1is dif\u00edcil evitar por completo as votaci\u00f3ns:\nPara minimizar no posible estes problemas util\u00edzase un sistema de votaci\u00f3n proporcional baseado no n\u00famero de afiliados ou cotizantes de cada sindicato da anarcosindical, segundo se amosa na t\u00e1boa da esquerda.\nPor\u00e9n, o sistema non \u00e9 infalible e pode propiciar situaci\u00f3ns discriminatorias para cos sindicatos con maior n\u00famero de afiliaci\u00f3ns:\nNa CNT consid\u00e9rase que isto non \u00e9 excesivamente grave, pois normalmente os acordos se consens\u00faan tras longas discusi\u00f3ns, a\u00ednda que se admite que o sistema poder\u00eda ser mellorado:\nM\u00e9todos.\nA CNT bas\u00e9ase en tres principios b\u00e1sicos, a autoxesti\u00f3n, o federalismo e a axuda mutua, e considera que os conflitos laborais deben solucionarse entre patr\u00f3ns e traballador, sen o concurso de intermediarios como organismos oficiais do Estado ou sindicalistas profesionais. Por esta raz\u00f3n o sindicato \u00e9 cr\u00edtico coas elecci\u00f3ns sindicais e comit\u00e9s de empresa, e \u00e9 partidario no seu lugar das asembleas de traballadores, secci\u00f3ns sindicais e a acci\u00f3n directa, tendendo tam\u00e9n a evitar na medida do posible as causas xudiciais. Os cargos administrativos no sindicato son rotatorios e non remunerados. Consid\u00e9ranse m\u00e1is positivas as subidas de soldo lineais que as porcentuais xa que as primeiras tenden a favorecer a igualdade de salarios.\nAs medidas sindicais \u00e1s que adoita recorrer a CNT son a exhibici\u00f3n de pancartas diante das sedes de empresas coas que o sindicato mant\u00e9n alg\u00fan conflito e a apelaci\u00f3n aos consumidores a boicotear os seus produtos e \u00e1 solidariedade cos traballadores que se atopan en problemas. Durante as folgas, poden crearse caixas de resistencia para apoiar economicamente os folguistas e as s\u00faas familias.\nA CNT organ\u00edzase ao redor de sindicatos de ramo. Esta t\u00e1ctica adoptouse cara ao ano 1918, nos tempos das grandes loitas sociais do reinado de Afonso XIII:\nA\u00ednda que houbo casos de pistoleirismo na d\u00e9cada de 1920, a CNT non promove a violencia nin o ataque a persoas.\nHistoria.\nOs primeiros anos.\nO movemento anarquista espa\u00f1ol carec\u00eda dunha organizaci\u00f3n nacional estable nos seus primeiros anos. O anarquista Juan G\u00f3mez Casas discutiu a evoluci\u00f3n da organizaci\u00f3n anarquista antes da creaci\u00f3n da CNT:\nExistiu un consenso xeral entre os anarquistas a principios do s\u00e9culo XX de que se necesitaba unha nova organizaci\u00f3n laboral nacional para traer coherencia e forza ao movemento. Esta situaci\u00f3n enmarc\u00e1base dentro do proceso natural da revoluci\u00f3n industrial. Durante a restauraci\u00f3n borb\u00f3nica, aos partidos tradicionais e din\u00e1sticos representados por C\u00e1novas del Castillo e Pr\u00e1xedes Mateo Sagasta, o movemento obreiro emerxente uniuse ao redor do PSOE como forza pol\u00edtica e da UXT como sindicato obreiro. Non faltaban tampouco os movementos republicanos e con m\u00e1is acento dem\u00f3crata que parte da nova burgues\u00eda apoiaba.\nO peso do sindicalismo revolucionario dos primeiros anos proced\u00eda das teses dos redactores de Solidaridad Obrera Jos\u00e9 Prat e Ricardo Mella, procedentes do anarcosindicalismo, pero que cr\u00edan nos preceptos b\u00e1sicos da loita sindicalista revolucionaria.\nAs\u00ed, a CNT naceu en 1910 en Barcelona nun congreso do sindicato catal\u00e1n Solidaritat Obrera co obxectivo de constitu\u00edr unha forza relevante opositora ao sindicato maioritario por ent\u00f3n, a socialista UXT e \"apresurar a emancipaci\u00f3n econ\u00f3mica da clase traballadora a trav\u00e9s da expropiaci\u00f3n revolucionaria da burgues\u00eda...\". A CNT comezou sendo pequena, con ao redor de 30.000 membros a trav\u00e9s de varios sindicatos e outras confederaci\u00f3ns.\nO primeiro nome foi \"Confederaci\u00f3n Rexional do Traballo de Catalu\u00f1a\", que se mudou en setembro do ano seguinte non congreso celebrado en Barcelona. En 1911, con ocasi\u00f3n do seu primeiro congreso, convocouse unha folga xeral que provocou que o sindicato fose ilegalizado ata 1914. Nese mesmo ano de 1911, o sindicato recibiu oficialmente o seu nome.\nA partir de 1916 a CNT cambiou de estratexia con respecto \u00e1 UXT establecendo relaci\u00f3ns con este sindicato, o que fixo que ambas as organizaci\u00f3ns convocasen conxuntamente a folga xeral de 1917. No segundo congreso da CNT en 1919 estudouse a posibilidade da fusi\u00f3n das organizaci\u00f3ns para contribu\u00edr a unha maior unidade do movemento obreiro espa\u00f1ol. No mesmo congreso aprobouse a vinculaci\u00f3n provisional da CNT \u00e1 Terceira Internacional, pero trala visita de \u00c1ngel Pesta\u00f1a \u00e1 URSS e por consello deste, a CNT apartarase dela definitivamente en 1922.\nAuxe da CNT.\nA organizaci\u00f3n interna baseouse nun principio en sindicatos de oficios, pero en 1918 optouse por constitu\u00edr sindicatos \u00fanicos que agrupaban os sindicatos de empresa e de industria.\nA partir de 1918 a CNT fortaleceuse por unha crise na industria catal\u00e1, o que levou a moitos obreiros a afiliarse ao sindicato. O sindicato tivo un papel destacado no desenvolvemento da folga de \"A Canadense\". Ent\u00f3n empezou a render o p\u00e1nico entre os patr\u00f3ns, sendo a orixe do pistoleirismo que propiciou un auxe da violencia e afectou significativamente ao sindicato.\nEn 1922 f\u00f3rmase en Berl\u00edn a Asociaci\u00f3n Internacional dos Traballadores, organizaci\u00f3n \u00e1 que se adhire a CNT. En 1923, coa ditadura de Miguel Primo de Rivera, o sindicato \u00e9 ilegalizado.\nEn 1927 e ante o posicionamento \"moderado\" dalg\u00fans \"cenetistas\", cr\u00e9ase en Valencia a Federaci\u00f3n Anarquista Ib\u00e9rica (FAI), unha asociaci\u00f3n de grupos de afinidade anarquistas, que desempe\u00f1ar\u00e1 un papel importante nos seguintes anos a trav\u00e9s da denominada trabaz\u00f3n coa CNT, \u00e9 dicir a presenza de elementos \"fa\u00edstas\" na anarcosindical. A intenci\u00f3n era que o sindicato non se afastase dos postulados \u00e1cratas.\nA Segunda Rep\u00fablica.\nA proclamaci\u00f3n da Segunda Rep\u00fablica espa\u00f1ola permitiulle unha actividade m\u00e1is p\u00fablica.\nTras a ca\u00edda do antigo r\u00e9xime hai un inicial apoio \u00e1 Segunda Rep\u00fablica que ir\u00e1 diminu\u00edndo durante o per\u00edodo do 1931-1933 polos constantes enfrontamentos coas autoridades republicanas nas sucesivas folgas sectoriais e xerais, ao final do cal ata levar\u00e1n a cabo as chamadas revoluci\u00f3ns de Xaneiro e de Decembro, ambas rapidamente controladas polo Estado, e \u00f3s sucesos de Casas Viejas. Naquel ent\u00f3n, o n\u00facleo principal da CNT estaba en Catalu\u00f1a, pero noutras rexi\u00f3ns ga\u00f1aba importancia como en Arag\u00f3n (onde era maioritario fronte a UXT) ou Andaluc\u00eda.\nAs tensi\u00f3ns entre a \"parte moderada\" (\"non fa\u00edstas\") e a \"parte radical\" (\"fa\u00edstas\") son constantes e complexas de analizar dado o car\u00e1cter descentralizado e sectorial da organizaci\u00f3n. Finalmente en 1931 un grupo de \"non fa\u00edstas\" publica o \"Manifesto dos Trinta\" que dar\u00e1 lugar ao trintismo e en 1932 \u00c1ngel Pesta\u00f1a crea o Partido Sindicalista.Neste mesmo ano, a s\u00faa posici\u00f3n de abstencionismo electoral facilitou o triunfo da dereita.\nO bienio radical-cedista supuxo unha etapa de clandestinidade que atacou profundamente as bases do anarcosindicalismo a nivel nacional, durante o que a CNT participar\u00eda nun plano secundario fronte \u00e1 iniciativa socialista na chamada Revoluci\u00f3n de Outubro de 1934. En Asturias, con todo, a Confederaci\u00f3n Rexional do Traballo de Asturias, Le\u00f3n e Palencia da CNT participar\u00e1 activamente na revoluci\u00f3n como consecuencia da s\u00faa postura m\u00e1is proclive \u00e1 alianza obreira formalizada a trav\u00e9s da UHP co pacto coa UXT e a FSA. Deste xeito, en La Felguera, e no barrio do Chairo de Xix\u00f3n cheg\u00e1ronse a dar breves experiencias de comunismo libertario:\nConsid\u00e9rase que houbo ata 30 000 encarcerados durante este per\u00edodo. A exitosa folga de transportes en Zaragoza, continuada por folga xeral, que durou m\u00e1is de d\u00faas semanas, convocouse en unidade coa UXT en 1935. Con todo, a colaboraci\u00f3n non callou en seguintes acci\u00f3ns.\nAs elecci\u00f3ns de 1936 tras o derrubamento do goberno de Lerroux colocaron a CNT nunha complexa tesitura. As opini\u00f3ns dentro da organizaci\u00f3n repart\u00edanse entre o tradicional abstencionismo, o deixar v\u00eda libre aos obreiros para votar, ou directamente a pedir o voto para a Fronte Popular. Este ti\u00f1a entre as s\u00faas promesas electorais a amnist\u00eda para os presos. Renunciou ao abstencionismo en febreiro de 1936, consider\u00e1ndose que unha parte do crecemento da Fronte Popular sobreveu precisamente polo voto libertario.\nA guerra civil.\nEn 1936 a CNT ser\u00eda finalmente legalizada, tras per\u00edodos de clandestinidade seguidos doutros m\u00e1is curtos de legalizaci\u00f3n, ata o seu esmagamento \u00f3 final da guerra civil.\nDurante a guerra civil abandonou o seu antiestatismo e apoliticismo tradicionais e participou en varios gobernos da Rep\u00fablica e da Generalitat, se ben autonomamente continuou con iniciativas revolucionarias baseadas nas colectivizaci\u00f3ns.\nEn Barcelona os anarquistas fix\u00e9ronse co control, colectivizando gran parte das actividades, feito do que foi testemu\u00f1a George Orwell:\nEn agosto de 1936, cando a fronte en Arag\u00f3n comezou a estabilizarse, dous quintos da rexi\u00f3n estaban baixo control dos rebeldes, a\u00ednda que comprendendo \u00e1 metade da poboaci\u00f3n, xa que controlaban as tres capitais de provincia e Calatayud. Malia a importancia da CNT nesta rexi\u00f3n non foi capaz de responder e a represi\u00f3n axi\u00f1a foi acabando coa organizaci\u00f3n nas zonas controladas polo bando nacional.\nNa outra parte do Arag\u00f3n dividido, o Estado republicano quedou igualmente anulado. As milicias da CNT que ocuparon o Baixo Teruel e Huesca, estableceron comit\u00e9s de defensa que substitu\u00edan os antigos Concellos. Nas zonas con maior presenza anarquista previa \u00e1 guerra comezou con forza o proceso de colectivizaci\u00f3n da terra. Estas primeiras colectivizaci\u00f3ns eran voluntarias e se establec\u00edan a partir das terras propiedade dos membros e as requisadas \u00f3s fuxidos ou desaparecidos. Aqueles que quixeran manter a propiedade da terra non pod\u00edan contratar terceiras persoas que non fosen da s\u00faa familia, e as terras non labradas pasaban a control da colectividade.\nGeorge Orwell comentou acerca das caracter\u00edsticas da nova sociedade que se creou nas colectividades:\nAlgunhas das colectividades m\u00e1is importantes foron as de Alca\u00f1iz, Calanda, Alcorisa, Valderrobres, Fraga ou Alcampel. Non s\u00f3 se colectivizaron as terras, sen\u00f3n que se emprenderon labores colectivos como a residencia de anci\u00e1ns de Fraga ou a recuperaci\u00f3n de hospitais (como en Barbastro ou Bin\u00e9far, A Casa de Sa\u00fade Durruti); as\u00ed como a fundaci\u00f3n de escolas, entre elas a Escola de Militantes Libertarios. Estas obras ser\u00edan destru\u00eddas durante a guerra polas tropas nacionais.\nPara protexer as novas organizaci\u00f3ns rurais o comit\u00e9 organiza un pleno rexional extraordinario de representantes sindicais das vilas e aldeas, respaldado por Buenaventura Durruti. En contra da opini\u00f3n do comit\u00e9 nacional da CNT, fundamentalmente catal\u00e1n, cr\u00e9ase o Consello Rexional de Defensa de Arag\u00f3n.\nO 23 de decembro de 1936, tras recibir en Madrid unha comitiva formada por Joaqu\u00edn Ascaso, Miguel Chueca e tres l\u00edderes republicanos e independentes, o Goberno de Largo Caballero no que se integraran como ministros catro anarquistas (Joan Garc\u00eda Oliver, Juan L\u00f3pez, Federica Montseny e Joan Peir\u00f3) reco\u00f1ece a formaci\u00f3n do Comit\u00e9 de Defensa Nacional, \u00f3rgano revolucionario no que estaban representados tanto anarquistas como socialistas e republicanos.\nA mediados de febreiro de 1937 cel\u00e9brase un congreso en Caspe co prop\u00f3sito de crear unha federaci\u00f3n de colectividades rexional, \u00f3 que asisten 500 delegados que representan 80.000 colectivistas do Arag\u00f3n libertario.\nNun pleno da CNT de marzo de 1937 o comit\u00e9 nacional ped\u00eda un voto de censura para a supresi\u00f3n do Consello Rexional. A ameaza de dimisi\u00f3n de todo o comit\u00e9 rexional aragon\u00e9s impediuno. As Xornadas de Maio en Barcelona e a ca\u00edda do Goberno de Largo Caballero seguida do Goberno de Juan Negr\u00edn precipitaron o derrubamento da experiencia libertaria.\nA principios de xullo as organizaci\u00f3ns aragonesas da Fronte Popular apoiaron publicamente o Consello e o seu presidente, Francisco Ascaso. Catro semanas despois a 11\u00aa Divisi\u00f3n de Enrique L\u00edster entrou na rexi\u00f3n. O 10 de agosto de 1937 o Goberno republicano establecido en Valencia disolv\u00eda o Consello Rexional de Defensa de Arag\u00f3n. A divisi\u00f3n de L\u00edster disp\u00fa\u00f1ase a unha ofensiva na fronte de Arag\u00f3n, pero tam\u00e9n foron utilizadas para someter \u00e1 organizaci\u00f3n anarquista e desmontar as estruturas colectivas creadas nos doce meses anteriores.\nOutras figuras clave da \u00e9poca son Fernando Ascaso e Miguel Garc\u00eda Vivancos.\nExistiu tam\u00e9n un esp\u00edrito de revoluci\u00f3n sexual. A organizaci\u00f3n Mulleres Libres estableceu liberatorios para a prostituci\u00f3n onde se daba unha alternativa \u00e1s mulleres que quer\u00edan deixar esa actividade. A muller adquiriu un papel que nunca tivera na sociedade espa\u00f1ola ata ent\u00f3n, combatendo na fronte e traballando nas faenas, en lugares que ata ent\u00f3n lles foran vedados. O amor libre popularizouse, a\u00ednda que as suspicacias dalg\u00fans pais fixeron que se creasen os \"casamentos revolucionarios\", cerimonias informais nas que se fac\u00eda constar os emparellamentos, e que pod\u00edan ser anulados se as partes afectadas non quer\u00edan continuar a relaci\u00f3n.\nA CNT baixo a ditadura franquista.\nNa posguerra participou moi activamente na loita de guerrilla contra o franquismo e sufriu perdas moi importantes. No exilio enfront\u00e1ronse os moderados e os radicais, o que provocou a escisi\u00f3n.\nEn 1939 a \"Lei de responsabilidades pol\u00edticas\" ilegalizaba a organizaci\u00f3n, expropi\u00e1ndose os seus bens: inmobles, material, veh\u00edculos, contas bancarias, empresas colectivizadas e documentaci\u00f3n. Por aquel ent\u00f3n a CNT contaba cun mill\u00f3n de afiliados e a infraestrutura que a soportaba era moi ampla.\nA CNT funcionou de forma clandestina dentro de Espa\u00f1a durante o franquismo e d\u00e9ronse tam\u00e9n actividades de \"cenetistas\" no exilio, e seguiu a loita contra o r\u00e9xime de Francisco Franco ata 1948 a trav\u00e9s dalg\u00fans maquis. A partir de ent\u00f3n, posturas diverxentes propiciaron un debilitamento da organizaci\u00f3n que fixo que esta perdera influencia entre a poboaci\u00f3n. En 1961 revitalizouse consolid\u00e1ndose \u00f3 longo das d\u00e9cadas de 1960 e 1970 grazas \u00e1 penetraci\u00f3n do ideario anarcosindicalista en organizaci\u00f3ns obreiras cat\u00f3licas antifranquistas como Irmandade Obreira de Acci\u00f3n Cat\u00f3lica (HOAC) ou Xuventude Obreira Cat\u00f3lica (JOC).\nDurante a Transici\u00f3n.\nLegalizada trala morte de Francisco Franco, en novembro de 1975 e o comezo da transici\u00f3n, a CNT celebra o seu primeiro congreso desde 1936, as\u00ed como diversos mitins multitudinarios, o m\u00e1is destacado en Montjuic. Das s\u00faas conclusi\u00f3ns xurdir\u00e1n algunhas das li\u00f1as de actuaci\u00f3n que marcan a s\u00faa actividade nos centros de traballo. Non participaci\u00f3n nas elecci\u00f3ns sindicais, non reco\u00f1eceron os comit\u00e9s de empresa, non aceptaron subvenci\u00f3ns estatais nin empresariais, e apoiaron a formaci\u00f3n de secci\u00f3ns sindicais.\nNeste primeiro congreso, celebrado en 1979 en Madrid, un sector minoritario, partidario das elecci\u00f3ns sindicais, esc\u00edndese e pasa a chamarse CNT Congreso de Valencia (en referencia \u00f3 Congreso alternativo realizado nesa cidade) e posteriormente, perdidas xudicialmente as siglas en abril de 1989, Confederaci\u00f3n Xeral do Traballo (CXT). Un ano despois un grupo de afiliados da CXT marcha deste sindicato por recibir subvenci\u00f3ns, e funda Solidaridad Obrera (SO).\nA CNT viuse afectada un ano antes, en 1978, polo Caso Scala, un incendio provocado nunha sala de festas barcelonesa. Os \"cenetistas\" mantiveron que se buscou criminalizar a organizaci\u00f3n:\nA partir da s\u00faa legalizaci\u00f3n, in\u00edciase un movemento para a reparaci\u00f3n das expropiaci\u00f3ns de 1939, que se concretar\u00e1 na lei 4/1986 que obrigaba \u00e1 devoluci\u00f3n dos bens incautados e o dereito \u00e1 cesi\u00f3n e uso de inmobles por parte dos sindicatos. Desde ent\u00f3n, a CNT v\u00e9n reclamando a devoluci\u00f3n de bens por parte do Estado.\nNa d\u00e9cada de 1990 procedeuse \u00e1 ocupaci\u00f3n das instalaci\u00f3ns do Consello Econ\u00f3mico e Social, con sede en Madrid, organismo encargado da repartici\u00f3n do Patrimonio Sindical Acumulado. En 2004 chegouse a un acordo entre a fiscal\u00eda e a CNT, polo que o centenar de procesados por dita ocupaci\u00f3n quedaban libres con cargos.\nNa actualidade.\nA CNT oponse \u00f3 modelo das elecci\u00f3ns sindicais e comit\u00e9s de empresa, e \u00e9 cr\u00edtica cos sindicatos maioritarios UXT e CCOO e as reformas laborais, \u00e1 vez que mant\u00e9n unha plataforma reivindicativa.\nEn 2005 o Goberno de Espa\u00f1a continuou a devoluci\u00f3n do patrimonio sindical incautado durante e trala guerra civil \u00f3s sindicatos UXT e CNT. Desde alg\u00fans colectivos sociais e medios de comunicaci\u00f3n, calificouse esta devoluci\u00f3n como unha mostra de favoritismo cara a UXT, pois en 1936 a afiliaci\u00f3n na central anarcosindicalista era superior \u00e1 do outro sindicato e o Goberno devolveu ese ano \u00e1 CNT catro mill\u00f3ns de euros mentres que \u00e1 UXT lle devolv\u00eda unha cantidade moito maior. A CNT segue reclamando a d\u00eda de hoxe a devoluci\u00f3n do seu patrimonio hist\u00f3rico incautado.\nEn xullo de 2006 celebrouse o 70 aniversario da Revoluci\u00f3n Espa\u00f1ola de 1936, motivo polo que a CNT e a FAI organizaron unhas xornadas conmemorativas con distintos eventos como relatorios, debates, proxecci\u00f3ns, exposici\u00f3ns e actuaci\u00f3ns musicais.\nEn 2010 celebrouse o X Congreso Confederal, data que se fixo coincidir co Centenario da Organizaci\u00f3n.\nS\u00edmbolos e cultura.\nA CNT, como parte do seu interese por unha transformaci\u00f3n radical da sociedade, pretende que a cultura e o libre co\u00f1ecemento sexan accesibles \u00e1 clase obreira, labor que levou a cabo a trav\u00e9s do apoio \u00f3s ateneos libertarios. A Escola de Militantes Libertarios foi unha instituci\u00f3n que mediante a pedagox\u00eda libertaria pretend\u00eda que os \"\"grupos de adolescentes puidesen adquirir os co\u00f1ecementos e a responsabilidade persoal imprescindibles para servilas \u00e1s colectividades como animadores e contables\". A trav\u00e9s da Fundaci\u00f3n de Estudios Libertarios Anselmo Lorenzo a CNT xestiona o seu patrimono cultural, edita libros e organiza charlas e coloquios. Tam\u00e9n desde algunhas secci\u00f3ns da CNT se apoiou e promoveu o esperanto.\nA bandeira da CNT \u00e9 a tradicional do anarcosindicalismo que une en diagonal, como negaci\u00f3n do nacionalismo e reafirmaci\u00f3n do internacionalismo, a cor vermella do movemento obreiro e a negra do anarquismo.\nO himno da CNT \u00e9 a c\u00e9lebre canci\u00f3n co\u00f1ecida como \"A las barricadas\", composta polo poeta polaco Wac\u0142aw \u015awi\u0119cicki en 1883 co nome de \"Warschawjanka\", coa letra adaptada \u00f3 idioma castel\u00e1n por Valeriano Orob\u00f3n Fern\u00e1ndez, public\u00e1ndose xunto a unhas instrumentaci\u00f3ns para coro mixto de \u00c1ngel Miret en 1933.\nOs afeccionados \u00e1 filatelia e \u00e1 numism\u00e1tica poden gozar de selos e moedas con motivos da CNT que se emitiron durante a guerra civil espa\u00f1ola. Tam\u00e9n existe unha ampla variedade de carteis deste per\u00edodo, entradas de cine e outros obxectos de coleccionista relacionados coas empresas que foron colectivizadas durante a Revoluci\u00f3n Espa\u00f1ola de 1936.\nGeorge Orwell, que loitou na guerra civil espa\u00f1ola nas milicias do POUM \u2014un partido marxista revolucionario, sendo os seus militantes aliados da CNT durante a revoluci\u00f3n, e \u00f3 que pertenc\u00eda o que fora antigo secretario xeral do sindicato Andreu Nin\u2014 describiu no seu libro \"Homenaxe a Catalu\u00f1a\" os d\u00edas da Barcelona volcada coa CNT e o anarquismo. No cap\u00edtulo noveno de mencionado libro comenta que \"De acordo coas mi\u00f1as preferencias puramente persoais, gustar\u00edame unirme \u00f3s anarquistas\"\".\nRobert Capa retratou a morte do miliciano Federico Borrell Garc\u00eda durante a guerra civil espa\u00f1ola na instant\u00e1nea titulada \"Morte dun miliciano\", fotograf\u00eda que deu a volta \u00f3 mundo e se converteu nunha imaxe m\u00edtica que amosa a fatalidade da guerra.\nEn 1936 colectivizouse a industria cinematogr\u00e1fica, produc\u00edndose curtametraxes como \"En la brecha\" (1937). A CNT viuse reflectida no cine espa\u00f1ol recente a trav\u00e9s da pel\u00edcula \"Libertarias\" (1996) de Vicente Aranda, onde se amosa nun grupo de milicianas na fronte de Arag\u00f3n durante a guerra civil espa\u00f1ola.\nMilitantes destacados.\nEstes son alg\u00fans dos m\u00e1is destacados militantes da CNT na s\u00faa historia.\nSucesos hist\u00f3ricos.\nEstes son alg\u00fans dos sucesos hist\u00f3ricos m\u00e1is destacados nos que tomou parte ou se viu involucrada a CNT."}
{"id": "20061", "revid": "336", "url": "https://gl.wikipedia.org/wiki?curid=20061", "title": "Michelangelo Buonarroti", "text": ""}
{"id": "20062", "revid": "98629", "url": "https://gl.wikipedia.org/wiki?curid=20062", "title": "Jorge Rafael Videla", "text": "Jorge Rafael Videla, nado en Mercedes (Provincia de Buenos Aires) o 2 de agosto de 1925 e finado en Marcos Paz o 17 de maio de 2013, foi un militar arxentino que ocupou \"de facto\" a presidencia do seu pa\u00eds entre o 1976 e o 1981. Chegou ao poder nun golpe de estado que derribou \u00e1 presidenta Mar\u00eda Estela Mart\u00ednez de Per\u00f3n, exercendo unha cruel ditadura. O seu mandato estivo marcado por violaci\u00f3ns dos dereitos humanos e por un conflito fronteirizo con Chile, que estivo a punto de virar en conflito armado. Despois da restauraci\u00f3n da democracia, foi xulgado e condenado a prisi\u00f3n perpetua e perda do rango militar por varios crimes cometidos durante o seu goberno.\nO golpe.\nO ent\u00f3n tenente-xeneral Videla foi nomeado Comandante en Xefe do ex\u00e9rcito pola presidenta Mar\u00eda Estela Mart\u00ednez de Per\u00f3n, \"Isabelita\", en 1974. Videla encabezou o golpe de estado de 24 de marzo de 1976 que substitu\u00edu a Isabelita por unha xunta militar, formada por el mesmo, representando o Ex\u00e9rcito, polo almirante Emilio Eduardo Massera (Mari\u00f1a) e polo brigada xeneral Orlando Ram\u00f3n Agosti (Forza A\u00e9rea), dando inicio ao autodenominado \"Proceso de Reorganizaci\u00f3n Nacional\". Os militares arxentinos foran adestrados na famosa Escola das Am\u00e9ricas, localizada en Panam\u00e1 e financiada e dirixida polos Estados Unidos. O golpe militar formaba parte dun plan maior de golpes militares en toda Am\u00e9rica Latina co apoio da CIA e dos Estados Unidos.\nO 29 de marzo asumiu a Presidencia da Naci\u00f3n, que ocupar\u00eda ata ser substitu\u00eddo polo xeneral Roberto Viola en 1981, polo forte desgaste p\u00fablico da s\u00faa imaxe e diverxencias no seo da c\u00fapula militar.\nDereitos humanos.\nAs violaci\u00f3ns dos dereitos humanos durante a ditadura foron frecuentes e grav\u00edsimas. O plano de represi\u00f3n sistem\u00e1tica da oposici\u00f3n pol\u00edtica e ideol\u00f3xica, combatida como subversi\u00f3n, foi un dos elementos chave na imposici\u00f3n e desenvolvemento do \"Proceso de Reorganizaci\u00f3n\". No curso deste, a supresi\u00f3n do dereito \u00e1 ampla defensa, os encarceramentos ilegais, as torturas e os asasinatos de opositores foron feitos com\u00fans, sobre todo nos n\u00facleos urbanos de maior presenza estudantil.\nDurante o goberno de Ra\u00fal Alfons\u00edn institu\u00eduse a CONADEP (Comisi\u00f3n Nacional de Persoas Desaparecidas) para investigar e documentar o sucedido. Con base nos achados da mesma, Videla e outros membros do goberno militar foron condenados pola xustiza.\nO conflito con Chile.\nDurante o r\u00e9xime militar, o conflito lim\u00edtrofe entre Arxentina e Chile sobre a soberan\u00eda sobre tres illas na canle de Beagle (Picton, Lennox e Nueva) estaba pendente de resoluci\u00f3n e sometido ao laudo da coroa brit\u00e1nica.\nEn 1977 ditouse unha resoluci\u00f3n desfavor\u00e1bel \u00e1 Arxentina, o que provocou unha reacci\u00f3n inmediata do goberno militar. A guerra pareceu inminente no ano de 1978, e a tensi\u00f3n non diminu\u00edu ata a intervenci\u00f3n da Santa S\u00e9. O Papa Xo\u00e1n Paulo II abriu un novo proceso de mediaci\u00f3n, nomeando como o seu representante persoal o cardeal Antonio Samor\u00e9, o que permitiu a desmobilizaci\u00f3n das tropas. O conflito non se resolver\u00eda ata a sinatura do \"Tratado de Paz e Amizade\" de 1984. Hoxe a soberan\u00eda chilena sobre as illas \u00e9 indiscut\u00edbel.\nA pol\u00edtica econ\u00f3mica.\nJos\u00e9 Alfredo Mart\u00ednez de Hoz dirixiu a econom\u00eda durante toda a presidencia de Videla. As s\u00faas medidas econ\u00f3micas, baseadas na apertura dos mercados e no desmantelamento da lexislaci\u00f3n laboral vixente, contribu\u00edron ao desmantelamento dos sindicatos e a polarizaci\u00f3n das diferenzas de clase. Mesmo Mart\u00ednez de Hoz, negando posteriormente a s\u00faa implicaci\u00f3n coas actividades represivas do \"Proceso\", argumentou que foran necesarias para conter o descontento popular cos resultados econ\u00f3micos. Debido \u00e1 eliminaci\u00f3n das barreiras tarifarias, a ca\u00edda da produci\u00f3n industrial e o saldo negativo da situaci\u00f3n exterior da Arxentina durante o \"Proceso\", o valor nominal da d\u00e9beda externa multiplicouse por catro.\nA s\u00faa relaci\u00f3n coa xustiza.\nComo resultado das tensi\u00f3ns entre as tres forzas armadas pola repartici\u00f3n do poder, Videla foi afastado do cargo. Foi substitu\u00eddo na presidencia polo Xefe do Estado Maior do Ex\u00e9rcito, xeneral Roberto Viola.\nDous anos despois de restablecerse o r\u00e9xime democr\u00e1tico na Arxentina en 1983, foi xulgado e declarado culpable do asasinato e o desaparici\u00f3n de miles de cidad\u00e1ns durante a s\u00faa xesti\u00f3n presidencial. Foi sentenciado \u00e1 prisi\u00f3n perpetua e perda da patente militar en 1985. A C\u00e1mara Federal Criminal e Correccional considerouno penalmente respons\u00e1bel por numerosos homicidios cualificados, 504 privaci\u00f3ns ilegais da liberdade cualificadas, aplicaci\u00f3ns de torturas, roubos cualificados, falsidades ideol\u00f3xicas, falsificaci\u00f3ns de documentos p\u00fablicos, usurpaci\u00f3ns, escravitude, extorsi\u00f3ns, secuestros extorsivos, supresi\u00f3n de documentos, subtracci\u00f3ns de menores, e torturas seguidas de morte. A sentenza foi confirmada pola Corte Suprema de Xustiza en 1986.\nVidela pasou s\u00f3 cinco anos preso. En 1990, o ent\u00f3n presidente Carlos Sa\u00fal Menem fixo uso da facultade presidencial do indulto para ditar a s\u00faa liberaci\u00f3n, xunto coa doutros membros de xuntas militares e xefes da polic\u00eda da Provincia de Buenos Aires, e do dirixente montonero Mario Eduardo Firmenich.\nEn 1998 Videla regresou \u00e1 prisi\u00f3n, a\u00ednda que por curto per\u00edodo, pois un xu\u00edz determinara que as cuesti\u00f3ns de subtracci\u00f3n de menores durante a chamada \"Guerra Sucia\" constitu\u00edan crime de lesa humanidade, e por tanto imprescrit\u00edbeis. Pasou 38 d\u00edas na Prisi\u00f3n de Caseros ata que lle foi concedido o dereito \u00e1 prisi\u00f3n domiciliar pola s\u00faa idade avanzada. A causa enc\u00f3ntrase a\u00ednda aberta."}
{"id": "20063", "revid": "27155", "url": "https://gl.wikipedia.org/wiki?curid=20063", "title": "Meteorito", "text": "Un meteorito \u00e9 un corpo celeste relativamente pequeno que acada a superficie terrestre. Cando un meteorito est\u00e1 composto esencialmente de silicatos, sen metais, denom\u00ednase aer\u00f3lito ou litito. Se est\u00e1n compostos de metal (principalmente ferro) denom\u00ednanse sideritos. Se te\u00f1en unha composici\u00f3n mixta de rocha e metal son litosideritos.\nNo espazo, estes corpos reciben o nome de meteoroides (\"pequenos\" asteroides, aproximadamente do tama\u00f1o dun canto rolado ou de menor tama\u00f1o, que xeralmente son o resultado da colisi\u00f3n de dous ou m\u00e1is asteroides). \u00d3 entrar en contacto coa atmosfera, a fricci\u00f3n co aire causa que o corpo se quente, emitindo luz e formando un meteoro, b\u00f3la de lume ou estrela fugaz.\nHistoria.\nForon unha fonte primaria de ferro ao comezo da Idade de Ferro, chegando a ser obxecto de culto na relixi\u00f3n fara\u00f3nica. Na actualidade destacan os estudos sobor dos efectos dos impactos de meteoritos no planeta Terra, en especial polo estudo do evento K-T (Cret\u00e1ceo-Terciario).\nExobiolox\u00eda.\nSon obxectos de especial interese no campo da exobiolox\u00eda, en especial os meteoritos atopados na Ant\u00e1rtida."}
{"id": "20064", "revid": "89787", "url": "https://gl.wikipedia.org/wiki?curid=20064", "title": "Radiaci\u00f3n", "text": "En f\u00edsica, a radiaci\u00f3n \u00e9 un modo de propagaci\u00f3n da enerx\u00eda a trav\u00e9s do espazo, de forma an\u00e1loga \u00e1 luz.\nA radiaci\u00f3n, propiamente dita, ref\u00edrese \u00e1 transportada por ondas electromagn\u00e9ticas, chamada, en consecuencia, radiaci\u00f3n electromagn\u00e9tica. As\u00ed a todo, empr\u00e9gase esta expresi\u00f3n tam\u00e9n para referirse \u00f3 movemento de part\u00edculas a gran velocidade no medio, con aprezable transporte de enerx\u00eda, que recibe o nome de radiaci\u00f3n corpuscular.\nSe o transporte de enerx\u00eda \u00e9 suficientemente elevado como para provocar ionizaci\u00f3n no medio circundante, f\u00e1lase de radiaci\u00f3n ionizante. A\u00ednda que non \u00e9 totalmente correcto, \u00e9 habitual empregar a palabra radiaci\u00f3n, por extrapolaci\u00f3n, para referirse \u00e1s radiaci\u00f3ns ionizantes.\nTerminolox\u00eda.\nA palabra \"radiaci\u00f3n\" est\u00e1 formada con ra\u00edces latinas e significa \"acci\u00f3n e efecto dos raios\". Os seus compo\u00f1entes l\u00e9xicos son: radio (raio de luz), co sufixo -ci\u00f3n (acci\u00f3n e efecto). Outras palabras coa mesma ra\u00edz son \"radio\", \"raio\" ou \"irradiar\".\nTermo anat\u00f3mico.\nEn Anatom\u00eda, \u00fasase o termo radiaci\u00f3n para refer\u00edrmonos a unha estrutura que diverxe dende un centro com\u00fan:"}
{"id": "20065", "revid": "89787", "url": "https://gl.wikipedia.org/wiki?curid=20065", "title": "Secuencia principal", "text": "Denom\u00ednase secuencia principal \u00e1 rexi\u00f3n do diagrama de Hertzsprung-Russell en que se encontran a maior parte das estrelas. As estrelas que se sit\u00faan nesta banda son chamadas estrelas da secuencia principal. As m\u00e1is fr\u00edas desta curva son as ananas vermellas mentres que as que est\u00e1n m\u00e1is \u00f3 extremo de altas temperaturas son as supermasivas xigantes azuis. O diagrama H-R \u00e9 un diagrama estat\u00edstico que mostra a temperatura efectiva das estrelas en funci\u00f3n da s\u00faa luminosidade. Outras rexi\u00f3ns do diagrama est\u00e1n ocupadas por estrelas xigantes de curta vida e evoluci\u00f3n r\u00e1pida ou por ananas brancas moi estables.\nAs estrelas sit\u00faanse nesta rexi\u00f3n debido a que tanto o tipo espectral, que se pode relacionar coa temperatura, que, como a luminosidade dunha estrela, depende da s\u00faa masa formula_1. Pero isto \u00e9 certo s\u00f3 a orde cero, \u00e9 dicir durante a etapa de fusi\u00f3n do hidr\u00f3xeno.\nA maior\u00eda das estrelas permanecen a maior parte da s\u00faa vida \"activa\" sobre a secuencia principal evolucionando lentamente nun proceso de contracci\u00f3n gravitatoria cuasiest\u00e1tico. A secuencia principal \u00e9, en realidade, unha rexi\u00f3n difusa debido \u00e1 variedade de masas, \u00e1 presenza de compa\u00f1eiras pr\u00f3ximas, campos magn\u00e9ticos, \u00e1 rotaci\u00f3n e a indeterminaci\u00f3ns observacionais, tales como a distancia e correcta avaliaci\u00f3n de luminosidade estelar. A composici\u00f3n qu\u00edmica das estrelas \u00e9, tam\u00e9n un dos factores m\u00e1is importantes \u00e1 hora de situarse unha estrela no diagrama. Existe, de feito, toda unha gama de estrelas pobres en metais que se desprazan \u00f3 longo do diagrama distribu\u00edndose en grupos suficientemente diferenciados e que reciben o nome de sub-ananas e subxigantes segundo se trate de estrelas na etapa de fusi\u00f3n do hidr\u00f3xeno o de elementos m\u00e1is pesados respectivamente.\nEn ocasiones, os astr\u00f3nomos fan referencia \u00e1 secuencia principal de idade 0 ou ZAMS (\"zero age main secuence\"). A ZAMS \u00e9 unha li\u00f1a calculada a partir de modelos num\u00e9ricos realizados por ordenador e que simulan o comportamento de diferentes estrelas cando comezan a queimar o hidr\u00f3xeno. A maior\u00eda de estrelas abandonaron xa da ZAMS porque transcorreu parte da s\u00faa vida. Pero a medida que miramos as estrelas m\u00e1is masivas, estas est\u00e1n m\u00e1is cerca xa que viven moi pouco tempo. Isto p\u00f3dese observar na menor dispersi\u00f3n de puntos na zona superior esquerda do diagrama, \u00e9 dicir a que representa \u00f3s xigantes azuis supermasivos.\nO Sol \u00e9 unha estrela da secuencia principal que permaneceu durante 4.500 mill\u00f3ns de anos nesta estable secuencia e permanecer\u00e1 outros 4.500 mill\u00f3ns de anos m\u00e1is dentro dela. Cando a subministraci\u00f3n de hidr\u00f3xeno no n\u00facleo finalice, o Sol comenzar\u00e1 a expandirse e a s\u00faa superficie se arrefriar\u00e1. Como resultado, converter\u00e1se nunha xigante vermella.\nDatos da secuencia principal.\nEsta t\u00e1boa mostra os valores t\u00edpicos das estrelas \u00f3 longo da secuencia principal. A luminosidade (L), o raio (R), e a masa (M) expr\u00e9sanse en relaci\u00f3n \u00f3 Sol. Os valores actuais para unha estrela poden variar en torno a un 20-30%. A cor da columna da clase estelar d\u00e1 unha representaci\u00f3n aproximada do colo fotogr\u00e1fico da estrela."}
{"id": "20067", "revid": "56817", "url": "https://gl.wikipedia.org/wiki?curid=20067", "title": "Luminosidade", "text": "En f\u00edsica de part\u00edculas def\u00ednese a luminosidade instant\u00e1nea como o n\u00famero de part\u00edculas por unidade de superficie e por unidade de tempo nun feixe. M\u00eddese en unidades inversas de secci\u00f3n eficaz por unidade de tempo. \u00d3 integrar esta cantidade durante un per\u00edodo de tempo obtense a luminosidade integrada, a cal m\u00eddese en unidades inversas de secci\u00f3n eficaz (como por exemplo o pb\u22121). Canto maior \u00e9 esta cantidade, maior \u00e9 a probabilidade de que se produzan sucesos interesantes nun experimento de altas emerx\u00edas. Dado un proceso cuxa secci\u00f3n eficaz co\u00f1ecemos (\"X\"), para unha luminosidade integrada, \"L\", xa dada, podemos estimar o n\u00famero de veces que se vai producir ese suceso simplemente multiplicando ambas cantidades:\nEn astronom\u00eda, a luminosidade \u00e9 a cantidade de enerx\u00eda por unidade de tempo emitida en t\u00f3dalas direcci\u00f3ns por un corpo celeste. Est\u00e1 directamente relacionada coa magnitude absoluta. Habitualmente se mide por comparaci\u00f3n coa luminosidade do Sol.\nNoutras ciencias, como a xeolox\u00eda, a luminosidade instant\u00e1nea (que neste caso emiten rochas, cristais ou minerais) \u00e9 denominada brillo"}
{"id": "20068", "revid": "111586", "url": "https://gl.wikipedia.org/wiki?curid=20068", "title": "Per\u00edodo", "text": "O termo per\u00edodo empr\u00e9gase para designar o intervalo de tempo necesario para completar un ciclo repetitivo."}
{"id": "20069", "revid": "22570", "url": "https://gl.wikipedia.org/wiki?curid=20069", "title": "Excentricidade", "text": "Matem\u00e1ticas.\nEn matem\u00e1ticas e xeometr\u00eda a excentricidade \u00e9 un par\u00e1metro que determina o grao de desviaci\u00f3n dunha secci\u00f3n c\u00f3nica con respecto a unha circunferencia. \u00c9 un par\u00e1metro importante na definici\u00f3n das elipses.\nA excentricidade e dunha elipse de semieixo maior a e semieixo menor b \u00e9:\nformula_1\nValores da excentricidade en secci\u00f3ns c\u00f3nicas:\nAstronom\u00eda.\nOs corpos ligados gravitacionalmente entre si describen \u00f3rbitas en forma de elipse. A excentricidade da \u00f3rbita dun obxecto calc\u00falase de acordo coa f\u00f3rmula anterior e expresa o grao de desviaci\u00f3n con respecto a unha \u00f3rbita circular.\nOutros.\nNa linguaxe com\u00fan empr\u00e9gase o concepto de excentricidade para referirse \u00f3 comportamento infrecuente ou estra\u00f1o dunha persoa."}
{"id": "20070", "revid": "98629", "url": "https://gl.wikipedia.org/wiki?curid=20070", "title": "Xeolox\u00eda hist\u00f3rica", "text": "A xeolox\u00eda hist\u00f3rica \u00e9 unha rama da xeolox\u00eda que estuda as transformaci\u00f3ns que sufriu a Terra dende a s\u00faa formaci\u00f3n hai uns 4.500 mill\u00f3ns de anos ata os nosos d\u00edas.\nPara establecer un marco temporal absoluto os xe\u00f3logos desenvolveron unha cronolox\u00eda a escala planetaria dividida en e\u00f3ns, eras, per\u00edodos, \u00e9pocas e idades. Esta escala bas\u00e9ase nos grandes eventos biol\u00f3xicos e xeol\u00f3xicos.\nEscala de tempo xeol\u00f3xico.\nA maior\u00eda das cifras est\u00e1n en mill\u00f3ns de anos (Ma):\nEn t\u00e1boa.\n1) En Am\u00e9rica do Norte, o Carbon\u00edfero subdiv\u00eddese nos per\u00edodos Mississippiano e Pennsylvaniano.\n2) Descubrimentos feitos durante o pasado cuarto de s\u00e9culo cambiaron substancialmente a forma de ver os eventos xeol\u00f3xicos e paleontol\u00f3xicos inmediatamente anteriores \u00f3 C\u00e1mbrico. A nomenclatura non se estabilizou. O termo Neoproterozoico \u00e9 utilizado aqu\u00ed, pero outros escritores poder\u00edan igualmente usar outros termos como 'Ediacariano', 'Vendiano', 'Varangiano', 'Prec\u00e1mbrico', 'Protoc\u00e1mbrico', 'Eoc\u00e1mbrico', ou poder\u00edan estender o per\u00edodo de duraci\u00f3n do C\u00e1mbrico. Todos estes termos son considerados como un subconxunto do Proterozoico m\u00e1is ca como un per\u00edodo entre o Paleozoico e o Proterozoico.\n3) As datas son incertas mostrando unha leve diferenza coas fontes en com\u00fan. Isto d\u00e9bese \u00e1 incerteza da dataci\u00f3n radiom\u00e9trica e \u00f3 problema de que dep\u00f3sitos que son susceptibles de ser datadas radiometricamente non sempre son examinados no lugar exacto na columna xeol\u00f3xica que se desexa datar. Datas cun * son determinadas radiometricamente baseadas en acordos internacionais con GSSP. T\u00f3dalas datas danse para o fin da \u00e9poca en cuesti\u00f3n.\n4) Os paleont\u00f3logos xeralmente fan referencia \u00e1 etapa faunal en lugar dos per\u00edodos xeol\u00f3xicos. A nomenclatura de etapas \u00e9 bastante complexa. Ver https://web.archive.org/web/20020219025732/http://flatpebble.nceas.ucsb.edu/public/harland.html para obter unha lista ordenada por Etapas faunais. Tam\u00e9n ver GSSP.\n5) Como uso com\u00fan os per\u00edodos Terciario- Cuaternario e Paleoceno-Neoxeno-Cuaternario son considerados equivalentes a Mesozoico e Paleozoico. O termo 'Per\u00edodo|Era' (exemplo 'Neoxeno Per\u00edodo/Era') \u00e9 \u00e1s veces usado no canto de 'Per\u00edodo'.\n6) O tempo mostrado na columna \"Anos atr\u00e1s\" \u00e9 o que corresponde \u00e1 fin da \u00e9poca na columna que di \"\u00c9poca\".\n7) O Prec\u00e1mbrico era tam\u00e9n denominado Criptozoico."}
{"id": "20071", "revid": "23204", "url": "https://gl.wikipedia.org/wiki?curid=20071", "title": "Nebulosa", "text": "Unha nebulosa \u00e9 unha nube de gas e po formada fundamentalmente por hidr\u00f3xeno, o elemento qu\u00edmico m\u00e1is abundante no universo. Tam\u00e9n pos\u00faen case un 10% de helio e cantidades moi pequenas doutras substancias."}
{"id": "20073", "revid": "408", "url": "https://gl.wikipedia.org/wiki?curid=20073", "title": "Aire", "text": ""}
{"id": "20074", "revid": "72012", "url": "https://gl.wikipedia.org/wiki?curid=20074", "title": "Derek Barton", "text": "Derek Harold Richard Barton, nado o 8 de setembro de 1918 en Gavesend (Inglaterra) e finado o 16 de marzo de 1998, foi un qu\u00edmico brit\u00e1nico que ga\u00f1ou o Premio Nobel de Qu\u00edmica en 1969.\nTraxectoria.\nEstudou na Universidade de Londres, licenciouse de Qu\u00edmica org\u00e1nica en 1942 e ata 1944 traballou en proxectos para o goberno, entre 1944 e 1945 traballou en Birmingham, nomeado profesor axudante do departamento de qu\u00edmica do Imperial College da Universidade de Londres. En 1949 foi profesor visitante en Harvard. En 1953 foi profesor de Birkbeck College (Universidade de Londres), en 1955 da Universidade de Glasgow e en 1957 do Imperial College.\nEn 1950 demostrou que as mol\u00e9culas org\u00e1nicas pod\u00edan atribu\u00edrse unha conformaci\u00f3n qu\u00edmica preferida base\u00e1ndose nos resultados achegados por diversas investigaci\u00f3ns, en especial as de Odd Hassel. Usando esta nova t\u00e9cnica de an\u00e1lise conformacional posteriormente determinou a xeometr\u00eda de moitas outras mol\u00e9culas. "}
{"id": "20075", "revid": "98629", "url": "https://gl.wikipedia.org/wiki?curid=20075", "title": "Agricultura ecol\u00f3xica", "text": "A agricultura ecol\u00f3xica, tam\u00e9n chamada org\u00e1nica ou biol\u00f3xica, \u00e9 unha forma de agricultura na cal non se empregan produtos qu\u00edmicos de s\u00edntese (funxicidas qu\u00edmicos de s\u00edntese, fertilizantes qu\u00edmicos de s\u00edntese, herbicidas, conservantes e aditivos artificiais) nin tampouco organismos modificados xeneticamente (GMOs). A agricultura ecol\u00f3xica pretende respectar o ambiente e ao ser humano, intentando lograr un desenvolvemento sustentable.\nFertilizaci\u00f3n.\nA fertilizaci\u00f3n das terras cultivadas ecoloxicamente \u00e9 un dos piares desta forma de cultivo. \u00c9 moi pr\u00e1ctico que o fertilizante sexa de produci\u00f3n propia, e un dos m\u00e1is utilizados \u00e9 a compostaxe. Na agricultura ecol\u00f3xica non se pretende nutrir directamente a planta, sen\u00f3n estimular o conxunto, isto \u00e9, o solo e a planta, mantendo ou mellorando a fertilidade do solo \u00abfavorecendo o complexo arxilo-h\u00famico e o desenvolvemento dos microorganismos do solo\u00bb.\nA materia org\u00e1nica \u00e9 unha das bases da fertilizaci\u00f3n dos solos. O cultivo de plantas, e o posterior enterro e a s\u00faa descomposici\u00f3n no solo, mellora a fertilidade dos solos. En particular, as leguminosas, cereales ou bri\u00f3fitos enriquecen os solos en nitr\u00f3xeno grazas a s\u00faa interacci\u00f3n con bacterias e arqueas diazotrofas. Estes microorganismos diazotrofos, como rhizobia ou Frankia, as\u00f3cianse, como simbiontes ou endosimbiontes, \u00e1s ra\u00edces ou residen arredor delas e fixan nitr\u00f3xeno. As bacterias rizhobias forman simbioses coas ra\u00edces de legumes, e algunhas anxiospermas con Frankia. Algunhas plantas as\u00f3cianse tam\u00e9n a cianobacterias que lles fixan nitr\u00f3xeno atmosf\u00e9rico, N2.\nManter cobertura vexetal axuda a conservalo e mellora o aproveitamento da auga e os nutrientes. Empr\u00e9ganse cubertas vexetais vivas ou acolchado, entre outros.\nNa agricultura ecol\u00f3xica, os fertilizantes minerais que se poden utilizar son os procedentes de fontes naturais e extra\u00eddos por medio de procesos f\u00edsicos.\nAsociaci\u00f3n de cultivos.\nA asociaci\u00f3n de cultivos consiste en cultivar no mesmo eito varias especies distintas, de forma que se obte\u00f1a unha sinerx\u00eda entre elas. Esta pr\u00e1ctica, moi estendida no cultivo ecol\u00f3xico, pode ofrecer diversos tipos de melloras: podemos p\u00f3r d\u00faas especies que se complementan no seu sistema radicular (por exemplo, un \u00e9 profundo -como o mel\u00f3n- e outro \u00e9 superficial -como a leituga-), ou ben unha planta defende a outra co seu aroma (como exemplo temos a cebola entre cenorias, o cal evita a mosca da cenoria).\nPol\u00edtica.\nNalg\u00fans pa\u00edses, inclu\u00edndo a Uni\u00f3n Europea e EUA, a agricultura ecol\u00f3xica est\u00e1 definida polo Dereito. As\u00ed, na Uni\u00f3n Europea (UE), a agricultura ecol\u00f3xica est\u00e1 regulada desde o 1 de xaneiro de 2009 polo Regulamento (CE) 834/2007 do Consello, de 28 de xu\u00f1o de 2007, sobre produci\u00f3n e etiquetaxe dos produtos ecol\u00f3xicos, que derroga o antigo Regulamento (CEE) 2092/91. Nel especif\u00edcanse claramente as t\u00e9cnicas autorizadas neste tipo de cultivo. Os produtos ecol\u00f3xicos deben levar obrigatoriamente o selo oficial da agricultura ecol\u00f3xica da Uni\u00f3n Europea, permit\u00edndose engadir, ademais, os logotipos do pa\u00eds ou rexi\u00f3n de orixe.\nConsellos reguladores.\nEn Espa\u00f1a hai un consello regulador de agricultura ecol\u00f3xica en cada comunidade aut\u00f3noma. O de Galiza ch\u00e1mase CRAEGA. En xaneiro de 2016 hab\u00eda en Galiza 732 produtores ecol\u00f3xicos. A agricultura ecol\u00f3xica ten selo de Denominaci\u00f3ns de Orixe de Galicia."}
{"id": "20076", "revid": "98629", "url": "https://gl.wikipedia.org/wiki?curid=20076", "title": "Agricultura de precisi\u00f3n", "text": "Agricultura de precisi\u00f3n \u00e9 un concepto agr\u00edcola baseado na existencia de \"variabilidade en campo\". Require o uso de novas tecnolox\u00edas, tales como sistemas de posicionamento global (GPS), sensores, sat\u00e9lites e imaxes a\u00e9reas xunto con ferramentas de utilizaci\u00f3n de informaci\u00f3n (SIG) para estimar, avaliar e entender ditas variaci\u00f3ns.\nCaracter\u00edsticas.\nA informaci\u00f3n recolectada pode ser usada para avaliar con maior precisi\u00f3n a densidade \u00f3ptima de sementeira, estimar fertilizantes e outras entradas necesarias, e predicir con m\u00e1is exactitude a produci\u00f3n dos cultivos. A aplicaci\u00f3n de conceptos de agricultura de precisi\u00f3n usualmente se considera relativo \u00e1 agricultura sostible. Esta pretende evitar a aplicaci\u00f3n das mesmas pr\u00e1cticas a un cultivo, sen ter en conta as condici\u00f3ns locais de solo e clima e pode axudar a avaliar situaci\u00f3ns locais de enfermidade.\nA agricultura de precisi\u00f3n pode ser usada para mellorar un campo o administrar un cultivo dende diferentes perspectivas:\nOutros beneficios para o agricultor son os seguintes: O ter unha historia das s\u00faas pr\u00e1cticas agr\u00edcolas e os seus resultados, axudar na toma de decisi\u00f3ns e no seguimento de esixencias (como as que se requiren cada vez m\u00e1is nos pa\u00edses desenvolvidos)."}
{"id": "20077", "revid": "22570", "url": "https://gl.wikipedia.org/wiki?curid=20077", "title": "Revoluci\u00f3n verde", "text": "En c\u00edrculos internacionais bautizouse co nome de Revoluci\u00f3n Verde o importante incremento da produci\u00f3n agr\u00edcola que se deu en M\u00e9xico a partir de 1943, como consecuencia do emprego de t\u00e9cnicas de produci\u00f3n modernas, concretadas na selecci\u00f3n xen\u00e9tica e a explotaci\u00f3n intensiva permitida polo regad\u00edo e baseada na utilizaci\u00f3n masiva de fertilizantes, pesticidas e herbicidas.\nAs novas t\u00e9cnicas f\u00f3ronse incorporando con posterioridade a outros pa\u00edses do Terceiro Mundo, como a India (1965), \u00f3 tempo que se diversificou a s\u00faa aplicaci\u00f3n a outros cultivos como o arroz ou o millo.\nA importancia desta revoluci\u00f3n radicou en que mostraba perspectivas moi optimistas con respecto \u00e1 erradicaci\u00f3n da fame e a desnutrici\u00f3n nos pa\u00edses subdesenvolvidos.\nOs resultados en canto a aumento da produtividade foron espectaculares. En M\u00e9xico, baste citar como exemplo \u00f3 trigo; a s\u00faa produci\u00f3n pasou dun rendemento de 750\u00a0kg. por hect\u00e1rea en 1950, a 3,200\u00a0kg. na mesma superficie en 1970.\nPero os aspectos negativos non tardaron en aparecer: problemas de almacenaxe desco\u00f1ecidos e prexudiciais, excesivo custo de sementes e tecnolox\u00eda complementaria, a dependencia tecnol\u00f3xica, a mellor adaptaci\u00f3n dos cultivos tradicionais eliminados ou a aparici\u00f3n de novas pragas. Polo que foi moi criticada dende diversos puntos de vista que van dende o ecol\u00f3xico \u00f3 econ\u00f3mico, pasando polo cultural e incluso nutricional."}
{"id": "20078", "revid": "98629", "url": "https://gl.wikipedia.org/wiki?curid=20078", "title": "Hidropon\u00eda", "text": "O termo hidropon\u00eda ref\u00edrese \u00f3 cultivo de plantas sen terra, pero en termos xerais \u00e9 unha t\u00e9cnica de cultivo que consiste de proporcionar \u00e1 planta todo o que necesite para o seu desenvolvemento, de maneira artificial.\nFormas posibles.\nEn medio l\u00edquido: as ra\u00edces est\u00e1n mergulladas en soluci\u00f3n nutritiva co pH constantemente regulado, as\u00ed como a aireaci\u00f3n e concentraci\u00f3n de sales. Esta t\u00e9cnica non \u00e9 moi recomendable para principiantes. Unha variante \u00e9 a recirculaci\u00f3n constante da soluci\u00f3n nutritiva en contacto coa parte baixa da ra\u00edz; esta \u00e9 a chamada T\u00e9cnica de Pel\u00edcula Nutriente (NFT, en ingl\u00e9s). A planta \u00e9 sostida por medios mec\u00e1nicos.\nEn substrato s\u00f3lido inerte: par\u00e9cese en moitos aspectos \u00f3 cultivo convencional en terra e \u00e9 o m\u00e1is recomendado para quen se inicia. No canto de terra empr\u00e9gase alg\u00fan material denominado substrato, o cal non cont\u00e9n nutrientes e util\u00edzase como un medio de sost\u00e9n para as plantas, permitindo que estas te\u00f1an suficiente humidade, e tam\u00e9n a expansi\u00f3n do bulbo, tub\u00e9rculo ou ra\u00edz.\nAeropon\u00eda: as ra\u00edces se encontran suspendidas no aire, dentro dun medio escuro e son regadas por medio de nebulizadores, controlados por temporizadores. Tampouco \u00e9 recomendada para principiantes."}
{"id": "20079", "revid": "89787", "url": "https://gl.wikipedia.org/wiki?curid=20079", "title": "Pol\u00edtica agr\u00edcola com\u00fan da UE", "text": "A pol\u00edtica agr\u00edcola com\u00fan da UE (PAC) \u00e9 un dos elementos esenciais do sistema institucional da Uni\u00f3n Europea (UE).\nOs Tratados de Roma que estableceron a PAC, dispuxeron que a UE deb\u00eda:\nA PAC contribu\u00edu \u00f3 crecemento econ\u00f3mico e logrou garantir a subministraci\u00f3n dunha ampla gama de produtos alimenticios de calidade a prezos razoables. A UE converteuse no primeiro importador e o segundo exportador de produtos agr\u00edcolas a nivel mundial.\nA PAC acapara cerca de 50.000 mill\u00f3ns de euros anuais, o 50% do orzamento comunitario, inda que est\u00e1 descendendo o seu peso no PIB da UE (0,43% en 2004) e esp\u00e9rase que dimin\u00faa m\u00e1is nos pr\u00f3ximos anos (0,33% en 2013).\nA reforma da PAC, acordada en 2003, cambiou a forma en que a UE apoia \u00f3 sector agr\u00edcola a partir de 2005, xa que establece un pago desvencellado da colleita, \u00e9 dicir, unha axuda que se abona independentemente de que o agricultor produza ou non e que se denomina \"pago \u00fanico por explotaci\u00f3n\"."}
{"id": "20080", "revid": "22570", "url": "https://gl.wikipedia.org/wiki?curid=20080", "title": "Subsidio agr\u00edcola", "text": "O subsidio agr\u00edcola \u00e9 a axuda dada \u00e1s produci\u00f3ns agr\u00edcolas por parte das institui\u00f3ns. As axudas poden ser de distintos tipos, pero poder\u00edan resumirse en dous grupos fundamentais:\nDentro da Uni\u00f3n Europea, a agricultura est\u00e1 subvencionada ou subsidiada, tendo un gran peso nas rendas dos agricultores en certos produtos. A Uni\u00f3n Europea a trav\u00e9s da PAC (Pol\u00edtica Agraria Com\u00fan) e das OCM (Organizaci\u00f3ns Com\u00fans de Mercados), regula e subvenciona de distintos modos as produci\u00f3ns agr\u00edcolas. Isto faino principalmente a trav\u00e9s de 3 mecanismos:"}
{"id": "20081", "revid": "89787", "url": "https://gl.wikipedia.org/wiki?curid=20081", "title": "Fitoplancto", "text": "O fitoplancto \u00e9 un grupo diverso e polifil\u00e9tico de microorganismos planct\u00f3nicos unicelulares e coloniais fotoaut\u00f3trofos . F\u00f3rmano protistas fotosintetizadores (dominio Eukarya) e cianobacterias (domino Bacteria). O nome prov\u00e9n das palabras gregas \u03c6\u03c5\u03c4\u03cc\u03bd \"fitos\" 'planta' e \u03c0\u03bb\u03b1\u03b3\u03ba\u03c4\u03cc\u03c2 \"planctos\" 'o que vai \u00e1 deriva'.\nA meirande parte das especies son unicelulares e microsc\u00f3picas. Mostran un amplo rango de formas e tama\u00f1os: van dos 0,4 aos 200\u00a0\"\u03bc\"m . Algunhas especies forman colonias de ata 1\u00a0cm, como o fai a cianobacteria filamentosa \"Trichodesmium\". Os principais grupos eucar\u00edoticos do fitoplancto son as diatomeas, os dinoflaxelados e os hapt\u00f3fitos, xa que son os responsables das floraci\u00f3ns nas augas polares e temper\u00e1s . Grazas a posu\u00edr clorofila e outros pigmento biol\u00f3xico|pigmentos]] accesorios, como ficobiliprote\u00ednas ou xantofilas, o fitoplancto d\u00e1lle cor \u00e1s augas que ocupan. Caracter\u00edzaos o ciclo de vida parcial ou totalmente adaptado aos ambientes pel\u00e1xicos de oc\u00e9anos e de lagos, as\u00ed como doutras augas doces continentais.\nA aparici\u00f3n evolutiva do fitoplancto supuxo a osixenaci\u00f3n da atmosfera terrestre e unha mudanza dos ciclos bioxeoqu\u00edmicos dos oc\u00e9anos e da atmosfera . Son unha peza fundamental dos actuais ciclos do carbono, o nitr\u00f3xeno e o f\u00f3sforo, entre outros , e das redes tr\u00f3ficas acu\u00e1ticas.\nEcolox\u00eda.\nO fitoplancto son organismos microsc\u00f3picos fotosintetizadores que habitan nas capas superficiais das augas dos oc\u00e9anos, mares e r\u00edas, ou augas doces, como estuarios e r\u00edos. Son os principais responsable da produci\u00f3n primaria, ou creaci\u00f3n de compostos org\u00e1nicos a partir de di\u00f3xido de carbono () disolto nas augas. Este proceso sustenta todas as redes tr\u00f3ficas acu\u00e1ticas . O fitoplancto obt\u00e9n a s\u00faa enerx\u00eda polo proceso biol\u00f3xico da fotos\u00edntese. As\u00ed que precisa de habitar as capas superficiais da auga onde chega a suficiente irradiaci\u00f3n solar (a zona f\u00f3tica). Malia que s\u00f3 ocupan o 3% da superficie oce\u00e1nica e son s\u00f3 o 2% da biomasa fotosintetizadora, o fitoplancto \u00e9 o responsable da metade (~48%) de toda a fotos\u00edntese do planeta. Desta, a metade da produci\u00f3n primaria real\u00edzana as cianobacterias .\nAg\u00e1s naqueles ecosistemas que se sustentan sobre da quimios\u00edntese, a fixaci\u00f3n de carbono (isto \u00e9, a produci\u00f3n primaria) que realiza o fitoplancto \u00e9 a base das redes tr\u00f3ficas oce\u00e1nicas e das augas doces. Na capacidade de produci\u00f3n do fitoplancto infl\u00fae a achega dos principais macronutrientes, que son o nitrato, o fosfato e o xofre; e micronutrientes, metais traza limitantes como o ferro. O fitoplancto depende ademais doutros compostos para vivir. As vitaminas B (como a tiamina ou B1, biotina ou B7 e a cobalamina ou B12) son cofactores implicados en m\u00faltiples procesos celulares: como a s\u00edntese de metionina, a descarboxilaci\u00f3n do \u00e1cido pir\u00favico e a s\u00edntese de \u00e1cidos graxos. Por iso, as vitaminas B son importantes limitadores do seu proceso de crecemento . Hai \u00e1reas oce\u00e1nicas que se co\u00f1ece que te\u00f1en falta de vitaminas B e, polo tanto, son \u00e1reas onde escasea o fitoplancto.\nNamentres que a maior\u00eda de todas as especies de fitoplancto son fotoaut\u00f3trofos obrigados, hai especies mix\u00f3trofas e especies non-pigmentadas e heter\u00f3trofas. Para os protistas do plancto, a mixotrofia ref\u00edrese \u00e1 s\u00faa capacidade fagotr\u00f3fica. As especies que son mix\u00f3trofas obte\u00f1en o carbono org\u00e1nico inxerindo a outros organismos ou material detr\u00edtico. A mixotrofia est\u00e1 presente, dun xeito consistente, na meirande parte grupos filoxen\u00e9ticos que forman o fitoplancto. L\u00e9vana a cabo dinoflaxelados, alveolados, crisof\u00edceas, rafidof\u00edceas, criptof\u00edceas, xantof\u00edceas e hapt\u00f3fitas . Exemplos entre os dinoflaxelados son \"Noctiluca\" e \"Dinophysis\". As especies mixotr\u00f3ficas \"bacter\u00edovoras\" (consumidores de bater\u00edas do tama\u00f1o pico-) compiten mellor que os heter\u00f3trofos nas capas f\u00f3ticas dos oc\u00e9anos oligotr\u00f3ficos, xa que tam\u00e9n poden obter enerx\u00eda por fotos\u00edntese . Estas estratexia ecol\u00f3xica que se observa no fitoplancto rompe a cl\u00e1sica visi\u00f3n dos protistas como dous grupos separados: o das algas e os protozoos.\nO fitoplancto \u00e9 un grupo filoxen\u00e9ticamente diverso, xa que abrangue tanto a eucariotas protistas como a bacterias. Hai m\u00e1is de 275 mil especies (250 mil mari\u00f1as e 25 mil de augas doces) de fitoplancto catalogadas . Como \u00e9 posible que xorda e se sustente tal diversidade taxon\u00f3mica, malia aos escasos recursos das augas (e que restrinxir\u00edan a diferenciaci\u00f3n de nichos), \u00e9 o denominado \"paradoxo do plancto\" \nEn abundancia, os grupos principais do fitoplancto son as diatomeas, as cianobacterias e os dinoflaxelados, malia que existen m\u00e1is grupos que son determinantes en varios procesos bioxeoqu\u00edmicos. Os cocolitof\u00f3ridos son responsables, parcialmente, da liberaci\u00f3n de dimetil sulfuro (DMS) \u00e1 atmosfera. O DMS ox\u00eddase formando sulfato. Segundo a hip\u00f3tese CLAW, nas \u00e1reas onde o aerosol no ambiente ten concentraci\u00f3n baixas, esta liberaci\u00f3n poder\u00eda contribu\u00edr a formaci\u00f3n de n\u00facleos de condensaci\u00f3n de nubes e a dar lugar a n\u00e9boas .\nSegundo o ecosistema, cada un dos grupos do fitoplancto ocupa diferentes niveis tr\u00f3ficos. Nos ambientes oligotr\u00f3ficos, como mar dos Argazos ou o xiro do Pac\u00edfico Sur, o fitoplancto esta dominado por especies de pequeno tama\u00f1o: o picoplancto e o nanoplancto. As especies dominantes a\u00ed, en biomasa e produci\u00f3n primaria, son as cianobacterias \"Prochlorococcus\", \"Synechococcus\" e os picoeucariotas, como \"Micromonas\". Tam\u00e9n dominan na fracci\u00f3n de picofitoplancto dos sistemas costeiros. En ecosistemas m\u00e1is produtivos, que son as zonas costeiras dominadas polos procesos de afloramento de augas ou cunha alta achega continental, as diatomeas e os dinoflaxelados son os grupos dominantes e os principais compo\u00f1entes da biomasa . Un exemplo desta estrutura da comunidade son as R\u00edas Baixas galegas: as diatomeas est\u00e1n presentes continuamente no interior das r\u00edas e os os dinoflaxelados seguen un ciclo estacional de entrada e sa\u00edda das r\u00edas, sendo a s\u00faa biomasa significativa m\u00e1is al\u00f3 da boca das r\u00edas.\nAs diatomeas, os dinoflaxelados e as cianobacterias te\u00f1en unha maior capacidade fotosintetizadora a niveis de irradiaci\u00f3n solar menores que outros grupos de fitoplancto. Ao seren m\u00e1is eficientes en condici\u00f3ns de menos luz, as diatomeas te\u00f1en condici\u00f3ns de crecemento m\u00e1is favorables cando se producen mesturas da auga e as cianobacterias cando a densidade celular de algas \u00e9 elevada .\nPara as especies de fitoplancto o seu tama\u00f1o celular \u00e9 determinante porque dita a s\u00faa taxa de crecemento, o metabolismo e o acceso a recursos. As\u00ed, hai especies de micr\u00f3ns (como as picocianonacterias) a especies de varios mil\u00edmetros (como algunhas diatomeas). As especies de tama\u00f1o celular pequeno dupl\u00edcanse m\u00e1is rapidamente, te\u00f1en menos probabilidade de afundir na auga e te\u00f1en unha maior taxa de adquisici\u00f3n de nutrientes, xa que a taxa superficie/volume \u00e9 maior . Por\u00e9n, son dixeridas m\u00e1is facilmente polos heter\u00f3trofos. Outras especies, como as diatomeas, te\u00f1en tama\u00f1os maiores e forman grandes colonias polo que poden acumular maior cantidade de alimento nas s\u00faas c\u00e9lulas e resistir a predaci\u00f3n.\nNo fitoplancto existen estratexias de reproduci\u00f3n sexual e asexual . Alg\u00fans, como diatomeas e dinoflaxelados, seguen ambas estratexias. Outros, como as cianobacteria e case todos os cri\u00f3fitos, s\u00f3 se reproducen asexualmente. A presi\u00f3n selectiva favorece aos grupos que seguen a reproduci\u00f3n sexual xa que aumenta a variaci\u00f3n x\u00e9nica intra-espec\u00edfica. Para as diatomeas, significa tam\u00e9n recuperar o tama\u00f1o inicial pois coa reproduci\u00f3n asexual reducen progresivamente o seu tama\u00f1o . Moitas especies, en particular as diatomeas, mostran estados de letargo. Isto perm\u00edtelle subsistir en longos per\u00edodos desfavorables. A xerminaci\u00f3n ad\u00f3itase producir por re-suspensi\u00f3n dos solos en momentos de mestura vertical das augas.\nDiversidade taxon\u00f3mica e funcional.\nRiqueza de especies.\nSe no 2015 hab\u00eda 11 mil especies catalogadas como plancto, campa\u00f1as de mostraxe recentes cuantificaron que a riqueza ou n\u00famero de especies est\u00e1 arredor das 110 mil. Dentro dese conxunto, a riqueza taxon\u00f3mica do fitoplancto est\u00edmase que \u00e9 de 4,390 especies. Por\u00e9n, a riqueza real, cuantificada a trav\u00e9s de OTUs, est\u00edmase que chegar\u00eda as 29 mil. Detallado segundo os grupos taxon\u00f3micos, a s\u00faa riqueza distrib\u00faese as\u00ed :\nDiversidade funcional.\nA diversidade morfol\u00f3xica e funcional do fitoplancto \u00e9 determinante para a ocupaci\u00f3n de nichos. A forma, a composici\u00f3n de pigmentos, os requirimentos de nutrientes ou vitaminas, a capacidade de mobilidade e outras cons\u00e9rvanse e caracterizan ben a cada unha das s\u00faas principais li\u00f1as evolutivas e a s\u00faa funci\u00f3n no ecosistema.\nO tama\u00f1o celular \u00e9 unha caracter\u00edstica morfol\u00f3xica determinante nas s\u00faas taxas de crecemento, ritmo metab\u00f3lico e de capacidade de acceso a recursos. A distribuci\u00f3n de tama\u00f1os no fitoplancto vai desde 0.1 \"\u03bc\"m das cianobacterias m\u00e1is cativas aos &gt; 108 \"\u03bc\"m das diatomeas m\u00e1is grandes. Unha clasificaci\u00f3n por tama\u00f1os, establece os seguintes grupos :\nCase todas as comunidades de fitoplancto mostran un amplo abano de tama\u00f1os . Os organismos m\u00e1is pequenos te\u00f1en menor probabilidade de afundimento e son m\u00e1is eficientes na absorci\u00f3n de nutrientes (xa que dispo\u00f1en un maior taxa de superficie fronte a volume) e maiores taxas de crecemento. Por\u00e9n, son m\u00e1is facilmente consumidos por depredadores .\nA morfolox\u00eda celular afecta \u00e1 adquisici\u00f3n de nutrientes, \u00e1 evitar ser consumidos por depredadores e a evitar o afundimento. Igualmente a capacidade de formar colonias. A morfolox\u00eda celular pode variar en funci\u00f3n das condici\u00f3ns ambientais, como a luz ou a dispo\u00f1ibilidade de nutrientes.\nA pigmentaci\u00f3n con clorifila-\"a\", -\"b\", -\"c\" ou -\"d\" perm\u00edtelles capturar calquera franxa do espectro visible de luz. Mais, alg\u00fans grupos pos\u00faen pigmentos accesorios, como ficobilinas ou carotenoides, que lles proporciona un maior rango de absorci\u00f3n de luz. As diatomeas, os dinoflaxelados e as cianobacterias te\u00f1en unha maior capacidade de absorci\u00f3n de luz en lugares de menor incidencia, namentres que os grupos de algas verdes non o son. Os grupos con capacidade de mobilidade, como o son os dinoflaxelados por teren flaxelos, poden nadar e posicionarse en lugares onde a radiaci\u00f3n da luz \u00e9 \u00f3ptima ou, nalg\u00fan momento do d\u00eda, evitar determinados rangos de irradiaci\u00f3n .\nHai grupos, como parte dos dinoflaxelados, que te\u00f1en capacidade de mixotrofia. Son quen, ademais de fotosintetizar, de alimentarse heterotroficamente atrapando e engulindo \u00e1s s\u00faas presas . Pola contra, outras especies te\u00f1en a capacidade de liberar toxinas nocivas para outros organismos competidores seus e depredadores .\nA fixaci\u00f3n de nitr\u00f3xeno \u00e9 outra das caracter\u00edsticas determinante para ocupar certos h\u00e1bitats, como as augas doces de lagos e estuarios. A fixaci\u00f3n de nitr\u00f3xeno atmosf\u00e9rico real\u00edzana s\u00f3 os heterocistes das cianobacterias filamentosas. Semella que oc\u00e9anos abertos se poder\u00eda estar fixando nitr\u00f3xeno por cianobacterias en simbiose con diatomeas .\nTaxonom\u00eda.\nOs grupos taxon\u00f3micos que compo\u00f1en o fitoplancto, e as s\u00faas principais caracter\u00edsticas, son :\nFloraci\u00f3ns ou \"blooms\".\nAs floraci\u00f3ns de algas.\nEn determinados per\u00edodos o fitoplancto medra r\u00e1pido e acum\u00falase nalgunhas \u00e1reas de costas (coma nas r\u00edas, estuarios, lagoas de costa, ba\u00edas ou en canles de r\u00edos) ou en lagos. Isto son momentos de floraci\u00f3n que os favorecen os cambios na direcci\u00f3n da auga no oc\u00e9ano, as condici\u00f3ns atmosf\u00e9ricas ou aumentos de temperatura, a choiva ou as descargas de augas dos r\u00edos .\nA floraci\u00f3n prod\u00faceno aquelas especies de microalgas ou cianobacterias que te\u00f1en condici\u00f3ns de nutrientes, luz ou salinidade como para medrar r\u00e1pido, reproducirse e acumularse. As floraci\u00f3ns de algas poden ser curtos no tempo e ocupar unha pequena masa da auga, ou ser procesos recorrentes e estacionais.\nAs floraci\u00f3ns de algas adoitan ser visibles. Os pigmentos accesorios que te\u00f1an as especies de fitoplancto que medren na floraci\u00f3n, ademais do verde do pigmento principal que \u00e9 a clorofila, proporcionaranlles \u00e1 auga cores que van dende o azul-verdoso, o verde, o marr\u00f3n, o roxo ou mesmo ao vermello .\nUn caso particular de floraci\u00f3n son as mareas vermellas. D\u00e9bese ao aumento da biomasa de especies de dinoflaxelados. S\u00f3 nalg\u00fans casos, cando existen altas concentraci\u00f3ns en puntos locais como ba\u00edas ou estuarios, poden ter efectos nocivos no consumo humano.\nAs floraci\u00f3ns de algas, visibles ou non, p\u00f3denos xerar diferentes especies. Hai algunhas microalgas que conte\u00f1en compostos t\u00f3xicos para humanos ou outros animais e outras que non . As floraci\u00f3ns de algas que derivan en efectos prexudiciais para animais ou para o consumo humano denom\u00ednanse floraci\u00f3n de algas nocivas. Non todas as floraci\u00f3ns de algas nocivas mostran unha coloraci\u00f3n das augas. Cando o te\u00f1en, adoitan aparecer como un caso m\u00e1is das mareas vermellas.\nAs floraci\u00f3ns poden estar asociados a procesos de eutrofizaci\u00f3n das augas costeiras. Unha alta achega de nitrato e fosfato estimula as floraci\u00f3ns de algas. Estimula, consecuente, a reduci\u00f3n de os\u00edxeno na capa f\u00f3tica e aumenta o a cantidade de materia org\u00e1nica disolta que afunde. Por iso, en lugares como r\u00edas e estuarios poden xerar capas de augas af\u00f3ticas (pobres en os\u00edxeno) ou an\u00f3xicas (sen os\u00edxeno). Isto pode estresar ou erradicar a presenza dalgunhas especies bent\u00f3nicas. Obs\u00e9rvase ademais que a descarga de nutrientes nas augas favorece a aparici\u00f3n de floraci\u00f3ns de algas nocivas .\nAlgunhas floraci\u00f3ns de cianobacterias est\u00e1n favorecidos pola entrada de nitr\u00f3xeno, e pode ser tam\u00e9n por un proceso de eutrofizaci\u00f3n. Forman masas superficiais e visibles dunha cor vede-azulada. Estas floraci\u00f3ns de cianobacterias bloquean a entrada de os\u00edxeno nas capas de auga inferiores e poden producir toxinas que afecten o sistema nerviosos de humanos e outros animais. Con isto, as floraci\u00f3ns de cianobacterias forman parte dos casos de floraci\u00f3n de algas nocivas .\nCiclos estacionais.\nDependendo da rexi\u00f3n oceanogr\u00e1fica ou continental e da latitude, o fitoplancto mostra varios patr\u00f3ns de floraci\u00f3ns, e polo tanto de aumento da s\u00faa biomasa e da s\u00faa produci\u00f3n primaria no ecosistema.\nA m\u00e1is com\u00fan en oc\u00e9anos e lagos temper\u00e1s \u00e9 na que fitoplancto segue un \u00fanico momento de aumento de biomasa. Este prod\u00facese cando na primavera aumenta a temperatura por radiaci\u00f3n solar e a auga se estratifica (\u00e9 m\u00e1is c\u00e1lida e menos densa na superficie). Nesa capa superficial o fitoplancto medrar\u00e1 durante unhas semanas ou meses, aumentar\u00e1 a s\u00faa biomasa e mostrar\u00e1 maior produtividade. Cando comeza a esgotar os nutrientes e aumenta a s\u00faa depredaci\u00f3n por zooplancto, prod\u00facese unha maior taxa de perda de c\u00e9lulas e a comunidade reduce a s\u00faa biomasa.\nDe finais do ver\u00e1n ao inicio do outono p\u00f3dense producir outros aumentos de biomasa por decaemento da intensidade da depredaci\u00f3n, rexeneraci\u00f3n de nutrientes polo \"loop\" microbiano, ou (como se d\u00e1 nas r\u00edas galegas) polo proceso de relaxaci\u00f3n do afloramento de augas e o inicio da mestura vertical da auga .\nEn estuarios t\u00farbidos poden darse floraci\u00f3ns de inverno favorecidos pola deposici\u00f3n de sedimentos. Se a entrada de auga fluvial ou o estr\u00e9s dos ventos na superficie da auga se reduce as augas c\u00e1lmanse, os sedimentos caen aos fondos do estuario e a luz chega mellor \u00e1 capa f\u00f3tica.\nNa costa ant\u00e1rtica, as floraci\u00f3ns de algas te\u00f1en tam\u00e9n unha tendencia estacional. Est\u00e1n ligados \u00e1 primavera austral, cando hai maior entrada de luz por irradicaci\u00f3n, e rematan co esgotamento dos metais trazas da zona, como \u00e9 o ferro .\nOs ciclos bioxeoqu\u00edmicos e o fitoplancto.\nA bomba biol\u00f3xica do carbono.\nA comunidade de fitoplancto cando fixa por fotos\u00edntese, ou asimila, o atmosf\u00e9rico vai aumentando a s\u00faa biomasa. A continua morte de individuos na comunidade deriva nunha deposici\u00f3n nos fondos oce\u00e1nicos de materia org\u00e1nica disolta, procedente da biomasa degradada. A fixaci\u00f3n imp\u00f3n unha reduci\u00f3n da presi\u00f3n parcial do nas capas f\u00f3ticas (a capa de auga da superficie onde vive o fitoplancto). Isto facilita que siga habendo unha entrada, ou \"secuestro\", do atmosf\u00e9rico a trav\u00e9s das augas superficiais do oc\u00e9ano. Este proceso \u00e9 a denominada bomba biol\u00f3xica. Cada organismo fitoplanct\u00f3nico, que s\u00f3 ten uns ~3Pg de C, chega a producir ata ~700 Pg de C en forma de carbono org\u00e1nico disolto en s\u00f3 uns d\u00edas ou semanas. Parte deste carbono fixado sustenta as cadeas tr\u00f3ficas superiores, ben polo consumo do zooplancto ben por bacterias heter\u00f3trofas. Mais unha fracci\u00f3n do carbono depos\u00edtase nos fondos oce\u00e1nicos (arredor de 10.000 mill\u00f3n de toneladas de carbono anuais) e sae do ciclo do carbono por moito tempo. As\u00ed, o proceso de fixaci\u00f3n, o afundimento de carbono e os procesos de oxidaci\u00f3n producen un gradiente, tal que canto maior sexa a profundidade maior \u00e9 a concentraci\u00f3n de carbono .\nPor\u00e9n, a formaci\u00f3n Carbonato c\u00e1lcico () para crear esqueletos e cunchas que fan alg\u00fans organismos mari\u00f1os produce un efecto contrario \u00e1 bomba biol\u00f3xica: reintroduce o carbono no ciclo de carbono. A formaci\u00f3n de altera a concentraci\u00f3n de carbono org\u00e1nico disolto nas augas .\nO fitoplancto contrib\u00fae a fixar o 25% das emisi\u00f3ns de carbono antropox\u00e9nicas \u00e1 atmosfera. Grazas a iso, sen este proceso a concentraci\u00f3n de atmosf\u00e9rico ser\u00eda o dobre do que o era na \u00e9poca pre-industrial .\nProduci\u00f3n de os\u00edxeno.\nDurante a fotos\u00edntese, o fitoplancto libera os\u00edxeno molecular \u00e1 atmosfera (). Est\u00edmase que entre o 50% e o 80% do os\u00edxeno atmosf\u00e9rico do planeta o produciu o fitoplancto O resto foi producido pola flora terrestre . Ademais, controla a taxa de / da atmosfera desde o Prec\u00e1mbrico.\nLimitaci\u00f3ns por macro- e micronutrientes.\nO fitoplancto depende de varios minerais (macronutrientes) claves para o seu metabolismo. Estes limitan o seu crecemento e biomasa das s\u00faas poboaci\u00f3ns. Os principais macronutrientes son o nitrato, o fosfato, o xofre e o silicato. As concentraci\u00f3ns destes compostos nas augas dependen do balance entre a bomba biol\u00f3xica e o afloramento de augas profundas, que son ricas en nutrientes. Cando a comunidade do fitoplancto chega a consumir de todos estes nutrientes limitantes do medio a s\u00faa biomasa chega a un l\u00edmite . A baixas latitudes, o nitr\u00f3xeno e o f\u00f3sforo son os principais elementos limitantes. Considerando a taxa de N:P que a comunidade precisa para medrar sen limitaci\u00f3n, o f\u00f3sforo adoita abundar m\u00e1is que o nitr\u00f3xeno. Por\u00e9n, en rexi\u00f3ns como os xiros oligotr\u00f3ficos do hemisferio norte non \u00e9 o nitr\u00f3xeno o principal limitante sen\u00f3n que pasa a ser o f\u00f3sforo.\nPor\u00e9n, nalgunhas rexi\u00f3ns oce\u00e1nicas hai ademais micronutrientes, e que son metais traza limitantes, que escasean e que al\u00ed se converten en limitantes. Act\u00faan como micronutrientes en diferentes rexi\u00f3ns o Fe, Co, Zn, Cu, Ni e o Cd . A rexi\u00f3n da Corrente Circumpolar Ant\u00e1rtica \u00e9 un caso no que os principais macronutrientes, o N e P, abundan e non son limitantes para as poboaci\u00f3ns de fitoplancto. Isto \u00e9 porque nesta rexi\u00f3n prod\u00facese o maior afloramento de augas ricas en nutrientes. Por iso o que m\u00e1is escasea a\u00ed son aqueles metais que te\u00f1en baixas taxas de residencia no oc\u00e9ano. O principal micronutriente limitante nesta rexi\u00f3n \u00e9 o ferro . A\u00ed escasea por estar lonxe de puntos de deposici\u00f3n atmosf\u00e9rica, como a costa sahariana de \u00c1frica, e non haber un substrato importante de ferro preto . Noutras rexi\u00f3ns o silicio act\u00faa como micronutriente, e faino porque ser a principal peza coa que as diatomeas constr\u00faen as s\u00faas fr\u00fastulas.\nAlgunhas especies de fitoplancto t\u00e9\u00f1ense adaptado \u00e1 limitaci\u00f3n de nutrientes con cambios na composici\u00f3n de determinadas biomol\u00e9culas. As\u00ed, a picocianobacteria \"Prochlorococcus\", que habita os oc\u00e9anos oligotr\u00f3ficos, usa xofre no canto de f\u00f3sforo nos seus l\u00edpidos das membranas celulares .\nOrixe evolutiva.\nHai 3.800 mill\u00f3ns de anos, no e\u00f3n Arcaico, apareceron os primeiros fotoaut\u00f3trofos nos oc\u00e9anos. As cianobacterias ter\u00edan aparecido entre os e\u00f3ns Arcaico e Proterozoico, hai 2.700 mill\u00f3ns de anos. O seu sistema fotosint\u00e9tico \u00e9 modular polo que se postula que os seus fotosistemas I e II ter\u00edan evolucionado previamente en grupos de pro-cianobacterias anosix\u00e9nicas. Estes fotoaut\u00f3trofos espall\u00e1ronse polos oc\u00e9anos, e levaron a cabo a osixenaci\u00f3n da superficie dos oc\u00e9anos e a terrestre, ata hai ~2.400 mill\u00f3ns de anos. A fotos\u00edntese osix\u00e9nica semella que s\u00f3 xurdiu unha vez. Por iso, consid\u00e9rase que esta se espallou por endosimbiose entre c\u00e9lulas h\u00f3spede con mitocondrias e cianobacterias cocoidais.\nEses novos eucariotas fotoaut\u00f3trofos oxix\u00e9nicos deron lugar a d\u00faas li\u00f1axes que xurdiron nos oc\u00e9anos do Neoproteozoico e Paleozoico, hai 1.600-1.200 mill\u00f3n de anos. Unha li\u00f1axe ter\u00eda a clorofila-\"b\" como pigmento accesorio (as \"algas verdes\" e os seus descendentes). A outra conservar\u00eda a meirande parte da pigmentaci\u00f3n cianobacteriana, en especial a clorofila-\"c\", e deu orixe \u00e1s algas \"vermellas\", as rod\u00f3fitas. Por\u00e9n, estes grupos taxon\u00f3micos que xorden no Paleozoico non dominaron as comunidades fitoplanct\u00f3nicas ata o Mesozoico, hai 250-65 mill\u00f3ns de anos . Do Tri\u00e1sico \u00e1 metade do Mesozoico, os eucariotas con clorofilas-\"c\" comezaron a ga\u00f1ar un s\u00faa posici\u00f3n ecol\u00f3xica dominante: xurdiron os dinoflaxelados, os cocolitof\u00f3ridos e as diatomeas. Isto \u00e9, xorden as comunidades de fitoplancto eucariota actuais. Esta radiaci\u00f3n de clados produciuse durante aumentos do nivel do mar, que deu froito a un incremento das \u00e1reas mari\u00f1as sobre das plataformas continentais. Un impacto de meteorito durante a transici\u00f3n do Cret\u00e1ceo e Terciario, hai 65 mill\u00f3ns de anos, reduciu moita da diversidade do fitoplancto que xurdira anteriormente, en especial, a dos cocolitof\u00f3ridos. A\u00ednda que estaban mostrando un aumento na s\u00faa diversidade, os dinoflaxelados e os cocolitof\u00f3ridos desde aquela v\u00edronse nunha continua extinci\u00f3n de especies. A diversidade das diatomeas, pola contra, foi aumentando desde a transici\u00f3n do Eoceno-Oligoceno ata o Mioceno.\nO fitoplancto e o cambio clim\u00e1tico actual.\nO papel do fitoplancto no actual quecemento global, como consecuencia da actividade antropox\u00e9nica, \u00e9 unha \u00e1rea de interese de estudo. Consid\u00e9rase que os cambios na produtividade do fitoplancto estar\u00e1 ligada aos cambios na estratificaci\u00f3n das columnas de auga do mar, xa que hai m\u00faltiples procesos biol\u00f3xicos que te\u00f1en unha eficiencia que est\u00e1 determinada pola temperatura e pola cantidade de achega atmosf\u00e9rica de nutrientes . Tam\u00e9n poder\u00edan ser importantes as taxas de mortalidade do fitoplancto por \"herbivorismo\" de zooplancto.\nEsp\u00e9rase que o aumento da temperatura da terra provoque unha estratificaci\u00f3n das augas dos oc\u00e9anos, un aumento das concentraci\u00f3ns de na atmosfera e un aumento na profundidade das augas oce\u00e1nicas con os\u00edxeno. A maior estratificaci\u00f3n das augas limitar\u00eda a entrada de nutrientes dos fondos \u00e1s capas superficiais do oc\u00e9ano e dar\u00eda p\u00e9 a que as rexi\u00f3ns oce\u00e1nicas onde o nitr\u00f3xeno sexa un factor limitante aumenten en extensi\u00f3n. O aumento das capas de auga con os\u00edxeno reducir\u00eda as rexi\u00f3ns onde poden vivir as especies microbianas desnitrificadores e os anaer\u00f3bios que oxidan amonio. Isto ter\u00eda un efecto no \"loop\" microbiano. O aumento de os\u00edxeno no oc\u00e9ano favorecer\u00eda a liberaci\u00f3n de nutrientes xa depositados nos sedimentos das plataformas oce\u00e1nicas.\nExisten propostas de fertilizar con ferro os oc\u00e9anos para contrarrestar a acumulaci\u00f3n na atmosfera de xerado por actividades humanas Houbo varias campa\u00f1as experimentais en oc\u00e9ano aberto nas que se fertilizaron extensi\u00f3ns do oc\u00e9ano con ferro e nelas observouse como as poboaci\u00f3ns de fitoplancto aumentan ."}
{"id": "20083", "revid": "23204", "url": "https://gl.wikipedia.org/wiki?curid=20083", "title": "John Bartram", "text": "John Bartram, nado en Darby, Pensilvania, en 1699 e finado en Kingsessing en 1777, foi un bot\u00e1nico norteamericano, considerado o pai da bot\u00e1nica norteamericana.\nTraxectoria.\nNaceu no seo dunha familia cu\u00e1quera, quedou orfo de nai aos dous anos e quedou ao coidado duns t\u00edos, moi interesado nas plantas axudando nas tarefas agr\u00edcolas adquiriu moitos co\u00f1ecementos sobre elas. En 1729 mercou uns terreos en Kingsessing, a car\u00f3n do r\u00edo Schuylkill, preto de Filadelfia e fundou o primeiro xard\u00edn bot\u00e1nico dos Estados Unidos. Viaxou por case todo o leste dos Estados Unidos na procura de novas plantas, dende o lago Ontario no norte ata \"Florida\" no sur e o r\u00edo Ohio no oeste. Moitas das plantas que recolleu acabaron en colecci\u00f3ns europeas. Introduciu en Am\u00e9rica algunhas plantas europeas e fixo experimentos de hibridaci\u00f3n. Con Benjamin Franklin foi un dos fundadores da Sociedade Filos\u00f3fica Americana en 1742. Dende 1765 foi bot\u00e1nico real."}
{"id": "20084", "revid": "22570", "url": "https://gl.wikipedia.org/wiki?curid=20084", "title": "1541", "text": "Outros.\nHistoria ano a ano"}
{"id": "20085", "revid": "23204", "url": "https://gl.wikipedia.org/wiki?curid=20085", "title": "1540", "text": "Outros.\nHistoria ano a ano"}
{"id": "20086", "revid": "98629", "url": "https://gl.wikipedia.org/wiki?curid=20086", "title": "1539", "text": "Outros.\nHistoria ano a ano"}
{"id": "20087", "revid": "98629", "url": "https://gl.wikipedia.org/wiki?curid=20087", "title": "1538", "text": "Outros.\nHistoria ano a ano"}
{"id": "20088", "revid": "98629", "url": "https://gl.wikipedia.org/wiki?curid=20088", "title": "1537", "text": "Outros.\nHistoria ano a ano"}
{"id": "20089", "revid": "23204", "url": "https://gl.wikipedia.org/wiki?curid=20089", "title": "1536", "text": "Outros.\nHistoria ano a ano"}
{"id": "20090", "revid": "47401", "url": "https://gl.wikipedia.org/wiki?curid=20090", "title": "Laboratorio", "text": "Un laboratorio \u00e9 un lugar equipado con diversos instrumentos de medida ou equipos nos cales se realizan experimentos ou investigaci\u00f3ns diversas, segundo a rama da ciencia \u00e1 que se dedique.\nA s\u00faa importancia, ben sexa en investigaci\u00f3ns ou a escala industria,l e en calquera das s\u00faas especialidades (qu\u00edmica, dimensional, electricidade, biolox\u00eda etc.), radica no feito de que as condici\u00f3ns ambientais est\u00e1n controladas e normalizadas, de modo que:\nCondici\u00f3ns de laboratorio normalizadas.\nTemperatura.\nA temperatura ambiente normal \u00e9 de 20 \u00b0C, variando as tolerancias en funci\u00f3n do tipo de medici\u00f3n ou experimento a realizar. Amais, as variaci\u00f3ns da temperatura (dentro do intervalo de tolerancia) han de ser suaves, por exemplo en laboratorios de metrolox\u00eda dimensional, lim\u00edtase a 2\u00a0\u00b0C/h (sendo o intervalo de tolerancia de 4\u00a0\u00b0C).\nHumidade.\nUsualmente conv\u00e9n que a humidade sexa a menor posible porque acelera a oxidaci\u00f3n dos instrumentos (comunmente de aceiro); as\u00ed a todo, para lograr a habitabilidade do laboratorio non pode ser menor do 50%.\nPresi\u00f3n atmosf\u00e9rica.\nA presi\u00f3n atmosf\u00e9rica normalizada acostuma a ser, en laboratorios industriais, lixeiramente \"superior \u00e1 externa\" (25 Pa) para evitar a entrada de aire sucio das zonas de produci\u00f3n \u00f3 abrir as portas de acceso. No caso de laboratorios con risco biol\u00f3xico (manipulaci\u00f3n de axentes infecciosos) a situaci\u00f3n \u00e9 a contraria, xa que debe evitarse a sa\u00edda de aire do laboratorio que pode estar contaminado, polo que a presi\u00f3n ser\u00e1 lixeiramente \"inferior \u00e1 externa\".\nAlimentaci\u00f3n el\u00e9ctrica.\nAs variaci\u00f3ns da tensi\u00f3n da rede deben limitarse cando se realizan medidas el\u00e9ctricas que poden verse alteradas pola variaci\u00f3n da tensi\u00f3n de entrada nos aparatos.\nPo.\nContr\u00f3lase, por exemplo, en laboratorios de interferometr\u00eda xa que a presenza de po modifica o comportamento da luz \u00f3 atravesar o aire.\nVibraci\u00f3n e Ru\u00eddo.\n\u00c1 marxe da incomodidade que sup\u00f3n a s\u00faa presenza para investigadores e t\u00e9cnicos de laboratorio, poden falsear medici\u00f3ns realizadas por procedementos mec\u00e1nicos. \u00c9 o caso, por exemplo, das M\u00e1quinas de medir por coordenadas.\nTipos de Laboratorios.\nLaboratorio de metrolox\u00eda.\nOs laboratorios de metrolox\u00eda clasif\u00edcanse xerarquicamente de acordo \u00e1 calidade dos seus patr\u00f3ns. Inda que as estruturas poden variar en cada pa\u00eds, por regra xeral existen tres niveis:\nAs condici\u00f3ns ser\u00e1n tanto m\u00e1is estritas canto m\u00e1is alto o nivel do laboratorio.\nEn calquera dos niveis, os laboratorios poden ser clasificados en funci\u00f3n da natureza das medici\u00f3ns realizadas: metrolox\u00eda dimensional, metrolox\u00eda el\u00e9ctrica, ensaio de materiais etc.\nEvoluci\u00f3n hist\u00f3rica do laboratorio.\nA historia do laboratorio est\u00e1 influ\u00edda pola historia da medicina xa que o home, \u00f3 profundar sobre como \u00e9 o seu organismo, require cada vez laboratorios m\u00e1is sofisticados."}
{"id": "20091", "revid": "98629", "url": "https://gl.wikipedia.org/wiki?curid=20091", "title": "1534", "text": "Outros.\nHistoria ano a ano"}
{"id": "20092", "revid": "181", "url": "https://gl.wikipedia.org/wiki?curid=20092", "title": "Aproumu", "text": ""}
{"id": "20093", "revid": "1131", "url": "https://gl.wikipedia.org/wiki?curid=20093", "title": "Deodoro da Fonseca", "text": "Manuel Deodoro da Fonseca, nado en Alagoas da Lagoa do Sul (Alagoas, actualmente Marechal Deodoro) o 5 de agosto de 1827 e finado en R\u00edo de Xaneiro o 23 de agosto de 1892, foi un pol\u00edtico brasileiro, primeiro Presidente da Rep\u00fablica do Brasil. \nTraxectoria.\nParticipou de varios eventos, destacouse na represi\u00f3n \u00e1 Revoluci\u00f3n Praieira, no cerco a Montevideo e en moitas batallas na Guerra da Tripla Alianza, progresando rapidamente na carreira militar grazas \u00e1s promoci\u00f3ns como combatente. Foi Presidente da ent\u00f3n Provincia do Rio Grande do Sul.\nDeodoro desagradou ao Imperio Brasileiro debido \u00e1s s\u00faas actitudes durante a chamada \"Cuesti\u00f3n Militar\". Como castigo, foi enviado \u00e1 ent\u00f3n Provincia de Mato Groso, baixo as ordes do coronel Cunha Matos.\nRetornou ao R\u00edo de Xaneiro o 13 de setembro de 1889. Tivo un importante papel na revoluci\u00f3n que derrubou a monarqu\u00eda o 15 de novembro daquel ano.\nAsumiu o cargo provisoriamente no mesmo d\u00eda 15 de novembro de 1889. O novo goberno comezou traballando freneticamente emitindo varias leis. Tanto \u00e9 as\u00ed que, antes de que rematase 1889 todo o sistema pol\u00edtico e administrativo da Rep\u00fablica xa estaba montado.\nO Brasil tornouse unha rep\u00fablica federal provisoria onde todos os homes brasileiros e alfabetizados pasaron a ter dereito ao sufraxio universal, o voto. Xurdiron tam\u00e9n os actuais himno e bandeira do Brasil, coa frase \"Ordem e Progresso\" (\"orde e progreso\"), de inspiraci\u00f3n positivista.\nDeodoro foi elixido presidente o 25 de febreiro de 1891 polo Congreso Nacional brasileiro, con 129 votos. Prudente de Morais obtivo 97 votos. O seu mandato conseguiuno en gran parte grazas \u00e1 presi\u00f3n de sectores militares (especialmente do ex\u00e9rcito), e contra a vontade do sector civil e de sectores dos militares.\nDeodoro da Fonseca disolveu o Congreso o 3 de novembro de 1891, coa aprobaci\u00f3n dunha lei que permit\u00eda o impeachment do Presidente.\nO 23 de novembro de 1891 ocorreu o episodio da \"Revolta da Esquadra\", cando o Almirante Cust\u00f3dio de Melo, a bordo do nav\u00edo de guerra \"Riachuelo\", ameazou bombardear a cidade do R\u00edo de Xaneiro, forzando a renuncia de Deodoro, que entregou o poder \u00f3 vicepresidente, Floriano Peixoto.\nIllado, doente, Manuel Deodoro da Fonseca morreu no R\u00edo de Xaneiro, o 23 de agosto de 1892. Pediu que o enterrasen con roupas civ\u00eds, o que non lle foi concedido: o seu enterro tivo toda a pompa e honras militares."}
{"id": "20094", "revid": "47401", "url": "https://gl.wikipedia.org/wiki?curid=20094", "title": "1533", "text": "Outros.\nHistoria ano a ano"}
{"id": "20095", "revid": "98629", "url": "https://gl.wikipedia.org/wiki?curid=20095", "title": "Climatolox\u00eda", "text": "A climatolox\u00eda \u00e9 a ciencia que estuda os diferentes climas da Terra e as s\u00faas manifestaci\u00f3ns. \u00c9 a rama da xeograf\u00eda que se ocupa do estudo do clima e do tempo meteorol\u00f3xico. Esta disciplina foi desenvolvida polos xe\u00f3grafos dende os seus comezos da xeograf\u00eda, incluso o pai da Xeograf\u00eda, Erat\u00f3stenes de Cyrene, no seu libro \"Geographia\" dedica un terzo deste \u00e1 variaci\u00f3n global dos climas. Das condici\u00f3ns atmosf\u00e9ricas dependen moitas actividades humanas, dende a agricultura ata un simple paseo polo campo. Por iso f\u00edxose un esforzo inxente por predicir o tempo tanto a curto como a medio prazo.\nCando unha comarca, cidade, ladeira etc., ten un clima diferenciado do clima zonal dicimos que \u00e9 un topoclima, este caracter\u00edzase por estar maiormente afectado polo estado local do resto dos factores xeogr\u00e1ficos (xeomorfolox\u00eda, hidrograf\u00eda etc.). Amais, chamamos microclima \u00f3 que non ten divisi\u00f3ns inferiores, como o que hai nunha habitaci\u00f3n, debaixo dunha \u00e1rbore ou nunha determinada esquina dunha r\u00faa.\nO clima tende a ser regular en per\u00edodos de tempo moi longos, incluso xeol\u00f3xicos, determinando de gran maneira a evoluci\u00f3n do ciclo xeogr\u00e1fico dunha rexi\u00f3n, o que permite o desenvolvemento dunha determinada vexetaci\u00f3n e un solo perfectamente equilibrado, solos clim\u00e1ticos. Pero, en per\u00edodos de tempo xeol\u00f3xicos, o clima tam\u00e9n cambia de forma natural, os tipos de tempo modificanse e p\u00e1sase dun clima a outro na mesma zona.\nPara estudar un clima \u00e9 necesaria a observaci\u00f3n durante un lapso de tempo longo (m\u00ednimo quince anos). As observaci\u00f3ns de temperatura, precipitaci\u00f3ns, humidade e tipo de tempo rec\u00f3llense nas estaci\u00f3ns meteorol\u00f3xicas. Con estes datos se elaboran t\u00e1boas que se expresan en climogramas."}
{"id": "20096", "revid": "98629", "url": "https://gl.wikipedia.org/wiki?curid=20096", "title": "1532", "text": "Outros.\nHistoria ano a ano"}
{"id": "20097", "revid": "47401", "url": "https://gl.wikipedia.org/wiki?curid=20097", "title": "1531", "text": "Outros.\nHistoria ano a ano"}
{"id": "20098", "revid": "56817", "url": "https://gl.wikipedia.org/wiki?curid=20098", "title": "1529", "text": "Outros.\nHistoria ano a ano"}
{"id": "20099", "revid": "23204", "url": "https://gl.wikipedia.org/wiki?curid=20099", "title": "1528", "text": "Outros.\nHistoria ano a ano"}
{"id": "20100", "revid": "56817", "url": "https://gl.wikipedia.org/wiki?curid=20100", "title": "1527", "text": "Outros.\nHistoria ano a ano"}
{"id": "20101", "revid": "56817", "url": "https://gl.wikipedia.org/wiki?curid=20101", "title": "1526", "text": "Outros.\nHistoria ano a ano"}
{"id": "20102", "revid": "15490", "url": "https://gl.wikipedia.org/wiki?curid=20102", "title": "1525", "text": ""}
{"id": "20103", "revid": "56817", "url": "https://gl.wikipedia.org/wiki?curid=20103", "title": "1524", "text": "Outros.\nHistoria ano a ano"}
{"id": "20104", "revid": "25871", "url": "https://gl.wikipedia.org/wiki?curid=20104", "title": "1523", "text": "Outros.\nHistoria ano a ano"}
{"id": "20105", "revid": "56817", "url": "https://gl.wikipedia.org/wiki?curid=20105", "title": "1522", "text": "Outros.\nHistoria ano a ano"}
{"id": "20106", "revid": "98629", "url": "https://gl.wikipedia.org/wiki?curid=20106", "title": "1520", "text": "Outros.\nHistoria ano a ano"}
{"id": "20107", "revid": "34681", "url": "https://gl.wikipedia.org/wiki?curid=20107", "title": "1518", "text": "Outros.\nHistoria ano a ano"}
{"id": "20109", "revid": "51526", "url": "https://gl.wikipedia.org/wiki?curid=20109", "title": "Evoluci\u00f3n estelar", "text": "En astronom\u00eda, denom\u00ednase evoluci\u00f3n estelar \u00e1 secuencia de cambios que unha estrela experimenta \u00f3 longo da s\u00faa existencia.\nInformaci\u00f3n xeral.\nDurante moito tempo pensouse que as estrelas eran enormes b\u00f3las de lume perpetuo. Coa aparici\u00f3n da ciencia moderna tratouse de explicar a orixe da enerx\u00eda que irradiaban. Primeiro pensouse que se trataba da calor procedente do colapso gravitatorio, pero esta teor\u00eda non concordaba coa antig\u00fcidade da Terra, 4.500 mill\u00f3ns de anos segundo os datos xeol\u00f3xicos. Ti\u00f1a que haber algunha fonte de enerx\u00eda desco\u00f1ecida que as mantivese activas durante lapsos tan longos, e non foi ata a irrupci\u00f3n, xa en pleno s\u00e9culo XX, da f\u00edsica nuclear, que se puido empezar a explicar os procesos que acaecen no n\u00facleo destes astros. Axi\u00f1a quedou claro que case toda a vida das estrelas estaba rexida por procesos nucleares. Dende a formaci\u00f3n ata a s\u00faa morte t\u00f3dalas fases das estrelas depender\u00e1n do que ocorre na escala das part\u00edculas subat\u00f3micas.\nA evoluci\u00f3n estelar non se estuda observando o ciclo de vida dunha estrela individualmente sen\u00f3n que se realiza o estudo a partir das m\u00faltiples observaci\u00f3ns de moitas delas, cada unha nun punto distinto da s\u00faa evoluci\u00f3n, a modo de instant\u00e1neas dese proceso de escala temporal moi superior \u00e1 humana. Recentemente tam\u00e9n \u00e9 posible estudar a evoluci\u00f3n estelar a partir de modelos te\u00f3ricos e simulaci\u00f3ns num\u00e9ricas da estrutura estelar.\nFormaci\u00f3n estelar.\nAs estrelas f\u00f3rmanse a partir da fragmentaci\u00f3n e condensaci\u00f3n de inmensas nubes moleculares de gran densidade, tama\u00f1o e masa total. A metalicidade da nube de gas ser\u00e1 a que pos\u00faan as estrelas que orixine. Normalmente, unha mesma nube produce varias estrelas formando c\u00famulos abertos de entre ducias e centenares delas. Estes fragmentos de gas converteranse en discos de acrecemento dos cales xurdir\u00e1n planetas se a metalicidade \u00e9 o suficientemente elevada.\nSexa como queira, o gas prosegue a s\u00faa ca\u00edda cara \u00f3 centro da nube. Este centro ou n\u00facleo da protoestrela compr\u00edmese m\u00e1is r\u00e1pido que o resto, liberando maior enerx\u00eda potencial gravitatoria. Aproximadamente a metade desa enerx\u00eda r\u00e1diase e a outra metade inv\u00e9rtea a protoestrela en quentarse. Desta forma o n\u00facleo aumenta a s\u00faa temperatura cada vez m\u00e1is ata \"acender\" o hidr\u00f3xeno, momento no cal a presi\u00f3n xerada polas reacciones nucleares ascende rapidamente ata atinxir o equilibrio coa gravidade. \nA masa da nube determina tam\u00e9n a masa da estrela. Non toda a masa da nube chega a formar parte da estrela. Gran parte dese gas \u00e9 expulsado cando o \"novo sol\" comeza a lucir. Canto m\u00e1is masiva sexa esta nova estrela m\u00e1is intenso ser\u00e1 o seu vento estelar chegando \u00f3 punto de deter o colapso do resto do gas. Existe, por ese motivo, un l\u00edmite m\u00e1ximo na masa das estrelas que se poden formar en torno \u00e1s 60 ou 100 masas solares. A metalicidade reduce ese l\u00edmite algo incerto, debido a que os elementos son m\u00e1is opacos fronte \u00f3 paso da radiaci\u00f3n canto m\u00e1is pesados. Polo tanto unha maior opacidade fai que o gas free o seu colapso m\u00e1is rapidamente por acci\u00f3n da radiaci\u00f3n. \nA continua loita entre a gravidade, que tende a contraer a xove estrela, e a presi\u00f3n producida pola calor xerada nas reacci\u00f3ns termonucleares do seu interior, son os aspectos que determinan a partir de ent\u00f3n a evoluci\u00f3n da estrela.\nSecuencia principal.\nCh\u00e1mase secuencia principal \u00e1 fase en que a estrela queima hidr\u00f3xeno, mediante fusi\u00f3n nuclear fundamentalmente. Unha vez instalada na secuencia principal a estrela componse dun n\u00facleo onde ten lugar a fusi\u00f3n do hidr\u00f3xeno e un manto que transmite a enerx\u00eda xerada cara \u00e1 superficie. A maior parte das estrelas pasan o 90% da s\u00faa vida, aproximadamente, na secuencia principal do diagrama de Hertzsprung-Russell. Nesta fase as estrelas consomen o seu combustible nuclear de maneira gradual podendo permanecer estables por per\u00edodos de tempo duns poucos mill\u00f3ns de anos, no caso das estrelas m\u00e1is grandes e quentes, a miles de mill\u00f3ns de anos se se trata de estrelas de tama\u00f1o medio como o Sol, ou ata decenas o mesmo centenares de miles de mill\u00f3ns de anos no caso de estrelas de poucas masa como as ananas vermellas. Lentamente, a cantidade de hidr\u00f3xeno dispo\u00f1ible no n\u00facleo dimin\u00fae, co que esta ha de contraerse para aumentar a s\u00faa temperatura e poder deter o seu colapso gravitacional. As temperaturas do n\u00facleo estelar m\u00e1is elevadas permiten fusionar, progresivamente, novas capas de hidr\u00f3xeno sen procesar. Por este motivo as estrelas aumentan a s\u00faa luminosidade \u00d3 longo da secuencia principal de forma paulatina e regular. Cando o hidr\u00f3xeno do n\u00facleo finalmente se esgota a estrela sofre unhas r\u00e1pidas transformaci\u00f3ns que a converten en xigante vermella. \u00d3 longo de toda esta etapa soamente procesar\u00e1 o 10% da s\u00faa masa.\nNunha estrela de secuencia principal distinguimos dous modos de \"queimar\" o hidr\u00f3xeno do n\u00facleo. Poder\u00edase pensar que a fusi\u00f3n de hidr\u00f3xeno en helio se realiza mediante o choque de catro prot\u00f3ns. Pero este tipo de choques m\u00faltiples son moito m\u00e1is improbables que as colisi\u00f3ns por parellas. Por iso a combusti\u00f3n real\u00edzase mediante cadeas de reacci\u00f3ns que conducen \u00f3 helio-4. O que determinar\u00e1 a trav\u00e9s de que cadea o ciclo queima o seu hidr\u00f3xeno ser\u00e1 a masa da propia estrela, pois o valor desta determina as condici\u00f3ns de presi\u00f3n e temperatura do seu n\u00facleo.\nCadeas PP ( 0.08MSol - 1.5MSol ).\nAs cadeas prot\u00f3n - prot\u00f3n ch\u00e1manse as\u00ed porque son aquel conxunto de reacci\u00f3ns que parten da fusi\u00f3n dun i\u00f3n de hidr\u00f3xeno con outro igual, ou o que \u00e9 o mesmo, dun prot\u00f3n con outro prot\u00f3n. Dist\u00ednguense tres cadeas: A PPI, PPII e a PPIII. Cada unha cunha probabilidade de ocorrencia distinta segundo a temperatura do n\u00facleo. A fusi\u00f3n do hidr\u00f3xeno mediante as cadeas PP d\u00e1se en t\u00f3dalas estrelas pero nas m\u00e1is masivas a s\u00faa contribuci\u00f3n \u00e9 m\u00ednima. Dita reacci\u00f3n s\u00f3 predomina ata as 1,5 masas solares. Por debaixo das 0.08 masas solares non existe fusi\u00f3n do hidr\u00f3xeno e teremos unha estrela abortada, \u00e9 dicir unha anana marr\u00f3n. No diagrama que v\u00e9n a continuaci\u00f3n saen representadas as tres cadeas PP. Tam\u00e9n se citan as porcentaxes de ocorrencia no Sol e ind\u00edcase o balance enerx\u00e9tico de cada reacci\u00f3n. As proporciones das tres cadeas var\u00edan segundo a temperatura.\nPPI: 26.20MeV. 90% Dominante dende os 10 ata os 14 MK (Por debaixo de 10MK non hai apenas fusi\u00f3n.)\nPPII: 25.67MeV. 10% Dominante entre os 14 e os 23 MK \nPPIII: 19.20MeV. 0.001% Dominante a partir dos 23 MK\nO n\u00facleo do Sol ten unha temperatura media menor que 14 megakelvins polo que \u00e9 l\u00f3xico que a rama maioritaria sexa a PPI.\nDe t\u00f3dalas reacci\u00f3ns que se dan no proceso a que ten o tempo caracter\u00edstico m\u00e1is grande recibe o nome de reacci\u00f3n limitante. Isto \u00e9 porque o tempo da reacci\u00f3n m\u00e1is lenta \u00e9 o que marca o tempo de todo o proceso. No caso das cadeas PP a reacci\u00f3n limitante \u00e9 a primeira de todas, a combinaci\u00f3n dos dous prot\u00f3ns.\n\u00b9H + \u00b9H \u2192 \u00b2H + e+ + \u03bd (\u03c4 ~ 7\uf850109 anos)\nCiclo CNO ( &gt;1.5MSol ).\nAs siglas do ciclo CNO fan referencia \u00f3s elementos que interve\u00f1en nas s\u00faas reacci\u00f3ns, o carbono, o nitr\u00f3xeno e o os\u00edxeno. Este conxunto de reacci\u00f3ns usa o carbono-12 como catalizador nuclear. \u00c9 dicir que interv\u00e9n na reacci\u00f3n inicial para logo ser devolto como produto final, podendo volver a utilizarse nun novo ciclo. No diagrama m\u00f3strase unha segunda canle de sa\u00edda cunha probabilidade de ocorrencia dunha vez cada 10.000 reacci\u00f3ns, pero o nitr\u00f3xeno-14 que d\u00e1 como subproduto pode, igualmente, ser reprocesado. A reacci\u00f3n m\u00e1is lenta \u00e9 a do nitr\u00f3xeno-14 m\u00e1is un prot\u00f3n que d\u00e1 un tempo limitante de 3\uf850108 anos, unha orde de magnitude inferior \u00f3 das cadeas PP. Isto fai que o C-12 do n\u00facleo vaia pasando a N-14 ata chegar a un equilibrio. O feito que se utilice como catalizador o carbono fai que o ciclo CNO sexa, ata certo punto, dependente da metalicidade da estrela. \u00c1s primeiras estrelas que se formaron no universo foilles imposible fusionar o hidr\u00f3xeno mediante este ciclo de reacciones polo que \u00e9 de supo\u00f1er que tivesen a masa que tivesen todas elas fusionar\u00edan o seu combustible mediante cadeas PP o que far\u00eda que duraran algo m\u00e1is de tempo que as superxigantes actuais.\nCadeas PP vs Ciclo CNO.\nNo ciclo CNO os neutrinos l\u00e9vanse m\u00e1is enerx\u00eda que nas cadeas PP polo que \u03b5PP &gt; \u03b5CNO para cada n\u00facleo de helio producido.\nCadeas PP: Tc &lt; 2\uf850107K || M &lt; 1,5MSol || \u03b5PP~ \u03c1T4 || \u03c4 ~ 7\uf850109 anos\nCiclo CNO: Tc &gt; 2\uf850107K || M &gt; 1,5MSol || \u03b5PP~ \u03c1T17 || \u03c4 ~ 3\uf850108\nO ciclo CNO \u00e9 moito m\u00e1is dependente da temperatura que as cadeas PP polo que a temperaturas elevadas (a partir de 2\uf850107K) pasa a ser a reacci\u00f3n dominante e a que aporta o groso da enerx\u00eda da estrela algo que s\u00f3 se d\u00e1 a partir de 1,5 masas solares. Debido a esa gran dependencia coa temperatura os n\u00facleos CNO son pequenos e convectivos mentres que os PP son maiores e radioactivos. O menor tempo limitante das estrelas CNO tam\u00e9n fai que consuman en moito menos tempo o seu hidr\u00f3xeno.\nComo se ve no diagrama adxunto, o ciclo CNO comeza a producirse a temperaturas duns 12,5 mill\u00f3ns de graos, pero non \u00e9 ata os 20 mill\u00f3ns cando, realmente, se fai dominante. No Sol dominan totalmente as cadeas PP, sendo as\u00ed que o 98,5% da enerx\u00eda xerada \u00e9 a trav\u00e9s de dito mecanismo mentres que solo o 1,5% restante se produce grazas \u00f3 ciclo CNO. Pero con que a nosa estrela fora un 20% m\u00e1is masiva a enerx\u00eda xa provir\u00eda, maioritariamente, das reacciones CNO.\nFase de xigante vermella.\nAs estrelas acostuman acabar as s\u00faas vidas expand\u00edndose como xigantes vermellas para logo contraerse nunha anana branca ou estoupar como supernovas deixando como remanente a unha estrela de neutr\u00f3ns, un p\u00falsar ou incluso un burato negro no caso das estrelas m\u00e1is masivas.\nA medida que se produce helio este vaise acumulando no centro dado a s\u00faa maior densidade. Cando se produciu unha certa cantidade comeza a interferir nas reacci\u00f3ns de fusi\u00f3n do hidr\u00f3xeno facendo diminu\u00edr a presi\u00f3n da estrela pola que esta debe responder comprim\u00edndose e quent\u00e1ndose un pouco m\u00e1is ata chegar a imposibilitar a fusi\u00f3n do pouco hidr\u00f3xeno restante no seu centro. Dise ent\u00f3n que a estrela se \"envelenou\" por helio. Esgotado xa o hidr\u00f3xeno, o n\u00facleo de helio non pode frear o peso da estrela e empeza a comprimirse. Chegado un punto, e se a estrela \u00e9 suficientemente pequena (&lt;2,5Msol), o gas de electr\u00f3ns libres dexenera e det\u00e9n en parte a compresi\u00f3n. A temperatura aumenta ata o punto de ignici\u00f3n do helio, arredor dos 100 mill\u00f3ns de graos. Nas estrelas m\u00e1is masivas esta transici\u00f3n sucede suavemente xa que o gas apenas dexenerou cando o n\u00facleo se acende. Nas estrelas pequenas, en cambio, o n\u00facleo est\u00e1 parcialmente dexenerado e intensifica as s\u00faas reacci\u00f3ns \u00e1 vez que aumenta de temperatura. Segue as\u00ed ata que, de golpe, regresa \u00f3 r\u00e9xime de gas ideal, o que produce un alude t\u00e9rmico ocorrendo unha especie de explosi\u00f3n de car\u00e1cter moderado que non fai perigar a integridade da estrela. \u00c9 o flash de helio. A ignici\u00f3n deste elemento, se ben algo violenta, non chega a afectar a integridade da estrela que proseguir\u00e1 durante uns mill\u00f3ns de anos m\u00e1is nunha nova fase estable de xigante vermella fusionando o novo combustible. A s\u00faa vez, novas capas de hidr\u00f3xeno virxe adxacentes \u00f3 n\u00facleo de helio inician a s\u00faa fusi\u00f3n engadindo m\u00e1is enerx\u00eda \u00f3 fluxo da estrela e aumentando as\u00ed a s\u00faa luminosidade. Pero este hidr\u00f3xeno xa non ten que soportar o mesmo peso polo que a presi\u00f3n que emana da nova combusti\u00f3n en capa forza \u00e1 envoltura da estrela a expandirse. Durante os primeiros anos como xigante vermella as capas m\u00e1is externas iranse expandindo e arrefriando progresivamente ata chegar a un novo equilibrio.\nSe a estrela \u00e9 suficientemente masiva pode que logre consumir o helio e mesmo elementos m\u00e1is pesados ca este. Pasar\u00e1 ent\u00f3n repetidamente por diversos per\u00edodos de estabilidade similares, acompa\u00f1ados de procesos de expansi\u00f3n da s\u00faa superficie e contracci\u00f3n do seu n\u00facleo ata que, por fin, se dete\u00f1an as reacci\u00f3ns de fusi\u00f3n no seu interior. Estes per\u00edodos de estabilidade son cada vez m\u00e1is breves principalmente por dous motivos. O primeiro \u00e9 que cada vez hai menos part\u00edculas no centro das estrela para fusionar e en segundo lugar est\u00e1 o feito de que cada nova etapa de fusi\u00f3n aporta moita menos enerx\u00eda c\u00e1 anterior. Estes dous efectos combinados fan que o combustible cada vez se esgote moito m\u00e1is velozmente.\nAs capas externas das xigantes vermellas est\u00e1n pouco ligadas gravitatoriamente, polo que os intensos ventos procedentes do n\u00facleo aceleran as perdas de masa. Amais, a zona convectiva das xigantes \u00e9 moi profunda, as\u00ed que as ondas de choque contrib\u00faen a acelerar inda m\u00e1is o vento. Por outro lado, as xigantes vermellas emiten moito no infravermello que \u00e9 moi absorbido polo po estelar o cal recibe m\u00e1is impulso e transm\u00edtello \u00f3 gas. Finalmente, tam\u00e9n unha maior metalicidade (o que comporta unha maior opacidade) provocar\u00e1 maiores expulsi\u00f3ns de materia. Estas perdas de masa da estrela ser\u00e1n de entre o 40 \u00f3 60%.\nProceso triplo ALFA ( &gt;0,5MSol ).\nA primeira etapa dunha xigante vermella \u00e9 a fusi\u00f3n do helio. Este proceso levarase a cabo por un conxunto de reacci\u00f3ns que reciben o nome de triplo \u03b1 porque consiste na transformaci\u00f3n de tres n\u00facleos de helio-4 nun de carbono-12. A estas alturas o n\u00facleo incrementou a s\u00faa densidade e a s\u00faa temperatura ata chegar \u00f3s 100 mill\u00f3ns de graos (108 K). Na etapa da queima do hidr\u00f3xeno o berilio-8 era un elemento inestable que se descompu\u00f1a en d\u00faas part\u00edculas alfa tal e como se ve na cadea PPIII e \u00e1s temperaturas da segunda etapa de combusti\u00f3n segue s\u00e9ndoo. Ocorre que, a pesar da s\u00faa inestabilidade, unha boa porcentaxe do berilio producido pola fusi\u00f3n de dous n\u00facleos de helio-4 acaba un\u00edndose a outra part\u00edcula alfa antes de que te\u00f1a tempo de desintegrarse. As\u00ed, no n\u00facleo da estrela sempre hai unha certa cantidade de berilio nun equilibrio que resulta do balance entre o fabricado e o que se desintegra. A seguinte reacci\u00f3n de conversi\u00f3n do carbono en os\u00edxeno tam\u00e9n se d\u00e1 bastante. O problema \u00e9 que se desco\u00f1ece a secci\u00f3n eficaz de dita reacci\u00f3n, polo que non se sabe en que proporciones se forman \u00e1mbolos dous elementos. Nunha basta aproximaci\u00f3n suponse que se forma a mesma cantidade dos dous elementos. Polo que respecta \u00e1 transformaci\u00f3n do os\u00edxeno-16 en neon-20 esta ten unha contribuci\u00f3n pequena pero non desprezable. Por \u00faltimo, escasamente unhas poucas trazas de magnesio se producir\u00e1n nesta segunda etapa.\nFracci\u00f3ns de masa: formula_1\nDo helio p\u00e1sase \u00f3 carbono e \u00f3 os\u00edxeno, as\u00ed que os elementos intermedios (Be, B e Li) non se forman nas estrelas. Estes fabr\u00edcanse no medio interestelar polas desintegraci\u00f3ns do carbono, nitr\u00f3xeno e os\u00edxeno producidas polos raios c\u00f3smicos (prot\u00f3ns e electr\u00f3ns). Outro aspecto interesante na fusi\u00f3n do helio \u00e9 o colo de botella que se produce \u00f3 non poderse fabricar elementos con masas at\u00f3micas de valores 5 e 8 xa que os is\u00f3topos con dito n\u00famero m\u00e1sico son sempre altamente inestables. As\u00ed, as interacci\u00f3ns entre o helio-4 e outros prot\u00f3ns ou outros n\u00facleos de helio-4 non infl\u00faen na composici\u00f3n da estrela pero si que, \u00e1 longa, ir\u00e1n entorpecendo cada vez m\u00e1is ata reducir enormemente o rendemento das reacci\u00f3ns de fusi\u00f3n do hidr\u00f3xeno.\nFase de superxigantes vermella.\nNesta fase, como na anterior, o carbono concentrouse no centro da estrela e o helio xa case se esgotou. Se a masa da estrela \u00e9 o suficientemente grande o n\u00facleo ser\u00e1 capaz de comprimirse e quentarse o suficiente como para emprender a fase seguinte de fusi\u00f3n do carbono. Haber\u00e1 pois d\u00faas novas capas de fusi\u00f3n, unha de helio e outra de hidr\u00f3xeno enriba desta. Tal e como ocorr\u00eda na transformaci\u00f3n a xigante vermella, agora a presi\u00f3n exercida por esas novas capas far\u00e1 que a cuberta externa da estrela se expanda outra vez. As masas m\u00ednimas para estes procesos non est\u00e1n ben determinadas xa que se desco\u00f1ecen bastante os ritmos de reacci\u00f3n, as secci\u00f3ns eficaces e os ritmos de expulsi\u00f3n de masa por vento solar das estrelas m\u00e1is masivas. O inicio das reacci\u00f3ns do carbono sit\u00faanse indicativamente nun m\u00ednimo de 8 masas solares, pero poder\u00eda producirse a menores masas. P\u00f3dese asegurar que con esa masa ch\u00e9gase a queimar o carbono pero o m\u00ednimo real quizabes estivese entre 4 e 8. Polo que respecta \u00f3s demais ciclos aqu\u00ed os datos son a\u00ednda m\u00e1is incertos, se ben p\u00f3dese afirmar que unha estrela de m\u00e1is de 12 veces a masa do Sol deber\u00eda pasar por t\u00f3dalas fases de combusti\u00f3n posible ata chegar \u00f3 ferro. A medida que se suman fases de combusti\u00f3n eng\u00e1dense m\u00e1is capas de fusi\u00f3n formando unha especie de n\u00facleo con estrutura de \"cebola\". Deber\u00edan producirse cambios a cada fase pero a do carbono \u00e9 a \u00faltima cun tempo significativo polo que as demais etapas de combusti\u00f3n non cambian excesivamente a constituci\u00f3n da estrela porque ocorren tan r\u00e1pido que non d\u00e1 tempo \u00e1 estrela a adaptarse a cada nova situaci\u00f3n. As\u00ed, a etapa de superxigantes vermella \u00e9 realmente a \u00faltima transformaci\u00f3n posible dunha estrela antes do seu destino final como obxecto compacto.\nCombusti\u00f3n do carbono ( &gt; 8MSol ).\nTerminada a fusi\u00f3n do helio o n\u00facleo volve a comprimirse e a elevar as s\u00faas temperaturas. Dos tres elementos que maioritariamente compo\u00f1en o n\u00facleo neste estadio, carbono e os\u00edxeno nun 90% m\u00e1is un pouco de neon, \u00e9 o carbono o que ten a temperatura de fusi\u00f3n m\u00e1is baixa, uns 600 mill\u00f3ns de graos (6\uf850108 K). Chegados a esta temperatura e a unha densidade duns 2\u00d7108 kg/m\u00b3, os \u00e1tomos de carbono comezan a reaccionar entre si dando lugar diversos elementos m\u00e1is pesados a trav\u00e9s dunha serie de canles de sa\u00edda distintos. A duraci\u00f3n desta etapa ser\u00e1 da orde duns centos de anos, podendo chegar \u00f3s 1.000 anos. As reacci\u00f3ns m\u00e1is probables son as que saen recadradas no diagrama. A do sodio-23 ten un 56% de ocorrencia e a do neon-20 un 44%. Os prot\u00f3ns e as part\u00edculas alfa emitidas en sendas reacci\u00f3ns ser\u00e1n rapidamente recapturados polo carbono, o os\u00edxeno, o neon e o propio sodio. Estas reabsorci\u00f3ns case non te\u00f1en efectos enerx\u00e9ticos significativos, pero en canto \u00e1 nucleos\u00edntese si o son xa que far\u00e1n que o sodio non estea presente entre os elementos sobrantes da combusti\u00f3n do carbono. Polo que respecta \u00f3 os\u00edxeno, a\u00ednda que se forma pouco, s\u00famase \u00f3 que xa se formara durante o proceso triplo alfa. Todo isto far\u00e1 que quede un n\u00facleo de os\u00edxeno-16, neon-20, magnesio-24 e algunhas trazas de silicio-28. A composici\u00f3n das cinzas desta etapa \u00e9 fundamentalmente a seguinte:\nFracci\u00f3ns de masa: formula_2\nFotodesintegraci\u00f3n do neon.\nTerminado o carbono do n\u00facleo central este volve a contraerse ata chegar \u00e1 temperatura de 1,2\uf850109 K momento no cal volve a deterse o colapso durante uns poucos anos, unha d\u00e9cada como m\u00e1ximo. A esas temperaturas os fot\u00f3ns radiados polo centro do n\u00facleo son tan enerx\u00e9ticos que logran fotodesintegrar o neon-20. Este proceso, inda que \u00e9 endot\u00e9rmico (consome enerx\u00eda), consegue que dos seus subprodutos se derive outra reacci\u00f3n que si \u00e9 exot\u00e9rmica. O balance global de \u00e1mbolos dous procesos \u00e9 positivo e o resultado \u00e9 que a estrela logra sosterse mentres quede neon por fotodesintegrar no n\u00facleo.formula_3\nformula_4\nComo se ve nas reacci\u00f3ns adxuntas, as cinzas desta fase ser\u00e1n as mesmas que na anterior menos o neon, que se consumir\u00e1. Incrementarase a cantidade de os\u00edxeno e magnesio \u00e1 vez que seguen cre\u00e1ndose novas capas de fusi\u00f3n. Agora, \u00e1 parte do n\u00facleo de combusti\u00f3n de neon hai unha capa de carbono, outra de helio e unha de hidr\u00f3xeno. Os ventos solares son xa moi intensos e desprenden grandes cantidades do hidr\u00f3xeno m\u00e1is externo pouco ligado xa \u00e1 estrela.\nCombusti\u00f3n do os\u00edxeno.\nFinalizada a etapa do neon o n\u00facleo da estrela v\u00f3lvese a quentar e contraer ata 1,5 a 2\uf850109 K e 107 g/cm\u00b3 temperatura e densidade a partir das cales se acada a ignici\u00f3n do os\u00edxeno. A reacci\u00f3n de fusi\u00f3n nuclear do os\u00edxeno produce diversas canles de sa\u00edda, unhas m\u00e1is probables ca outras, do mesmo modo que ocorr\u00eda na fusi\u00f3n do carbono. A etapa dura uns poucos meses, quizabes un ano, e as s\u00faas cinzas son sobre todo silicio-28 acompa\u00f1ado de silicio-30, xofre-34, calcio-42 e titanio-46. Moitos destes elementos son subprodutos das reacciones con prot\u00f3ns, neutr\u00f3ns ou alfas recapturados. As tres reacci\u00f3ns m\u00e1is probables son as que est\u00e1n recadradas. Resultar\u00e1 xofre-31 un 18% das veces f\u00f3sforo-31 un 61% e silicio-28 un 21%.\nFotodesintegraci\u00f3n e combusti\u00f3n do silicio.\nCando o n\u00facleo acada os 2,7\uf850109 K e 3\uf850107 g/cm\u00b3 proc\u00e9dese \u00e1 incineraci\u00f3n do silicio nun conxunto de complexas reacci\u00f3ns que soster\u00e1n por pouco m\u00e1is dun d\u00eda \u00e1 estrela. Unha parte do silicio-28 recibe o impacto de fot\u00f3ns ultraenerx\u00e9ticos que o rompen noutros is\u00f3topos como silicio-27 o magnesio-24. No proceso reem\u00edtense gran cantidade de prot\u00f3ns, neutr\u00f3ns e alfas que en seguida son recapturados cada vez por \u00e1tomos m\u00e1is pesados nunha aproximaci\u00f3n asind\u00f3tica cara \u00f3 \"pico do ferro\". As\u00ed mesmo, o silicio tam\u00e9n acada temperaturas de fusi\u00f3n que o levan a formar n\u00edquel-56 que posteriormente se degrada ata o ferro-56, elemento final a partir do cal a fusi\u00f3n nuclear deixa de ser unha reacci\u00f3n rendible e exot\u00e9rmica, alcanz\u00e1ndose finalmente o equilibrio estat\u00edstico nuclear (Fe56+Ni56). Chegados a este punto a xa moi convulsa estrela non poder\u00e1 sosterse m\u00e1is por si mesma.\nformula_5\nformula_6\nformula_7\nDestino final das estrelas.\nTras unha expulsi\u00f3n m\u00e1is o menos suave ou violenta das s\u00faas capas m\u00e1is externas, estas pasan a constitu\u00edr unha nebulosa iluminada polo obxecto compacto central denominada nebulosa planetaria. Os restos de material expulsado trala morte da estrela son m\u00e1is ricos en elementos pesados como o carbono, os\u00edxeno ou ferro. Os elementos m\u00e1is pesados que o ferro soamente se poden producir nas supernovas polo que a maior\u00eda de elementos pesados que forman o noso planeta e n\u00f3s mesmos foron procesados anteriormente no interior dunha estrela masiva.\nAnanas brancas de helio ( &lt; 0,5MSol ).\nAs estrelas de baixa masa (&lt;0,5MSol) non pasan por ningunha fase ulterior \u00e1 de combusti\u00f3n do hidr\u00f3xeno. Esgotado este, os electr\u00f3ns do seu n\u00facleo dexeneran moito antes de atinxir as temperaturas de ignici\u00f3n do helio polo que, \u00e1 fin dos seus d\u00edas, estas estrelas rematan por se converter en ananas brancas de helio. O feito \u00e9 que estas estrelas son as m\u00e1is lonxevas do universo, viven uns 50.000 mill\u00f3ns de anos ou m\u00e1is. Este tempo \u00e9 bastante m\u00e1is que idade estimada do universo, uns 15.000 mill\u00f3ns de anos dende o Big Bang, polo que ningunha estrela deste tipo pode terse extinguido inda, por moi axi\u00f1a que nacese. As\u00ed a todo, por imposible que pareza, encontr\u00e1ronse alg\u00fans obxectos que responden \u00f3 que ser\u00eda unha anana branca de helio. Estes obxectos s\u00f3 poden ser explicables pola interacci\u00f3n cunha segunda compa\u00f1eira pr\u00f3xima que lle arrebata masa \u00e1 xigante vermella en crecemento e aborta o proceso deixando s\u00f3 o obxecto compacto nu.\nAnanas brancas de carbono e os\u00edxeno ( 0,5 - 1,5MSol ).\nAs estrelas de masa media (0,5-1,5MSol) \u00f3 esgotar o seu hidr\u00f3xeno son capaces de quentarse o suficiente como para iniciar a combusti\u00f3n do helio. Nas capas adxacentes \u00f3 n\u00facleo xorde unha zona onde, sendo as temperaturas insuficientes para a fusi\u00f3n do helio si o son para a do hidr\u00f3xeno. In\u00edciase, as\u00ed, a combusti\u00f3n en capa que incrementa o brillo da estrela e forza a esta a expandirse. A medida que aumenta a cantidade de carbono resultante das reacci\u00f3ns triplo alfa aumentan tam\u00e9n as posibilidades de formar os\u00edxeno, pero desco\u00f1\u00e9cese a proporci\u00f3n de carbono e os\u00edxeno xa que as s\u00faas secci\u00f3ns eficaces a tan baixas temperaturas tampouco est\u00e1n ben definidas. Chegados os momentos finais da estrela, esta intensificar\u00e1 cada vez m\u00e1is os seus ventos estelares expulsando progresivamente a s\u00faa cuberta de hidr\u00f3xeno ata deixar un n\u00facleo nu e dexenerado de carbono e os\u00edxeno. Unha estrela como o Sol expulsar\u00e1 nos seus espasmos finais o 40% da s\u00faa masa antes de finalizar os seus d\u00edas como unha anana branca.\nAnanas brancas de estrelas de masa media alta ( 1,5 - 10MSol ).\nAs estrelas de masa media alta comprendidas entre 1,5 e 10 masas solares poden chegar a superar con moito a masa de Chandrasekhar. Se todas elas evolucionaran en supernovas, como ser\u00eda de supo\u00f1er, deber\u00edanse observar moitas m\u00e1is no ceo. Amais, a composici\u00f3n en metais do gas interestelar deber\u00eda ser m\u00e1is rica en ferro ca en os\u00edxeno, cousa que non ocorre. Isto expl\u00edcase pola gran cantidade de masa que expulsan os fortes ventos destas estrelas, chegando ata perdas de 9 masas solares \u00f3 longo da s\u00faa vida. Estas perdas de masa van a ser tanto m\u00e1is acentuadas canto maior sexa a estrela, as\u00ed como maior sexa a s\u00faa metalicidade a cal incrementa a opacidade. Con semellante nivel de perdas de gas resulta imposible medir con exactitude o destino final destas estrelas na s\u00faa fronteira difusa de aproximadamente 10Msol. A s\u00faa evoluci\u00f3n final, depender\u00e1, pois, de canta masa perderan en vida. \nAs\u00ed e todo, resulta posible medir a velocidade desas perdas de masa medindo o desprazamento \u00f3 azul do pico de emisi\u00f3n das capas externas como a coroa. As\u00ed mesmo, ach\u00e1ronse ananas brancas en c\u00famulos moi xoves o que parece demostrar que, polo menos, as estrelas de 6Msol non explotan. As grandes nebulosas planetarias como as da figura ser\u00edan pois os \u00faltimos vestixios do \"supervento\" emitido nas \u00faltimas fases da vida da estrela.\nAnanas brancas de os\u00edxeno e neon ( 9 - 10MSol ).\nAs estrelas masivas comprendidas entre 9 e 10 masas solares, aproximadamente, son capaces de queimar o carbono acadando as\u00ed a categor\u00eda de superxigantes. As\u00ed a todo, non son capaces de queimar as seguintes fases polo que deixan como remanente un n\u00facleo de os\u00edxeno e neon. Na s\u00faa superficie semidexenerada haber\u00e1 unha capa prensada de hidr\u00f3xeno, helio e carbono.\nSupernovas de colapso gravitatorio por ignici\u00f3n de os\u00edxeno e neon ( 10 - 11MSol ).\nEntre as estrelas masivas que non chegan a queimar m\u00e1is al\u00e1 do carbono hai un segundo grupo lixeiramente m\u00e1is masivo que padece un final completamente distinto. Dada a s\u00faa maior masa estas estrelas compactan un n\u00facleo de carbono e os\u00edxeno dexenerado que acada maiores temperaturas e densidades (\u03c1 = 2\uf850104g/cm\u00b3). Chegados a este punto, alg\u00fans n\u00facleos non pos\u00faen unha barreira de potencial suficiente como para evitar a captura de electr\u00f3ns. Isto fai que xurdan unhas cadeas de captaci\u00f3n de electr\u00f3ns que transmutan os n\u00facleos m\u00e1is pesados da estrela o magnesio e o neon. A anana branca altamente dexenerada produto destas estrelas est\u00e1 formada fundamentalmente por os\u00edxeno-16 e neon-20, pero tam\u00e9n contan con certa cantidade de magnesio-24.\nformula_8\nA cadea que m\u00e1is contribuir\u00e1 \u00e1 captaci\u00f3n de electr\u00f3ns ser\u00e1 loxicamente a do neon por ser este elemento moito m\u00e1is abundante. O efecto producido por estas reacci\u00f3ns \u00e9 unha diminuci\u00f3n dr\u00e1stica do n\u00famero de electr\u00f3ns por nucle\u00f3n. (ver: Peso molecular por part\u00edcula). A masa de Chandrasekhar \u00e9 dependente de dito valor e dimin\u00fae \u00f3 diminu\u00edr a cantidade de electr\u00f3ns que soste\u00f1en a anana branca, polo que a presi\u00f3n de dexeneraci\u00f3n cae en picado ata chegar a un punto en que o obxecto compacto deixa de sosterse. Ent\u00f3n ocorre unha contracci\u00f3n repentina e a ignici\u00f3n explosiva do os\u00edxeno e do neon que inda quede dando como resultado unha explosi\u00f3n de supernova.\nSupernovas de colapso gravitatorio por esgotamento do n\u00facleo ( 11 - 40/50MSol ).\nCalc\u00falase que t\u00f3dalas estrelas supermasivas de m\u00e1is de 11 masas solares evolucionan a trav\u00e9s de t\u00f3dalas fases de combusti\u00f3n ata chegar \u00f3 \"pico do ferro\" e esgotar as\u00ed toda a enerx\u00eda potencial nuclear de que dispo\u00f1en. Estas superxigantes apenas aumentan a s\u00faa luminosidade cando se transforman en xigantes vermellas. Ao final dos seus d\u00edas a s\u00faa estrutura est\u00e1 distribu\u00edda en capas nas cales queiman sucesivamente os diferentes combustibles. Cando se re\u00fane suficiente silicio no n\u00facleo produto da combusti\u00f3n do os\u00edxeno, este qu\u00e9imase rapidamente en cuesti\u00f3n dun d\u00eda e d\u00e1 lugar a un n\u00facleo inerte de ferro e n\u00edquel, entre outros elementos pesados. Ademais hai unha sucesi\u00f3n de capas de combusti\u00f3n ata chegar \u00e1 m\u00e1is externa de todas que inda queima hidr\u00f3xeno. O n\u00facleo, incapaz de xerar m\u00e1is enerx\u00eda, non pode aguantar o seu propio peso nin o da masa que ten por enriba do polo que se afunde sobre si mesmo. Durante a contracci\u00f3n final prod\u00facense unha serie de reacci\u00f3ns que fabrican multitude de \u00e1tomos m\u00e1is pesados que o ferro mediante procesos de captaci\u00f3n de neutr\u00f3ns e de prot\u00f3ns. Un excedente de enerx\u00eda de todas esas reacci\u00f3ns \u00e9 transmitido \u00e1s capas exteriores que caen sen nada que as aguante. Esa enerx\u00eda provoca a s\u00faa expulsi\u00f3n de forma explosiva. Dependendo da masa dese n\u00facleo inerte o remanente que quedar\u00e1 ser\u00e1 unha estrela de neutr\u00f3ns o un burato negro.\nEn principio calc\u00falase que toda estrela que supere as 20 ou 30 masas solares, non se sabe con exactitude, desembocar\u00e1 nun burato negro. Se a masa da estrela \u00e9 excesiva, m\u00e1is al\u00e1 das 40 o 50 masas solares, ent\u00f3n o burato negro f\u00f3rmase tan rapidamente que non d\u00e1 tempo a transmitir a forza expansiva \u00e1s capas que caen e estas quedan atrapadas en seguida dentro do horizonte de sucesos. Nestes casos a implosi\u00f3n \u00e9 completa e a estrela, literalmente, desaparece.\nEscalas de tempo na vida das estrelas.\nAs estrelas son sistemas que permanecen estables durante a maior parte da s\u00faa vida. Pero os cambios dunha fase a outra son etapas de transici\u00f3n que se rexen en escalas de tempo moito m\u00e1is curtas. A pesar diso case t\u00f3dalas escalas temporais superan con moito \u00e1 humana. As estrelas \u00e1chanse nun delicado equilibrio hidrost\u00e1tico entre a presi\u00f3n orixinada polas reacci\u00f3ns nucleares e a atracci\u00f3n gravitatoria xerada por toda a s\u00faa masa. A aceleraci\u00f3n vertical neta do plasma que a comp\u00f3n habitualmente \u00e9 case nula polo que case sempre se di que as estrelas est\u00e1n en condici\u00f3ns cuasiest\u00e1ticas. De feito, vence a presi\u00f3n o que comporta lixeiras perdas de masa en forma de vento solar, fulguraci\u00f3ns, execci\u00f3ns de masa coronal ou outros fen\u00f3menos extrusivos. Pero para as estrelas de menos de 10 masas solares estas perdas son desprezables con respecto \u00e1 s\u00faa masa total.\nAs\u00ed pois podemos escribir unha ecuaci\u00f3n que iguale a presi\u00f3n producida polo movemento radial do material estelar \u00e1 suma das forzas de presi\u00f3n positiva (cara a f\u00f3ra) xeradas no n\u00facleo e as forzas negativas da gravidade (cara a dentro).\nformula_9\nOnde rho \u00e9 a densidade, \"r\" a distancia \u00f3 centro, \"S\" a superficie e \"Fg\" a forza gravitatoria, \"Fp\" a forza de presi\u00f3n.\nNas condici\u00f3ns de equilibrio esta ecuaci\u00f3n valer\u00eda aproximadamente cero xa que \u00e1mbalas d\u00faas forzas tender\u00edan a igualarse.\nEscala de tempo din\u00e1mica.\nEn ocasi\u00f3ns prod\u00facese unha gran descompensaci\u00f3n entre presi\u00f3n e gravidade. Isto \u00e9 as\u00ed nos momentos finais da vida dunha estrela cando as reacci\u00f3ns nucleares que soste\u00f1en \u00e1 estrela esgotan o seu combustible e v\u00f3lvense incapaces de frear o colapso. \u00bfA que escala de tempo se modificar\u00eda a estrela?\nPara facernos unha idea de dita escala de tempo usarase a ecuaci\u00f3n descrita no apartado anterior. Se se anula a presi\u00f3n falarase do coeficiente de ca\u00edda libre se, en cambio, se elimina a compo\u00f1ente da gravidade obterase unha escala de tempo explosiva. O feito \u00e9 que ambas escalas temporais son semellantes e p\u00f3dense denominar como escala de tempo din\u00e1mica. Illando e operando obtense:\nformula_10 sec.\nOnde 1,6\uf85010\u00b3 \u00e9 o valor de G(-1/2) calculado en masas e radios solares.\nAs\u00ed mesmo, para achar o resultado anterior realiz\u00e1ronse tam\u00e9n as seguintes aproximaci\u00f3ns: formula_11 e formula_12\nAs\u00ed, para o Sol o tempo din\u00e1mico ser\u00e1 de 1600 segundos, ou sexa, media hora aproximadamente. Como se ve se, unha das d\u00faas forzas fallase os acontecementos suceder\u00edanse moi repentinamente ata volver a recuperar o equilibrio.\nNota: esta \u00e9 a escala de tempo \u00e1 que se transmiten as ondas sonoras ou ondas de presi\u00f3n.\nEscala de tempo t\u00e9rmica.\nMide canto tempo pode subsistir a estrela cunha determinada luminosidade a partir das s\u00faas reservas de enerx\u00eda potencial gravitatoria (\u03a9). Esta escala, por exemplo, \u00e9 a que rexe a vida das protoestrelas. Estes corpos ga\u00f1an temperatura mediante o colapso gravitatorio ata que chegan \u00f3 punto de ignici\u00f3n do hidr\u00f3xeno, momento no cal se transforman en estrelas de verdade.\nNo equilibrio hidrost\u00e1tico poderase facer uso do Teorema do Virial segundo o cal: formula_13 e formula_14\nOnde \"E\" \u00e9 a enerx\u00eda total, \"U\" a enerx\u00eda interna e \"\u03a9\" a enerx\u00eda potencial gravitatoria.\nAs\u00ed pois, cando ocorre unha contracci\u00f3n a metade da enerx\u00eda potencial liberada transf\u00f3rmase en enerx\u00eda interna, que non \u00e9 outra cousa que a axitaci\u00f3n t\u00e9rmica. Isto fai aumentar a temperatura do interior. A outra metade da enerx\u00eda lib\u00e9rase en forma de radiaci\u00f3n que contrib\u00fae \u00e1 luminosidade do astro.\nNas estrelas, a medida que se esgota unha fase de combusti\u00f3n a luminosidade deber\u00eda tender a diminu\u00edr pero esas perdas vanse compensando cunha contracci\u00f3n do n\u00facleo. Este chega a quentarse tanto que chegado un punto comezar\u00e1 a queimar as cinzas da fase anterior entrando nunha segunda fase de combusti\u00f3n de helio. A realidade \u00e9 que as estrelas non s\u00f3 non perden sen\u00f3n que, de feito, ganan brillo co paso do tempo e isto \u00e9 porque cada vez hai m\u00e1is material implicado na fusi\u00f3n debido xustamente a ese aumento das temperaturas nucleares. De feito, o propio n\u00facleo non s\u00f3 se contrae sen\u00f3n que aumenta a s\u00faa fronteira englobando a novas capas de hidr\u00f3xeno sen procesar.\nP\u00f3dese dicir que, mentres as estrelas perden enerx\u00eda, quecen. A variaci\u00f3n da enerx\u00eda total das estrelas \u00e9 pois igual \u00e1 luminosidade. formula_15\nA enerx\u00eda potencial gravitatoria calc\u00falase como: formula_16\nSabendo tam\u00e9n que segundo o teorema do Virial: formula_17\nA partir destas tres relaci\u00f3ns p\u00f3dese deducir a escala de tempo t\u00e9rmica que d\u00e1:\nformula_18 anos\nPara o sol isto d\u00e1 uns 20 mill\u00f3ns de anos de tempo t\u00e9rmico. Durante un tempo esta foi a \u00fanica hip\u00f3tese para o brillo do Sol e foi un gran misterio a discordancia entre a pequena idade calculada para o sol fronte \u00f3s rexistros xeol\u00f3xicos e f\u00f3siles que databan de miles de mill\u00f3ns de anos atr\u00e1s. Isto foi as\u00ed ata que se descubriu a enerx\u00eda nuclear.\nNota: esta \u00e9 a escala de tempo \u00e1 que se transmiten as ondas t\u00e9rmicas.\nEscala de tempo nuclear.\nMide o tempo que pode subsistir a estrela a partir das s\u00faas reservas de hidr\u00f3xeno, helio ou o combustible que estea queimando nese momento. Para estudala basta con tratar basicamente a etapa do hidr\u00f3xeno, que \u00e9 a que ocupa o 90% da vida das estrelas. As estrelas son corpos formados na s\u00faa maior parte por hidr\u00f3xeno e helio en menor medida. No caso do Sol un 70% deste \u00e9 hidr\u00f3xeno. A maior\u00eda deste hidr\u00f3xeno non fusiona e s\u00f3 aproximadamente un 10% acabar\u00e1 consum\u00edndose no n\u00facleo do com\u00fan das estrelas coma o Sol. Se no caso anterior o tempo t\u00e9rmico era igual \u00e1 enerx\u00eda potencial gravitatoria dividida entre a luminosidade da estrela aqu\u00ed ser\u00e1 o mesmo pero usando a enerx\u00eda nuclear obtida a partir das reacci\u00f3ns de fusi\u00f3n. \u00c9 dicir:\nformula_19\nOnde: formula_20\nSendo \"X\" a fracci\u00f3n de masa de hidr\u00f3xeno (0,7 no caso do Sol), \"M\" a masa total e QH a enerx\u00eda liberada na fusi\u00f3n dun gramo de hidr\u00f3xeno. O coeficiente 0,1 p\u00faxose asumindo que s\u00f3 un 10% dese hidr\u00f3xeno participar\u00e1 nas reacciones de fusi\u00f3n.\nSabendo que QH = 6,3\uf8501018erg/g e que na secuencia principal a relaci\u00f3n luminosidade masa \u00e9 L \u03b1 M3,5 p\u00f3dese obter o tempo nuclear que ser\u00e1 aproximadamente:\nformula_21\nQueda claro pois que: formula_22"}
{"id": "20113", "revid": "2074", "url": "https://gl.wikipedia.org/wiki?curid=20113", "title": "Balance radioactivo terrestre", "text": ""}
{"id": "20116", "revid": "23204", "url": "https://gl.wikipedia.org/wiki?curid=20116", "title": "Galia", "text": "A Galia, orixinalmente Gallia en lat\u00edn, \u00e9 o conxunto de territorios ocupados polos galos, pobos denominados as\u00ed polos romanos, e que corresponden coas actuais Francia, B\u00e9lxica e parte de Su\u00edza, as\u00ed como terras dos actuais Pa\u00edses Baixos e Alema\u00f1a situadas ao oeste do r\u00edo Rin. A palabra galo ref\u00edrese habitualmente aos habitantes celtas desa rexi\u00f3n nos tempos antigos e foi empregada principalmente polos romanos, que moi raras veces chamaban celtas a este conxunto de tribos diversas. O xentilicio conservouse a trav\u00e9s dos tempos soamente na extensi\u00f3n de terras que hoxe compo\u00f1en a Rep\u00fablica francesa e a\u00ednda hoxe se contin\u00faa chamando \"galos\" aos franceses, e de feito \"Gallia\" \u00e9 o nome de Francia en grego moderno.\nHistoria.\nA Galia estivo habitada principalmente polos aquitanos, ligados aos vasc\u00f3ns da Pen\u00ednsula Ib\u00e9rica que, a pesar de teren influencias celtas, conservaron a s\u00faa lingua e identidade. Os belgas viv\u00edan ao norte do r\u00edo Sequana (Sena). Eran celtas pero cunha grande influencia xerm\u00e1nica. Estaban curtidos na batalla debido \u00e1s s\u00faas continuas loitas cos seus veci\u00f1os xerm\u00e1nicos do norte.\nNa Galia Central viv\u00edan os celtas que eran, con moito, os m\u00e1is importantes poboadores da Galia, tanto en n\u00famero como en extensi\u00f3n territorial. Non formaban unha naci\u00f3n en conxunto, nin ti\u00f1an xefe com\u00fan. H\u00e1biles loitadores, mellores metal\u00farxicos e ourives, s\u00f3 ti\u00f1an un elemento que os un\u00eda e ese era a relixi\u00f3n. Esta desuni\u00f3n era decote aproveitada polos seus veci\u00f1os, as tribos xerm\u00e1nicas, e foi o elemento esencial para a s\u00faa conquista polos romanos.\nOs galos estend\u00e9ronse por toda Europa en tempos romanos, falando unhas linguas celtas que diverxeran en dous grupos. Ademais dos galos da actual Francia, outros estabelec\u00e9ranse entre os s\u00e9culos IV e III a.C. nas chairas do norte de Italia, na provincia que os romanos co\u00f1ec\u00edan como Galia Cisalpina,(\"Galos deste lado dos Alpes\") Venetia e Istria.\nNa Galia prerromana non exist\u00eda ningunha unidade pol\u00edtica nin tampouco territorial. Non constitu\u00edan un Estado organizado sen\u00f3n un conxunto de pobos compostos por diferentes tribos de distintas etnias. Se hab\u00eda algo que unise a este conxunto de tribos, ademais da relixi\u00f3n, era un comercio ben estruturado, vinculado \u00e1s grandes rutas da \u00e9poca e baseado na industria da metalurxia. A Galia foi en principio aliada de Roma, pero con ocasi\u00f3n dunha migraci\u00f3n dos helvecios, pobo celta que habitaba a actual Su\u00edza, Xulio C\u00e9sar comezou a s\u00faa conquista para engadir o seu territorio como provincia romana. Despois dunha longa e cruenta guerra, esta integraci\u00f3n acabou coa rendici\u00f3n de Vercinxetorix en Alesia.\nGalia e Francia.\nOs gregos focenses da rexi\u00f3n de Focea fundaron no sur destes territorios unha cidade chamada Massalia (actual Marsella). Desta \u00e9poca t\u00e9\u00f1ense os primeiros datos e informaci\u00f3ns sobre a Galia e os galos. Os gregos chamaban \"keltoi\" en xeral ao que se co\u00f1ece como celtas, pero nestas rexi\u00f3ns utilizaban tam\u00e9n o nome de \"Galatia\" e \"g\u00e1latas\" para designar a terra e os seus habitantes. Este termo de \"g\u00e1lata\" ref\u00edrese tanto aos habitantes europeos como aos que se estabeleceron m\u00e1is tarde en Asia Menor, fundando a Galacia. Estes dous termos de \"Galia\" e \"galos\" continu\u00e1ronse empregando despois da conquista de Xulio C\u00e9sar para denominar as provincias romanas que se estend\u00edan por estes territorios. Ambos os termos a\u00ednda se usaron at\u00e9 o final da dinast\u00eda Merovinxia, polo menos nos documentos da \u00e9poca. M\u00e1is tarde, e xa en plena \u00e9poca da dinast\u00eda Carolinxia, o Reino dos francos, que comprend\u00eda boa parte de Europa (dos Pireneos ao mar do Norte e da Arm\u00f3rica at\u00e9 a Saxonia, pasou a se denominar \"Francia\" na lingua oficial da \u00e9poca, o lat\u00edn. Coa divisi\u00f3n do Imperio Carolinxio no Tratado de Verd\u00fan (843), a parte da Galia que recibe Carlos o Calvo denom\u00ednanse Francia Occidentalis, sendo a Francia Orientalis boa parte das actuais Alema\u00f1a e Austria. Cando a Francia Orientalis pasou a se denominar \"Germania\" (Xermania ou Imperio Xerm\u00e1nico) no s\u00e9culo X, a denominaci\u00f3n de \"Francia\" reservouse para designar, en sentido amplo, o conxunto de ducados e condados da antiga parte occidental e, en sentido m\u00e1is restrinxido, os feudos do rei franco na chaira de Par\u00eds, a\u00ednda hoxe denominada \"chaira de Francia\" ou \"Illa de Francia\" (\u00cele-de-France). O primeiro rei franco en ser coroado como rei de Francia foi Filipe Augusto, a finais do s\u00e9culo XII.\nOs distintos pobos da Galia.\nXulio C\u00e9sar fixo unha descrici\u00f3n sobre tres dos pobos que habitaban a Galia transalpina no seu libro \"Comentarios sobre a guerra das Galias\". Conta que estaba a rexi\u00f3n dividida en tres partes, e que cada unha delas estaba habitada polo pobo dos belgas, o dos aquitanos e o dos galos (ou celtas). A\u00ednda que s\u00f3 describe estes tres, s\u00e1bese que a Galia estaba habitada por moitos m\u00e1is pobos diferentes.\nOs belgas habitaban a parte do norte; ao sur da s\u00faa rexi\u00f3n estaban os r\u00edos \"Sequana\" (Sena) e \"Matrona\" (Marne). Os chamados celtas por Xulio C\u00e9sar habitaban a parte central. Os individuos destes dous pobos eran altos, de pel clara, bastante soci\u00e1beis e ti\u00f1an por costume loitar en grandes grupos. Os aquitanos habitaban no sur, entre o r\u00edo Garona e os montes Pireneos; eran morenos e loitaban en pequenos grupos. Falaban linguas diferentes e os seus costumes e leis tampouco eran com\u00fans.\nCada pobo estaba formado por varias tribos: \nAs Galias.\nTodas as terras habitadas polos galos eran co\u00f1ecidas polos romanos como as Galias, en plural, porque Roma distingu\u00eda m\u00e1is dunha en funci\u00f3n da s\u00faa situaci\u00f3n xeogr\u00e1fica. Por iso distingu\u00edan entre Galia Cisalpina (ao norte de Italia, antes de pasar os Alpes) e Galia transalpina (al\u00e9n dos Alpes, desde o norte de Italia), ademais dos moitos territorios que a\u00ednda estaban sen conquistar at\u00e9 a \u00e9poca de Xulio C\u00e9sar (Galia Comata ou \"Cabeluda\").\nGalia Cisalpina.\nAlg\u00fans autores ch\u00e1mana tam\u00e9n Galia It\u00e1lica, e \u00e9 tam\u00e9n chamada Galia \"citerior\" ou \"togata\". Formaban parte dela todas as terras ao norte dos r\u00edos \"Arnus\" (Arno) e \"Rubico\" (ou Rubic\u00f3n). O r\u00edo Po transcorre por este territorio de leste a oeste trazando unha divisi\u00f3n xeogr\u00e1fica natural. Naquela altura, o linde do r\u00edo era moi importante xa que exist\u00eda unha gran diferenza entre os habitantes dunha e outra beira. As xentes ao sur do r\u00edo estaban moi romanizadas e moitos ti\u00f1an at\u00e9 os mesmos dereitos que os romanos. No norte do r\u00edo, as xentes e as cidades eran m\u00e1is celtas que romanas. No s\u00e9culo I s\u00f3 as cidades de Aquilea e Cremona se rex\u00edan polo dereito romano. Nestas terras mant\u00ed\u00f1anse as linguas ind\u00edxenas no uso habitual, sendo o lat\u00edn a segunda lingua. En xeral, a Galia Cisalpina apenas participaba nos asuntos romanos e non gozaba das vantaxes dos aliados it\u00e1licos. Os seus habitantes nin sequera eran recrutados para a infantar\u00eda romana. A cidadan\u00eda romana foi estendida \u00e1 Galia Cisalpina por C\u00e9sar no 49 e toda esta rexi\u00f3n foi incorporada a Italia por Augusto, deixando con isto de ser provincia.\nGalia Transalpina.\nChamada por alg\u00fans Galia \"ulterior\", era a provincia romana que se encontraba al\u00e9n dos Alpes. Consist\u00eda nunha franxa costeira que se estend\u00eda desde a Liguria at\u00e9 os Pireneos. Ao longo da franxa, este territorio ti\u00f1a d\u00faas avanzadas que se internaban, unha cara a Tolosa (Aquitania), e outra polo val do R\u00f3dano at\u00e9 a cidade comercial chamada \"Lugdunum\", actual Li\u00f3n. A Galia Transalpina foi conquistada na s\u00faa maior parte por Cneo Domicio Ahenobarbo, antes do ano 120. Faise esta conquista para garantir a pasaxe dos ex\u00e9rcitos romanos a Hispania.\nGalia Comata.\nChamada \"Galia Cabeluda\" porque os seus habitantes deixaban medrar moi longo o cabelo (\"Coma\" en lat\u00edn \u00e9 cabeleira, de a\u00ed o nome dado \u00e1 constelaci\u00f3n Coma Berenices pola cabeleira de Berenice). Era a Galia m\u00e1is extensa de todas pois comprend\u00eda as actuais Francia central e setentrional e B\u00e9lxica, xunto con parte dos Pa\u00edses Baixos ao sur do r\u00edo Rin. O seu territorio era chairo, con grandes bosques e moitos recursos agr\u00edcolas, a maior\u00eda sen explotar. Estaba regado polos r\u00edos \"Liger\" (Loira), \"Sequana\" (Sena), Mosa, \"Mosella\" (Mosela), \"Scaldis\" (Escalda), \"Samara\" (Somme), \"Matroma\" (Marne), \"Duranius\" (Dordo\u00f1a), \"Oltis\" (Lot) e \"Garumna\" (Garona). Antes da conquista de Xulio C\u00e9sar, todas estas terras eran practicamente desco\u00f1ecidas. Os seus habitantes eran na s\u00faa maior\u00eda celtas chamados galos. Estes galos co\u00f1ec\u00edan a existencia de Roma e do seu poder, e evitaban calquera contacto con ela. Eran agricultores e gandeiros, e viv\u00edan en cidades ou aldeas que os romanos chamaban \"oppida\". Gardaban, coidaban e defend\u00edan celosamente os tesouros tribais, as\u00ed como os campos de trigo e o seu xefe (denominado \"rix\"). Da s\u00faa relixi\u00f3n s\u00e1bese pouco na realidade, a\u00ednda que circularon ao longo da historia lendas e contos sobre os seus deuses e os seus sacerdotes chamados dru\u00eddas, dos que se desco\u00f1ece case todo desde un punto de vista cient\u00edfico e cr\u00edtico. En xeral, non buscaban a guerra como un fin para a s\u00faa expansi\u00f3n, pero eran terr\u00edbeis guerreiros. Ti\u00f1an por costume fabricar e beber cervexa, cousa que os romanos nunca entenderon nin aprobaron, dado que eles eran moi afeccionados ao cultivo da vide. A maior\u00eda destes habitantes eran altos, rexos, louros ou rubios e con ollos azuis ou grises. Para os romanos eran pobos b\u00e1rbaros, \u00e9 dicir, pobos con costumes totalmente diferentes \u00e1s s\u00faas, a\u00ednda que consideraban avanzada a s\u00faa civilizaci\u00f3n, en especial as s\u00faas redes comerciais.\nConquista romana.\nXulio C\u00e9sar derrotou \u00e1s tribos celtas en Galia entre 58 e 51 a.C., e escribiu as s\u00faas experiencias en \"De Bello Gallico\" (\"Comentarios sobre a guerra das Galias\"). A rexi\u00f3n conquistada por C\u00e9sar era a Galia transalpina, onde se encontraba inclu\u00edda a Galia Comata. C\u00e9sar describiu os galos como individuos intelixentes, moi activos, impulsivos e inest\u00e1beis.\nCando C\u00e9sar chegou \u00e1 Galia no ano 58 a.C., estes territorios eran s\u00f3 un nome para os romanos, que s\u00f3 co\u00f1ec\u00edan as provincias meridionais, sometidas co fin de garantir a pasaxe e as comunicaci\u00f3ns por terra cara Hispania. Sab\u00edan os romanos que os seus habitantes eran tribos celtas que estaban en continua liorta. C\u00e9sar acudiu ao territorio da Galia para socorrer o pobo dos helvecios, estabelecidos no que hoxe \u00e9 Su\u00edza, e que daquela se v\u00edan ameazados polos xermanos. M\u00e1is tarde foi en axuda dos eduos, que estaban en loita contra os belgas; despois destas faza\u00f1as, decidiu instalarse al\u00ed. E no ano 56 a.C. librou unha batalla naval contra os v\u00e9netos.\nNo ano 55 a.C., os xermanos encontr\u00e1banse moi preto, na outra beira do Rin. C\u00e9sar mandoulle constru\u00edr \u00e1 s\u00faa lexi\u00f3n unha ponte de madeira sobre este r\u00edo para podelo cruzar e loitar contra este pobo no seu territorio. Deste xeito, C\u00e9sar evitou unha nova invasi\u00f3n. Foron d\u00faas campa\u00f1as brillantes e temerarias contra Ariovisto, o xefe xermano, que, malia ser o seu ex\u00e9rcito moito m\u00e1is numeroso, foi aniquilado polos romanos preto de Ostheim (na actual Alema\u00f1a).\nNo ano 27, o emperador Augusto dividiu a Galia en catro administraci\u00f3ns ou provincias: \nEsta administraci\u00f3n mant\u00edvose as\u00ed at\u00e9 principios do s\u00e9culo IV, cando o emperador Diocleciano impuxo unha reforma administrativa.\nAs invasi\u00f3ns xerm\u00e1nicas.\nO 31 de decembro de 406 os v\u00e1ndalos, alanos e suevos cruzaron o Rin, comezando unha invasi\u00f3n da Galia. Tras sufrir unha cada vez maior presi\u00f3n por parte das tribos xermanas desde a metade do s\u00e9culo III, o goberno romano da Galia desapareceu coa derrota do gobernador romano Siagrio polos francos no 486. A dominaci\u00f3n romana durara at\u00e9 o s\u00e9culo V. Despois da ca\u00edda do Imperio Romano de Occidente, os francos (pobo xermano) instal\u00e1ronse no norte da Galia. A partir de ent\u00f3n, comezou a s\u00faa expansi\u00f3n por todo o territorio galo. Con todo, as familias ilustres galorromanas continuaron tendo o poder pol\u00edtico.\nContinuidade e rupturas.\nHoxe en d\u00eda adm\u00edtese que a Galia \"romana\" s\u00f3 foi romana nalg\u00fans \u00e1mbitos, a\u00ednda que sen d\u00fabida importantes. Os importantes cambios introducidos polo conquistador eclipsaron durante moito tempo calquera hip\u00f3tese sobre unha pos\u00edbel permanencia de caracter\u00edsticas sociais ou culturais galas.\nEn primeiro lugar, o sincretismo relixioso romano e a prohibici\u00f3n do druidismo implicaron sen d\u00fabida a desaparici\u00f3n dunha relixi\u00f3n c\u00e9ltica cuxos contornos non se poden sen\u00f3n conxecturar grazas \u00e1 arqueolox\u00eda, por un lado, e en comparaci\u00f3n con algunhas reminiscencias galorromanas, por outro.\nA administraci\u00f3n romana, a econom\u00eda, a arte -sobre todo monumental- e a cultura literaria latina, impux\u00e9ronse facilmente, se cadra polo feito de que nada do anterior pod\u00eda competir con estas innovaci\u00f3ns.\nDespois da conquista romana da Galia, acabada en 51 a.C., a romanizaci\u00f3n foi r\u00e1pida entre as elites. Por\u00e9n, ign\u00f3rase cal foi a s\u00faa progresi\u00f3n exacta e a s\u00faa profundidade no que se refire ao pobo. En calquera caso, esta debeu ser desigual, ou mesmo limitada en moitos \u00e1mbitos relativos \u00e1 vida diaria, tal e como o indican varias testemu\u00f1as hist\u00f3ricas.\nO uso do santuario c\u00e9ltico de Gournay-sur-Aronde, en B\u00e9lxica, ou tam\u00e9n os exvotos das fontes do Sena, po\u00f1en de manifesto como moitos lugares sagrados para os galos antes da s\u00faa conquista pasaron a ser lugares de culto galorromanos.\nCando durante o s\u00e9culo III se deu unha certa \"barbarizaci\u00f3n\" do Imperio, caracter\u00edsticas da civilizaci\u00f3n gala que permaneceran en vigor desde antes da conquista introduc\u00edronse \u00e1 s\u00faa vez na cultura imperial: o abrigo galo, que lle deu o seu alcume ao emperador Caracalla, non puido ser substitu\u00eddo polos h\u00e1bitos dos conquistadores romanos. En moitos \u00e1mbitos relativos \u00e1 artesan\u00eda, onde os galos sobresa\u00edan, impux\u00e9ronse as s\u00faas invenci\u00f3ns: \u00e9 o caso, sobre todo, do barril, que se impuxo fronte \u00e1 \u00e1nfora, m\u00e1is fr\u00e1xil e de menor capacidade. \u00c9 o caso tam\u00e9n da cota de malla para o ex\u00e9rcito.\nOutra pervivencia gala foi sen d\u00fabida a pr\u00e1ctica da s\u00faa lingua c\u00e9ltica, o galo. S\u00e1bese que a pr\u00e1ctica do galo se prolongou durante a \u00e9poca merovinxia en amplas zonas rurais do centro e norte da Galia (Arm\u00f3rica, B\u00e9lxica, Auvernia etc.). Algunhas caracter\u00edsticas do galo pasaron ao lat\u00edn. No s\u00e9culo V, testemu\u00f1os da \u00e9poca dan conta dunha graf\u00eda e unha pronunciaci\u00f3n gala do lat\u00edn, as\u00ed como do car\u00e1cter anticuado da lingua de varios autores de poes\u00eda ou transcritores de historias populares.\nCando a civilizaci\u00f3n romana cl\u00e1sica se desintegra, a Galia \"xermanizouse\" lenta e parcialmente. A presenza de top\u00f3nimos xerm\u00e1nicos rex\u00edstrase en primeiro lugar nos territorios fronterizos debido \u00e1 repoboaci\u00f3n, a mi\u00fado con fin defensivo, axi\u00f1a organizado por Roma nunhas rexi\u00f3ns a mi\u00fado afectadas pola fame e as epidemias. Por outro lado, estes asentamentos duradeiros de colonos \"b\u00e1rbaros\" (os \"laeti\") co\u00f1ec\u00e9ronse tam\u00e9n no resto do Imperio ao longo do s\u00e9culo V.\nA data simb\u00f3lica da desaparici\u00f3n do Imperio Romano de Occidente, en 476, e a do bautismo do rei dos francos, Clodoveo, contra 486, tampouco marcaron unha ruptura a este respecto: estes acontecementos tiveron lugar nunha data na que francos, burgundios e visigodos xa botaran ra\u00edces, tendo o monopolio dos asuntos militares desde hab\u00eda tempo.\nDebido a isto, as familias da aristocracia galorromana continuaron concentrando durante moito tempo a parte fundamental do verdadeiro poder pol\u00edtico nas cidades episcopais: os \"patricios\", como o marsell\u00e9s Mauronito, ou os bispos, como o auvernio Gregorio de Tours, eran os verdadeiros representantes da poboaci\u00f3n. As\u00ed pois, a nova cultura que se desenvolveu na Galia despois do per\u00edodo imperial foi sobre todo cristi\u00e1 e, en certos aspectos, augustiniana.\nEn xeral, as vivencias observ\u00e1beis no cadro da Antig\u00fcidade serodia at\u00e9 o s\u00e9culo VII foron numerosas na Galia: s\u00f3 a partir de mediados do s\u00e9culo VII, unha \u00e9poca de crise, os nomes xerm\u00e1nicos multiplic\u00e1ronse nas elites, indicando por tanto que o centro de gravidade de Europa se desprazaba para o norte e que escacharan os equilibrios do mundo antigo.\nEn definitiva, a\u00ednda que a cultura latina cl\u00e1sica recuou, o lat\u00edn continuou sendo a lingua da cultura, sendo de uso exclusivo na escritura. O primeiro documento escrito en romance son os Xuramentos de Estrasburgo, datados en 842.\nIsto explica que o uso dos nomes \"Galia\" e \"galo\" se conservasen at\u00e9 o final do per\u00edodo merovinxio, ao menos por escrito. Foi durante o per\u00edodo carolinxio cando o nome de \"Francia\" (para a Galia, Francia Occidentalis) se estendeu para designar a realidade pol\u00edtica na que se convertera o reino dos Francos (Regnum Francorum). Por tanto, \"Francia\" non s\u00f3 designaba os territorios que correspond\u00edan \u00e1 antiga Galia romana, sen\u00f3n a un conxunto territorial moito m\u00e1is extenso.\nTam\u00e9n foi o \"Renacemento Carolinxio\" o que forneceu os fundamentos dunha cultura realmente nova. Na s\u00faa orixe, este \"Renacemento\" persegu\u00eda restaurar a cultura romana antiga e imperial."}
{"id": "20117", "revid": "336", "url": "https://gl.wikipedia.org/wiki?curid=20117", "title": "Gallia", "text": ""}
{"id": "20119", "revid": "54334", "url": "https://gl.wikipedia.org/wiki?curid=20119", "title": "New York Stock Exchange", "text": "New York Stock Exchange (ou Bolsa de Valores de Nova York), cuxa sigla \u00e9 NYSE, \u00e9 a bolsa de valores de Nova York, tam\u00e9n co\u00f1ecida como \"Dow Jones\". Est\u00e1 localizada en Manhattan, na Wall Street.\nA New York Stock Exchange foi creada en 1792. A bolsa est\u00e1 localizada en Manhattan, na Wall Street, no centro financeiro da cidade. Aliada aos bancos, axuda a financiar a maior\u00eda das empresas americanas.\nEst\u00e1 considerada unha das m\u00e1is famosa instituci\u00f3n financeira de Nova York. \u00c9 a maior bolsa de valores dos Estados Unidos, e posibelmente a m\u00e1is influente do mundo."}
{"id": "20120", "revid": "1131", "url": "https://gl.wikipedia.org/wiki?curid=20120", "title": "Bamiro, Vimianzo", "text": "San Amedio de Bamiro \u00e9 unha parroquia do concello de Vimianzo, na Comarca da Terra de Soneira. Segundo o IGE en 2018 ti\u00f1a 410 habitantes (214 mulleres e 196 homes), distribu\u00eddos en 8 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 463 habitantes.\nXeograf\u00eda.\nDista 8\u00a0km da capital do concello, co que conecta a trav\u00e9s da estrada principal. Est\u00e1 atravesada polos regatos de Torrente e Bamiro.\nPatrimonio.\nAdemais da igrexa parroquial, no Monte Tor\u00e1n hai unha ermida na honra da Nosa Se\u00f1ora de Monte Tor\u00e1n, punto de peregrinaci\u00f3n en maio."}
{"id": "20121", "revid": "23204", "url": "https://gl.wikipedia.org/wiki?curid=20121", "title": "Celtas", "text": "Os celtas son un conxunto de pobos indoeuropeos de Europa identificados polo uso das linguas celtas e outras semellanzas culturais. A historia da Europa precelta e a relaci\u00f3n exacta entre os diferentes grupos \u00e9tnicos, ling\u00fc\u00edsticos e culturais dentro do espazo celta \u00e9 tema de debate e controversia. Por outra banda, o alcance xeogr\u00e1fico dos antigos celtas tam\u00e9n est\u00e1 en disputa; particularmente, se os habitantes da Idade de Ferro de Gran Breta\u00f1a e Irlanda deber\u00edan ser considerados ou non como celtas. Segundo unha teor\u00eda, a orixe com\u00fan das linguas celtas, a lingua protocelta, xurdiu na cultura dos Campos de Urnas a finais da Idade de Bronce en Europa central, a cal floreceu arredor do ano -1200.\nDe acordo con outra teor\u00eda proposta no s\u00e9culo XIX, o primeiro pobo en amosar caracter\u00edsticas culturais consideradas como celtas foi o pobo da cultura de Hallstatt da Idade de Ferro, en Europa central (c. -800 e -450), chamada as\u00ed polos ricos achados de tumas en Hallstatt, Austria. \u00c9 por iso que \u00e1s veces a zona \u00e9 co\u00f1ecida como a \"patria celta\". Durante o per\u00edodo de La T\u00e8ne (c. -450 BC at\u00e9 a conquista romana), chamado as\u00ed polo sitio arqueol\u00f3xico de La T\u00e8ne, en Su\u00edza, esta cultura celta supostamente expandiuse por difusi\u00f3n transcultural ou migraci\u00f3n at\u00e9 as Illas Brit\u00e1nicas (celtas insulares), Francia e os Pa\u00edses Baixos (galos), Bohemia, Polonia e gran parte de Europa central, a Pen\u00ednsula Ib\u00e9rica (celtiberos, c\u00e9lticos, lusitanos e galaicos) e o norte de Italia (cultura de Golasecca e galos cisalpinos) e, posteriormente o asentamento celta en Europa oriental que comezou no ano -279, chegando ao leste at\u00e9 Anatolia central (g\u00e1latas) na actual Turqu\u00eda.\nOs exemplos m\u00e1is antigos e sen disputa dunha lingua celta son as inscrici\u00f3ns en lep\u00f3ntico do s\u00e9culo -VI. As linguas celtas continentais son co\u00f1ecidas case exclusivamente a trav\u00e9s de inscrici\u00f3ns e nomes de lugares. As linguas celtas insulares est\u00e1n rexistradas dende o s\u00e9culo IV en inscrici\u00f3ns Ogham, a\u00ednda que est\u00e1 claro que foron faladas nas illas moito tempo antes. A tradici\u00f3n literaria celta comezou con textos en irland\u00e9s antigo arredor do s\u00e9culo VIII. Os textos da tradici\u00f3n literaria irlandesa antiga, como \"T\u00e1in B\u00f3 C\u00faailnge\", sobreviviron en recensi\u00f3ns do s\u00e9culo XII.\nA partir da metade do primeiro milenio, coa expansi\u00f3n do Imperio Romano e a migraci\u00f3n dos pobos xerm\u00e1nicos, a cultura celta e as linguas celtas insulares quedaron restrinxidas a Irlanda, o oeste e o norte de Gran Breta\u00f1a (Gales, Escocia e Cornualla), a Illa de Man e a Breta\u00f1a. Entre os s\u00e9culos V e VIII, as comunidades de fala celta destas rexi\u00f3n atl\u00e1nticas emerxeron como unha entidade cultural razoablemente cohesionada. Ti\u00f1an unha herdanza ling\u00fc\u00edstica, relixiosa e art\u00edstica com\u00fan que os distingu\u00eda da cultura e das entidades pol\u00edticas que as rodeaban. Por\u00e9n, por volta do s\u00e9culo VI, as linguas celtas continentais deixaron de ser amplamente usadas.\nA cultura celta insular diverxeu entre os gaels (irlandeses, escoceses e manx) e os britanos (galeses, c\u00f3rnicos e bret\u00f3ns) nos per\u00edodos medieval e moderno. Unha identidade celta moderna foi constru\u00edda como parte dun Rexurdimento celta romanticista en Gran Breta\u00f1a, Irlanda, e noutros territorios europeos, como Portugal e Galicia. No presente, o irland\u00e9s, o escoc\u00e9s, o gal\u00e9s e o bret\u00f3n son falados a\u00ednda en parte do seu territorio hist\u00f3rico, e o c\u00f3rnico e o manx est\u00e1n en proceso de recuperaci\u00f3n.\nNomes e terminolox\u00eda.\nO primeiro uso rexistrado do nome dos celtas \u2013 (\"Keltoi\") en grego \u2013 para facer referencia ao grupo \u00e9tnico procede de Hecateo de Mileto, o xe\u00f3grafo grego, no ano -517, cando escribiu sobre a xente que viv\u00eda preto de Massilia (a moderna Marsella). No s\u00e9culo -V, Her\u00f3doto ref\u00edrese como \"Keltoi\" aos habitantes no nacemento do Danubio e tam\u00e9n aos que viven na parte m\u00e1is occidental de Europa. A etimolox\u00eda do termo \"Keltoi\" \u00e9 pouco clara. Posibles ra\u00edces da palabra poder\u00edan ser o indoeuropeo *\"k\u02b2el\" 'agochar' (presente tam\u00e9n no irland\u00e9s antigo \"ceilid\"), IE *\"k\u02b2el\" 'quentar' ou *\"kel\" 'impeler'. Varios autores suxeriron a posible orixe celta da palabra, mentres que outros consid\u00e9rano un termo acu\u00f1ado polos gregos. A ling\u00fcista Patrizia De Bernardo Stempel enc\u00e1ndrase no segundo grupo, e suxire como significado \"os altos\".\nNo s\u00e9culo -I, Xulio C\u00e9sar rexistrou que os pobos co\u00f1ecidos polor romanos como galos (en ) cham\u00e1banse a si mesmos celtas, o cal suxire que mesmo se o nome \"Keltoi\" foi outorgado polos gregos, foi adoptado at\u00e9 certa medida como un nome colectivo polas tribos da Galia. O xe\u00f3grafo Estrab\u00f3n, escribindo sobre a Galia a finais do s\u00e9culo -I, fai referencia \u00e1 \"raza que agora se chama tanto galo como g\u00e1lico,\" a\u00ednda que el tam\u00e9n usa o termo Celtica como sin\u00f3nimo para a Galia, a cal est\u00e1 separada de Iberia polos Pireneos. Por\u00e9n, informa sobre os pobos celtas en Iberia e tam\u00e9n utiliza os nomes \u00e9tnicos Celtiberi e Celtici para falar deles, a contraste con Lusitani e Iberi. Plinio o Vello cita o uso do termo Celtici en Lusitania como apelido tribal, o cal foi confirmado polos descubrimentos epigr\u00e1ficos.\nO termo en lat\u00edn \"Gallus\" (en plural \"Galli\") pode provir orixinalmente dun nome tribal ou \u00e9tnico celta, e se cadra foi tomado como pr\u00e9stamo polo lat\u00edn durante as expansi\u00f3ns celtas en Italia a comezos do s\u00e9culo -V. A s\u00faa ra\u00edz pode ser do protocelta \"*galno\", que quere dicir \"poder, forza\", de a\u00ed o irland\u00e9s antigo \"gal\" \"atrevemento, ferocidade\" e gal\u00e9s \"gallu\" \"ser quen, poder\". Os nomes tribais dos \"Gallaeci\" e o termo grego \"\u0393\u03b1\u03bb\u03ac\u03c4\u03b1\u03b9\"' (\"Galatai\", latinizado como \"Galatae\"; v\u00e9xase a rexi\u00f3n de Galacia en Anatolia) probablemente te\u00f1an a mesma orixe. O sufixo \"-atai\" pode ser unha inflexi\u00f3n do grego antigo. Os autores cl\u00e1sicos non aplicaron os termos (\"Keltoi\") ou \"Celtae\" para os habitantes de Gran Breta\u00f1a ou Irlanda, o cal provocou que alg\u00fans estudosos non usen o termo para os habitantes das illas durante a Idade de Ferro.\nCelta ou c\u00e9ltico fai referencia tam\u00e9n \u00e1 familia de linguas. Diversas culturas arqueol\u00f3xicas son consideradas de natureza celta en base a conxuntos \u00fanicos de artefactos. O v\u00ednculo entre linguaxe e artefacto vese favorecido pola presenza de inscrici\u00f3ns. A idea relativamente moderna dunha identidade cultural celta ou da \"celticidade\" c\u00e9ntrase polo xeral nas semellanzas entre as linguas, obras de arte e textos cl\u00e1sicos, e \u00e1s veces tam\u00e9n entre os artefactos materiais, a organizaci\u00f3n social, a patria e a mitolox\u00eda. Teor\u00edas antigas sinalaban que estas semellanzas tam\u00e9n poder\u00edan implicar unha orixe racial com\u00fan entre os distintos pobos celtas, mais as teor\u00edas recentes soste\u00f1en que a conexi\u00f3n s\u00f3 se reflicte nos aspectos cultural e ling\u00fc\u00edstico e non no xen\u00e9tico. As culturas celtas parecen ter sido moi diversas, sendo o uso dunha lingua celta o principal que ti\u00f1an en com\u00fan.\nNo presente, o termo celta ref\u00edrese principalmente \u00e1s linguas e as culturas de Irlanda, Escocia, Gales, Cornualla, a Illa de Man e a Breta\u00f1a, tam\u00e9n co\u00f1ecidas como as naci\u00f3ns celtas. Estas son as rexi\u00f3ns onde catro linguas celtas a\u00ednda seguen a falarse en certo grao como linguas nais. As catro linguas son o irland\u00e9s, o escoc\u00e9s, o gal\u00e9s e o bret\u00f3n; ademais produc\u00edrons d\u00faas revitalizaci\u00f3ns recentes, o c\u00f3rnico (unha das linguas brit\u00f3nicas) e o manx (unha das linguas goid\u00e9licas). Tam\u00e9n hai intentos por reconstru\u00edr o c\u00fambrico, unha lingua brit\u00f3nica do noroeste de Inglaterra e o suroeste de Escocia. As rexi\u00f3ns celtas da Europa continental son aquelas cuxos habitantes reivindican unha herdanza celta, mais non te\u00f1en unha lingua celta que sobrevivise; estas \u00e1reas incl\u00faen o oeste da Pen\u00ednsula Ib\u00e9rica, como por exemplo Portugal ou Galicia, Asturias e Cantabria.\nOs celtas continentais son os pobos orixinarios de fala celta de Europa continental, e os celtas insulares son os pobos de fala celta das illas Brit\u00e1nicas e os seus descendentes. Os celtas da Breta\u00f1a te\u00f1en unha lingua que procede da migraci\u00f3n de celtas insulares, principalmente de Gales e Cornualla, e como tales son agrupados.\nOrixe.\nAs linguas celtas forman parte da familia indoeuropea. No -400 a lingua celta xa estaba dividida en varios grupos, e estendeuse sobre gran parte de Europa occidental, a Pen\u00ednsula Ib\u00e9rica, Irlanda e Gran Breta\u00f1a.\nO historiador grego \u00c9foro de Cumas, en Asia Menor, segundo escribiu no s\u00e9culo -IV, cr\u00eda que os celtas provi\u00f1an das illas na boca do r\u00edo Rin e que eran levados dos seus fogarees pola frecuencia das guerras e a violenta suba do mar\".\nCultura de Hallstatt.\nA primeira Idade de Ferro c\u00e9ltica data de arredor dos s\u00e9culos VIII e V A.C. e recibe o nome da necr\u00f3pole austriaca de Hallstatt, asentamento asociado \u00e1s minas de sal. Nela aparecen por vez primeira a diferenciaci\u00f3n social e unha clase dirixente. Esta clase dirixente controlaba os medios de produci\u00f3n, as v\u00edas de comunicaci\u00f3n e a terra, ou sexa o resto da sociedade. Esta situaci\u00f3n de privilexio \u00e9 pos\u00edbel que se transmitise de pais a fillos ou por grupos de guerreiros que se foron impo\u00f1endo progresivamente aos demais. Co\u00f1\u00e9cense polo nome dos \"pr\u00edncipes\", m\u00e1is que nada pola riqueza atopada nos seus enterramentos, con xoias de ouro, cer\u00e1micas gregas, bronces etruscos, f\u00edbulas e torques. As f\u00edbulas eran a modo de pasadores para suxeitar as roupas de vestir. Os torques como un tipo de colar de metal, ouro ou bronce e nos extremos con tap\u00f3ns esf\u00e9ricos. Tam\u00e9n os soterraban coas s\u00faas armas, as frechas, pu\u00f1ais, espadas, anzois, \u00fatiles de barbear e peitear etc.\nOs lugares onde habitaban eran residencias fortificadas, rodeadas de foxo e murallas, en cuxo interior se distribu\u00edan as casas. Non exist\u00edan avenidas nin edificios senlleiros, s\u00f3 espazos abertos que serv\u00edan de lugar de reuni\u00f3n. Nestas residencias viv\u00edan os \"pr\u00edncipes\" e a s\u00faa familia, os guerreiros e serventes. O pobo habitaba nas aldeas, pero cando aparec\u00eda un problema, acoll\u00edanse xunto o gando tras as murallas. Como controlaban o comercio, estas residencias constru\u00edanse en lugares estrat\u00e9xicos para protexer as rotas comerciais.\nLa T\u00e8ne.\nEste tipo de organizaci\u00f3n desaparece no s\u00e9culo V A.C. co desenvolvemento do estilo de La T\u00e8ne, que abarca entre este s\u00e9culo e a dominaci\u00f3n romana. Desaparecen os \"pr\u00edncipes\". S\u00f3 unha caste de guerreiros son os dominantes e aparece o xefe, elixido entre eles e coidador da tribo e clans.\nA cultura de La T\u00e8ne coincide no tempo coas invasi\u00f3ns celtas. As\u00ed, no ano 390 A.C. Roma \u00e9 saqueada. No 280 a.C. invaden Macedonia, as\u00e9ntanse na Tracia e polo Norte chegan a Inglaterra e Irlanda. Aparecen os grandes asentamentos, co\u00f1ecidos como \"oppida\".\nOs \"oppida\" eran asentamentos fortificados, comunmente sobre un outeiro, rodeados de grandes foxos e murallas, con pesadas portas: atop\u00e1banse preto das grandes v\u00edas de comunicaci\u00f3n, ou sitios de materias primas como minas de ferro, ouro, sal etc. Ti\u00f1an dimensi\u00f3ns vari\u00e1beis, pero alg\u00fans eran enormes, como o de Manching, de 380 hect\u00e1reas. Cumpr\u00edan diversas funci\u00f3ns: campamento militar, centro relixioso, control de puntos econ\u00f3micos, estrat\u00e9xicos e territorial. De cando en vez celebr\u00e1base o mercado. A aparici\u00f3n dos \"oppida\" comporta grandes cambios econ\u00f3micos e sociais. Os guerreiros van perdendo poder a mans dunha oligarqu\u00eda non guerreira. Esta organizaci\u00f3n mantense deica o final do celtismo e a romanizaci\u00f3n dos pobos celtas.\nExtensi\u00f3n.\nDeterminaci\u00f3n arqueol\u00f3xica.\nDo punto de vista arqueol\u00f3xico, a m\u00e1xima dispersi\u00f3n da cultura material dos celtas abarcou desde, no oeste, o sueste da Inglaterra, Francia e o norte de Espa\u00f1a, at\u00e9, no leste, o oeste de Hungr\u00eda, Eslovenia, e o norte de Croacia; desde o norte de Italia no sul at\u00e9 o extremo norte das monta\u00f1as do centro de Alema\u00f1a. Por outro lado, existen achados do per\u00edodo de La T\u00e8ne por todos os Balc\u00e1ns at\u00e9\u00a0Anatolia\u00a0(asentamento dos G\u00e1latas,\u00a0na Turqu\u00eda actual), que se explican polas migraci\u00f3ns celtas acontecidas no IV s\u00e9culo a. C.\nA inclusi\u00f3n do sueste da Inglaterra no territorio de dispersi\u00f3n da cultura designada como celta do punto de vista arqueol\u00f3xico \u00e9 contestada. Os achados arqueol\u00f3xicos locais da Idade de Ferro media e tard\u00eda (ca. 600\u201330 a. C.) presentan propiedades rexionais e locais que difiren de modo significativo dos achados continentais contempor\u00e1neos. En Galiza tam\u00e9n se acharon algunhas f\u00edbulas do per\u00edodo de La T\u00e8ne, mais non se pode falar dun horizonte cultural celta fechado no sentido da cultura de La T\u00e8ne.\nEse territorio centroeuropeo de car\u00e1cter celta, limitaba, no sul, inicialmente a\u00ednda coa zona de influencia da cultura etrusca, e no leste e no sueste, coas \u00e1reas de influencia grega, tracia e escita. Partes extensas deses territorios foron incorporados mais adiante ao Imperio Romano e \u00e1 s\u00faa cultura. A norte do territorio de influencia celta estaban asentadas tribos xerm\u00e1nicas. Con todas as culturas citadas manti\u00f1an os celtas intensas relaci\u00f3ns culturais e econ\u00f3micas.\nProbas ling\u00fc\u00edsticas.\nExiste evidencia da extensi\u00f3n de linguas celtas desde partes da Pen\u00ednsula Ib\u00e9rica a Irlanda no oeste, no suroeste at\u00e9 os Balc\u00e1ns setentrionais, cun agromo serodio en Anatolia. Polo norte, as monta\u00f1as do centro da Alema\u00f1a constitu\u00edan o l\u00edmite aproximado cos xermanos. Ao sur dos Alpes, o mundo celta chega \u00e1 planicie do Po. As probas para esa interpretaci\u00f3n ling\u00fc\u00edstica son:\nLingua.\nAs linguas celtas pertencen ao grupo occidental das linguas indoeuropeas. Dentro destas, segundo alg\u00fans investigadores, o ramo it\u00e1lico \u00e9 o m\u00e1is pr\u00f3ximo ao celta. A lingua celta orixinaria, da que proceden os chamados \"celta p\" e \"celta q\", non foi transmitida. Os documentos ling\u00fc\u00edsticos mais antigos considerados celtas son os da lingua lep\u00f3ntica do s\u00e9culo VI a. C. Al\u00e9n de inscrici\u00f3ns curtas na s\u00faa maior\u00eda, en materiais duradouros (pedra, chumbo), o calendario lunisolar de Coligny, en lingua gala, permite unha ollada directa nos aspectos non materiais da cultura relixiosa celta e da vida coti\u00e1. As t\u00e1boas de Botorrita,\u00a0dos s\u00e9culos II e I a. C., son documentos mais extensos en lingua celtibera tam\u00e9n dignos de menci\u00f3n.\nAs linguas celtas continentais est\u00e1n extintas. O celtibero falado na Pen\u00ednsula Ib\u00e9rica, as\u00ed como o galo e o lep\u00f3ntico, desapareceron durante a romanizaci\u00f3n. A lingua g\u00e1lata de Asia Menor, mal documentada, perviv\u00eda a\u00ednda na Antig\u00fcidade Cl\u00e1sica.\nAs linguas celtas insulares a\u00ednda son faladas hoxe en Gales\u00a0(gal\u00e9s), en Irlanda\u00a0(irland\u00e9s, desde 1922 primeira lingua oficial xunto ao ingl\u00e9s), en Escocia\u00a0(escoc\u00e9s-ga\u00e9lico nas Terras Altas e particularmente nas illas\u00a0H\u00e9bridas) e na Breta\u00f1a (bret\u00f3n, levado ao continente por emigrantes das illas Brit\u00e1nicas no s\u00e9culo V). O ga\u00e9lico da illa de Man (man\u00e9s) extinguiu-se na d\u00e9cada de 1970, o c\u00f3rnico xa no s\u00e9culo XVIII. Na actualidade existen tentativas para revitalizar \u00e1mbalas linguas e torn\u00e1-las de uso corrente.\nFontes hist\u00f3ricas.\nOs primeiros co\u00f1ecementos escritos sobre os celtas son de autores gregos e latinos: Her\u00f3doto, Xulio C\u00e9sar, Diodoro S\u00edculo, Estrab\u00f3n, Pomponio Mela, Lucano.\nFontes arqueol\u00f3xicas.\nDa primeira \u00e9poca da Idade de Ferro, son sitios arqueol\u00f3xicos do Hallstatt (Austria), que nos permiten co\u00f1ecer os celtas. Logo, na segunda \u00e9poca da Idade de Ferro, son os sitios de La T\u00e8ne (Su\u00edza).\nDisoluci\u00f3n da civilizaci\u00f3n.\nNos s\u00e9culos II e I antes da nosa era, os Celtas foron sometidos sobre o continente \u00e1 presi\u00f3n conxugada dos pobos xerm\u00e1nicos ao leste, dos Romanos ao sur e ao pulo do imperio dos d\u00e1cios.\nOs enclaves celtas da Francia e da Pen\u00ednsula Ib\u00e9rica foron conquistados polos romanos e, en maior ou menor medida, romanizados.\nCultura celta.\nOs celtas eran xente de pel clara e longos cabelos, que acostumaban levar soltos ou anoados en xeito de trenzas. Segundo os \"Comentarios da Guerra das Galias\" de Xulio C\u00e9sar, eran valentes no combate, traballadores, supersticiosos e moi relixiosos. Ti\u00f1an un gran senso da hospitalidade e xamais preguntaban aos seus invitados polo seu nome e de onde proced\u00edan at\u00e9 rematar o xantar.\nNon practicaban a escrita, e na poes\u00eda e na m\u00fasica, os bardos ensinaban a historia dos seus devanceiros e a mitolox\u00eda celta.\nVest\u00edan saio, pantal\u00f3ns bombachos e blusas con manga longa dunha la tecida dun xeito moi especial. No armamento usaban espada longa, escudo oblongo dunhas grandes dimensi\u00f3ns, longas picas e unha especie de xavelina que chamaban \"mandari\".\nNos tempos finais a s\u00faa organizaci\u00f3n b\u00e1sica eran os clans, agrup\u00e1ndose arredor dun nobre. Diferentes clans formaban unha tribo. Cara a supremac\u00eda, os clans fac\u00edan a guerra entre si e do mesmo xeito, unhas tribos contra outras.\nEntre os celtas exist\u00edan tres clases sociais: o pobo, os nobres e os dru\u00eddas.\nO pobo non ti\u00f1a dereito a ser consultado nin a formar parte das asembleas. Os nobres toman parte na guerra e segundo a s\u00faa fortuna e nacemento ti\u00f1an en torno de seu un maior ou menor n\u00famero de clientes.\nOs dru\u00eddas eran a clase social sagrada para os celtas. Requir\u00edase anos de estudo intenso para formar parte dela. Encarg\u00e1base da educaci\u00f3n dos fillos dos nobres, consider\u00e1banse os m\u00e1is sabios e xustos dos homes ao estar en contacto cos deuses e confi\u00e1banselle os xu\u00edzos. Adic\u00e1banse aos oficios divinos, fac\u00edan os sacrificios e practicaban os ciencias da natureza e consagraban a parte moral da s\u00faa filosof\u00eda. Eran venerados por todas as tribos, non \u00edan \u00e1 guerra e mesmo pod\u00edan deter unha batalla paseando polo medio dos contendentes onde se celebrase. Representaban o v\u00ednculo que manti\u00f1a unidos os celtas: a relixi\u00f3n.\nO seu m\u00e1ximo dogma era a inmortalidade da alma e do universo. Ti\u00f1an como \u00e1rbore sagrada o carballo e todo o que medraba a car\u00f3n del ti\u00f1a alento divino. O visgo era a planta sagrada. Elix\u00edan carballeiras para facer os seus ritos. Cando atopaban visgo nun carballo, recoll\u00edase con gran solemnidade o sexto d\u00eda da l\u00faa. Organiz\u00e1base un gran xantar baixo as ponlas do carballo, o dru\u00edda vest\u00edase cun saio branco e cortaba o visgo cun fouci\u00f1o de ouro.\nOs dru\u00eddas de todas as tribos xunt\u00e1banse para elixir entre eles o dru\u00edda supremo dos Celtas. Suponse que na Galia o bosque sagrado de carballos onde fac\u00edan a xuntanza estaba no mesmo lugar onde hoxe se ergue a catedral de Chartes; o seu altar marca o lugar exacto onde os antigos dru\u00eddas fac\u00edan os seus sacrificios.\nCando a conquista romana, os dru\u00eddas foron os primeiros en ser perseguidos, xa que eran o v\u00ednculo da ligaz\u00f3n entre os celtas, ademais promulgaban a revolta contra os romanos at\u00e9 conseguir botalos da Galia.\nPouco a pouco a cultura dru\u00edda xunto coa civilizaci\u00f3n celta foise romanizando coa conquista da Galia. En Galiza, tam\u00e9n Xulio C\u00e9sar conquistou os derradeiros redutos celtas, as\u00ed como a invasi\u00f3n da Britannia, deixando os derradeiros redutos celtas na Irlanda, illa que mantivo por m\u00e1is tempo a lembranza deste pobo.\nV\u00e9xase tam\u00e9n.\nLigaz\u00f3ns externas.\nXeograf\u00eda\nOrganizaci\u00f3ns"}
{"id": "20123", "revid": "47401", "url": "https://gl.wikipedia.org/wiki?curid=20123", "title": "Nocedo do Val, Castrelo do Val", "text": "Nocedo do Val \u00e9 unha parroquia do concello de Castrelo do Val na provincia de Ourense. Situada na marxe esquerda do r\u00edo T\u00e1mega, os seus habitantes viven da agricultura da pataca, o millo e os cereais. Tam\u00e9n \u00e9 terra de noces (orixe do seu nome) e de casta\u00f1as. No outono son abundantes os cogomelos. En 2011 ti\u00f1a 195 habitantes (102 homes e 93 mulleres).\nVisitas de interese son os mu\u00ed\u00f1os de auga, o forno, a fonte, a igrexa e os cruceiros. Dende o monte de Bit\u00f3n ten vistas panor\u00e1micas de todo o val de Ver\u00edn. Tam\u00e9n pasa por esta aldea a ruta dos carboeiros.\nTop\u00f3nimo.\nO top\u00f3nimo galego \"Nocedo\" \u00e9 un fit\u00f3nimo, derivado do lat\u00edn que indica \u00e1 presenza de nogueiras."}
{"id": "20125", "revid": "92340", "url": "https://gl.wikipedia.org/wiki?curid=20125", "title": "Mari\u00e0 Vayreda", "text": "Mari\u00e0 Vayreda i Vila, nado en Olot en 1853 e finado en 1903, foi un escritor catal\u00e1n.\nTraxectoria.\nNaceu no seo dunha familia da nobreza rural, ideoloxicamente carlista, irm\u00e1n de Joaquim Vayreda, pintor e Estanislau Vayreda, bot\u00e1nico. Tras a morte do seu pai en 1872 formou parte do estado maior de Francesc Savalls durante a Terceira Guerra Carlista.\nEn 1874 tras a guerra inst\u00e1lase co seu irm\u00e1n Joaquim e o pintor Josep Berga en Seta (Rosell\u00f3n), e al\u00ed comeza a pintar, marcha a Par\u00eds para estudar con Jean-L\u00e9on G\u00e9r\u00f4me, regresou a Barcelona en 1877 e matriculouse na Escola de Belas Artes. En 1878 inst\u00e1lase en Olot e ded\u00edcase a pintar paisaxes e escenas costumistas e hist\u00f3ricas.\nEn Olot fundou a revista literaria \"El Olotense\", que en 1890 catalanizou o seu nome, convert\u00e9ndose en \"L'Olot\u00ed\" e Mari\u00e0 integrouse no catalanismo conservador local a\u00ednda que ata 1896 mantivo a militancia carlista. En 1891 publica en \"La Veu de Catalunya\" o seu primeiro conto, \"El roure dels penjats\".\nEn 1898 publicou \"Records de la darrera carlinada\", baseada nos recordos autobiogr\u00e1ficos durante a s\u00faa participaci\u00f3n na terceira guerra carlista, mesturado cunha fina iron\u00eda, En 1900 sae do prelo a novela \"Sang nova\" (1900), novela de tese centrada no catalanismo conservador. \"La punyalada\" (1904) a s\u00faa mellor obra, publicouse postumamente."}
{"id": "20127", "revid": "112696", "url": "https://gl.wikipedia.org/wiki?curid=20127", "title": "Salvador J\u00e0fer", "text": "Salvador J\u00e0fer Sanxis, nado en R\u00e0fol de Salem o 31 de xaneiro de 1954, \u00e9 un poeta valenciano.\nTraectoria.\nNaceu no seo dunha familia labrega, estudou en Albaida e filolox\u00eda na Universidade de Valencia. Actualmente \u00e9 profesor na Escola de Idiomas de Valencia. Formou parte do colectivo po\u00e9tico Selva Negra con Fanel Falc\u00f3, Francesc Garcia Donet e Joan Francesc Bolufer.\nOs seus poemarios amosan unha gran riqueza de imaxes e s\u00edmbolos cheo de referencias culturais."}
{"id": "20128", "revid": "98629", "url": "https://gl.wikipedia.org/wiki?curid=20128", "title": "Carmina Burana", "text": "Os Carmina Burana son unha colecci\u00f3n de cantos medievais goli\u00e1rdicos dos s\u00e9culos XII e XIII. P\u00faxolles este nome J.A. Schmeller, quen a descubriu a finais do s\u00e9culo XIX nun c\u00f3dice de 1225 da abad\u00eda de Benediktbeuren (Bura Sancti Benedicti), en Baviera, a\u00ednda que hoxe se pensa que non foi al\u00ed onde se recompilou, sen\u00f3n en Seckau. A colecci\u00f3n at\u00f3pase actualmente na Bayerische Staatsbibliothek de M\u00fanic.\nEstrutura.\nEsta colect\u00e1nea, composta por estudantes e cl\u00e9rigos, consta dunhas 300 composici\u00f3ns, das que arredor de 250 est\u00e1n en lat\u00edn e unhas 50 en alem\u00e1n, en franc\u00e9s antigo ou nunha mestura de varias delas. Os temas e estrutura r\u00edtmica son as com\u00fans da poes\u00eda cabaleiresca (as cruzadas, o amor, a natureza) e dos himnos relixiosos. Por\u00e9n, as composici\u00f3ns t\u00edpicas son as chamadas \"Kontrafakturen\", que seguen o esquema de vers\u00edculos e lada\u00ed\u00f1as dos Evanxeos pero satirizan e condenan a decadencia dos estudos e a corrupci\u00f3n da curia romana. A composici\u00f3n m\u00e1is co\u00f1ecida \u00e9 a \"Confessio Goliae\", de Gualterio de Ch\u00e2tillon, que eloxia a muller, o vi\u00f1o e o xogo. Algunhas das composici\u00f3ns est\u00e1n acompa\u00f1adas de neumas, que suxiren as melod\u00edas.\nA colecci\u00f3n div\u00eddese en seis secci\u00f3ns:\nA maior parte dos textos \u00e9 an\u00f3nima, a\u00ednda que se sup\u00f3n a autor\u00eda de Hugo de Orle\u00e1ns, Serl\u00f3n de Wilton, Pedro de Blois e outros. Estes autores estaban familiarizados coa cultura escol\u00e1stica do seu tempo e a literatura latina pag\u00e1.\nAdaptaci\u00f3n de Carl Orff.\nCarl Orff tomou alg\u00fans dos textos dos \"Carmina Burana\" para compor unha obra coral co mesmo nome en 1937, cuxo fragmento m\u00e1is co\u00f1ecido \u00e9 o \"O Fortuna\" que constit\u00fae a primeira parte do preludio. Est\u00e1 pensada para orquestra grande, coro e int\u00e9rpretes individuais. Orff subtitulouna \"Cantiones profanae cantoribus et choris cantandae comitantibus instrumentis atque imaginibus magicis\" (\"Canci\u00f3ns seculares para cantantes e coros para representar con instrumentos e imaxes m\u00e1xicas\"). A composici\u00f3n \u00e9 propia e non utiliza os neumas orixinais. Utiliza como linguas o lat\u00edn e o Alto Alem\u00e1n Medio.\n\"Carmina Burana\" \u00e9 posibelmente a obra musical m\u00e1is famosa composta na Alema\u00f1a nazi. A obra, descrita como \"cantata esc\u00e9nica\" representouse por vez primeira na \u00d3pera de Frankfurt o 8 de xu\u00f1o de 1937. Foi dirixida por Bertil Wetzelsberger, co Coro C\u00e4cilienchor, escena de Otto W\u00e4lterlin e vestiario de Ludwig Sievert.\nA obra foi tan ben recibida que se lle encargou a Orff a composici\u00f3n doutras. A\u00ednda que nun principio os cr\u00edticos locais tach\u00e1rona de arte dexenerada, foi posteriormente abrazada con entusiasmo polo r\u00e9xime nazi como louvanza \u00e1 cultura \"aria\". Ap\u00f3s a guerra, a popularidade continuou a aumentar e na d\u00e9cada de 1960 era parte habitual do repertorio cl\u00e1sico internacional, cheg\u00e1ndose a representar en Israel en 1966. Hoxe en d\u00eda util\u00edzase normalmente o formato de cantata.\nA obra mestura pasaxes moi r\u00edtmicas e percusivas con secci\u00f3ns mel\u00f3dicas. Alg\u00fans fragmentos son instrumentais, outros s\u00f3 para voz solista con acompa\u00f1amento e outras para o grupo completo de coro e orquestra.\nEstrea en galego.\nA versi\u00f3n en galego de \"Carmina Burana\" estreouna, o d\u00eda 3 de xullo de 2016 no Auditorio do Concello de Valga, a Banda de M\u00fasica Municipal de Valga, baixo a direcci\u00f3n de Manuel Villar Touceda. Os textos medievais traduciunos integramente \u00f3 galego Ra\u00fal G\u00f3mez Pato. Tam\u00e9n se representou o 21 de setembro de 2019 na Cidade da Cultura, co gallo do ciclo cultural \"Viraxes\"."}
{"id": "20129", "revid": "25871", "url": "https://gl.wikipedia.org/wiki?curid=20129", "title": "Carit\u00f3n", "text": "Carit\u00f3n (Afrodisias, finais do s\u00e9culo I-s\u00e9culo II) foi un escritor grego, posibelmente o m\u00e1is antigo dos novelistas gregos. Hai teor\u00edas que sit\u00faan este autor a finais do s\u00e9culo -I ou principio do s\u00e9culo I.\nTraxectoria.\n\u00c9 autor de \"Historia de Cal\u00edrroe\". Esta obra en oito libros narra as peripecias de dous amantes de Siracusa. Presenta xa caracter\u00edsticas que aparecer\u00e1n en novelas posteriores, como un argumento enguedellado e salpicado de referencias hist\u00f3ricas, abundancia de detalles que non alteran o percurso narrativo, ausencia de an\u00e1lise psicol\u00f3xica, recurso ao pat\u00e9tico e uso dos artificios ret\u00f3ricos da linguaxe."}
{"id": "20130", "revid": "29029", "url": "https://gl.wikipedia.org/wiki?curid=20130", "title": "Antoni Morell", "text": "Antoni Morell i Mora, nado en Barcelona en 1941 e finado o 5 de xaneiro de 2020, foi un escritor andorrano.\nTraxectoria.\nEstudou historia e dereito en Barcelona. Colaborador de publicaci\u00f3ns catal\u00e1s e andorranas como \"La Vanguardia\", \"Avui\", \"Poble Andorr\u00e0\", \"Andorra 7\", \"Diari d'Andorra\", \"Peri\u00f2dic d'Andorra\" e a revista \"Set Dies\".\nFoi embaixador de Andorra na Santa S\u00e9."}
{"id": "20131", "revid": "1987", "url": "https://gl.wikipedia.org/wiki?curid=20131", "title": "676", "text": "Outros.\nHistoria ano a ano"}
{"id": "20132", "revid": "181", "url": "https://gl.wikipedia.org/wiki?curid=20132", "title": "O Hobbit", "text": ""}
{"id": "20133", "revid": "72012", "url": "https://gl.wikipedia.org/wiki?curid=20133", "title": "Reflexi\u00f3n", "text": "O termo reflexi\u00f3n pode ter distintos significados:"}
{"id": "20134", "revid": "23204", "url": "https://gl.wikipedia.org/wiki?curid=20134", "title": "Ceo", "text": "O ceo \u00e9 a parte do espazo que aparece sobre a terra como unha b\u00f3veda que limita co horizonte. O c\u00e9nit \u00e9 o punto do ceo que se corresponde coa vertical do lugar, e o seu oposto denom\u00ednase nadir.\nEn astronom\u00eda, \"ceo\" \u00e9 sin\u00f3nimo de esfera celeste: unha b\u00f3veda imaxinaria sobre a cal se distrib\u00faen o Sol, as estrelas, os planetas e a l\u00faa. A esfera celestial div\u00eddese en rexi\u00f3ns denominadas constelaci\u00f3ns.\nEn meteorolox\u00eda o termo \"ceo\" fai referencia \u00e1 zona gasosa m\u00e1is densa da atmosfera dun planeta.\nTam\u00e9n aparecen fen\u00f3menos naturais como son as nubes, os arco da vella, aurora boreal e relampos (que se poden ver durante tormentas el\u00e9ctricas). Como resultado das actividades humanas, a n\u00e9boa vese a mi\u00fado sobre cidades durante as primeiras horas do d\u00eda.\nVisi\u00f3n e cores do ceo.\nA cor do ceo \u00e9 fundamentalmente o resultado da radiaci\u00f3n difusa, unha interacci\u00f3n da luz solar coa atmosfera. Nun d\u00eda claro, o ceo do noso planeta vese azul celeste, e p\u00f3dese divisar o sol e as nubes que poden chegar a tapar \u00e1 estrela. Durante o amencer e ao solpor, o horizonte var\u00eda entre a cor laranxa e a vermello. \u00c1 chegada da noite o ceo \u00e9 dun azul moi escuro, case negro, e p\u00f3dense ver as estrelas, a L\u00faa e pode que ata alg\u00fan planeta veci\u00f1o.\nA cor azul do ceo.\nAo ollarmos cara o ceo, no canto de ver o negro do espazo, v\u00e9molo normalmente, de d\u00eda, dunha cor azul. Isto \u00e9 debido \u00e1 dispersi\u00f3n de Rayleigh no ar. Sendo a dispersi\u00f3n de Rayleigh inversamente proporcional \u00e1 cuarta potencia da lonxitude de onda, isto significa que potencia a dispersi\u00f3n da luz de lonxitude de onda mais curta, que corresponde no espectro visible co azul. Do mesmo xeito pero con efecto contrario, ao ollarmos cara o Sol ao solpor, a luz que nos chega leva percorrido unha porci\u00f3n de atmosfera moito maior, co cal a parte do espectro visible de lonxitude mais curta xa se dispersou quedando os laranxa e vermellos, para ficar case ao fin do solpor soamente os tons vermellos.\nCeos escuros.\nCeos escuros \u00e9 o nome habitual dado \u00e1 campa\u00f1a para reducir e finalmente eliminar tanta contaminaci\u00f3n lum\u00ednica do planeta como sexa posible. A campa\u00f1a est\u00e1 liderada pola International Dark Sky Association (IDA) e apoiada por organizaci\u00f3ns de moitos pa\u00edses.\nEtimolox\u00eda.\nA palabra ceo procede do lat\u00edn \"c\u00e6lum\" que implica unha forma circular e cont\u00e9n unha connotaci\u00f3n de pureza e de perfecci\u00f3n harmoniosa.\nConcepci\u00f3ns relixiosas do ceo.\nPola s\u00faa grandiosidade, o ceo est\u00e1 presente en m\u00faltiples relixi\u00f3ns e mitolox\u00edas.\nCeo b\u00edblico.\nHai varios ceos espac\u00edficos mencionados na Biblia: o ceo onde se atopa o trono de Deus ao cal Xes\u00fas ascender\u00eda, visto por Santo Estevo. Ese ser\u00eda o ceo onde os anxos e Satan\u00e1s est\u00e1n. Na Biblia f\u00e1lase incluso dos \"ceos dos ceos\" na Ep\u00edstola aos romanos) e que haber\u00e1 \"novos ceos\".\nCeo na mitolox\u00eda romana e grega.\n\"Ceo\" (\"Caelus\") era un deus romano equivalente na mitolox\u00eda grega a Urano. Fillo e marido de Tellus, a Terra nai, equivalente na mitolox\u00eda grega a deusa Gaia. Pai de Saturno (grego Crono) e doutros tit\u00e1ns: Oc\u00e9ano, Cr\u00edos, Hiperi\u00f3n, X\u00e1peto, Tea, Rea, Temis, Mnem\u00f3sine, Febe, Tetis; dos Hecat\u00f3nquiros: Coto, Briareu e Xixes; dos Ciclopes: Brontes, Est\u00e9ropes e Arxes; das Erinias; dos Xigantes; das Ninfas Melianas e de Venus (grego Afrodita).\nA funci\u00f3n de Urano na mitolox\u00eda grega \u00e9 a de derrotado deus dun tempo pasado, antes de que o tempo real comezase. Tras a s\u00faa castraci\u00f3n, o Ceo non volveu a acudir a cubrir a terra pola noite, sen\u00f3n que ocupou o seu lugar."}
{"id": "20135", "revid": "89787", "url": "https://gl.wikipedia.org/wiki?curid=20135", "title": "Po\u00e9tica", "text": "A po\u00e9tica \u00e9 unha ciencia nomot\u00e9tica, que ten por obxecto de estudo as artes e, entre elas especialmente a\u00ednda que non exclusivamente, a literatura.\nPara Igor Stravinskii, a po\u00e9tica \u00e9 un estudo da obra que se vai realizar, \u00e9 un facer da orde. Para Greimas, a po\u00e9tica designa o estudo da poes\u00eda como a teor\u00eda xeral das obras literarias (Greimas e Courtes, Semi\u00f3tica, \"Po\u00e9tica\", \"Dicionario razoado da teor\u00eda da linguaxe\", 309). Para Todorov, a po\u00e9tica \u00e9 unha ciencia que estuda o discurso literario; apunta a unha reflexi\u00f3n cient\u00edfica sobre a literatura, situ\u00e1ndose non no conxunto de feitos emp\u00edricos que determinan as obras literarias, sen\u00f3n no discurso literario. Todorov asume que a obra literaria \u00e9 unha estrutura abstracta posible, na cal existen constantes discursivas que poden ser estudadas por un estudo cient\u00edfico.\nComo disciplina propia do discurso literario, a po\u00e9tica ten un obxecto propio, a literatura, \u00e1 cal diferenciar\u00e1 formalmente doutro tipo de discursos. Isto d\u00e9bese a que a linguaxe da literatura difer\u00e9nciase das outras linguaxes porque est\u00e1 constitu\u00edda por un c\u00f3digo po\u00e9tico. Non obstante p\u00f3dese apoiar nas outras ciencias na medida que a linguaxe forme parte do obxecto. Tales como as disciplinas que traten do discurso.\nA po\u00e9tica, segundo Todorov, definirase necesariamente en dous extremos, dende o moi particular, \u00f3 demasiado xeral. Isto implica que unha xeneralizaci\u00f3n por medio do discurso, non debe ser inflexible, sen\u00f3n que debe aterse \u00e1 descrici\u00f3n do espec\u00edfico e do singular (31). Isto significa que se debe teorizar m\u00e1is ca apelar unha metodolox\u00eda estrita. Como ciencia que se est\u00e1 facendo, a po\u00e9tica de Todorov \u00e9 unha proposta para o estudo do discurso literario, polo tanto, apenas enuncia as bases da po\u00e9tica, para logo entrar na an\u00e1lise do texto literario.\nTam\u00e9n se designa po\u00e9tica \u00f3 estudo dun autor que fai sobre as s\u00faas obras.\nPo\u00e9tica de Arist\u00f3teles.\nNa s\u00faa \"Po\u00e9tica\" (do verbo \"poiein\", que significa facer, enxendrar) o Estaxirita afirma que todo acto de creaci\u00f3n art\u00edstica \u00e9 no fondo m\u00edmese, imitaci\u00f3n. E afirma que polo obxecto de imitaci\u00f3n se distinguen as artes, que para el son a danza, a pintura, a escultura, a literatura e a m\u00fasica. Delas, varias se valen do ritmo, o canto e o verso: a poes\u00eda dos ditir\u00e1mbicos, os nomos, a traxedia e a comedia. Todas estas constit\u00faen a literatura:\nArs Po\u00e9tica de Horacio.\nA \"Ep\u00edstola \u00f3s Pis\u00f3ns\" do poeta Horacio, m\u00e1is co\u00f1ecida como \"Ars po\u00e9tica\", veu a ser un dos piares do clasicismo na literatura. Gaba os modelos gregos como mestres e proporciona consellos t\u00e9cnicos \u00f3s poetas noveis. Fronte a Arist\u00f3teles, Horacio adopta outro ton, xa que, a diferenza do fil\u00f3sofo, o mesmo \u00e9 un artista da palabra e pode achegar a s\u00faa propia experiencia como creador. O texto conta con trinta apartados delimitados polos vocativos utilizados para chamar a atenci\u00f3n dos seus destinatarios, os Pis\u00f3ns. Val\u00e9ndose do s\u00edmil ou comparaci\u00f3n (\"As\u00ed como as \u00e1rbores mudan a folla \u00f3 morrer \u00f3 ano ...as\u00ed tam\u00e9n perecen co tempo as palabras antigas...\" VII), das an\u00e9cdotas (\"Un estatuario de cerca do Circo de Emilio ...\" IV), da met\u00e1fora (\"O atleta que anhela chegar primeiro \u00e1 meta ... moito tempo se exercitou de neno...\"XXIX), e do argumento de autoridade (\"Homero nos ensinou ...\" VIII) concreta a s\u00faa intenci\u00f3n did\u00e1ctica.\nPrimeiro curso de Po\u00e9tica de Paul Val\u00e9ry.\nNo ano de 1937 na Lecci\u00f3n inaugural do curso de Po\u00e9tica no College de France, Paul Val\u00e9ry dicta a primeira lecci\u00f3n do curso de Po\u00e9tica. O seu problema a resolver: revalorar a po\u00e9tica non como unha suma de regras formais fixas na cal se determinaba como se deb\u00eda facer arte. Sen\u00f3n en pensalo como un facer \u201cO facer, o poiein do que me quero ocupar, \u00e9 aquel que se acaba nalgunha obra e que chegarei axi\u00f1a a limitar a ese x\u00e9nero de obras que se deu en chamar obras do esp\u00edrito\u201d (V\u00e1lery, 108). Este facer que est\u00e1 no uso do seu esp\u00edrito, e que emprega t\u00f3dolos medios f\u00edsicos, sen limitarse \u00e1s propias regras, ser\u00e1 o obxecto de estudo na creaci\u00f3n."}
{"id": "20136", "revid": "27155", "url": "https://gl.wikipedia.org/wiki?curid=20136", "title": "Contaminaci\u00f3n do medio h\u00eddrico", "text": "Ent\u00e9ndese por contaminaci\u00f3n do medio h\u00eddrico a acci\u00f3n e o efecto de introducir materias ou formas de enerx\u00eda, ou inducir condici\u00f3ns na auga que, de modo directo ou indirecto, impliquen unha alteraci\u00f3n prexudicial da s\u00faa calidade en relaci\u00f3n cos usos posteriores ou cos os seus servizos ambientais.\nOs principais contaminantes das augas son:\nCompostos org\u00e1nicos biodegradables.\nA s\u00faa orixe m\u00e1is com\u00fan d\u00e1se nos n\u00facleos urbanos, industria agroalimentaria, industria qu\u00edmica etc. se se verte a un r\u00edo.\nO r\u00edo poder\u00e1 absorber e eliminar mediante biodegradaci\u00f3n estes contaminantes en maior ou menor medida en funci\u00f3n das as s\u00faas caracter\u00edsticas; un gran caudal, presenza suficiente de os\u00edxeno (por axitaci\u00f3n das augas) e presenza de microorganismos son factores que contrib\u00faen \u00e1 degradaci\u00f3n da materia org\u00e1nica. Esta caracter\u00edstica \u00e9 o que se denomina poder autodepurador do r\u00edo\nDispo\u00f1emos de varios par\u00e1metros de control da materia org\u00e1nica como son a DQO, DBO5 e COT.\nXermes pat\u00f3xenos: enfermidades transmitidas pola auga.\nAs enfermidades transmitidas pola auga son producidas pola auga contaminada con refugallos humanos, animais ou qu\u00edmicos. Entre elas est\u00e1n o c\u00f3lera, a febre tifoide, a disenter\u00eda, a poliomielite, a meninxite e as hepatite A e B. Os lugares que carecen de instalaci\u00f3ns de saneamento apropiadas favorecen a r\u00e1pida propagaci\u00f3n destas enfermidades debido a que as feces expostas a ceo aberto conte\u00f1en organismos infecciosos que contaminan a auga e os alimentos.\nTransmisi\u00f3n de bacterias pat\u00f3xenas.\nAs bacterias pat\u00f3xenas que contaminan a auga e causan enfermidades enc\u00f3ntranse nas excreci\u00f3ns dos seres humanos e dos animais de sangue quente (mascotas, gando e animais silvestres). Poden transmitirse a trav\u00e9s doa auga, dos alimentos, de persoa a persoa e de animais a seres humanos. As bacterias que m\u00e1is afectan \u00e1 sa\u00fade p\u00fablica son Vibrio cholerae, causante do c\u00f3lera; Escherichia coli, Campylobacter jejuni e Yersinia enterocolitica, causantes de gastroenterite agudas e diarreicas; Salmonella typhi, que produce febres tifoides e paratifoides; e Shigella, causante de disenter\u00eda. As persoas enfermas de diarrea e con afecci\u00f3ns gastrointestinais eliminan un alto n\u00famero de bacterias nas s\u00faas feces: ata 100 mill\u00f3ns de bacterias de Escherichia coli, 10 mill\u00f3ns de bacterias de Campylobacter, un mill\u00f3n de bacterias de Salmonella e un mill\u00f3n de bacterias de Vibrio cholerae. Estas bacterias chegan \u00f3s cursos de auga a trav\u00e9s das descargas de augas residuais sen tratar ou con tratamento deficiente, da drenaxe de chuvias, das descargas provenientes de plantas de procesamento de carne de gando e aves, e de escorrent\u00edas que pasan polos currais de gando. Nas zonas rurais, a pr\u00e1ctica da defecaci\u00f3n a campo aberto tam\u00e9n constit\u00fae unha fonte de contaminaci\u00f3n das augas superficiais. As bacterias pat\u00f3xenas representan un serio risco para a sa\u00fade p\u00fablica e \u00e9 prioritario eliminalas da auga de consumo humano, debido a que a s\u00faa inxesta poder\u00eda ocasionar un andazo con graves consecuencias para a sa\u00fade da poboaci\u00f3n.\nEnfermidades por vectores relacionados coa auga.\nExisten enfermidades cuxos vectores se relacionan coa auga. Os vectores son os insectos (mosquitos, moscas) e outros animais que poden transmitir infecci\u00f3ns e que cr\u00edan ou viven cerca de augas contaminadas ou limpas. Entre ditas enfermidades enc\u00f3ntrase o paludismo, a febre amarela, o dengue, a enfermidade do sono e a filar\u00edase. Para previr estes males, \u00e9 preciso eliminar os insectos que os orixinan, pero hai que ter coidado co tipo de praguicida que se empregue, porque se poden contaminar as fontes de auga e producir riscos \u00e1 vida humana. \u00c9 importante empregar m\u00e9todos biol\u00f3xicos de control como depredadores naturais, evitar a presenza de charcos e durmir baixo mosquiteiros.\nA incidencia de enfermidades transmitidas por vectores parece estar aumentando debido \u00e1 resistencia dos mosquitos \u00f3 DDT, o insecticida de maior uso, e \u00f3s cambios ambientais, que crean novos lugares de cr\u00eda. \u00d3 parecer, a migraci\u00f3n, o cambio clim\u00e1tico e a creaci\u00f3n de novos h\u00e1bitats provocan que menos xente desenvolva inmunidade natural a estas enfermidades.\nEnfermidades parasitarias e a auga.\nSon enfermidades causadas por organismos acu\u00e1ticos que pasan unha parte do seu ciclo vital na auga e outra parte como parasitos de animais. Os causantes destes males son unha variedade de vermes, tenias, mi\u00f1ocas intestinais e nematodos do tecido, denominados colectivamente helmintos, que infectan \u00f3 home. Algunhas destas enfermidades son a esquistosomiase e a dracunculose, que impiden \u00e1s persoas levar unha vida normal e dimin\u00faen a s\u00faa capacidade para traballar, inda que normalmente non son mortais. Para previr estes males, \u00e9 necesario lavar ben as verduras con auga limpa, coci\u00f1ar ben os alimentos e non ingresar a r\u00edos ou lagoas infectados."}
{"id": "20137", "revid": "56817", "url": "https://gl.wikipedia.org/wiki?curid=20137", "title": "Lingua akpa", "text": "O akpa \u00e9 unha lingua n\u00edxer-congo, do grupo benue-congo que se fala en Nixeria.\nDistribuci\u00f3n xeogr\u00e1fica.\nF\u00e1lase no rexi\u00f3n de Otukpo, no estado de Benue.\nFalantes.\n26.894 (2000)."}
{"id": "20138", "revid": "181", "url": "https://gl.wikipedia.org/wiki?curid=20138", "title": "Akpa", "text": ""}
{"id": "20140", "revid": "1131", "url": "https://gl.wikipedia.org/wiki?curid=20140", "title": "\u00c1nxel Casal", "text": "\u00c1nxel Casal Gosenxe, nado na Coru\u00f1a o 17 de decembro de 1895 e asasinado en Cacheiras (Teo) o 19 de agosto de 1936, foi un editor e pol\u00edtico galego. Para Alonso Montero: \"sen \u00c1nxel Casal, mesmo sen os seus criterios empresariais, non se entende o discurso pol\u00edtico e literario galeguista como discurso p\u00fablico\", e segundo Ram\u00f3n Villares, \"Casal foi no campo da industria cultural o que Risco no da teor\u00eda nacionalista, Otero na prosa romanc\u00edstica ou Castelao no dese\u00f1o e, desde logo, no liderado pol\u00edtico.\" \nTraxectoria.\nProvi\u00f1a dunha familia moi humilde, fillo de Manuel Casal Basteiro, de Vilantime (Arz\u00faa), e de Filomena Gosende Arias, de Visanto\u00f1a (Santiso), a s\u00faa nai era analfabeta e o seu pai autodidacta. Dende moi novo axudou a s\u00faa familia na fonda que ti\u00f1an na praza de Mar\u00eda Pita. En 1909 emigrou a Bos Aires; al\u00ed estivo empregado en diversos oficios dous anos. Volveu \u00e1 Coru\u00f1a e atopou traballo no consulado de Francia. Debido \u00e1 precariedade econ\u00f3mica emigrou outra volta, desta vez a Bordeos, pero regresou aos poucos meses. De 1914 a 1917 cumpriu o servizo militar, do que sempre gardar\u00eda malas lembranzas. Uniuse \u00e1 Irmandade da Fala da Coru\u00f1a, colaborou no Conservatorio da Arte Galega e foi o promotor e primeiro mestre da Escola de ensino galego (galeguista e laica) 1926-1931 das Irmandades, a primeira que utilizou o galego.\nEn 1920 casou con Mar\u00eda Miramontes e para sobreviviren abriron unha tenda de tecidos. En novembro de 1924, en colaboraci\u00f3n con Leandro Carr\u00e9 Alvarellos, fundou a Editorial Lar. Desvencellouse desa iniciativa para fundar en 1927 a Editorial N\u00f3s. Da s\u00faa imprenta sa\u00edron \"A Nosa Terra\" e a revista \"N\u00f3s\". En 1930 fundou o xornal republicano \"El Momento\" que, por falla de apoio, s\u00f3 durar\u00e1 14 n\u00fameros e arrastra a \"N\u00f3s\" case a quebra. O 18 de maio de 1930 fundou con Fernando Osorio do Campo e Carlos Monasterio Valeiro o semanario republicano \"Adelante\", que se mantivo at\u00e9 mediados de 1931.\nEn agosto de 1931 trasladouse para tratar de remontar a empresa a Santiago de Compostela. O matrimonio viviu entre 1933 e 1936 no hoxe n\u00famero 16 \u2013por aquel ent\u00f3n o n\u00famero 18 do Inferni\u00f1o de Arriba \u2013agora, chamada Avenida de Raxoi. Tense dito que do taller de costura de Mar\u00eda Miramontes sa\u00edron alg\u00fans cartos para axudar \u00f3 seu home coa editorial N\u00f3s.\nA s\u00faa actividade como libreiro e impresor \u00e9 fundamental para explicar o desenvolvemento do galeguismo entre os mozos compostel\u00e1ns. Coa s\u00faa imprenta traballando para os sindicatos e a esquerda republicana, ga\u00f1ouse o respecto dos diversos grupos que en 1935 constru\u00edron a Fronte Popular. Al\u00f3 continuou a imprimir e colaborar en diversas iniciativas republicanas, galeguistas e sindicalistas. Foi o editor e impresor das revistas vangardistas \"Claridad\" (1934) e \"Ser\" (1935)\nMilitante desde a s\u00faa creaci\u00f3n do Partido Galeguista e pertencente \u00e1 masoner\u00eda, foi alcalde de Santiago de Compostela elixido por maior\u00eda entre os membros da Comisi\u00f3n xestora desde febreiro de 1936 at\u00e9 o 9 de xullo en que con todos os concelleiros galeguistas dimitir\u00e1 dos seu cargos. Vicepresidente da deputaci\u00f3n Coru\u00f1esa e do Comit\u00e9 executivo para o Estatuto de Autonom\u00eda, desenvolveu unha fren\u00e9tica actividade para conseguir a s\u00faa aprobaci\u00f3n. Como alcalde impulsou tam\u00e9n a iniciativa de \u00c1lvaro de las Casas para constitu\u00edr a Asociaci\u00f3n de Escritores de Galicia. O 16 de xullo entregou nas cortes o texto estatutario aprobado o 28 de xu\u00f1o.\nTras o golpe de estado.\nAo co\u00f1ecer as novas golpistas, regresou a Compostela para tratar de impedir o \u00e9xito do golpe. Reincorporado o 19, f\u00edxose cargo da Alcald\u00eda, tratando de organizar a resistencia. Tras o triunfo da sublevaci\u00f3n militar do 18 de xullo escapou para a parroquia de Vilantime en Arz\u00faa. Foi detido o 4 de agosto e levado \u00e1 prisi\u00f3n da Falcona en Santiago de Compostela onde coincidiu con Camilo D\u00edaz Bali\u00f1o, quen o retratou a lapis ao igual que a outros presos republicanos. Declarou como testemu\u00f1a o 8 de agosto no proceso contra os membros do comit\u00e9 de defensa, e na noite do 18 ao 19 de agosto foi asasinado en Cacheiras, preto do cemiterio, o seu corpo apareceu xunto ao de Jos\u00e9 Devesa Areosa, marcado hoxe cun pequeno monumento.\nReco\u00f1ecemento p\u00f3stumo.\nEn 1940 as Mocedades Galeguistas da Arxentina crearon o selo Edici\u00f3s \u00c1nxel Casal, que empregou en 1952 Lu\u00eds Seoane para publicar o poemario \"Fardel de eisiliado\". En 1950 o empresario Manuel Puente retomou a Editorial N\u00f3s, de \u00c1nxel Casal, a quen Otero Pedrayo dedicou un cap\u00edtulo no seu \"Libro dos Amigos\". Castelao ter\u00e1 dito que: \"\u201cCasal fixo por Galicia m\u00e1is que todos n\u00f3s\u201d\".\n\u00c1nxel Casal est\u00e1 presente na novela de Manuel Rivas \"O lapis do carpinteiro\" como personaxe secundario sendo un m\u00e1is dos prisioneiros do c\u00e1rcere compostel\u00e1n.\nO Concello de Santiago, atendendo \u00e1 proposta expresada polo IES Arcebispo Xelm\u00edrez I con motivo da celebraci\u00f3n do 150\u00ba Aniversario da s\u00faa fundaci\u00f3n, creou no ano 1996 o Premio Literario \u00c1nxel Casal, nas modalidades de poes\u00eda, teatro e conto. Ademais a capital galega declarou o ano 2005 Ano \u00c1nxel Casal, co obxectivo de recuperar o importante legado cultural, art\u00edstico e pol\u00edtico do intelectual galego. \nFoi proposto para o ano 2006 como candidato \u00f3 D\u00eda das Letras Galegas, coincidindo co Ano da Memoria Hist\u00f3rica, a\u00ednda que finalmente foi escollido Manuel Lugr\u00eds Freire. E de novo para o ano 2022, nunha candidatura conxunta canda Federico Garc\u00eda Lorca, resultando finalmente escollido Florencio Delgado Gurriar\u00e1n.\nEn marzo de 2008 foi bautizada co seu nome a Biblioteca P\u00fablica de Santiago de Compostela, acabada de constru\u00edr.\nO 19 de agosto do 2021 \u00e1s 20:00 horas celebrouse un acto institucional de lembranza a \u00c1nxel Casal. Este acto tivo lugar na Estivada da Ribeira, en Cacheiras, preto do mon\u00f3lito que lembra o seu corpo. Nesta homenaxe p\u00fablica participaron os Concellos de Santiago, Coru\u00f1a e Arz\u00faa e sirve tam\u00e9n de reco\u00f1ecemento a todas as persoas represaliadas no ano 1936."}
{"id": "20142", "revid": "158", "url": "https://gl.wikipedia.org/wiki?curid=20142", "title": "Historia de Brasil", "text": ""}
{"id": "20143", "revid": "23204", "url": "https://gl.wikipedia.org/wiki?curid=20143", "title": "1517", "text": ""}
{"id": "20144", "revid": "54334", "url": "https://gl.wikipedia.org/wiki?curid=20144", "title": "1516", "text": ""}
{"id": "20145", "revid": "1987", "url": "https://gl.wikipedia.org/wiki?curid=20145", "title": "1514", "text": "Outros.\nHistoria ano a ano"}
{"id": "20146", "revid": "32797", "url": "https://gl.wikipedia.org/wiki?curid=20146", "title": "1513", "text": "Outros.\nHistoria ano a ano"}
{"id": "20147", "revid": "109216", "url": "https://gl.wikipedia.org/wiki?curid=20147", "title": "1511", "text": "Outros.\nHistoria ano a ano"}
{"id": "20148", "revid": "56817", "url": "https://gl.wikipedia.org/wiki?curid=20148", "title": "1510", "text": "Outros.\nHistoria ano a ano"}
{"id": "20150", "revid": "5312", "url": "https://gl.wikipedia.org/wiki?curid=20150", "title": "1509", "text": "1509 (MDIX) foi un ano com\u00fan comezado en luns segundo o calendario xuliano."}
{"id": "20151", "revid": "5312", "url": "https://gl.wikipedia.org/wiki?curid=20151", "title": "1508", "text": "1508 (MDVIII) foi un ano bisesto comezado en s\u00e1bado segundo o calendario xuliano.\nOutros.\nHistoria ano a ano"}
{"id": "20152", "revid": "54334", "url": "https://gl.wikipedia.org/wiki?curid=20152", "title": "Contaminaci\u00f3n ac\u00fastica", "text": "O medio ambiente non s\u00f3 esta contaminado pola poluci\u00f3n, sen\u00f3n que tam\u00e9n se ve afectado pola denominada contaminaci\u00f3n ac\u00fastica, que altera as condici\u00f3ns de son normais do medio ambiente nunha determinada zona. Se ben o ru\u00eddo non se acumula, traslada ou mant\u00e9n no tempo como as outras contaminaci\u00f3ns, tam\u00e9n pode causar grandes danos na \"calidade de vida\" das persoas se non \u00e9 controlado.\nO termo contaminaci\u00f3n ac\u00fastica fai referencia \u00f3 ru\u00eddo (entendido como son excesivo e molesto), provocado polas actividades humanas (tr\u00e1fico, industrias, locais de lecer etc), que produce efectos negativos sobre a sa\u00fade auditiva, f\u00edsica e mental das persoas.\nUn informe da Organizaci\u00f3n Mundial da Sa\u00fade (OMS), considera os 50 formula_1, como o l\u00edmite superior desexable.\nEn Espa\u00f1a, establ\u00e9cese como nivel de confort ac\u00fastico os 55 formula_1. Por enriba deste nivel, o son resulta pernicioso para o descanso e a comunicaci\u00f3n.\nSegundo estudos recentes da Uni\u00f3n Europea (2005): \"80 mill\u00f3ns de persoas est\u00e1n expostos diariamente a niveis de ru\u00eddo ambiental superiores a 65 formula_1 e outros 170 mill\u00f3ns, o est\u00e1n a niveis ente 55-65 formula_1.\nNiveis de ru\u00eddo.\nPara medir o impacto do ru\u00eddo ambiental (contaminaci\u00f3n ac\u00fastica) util\u00edzanse varios indicadores que est\u00e1n en continuo desenvolvemento, a partir de Lp:\nLEQ ou Nivel contin\u00fao equivalente ou Nivel medio equivalente.\nO LEQ \u00e9 o nivel de ru\u00eddo constante. Mide en decibelios o nivel de ru\u00eddo dun determinado lugar, durante un per\u00edodo de tempo.\nLDN ou Nivel equivalente D\u00eda-Noite.\nO LDN mide o nivel de ru\u00eddo LEQ que se produce en 24 horas. \u00d3 calcular o ru\u00eddo nocturno, como non debe haber, penal\u00edzase con 10 formula_1 \u00f3s ru\u00eddos que se producen entre as 10 da noite e as 7 da ma\u00f1\u00e1).\nSEL ou Sound Explousure level.\nO SEL \u00e9 o nivel LEQ dun ru\u00eddo de 1 segundo duraci\u00f3n. O SEL empr\u00e9gase para medir o n\u00famero de ocasi\u00f3ns en que se superan os niveis de ru\u00eddo tolerado en sitios espec\u00edficos: barrios residenciais, hospitais, escolas etc.\nLp.\nNivel de presi\u00f3n sonora. Def\u00ednese como 20 veces a relaci\u00f3n logar\u00edtmica da presi\u00f3n sonora eficaz (prms) respecto dunha presi\u00f3n de referencia p0, de valor p0= 2 10-5 N/m\u00b2, obtida mediante unha ponderaci\u00f3n normalizada de frecuencias e unha ponderaci\u00f3n exponencial normalizada de tempos.\nSe non se mencionan explicitamente, debe sobreentenderse que se trata da ponderaci\u00f3n temporal FAST e da ponderaci\u00f3n de frecuencias A, adoptando a seguinte nomenclatura LpA\nLeq, T.\nO nivel de presi\u00f3n sonora continuo equivalente (dB), def\u00ednese como o nivel de presi\u00f3n sonora que ter\u00eda un son hipot\u00e9tico en r\u00e9xime permanente, con igual enerx\u00eda que o son flutuante que se trata de medir, nun punto determinado e durante un mesmo per\u00edodo de tempo.\nRepresenta a media enerx\u00e9tica do nivel de ru\u00eddo promediado no intervalo de tempo de medida.\nSe a medida obt\u00edvose mediante unha rede de ponderaci\u00f3n A, se identif\u00edcase por LAeq, T\nLAmax.\n\u00c9 o m\u00e1is alto nivel de presi\u00f3n sonora continuo equivalente ponderado A, en decibelios, determinado sobre un intervalo temporal de 1 segundo (LAeq,1) rexistrado no per\u00edodo temporal de avaliaci\u00f3n.\nLKeq, T.\n\u00c9 o nivel de presi\u00f3n sonora continuo equivalente ponderado A, corrixido polo tipo de fonte de ru\u00eddo (tr\u00e1fico ou industrial), polo car\u00e1cter do ru\u00eddo (impulsivo, tonal) e polo per\u00edodo de tempo considerado (nocturno, vespertino, fin de semana).\nLKeq, T = LAeq, T Kj\nEfectos do ru\u00eddo sobre a sa\u00fade.\nEfectos Auditivos.\nO sistema auditivo res\u00e9ntese ante unha exposici\u00f3n prolongada a unha fonte dun ru\u00eddo, inda que esta sexa de baixo nivel.\nO d\u00e9ficit auditivo provocado polo ru\u00eddo ambiental ch\u00e1mase socioacusia.\nUnha persoa cando se exp\u00f3n prolongadamente a un nivel de ru\u00eddo excesivo, nota un asub\u00edo no o\u00eddo, este \u00e9 un sinal de alarma.\nInicialmente, os danos producidos por unha exposici\u00f3n prolongada non son permanentes, sobre os 10 d\u00edas desaparecen. As\u00ed a todo, se a exposici\u00f3n \u00e1 fonte de ru\u00eddo non cesa, as lesi\u00f3ns ser\u00e1n definitivas. A xordeira ir\u00e1 crecendo ata que se perda totalmente a audici\u00f3n.\nNon s\u00f3 o ru\u00eddo prolongado \u00e9 prexudicial, un son repentino de 160formula_1, como o dunha explosi\u00f3n ou un disparo, poden chegar a perforar o t\u00edmpano ou causar outras lesi\u00f3ns irreversibles.\nCitando puntualmente as afecci\u00f3ns auditivas que produce o ru\u00eddo, temos: Desprazamento Temporal Do Limiar De Audici\u00f3n e o Desprazamento Permanente do limiar de audici\u00f3n\nDesprazamento temporal do limiar de audici\u00f3n (TTS:Temporary threshold shift).\nConsiste nunha elevaci\u00f3n temporal do limiar producida pola presenza dun ru\u00eddo, existindo recuperaci\u00f3n total \u00f3 cabo dun per\u00edodo de tempo, a condici\u00f3n de que non se repita a exposici\u00f3n ao mesmo. Prod\u00facese habitualmente durante a primeira hora de exposici\u00f3n ao ru\u00eddo.\nDesprazamento permanente do limiar de audici\u00f3n (PTS:Permanent threshold shift).\nCorresponde \u00f3 mesmo efecto anterior pero agravado polo paso do tempo e a exposici\u00f3n \u00f3 ru\u00eddo. Cando algu\u00e9n se somete a numerosos TTS e durante longos per\u00edodos de tempo (varios anos), a recuperaci\u00f3n do limiar vai sendo cada vez m\u00e1is lenta e dificultosa, ata volverse irreversible.\nO desprazamento permanente do limiar de audici\u00f3n esta directamente vinculado coa presbiacucia (perda da sensibilidade auditiva debida aos efectos da idade).\nA xordeira producida polo desprazamento permanente do limiar de audici\u00f3n afecta a ambos o\u00eddos e con id\u00e9ntica intensidade se a intensidade \u00e9 semellante en ambos.\nInterferencia na comunicaci\u00f3n oral.\nA intelixibilidade da comunicaci\u00f3n red\u00facese debido \u00f3 ru\u00eddo de fondo. O o\u00eddo \u00e9 un transdutor e non discrimina entre fontes de ru\u00eddo; a separaci\u00f3n e identificaci\u00f3n das fontes sonoras d\u00e1se no cerebro. Como xa \u00e9 sabido, a voz humana produce son no rango aproximado de 100 a 10000\u00a0Hz, pero a informaci\u00f3n verbal at\u00f3pase no rango dos 200 a 6000\u00a0Hz. A banda de frecuencia determinada para a intelixibilidade da palabra, \u00e9 dicir entender palabra e frase, est\u00e1 entre 500 e 2500\u00a0Hz. A interferencia na comunicaci\u00f3n oral durante as actividades laborais pode provocar accidentes causador pola incapacidade de o\u00edr chamados de advertencia ou outras indicaci\u00f3ns. En oficinas, como en escolas e fogares, a interferencia na conversaci\u00f3n constit\u00fae unha importante fonte de molestias.\nEfectos non auditivos.\nA contaminaci\u00f3n ac\u00fastica, amais de afectar \u00f3 o\u00eddo pode provocar efectos psicol\u00f3xicos negativos e outros efectos fisiopatol\u00f3xicos. \nNaturalmente, o ru\u00eddo e os seus efectos negativos non auditivos sobre o comportamento e a sa\u00fade mental e f\u00edsica dependen das caracter\u00edsticas persoais, \u00f3 parecer a tensi\u00f3n xerada polo ru\u00eddo mod\u00falase en funci\u00f3n de cada individuo e de cada situaci\u00f3n.\nEfectos psicol\u00f3xicos.\nT\u00f3dolos efectos psicol\u00f3xicos est\u00e1n intimamente relacionados, por exemplo:\nEfectos sobre o so\u00f1o.\nO ru\u00eddo produce dificultades para conciliar o sono e esperta a quen est\u00e1n durmido. O sono \u00e9 unha actividade que copa un terzo das nosas vidas e perm\u00edtenos descansar, ordenar e proxectar o noso consciente.\nO sono esta constitu\u00eddo por dous tipos: o sono cl\u00e1sico profundo(Non REM (etapa de so\u00f1o profundo), o que \u00e1 s\u00faa vez div\u00eddese en catro fases distintas), e doutra banda esta o sono paradoxal (REM). Demostrouse que sons da orde de aproximadamente 60 dBA, reducen a profundidade do sono, acrecent\u00e1ndose dita diminuci\u00f3n a medida que crece a amplitude da banda de frecuencias, as cales poden espertar ao individuo, dependendo da fase do sono en que se atope e da natureza do ru\u00eddo. \u00c9 importante ter en conta que est\u00edmulos d\u00e9biles sorpresivos tam\u00e9n poden perturbar o so\u00f1o.\nEfectos sobre a conduta.\nO ru\u00eddo produce alteraci\u00f3ns na conduta moment\u00e1neas, as cales consisten en agresividade ou amosar un individuo cun maior grao de desinterese ou irritabilidade. Estas alteraci\u00f3ns, que xeralmente son pasaxeiras, prod\u00facense a consecuencia dun ru\u00eddo que provoca inquietude, inseguridade ou medo nalg\u00fans casos.\nEfectos na memoria.\nNaquelas tarefas onde se utiliza a memoria demostrouse que existe un maior rendemento naqueles individuos que non est\u00e1n sometidos \u00f3 ru\u00eddo, debido a que este produce crecemento na activaci\u00f3n do suxeito e isto en relaci\u00f3n co rendemento en certo tipo de tarefas, produce unha sobre activaci\u00f3n traducida no descenso do rendemento. O ru\u00eddo fai que a articulaci\u00f3n nunha tarefa de repaso sexa m\u00e1is lenta, especialmente cando se tratan palabras desco\u00f1ecidas ou de maior lonxitude; \u00e9 dicir, en condici\u00f3ns de ru\u00eddo, o individuo desg\u00e1stase psicoloxicamente para manter o seu nivel de rendemento.\nEfectos na atenci\u00f3n.\nO ru\u00eddo fai que a atenci\u00f3n se localice naqueles aspectos m\u00e1is importantes da tarefa, facendo que esta p\u00e9rdase noutros considerados, de menor relevancia.\nEfectos no embarazo.\nObservouse que as nais embarazadas que estiveron desde comezos do seu embarazo en zonas moi ruidosas, te\u00f1en p\u00edcaros que non sofren alteraci\u00f3ns, pero se a exposici\u00f3n ocorre logo dos 5 meses de xestaci\u00f3n, despois do parto os nenos non soportan o ru\u00eddo, choran cando o senten, e \u00f3 nacer te\u00f1en un tama\u00f1o inferior ao normal.\nEfectos sobre os nenos.\nO ru\u00eddo repercute negativamente sobre a aprendizaxe e a sa\u00fade dos nenos. Cando os nenos son educados en ambientes ruidosos, estes perden a s\u00faa capacidade de atender sinais ac\u00fasticos, sofren perturbaci\u00f3ns na s\u00faa capacidade de escoitar, as\u00ed como un atraso na aprendizaxe da lectura e a comunicaci\u00f3n verbal. Todos estes factores favorecen o illamento do neno, fac\u00e9ndoo pouco sociable."}
{"id": "20153", "revid": "89787", "url": "https://gl.wikipedia.org/wiki?curid=20153", "title": "Contaminaci\u00f3n luminosa", "text": "A contaminaci\u00f3n luminosa \u00e9 a emisi\u00f3n de fluxo luminoso de fontes artificiais nocturnas en intensidades, direcci\u00f3ns ou rangos espectrais innecesarios para a realizaci\u00f3n das actividades previstas na zona en que se instalan as luces. Entre outros efectos, reduce a visibilidade da maior\u00eda das estrelas causando problemas \u00f3s observatorios astron\u00f3micos e perturbando alg\u00fans ecosistemas.\nHistoria.\nDende comezos dos anos 80 existen diferentes movementos organizados de xente preocupada por este problema e que intentan promover campa\u00f1as de reduci\u00f3n da contaminaci\u00f3n luminosa. A IDE (International Dark-Sky Assotiation) foi fundada en 1988 . A contaminaci\u00f3n luminosa afecta \u00e1s zonas m\u00e1is densamente poboadas pero incluso cantidades reducidas de contaminaci\u00f3n luminosa poden causar problemas. Amais da contaminaci\u00f3n luminosa existe tam\u00e9n a contaminaci\u00f3n do espectro de radio causada polo incremento das telecomunicaci\u00f3ns.\nA contaminaci\u00f3n luminosa det\u00e9ctase principalmente como o brillo ou resplandor de luz no ceo nocturno producido pola reflexi\u00f3n e a difusi\u00f3n da luz artificial nos gases e nas part\u00edculas do aire polo uso de luminarias ou excesos de iluminaci\u00f3n, as\u00ed como a intrusi\u00f3n de luz ou de determinadas lonxitudes de onda do espectro en lugares non desexados. Un claro exemplo desta contaminaci\u00f3n \u00e9 o resplandor que rodea \u00f3s aeroportos debido \u00e1 gran cantidade de luz necesaria para alumar as s\u00faas instalaci\u00f3ns en horario nocturno.\nA reduci\u00f3n da contaminaci\u00f3n luminosa foi acometida nalgunhas cidades por medio da instalaci\u00f3n de sistemas de iluminaci\u00f3n nocturnos m\u00e1is adecuados que difunden unha menor cantidade de luz cara \u00f3 ceo e permiten reducir custos de electricidade.\nMedici\u00f3n.\nO brillo do firmamento nocturno m\u00eddese en mag/arcsec2.\nO ceo m\u00e1is escuro pos\u00edbel ten un valor m\u00e1ximo de arredor de 22 mag/arcsec2; unha noite de luar, arredor de 18 (40 veces m\u00e1is luminoso); \u00e1reas densamente poboadas, de 17 (100 veces m\u00e1is luminoso) e menos.\nT\u00e9\u00f1ase en conta que \u00e9 unha medici\u00f3n dunha \u00e1rea diminuta do ceo, de xeito que a maior escuridade corresponder\u00e1 normalmente co c\u00e9nit e pode aumentar bastante conforme baixamos cara ao horizonte, e variar coa orientaci\u00f3n.\nMeteoGalicia disp\u00f3n de 14 estaci\u00f3ns meteorol\u00f3xicas con medici\u00f3n de brillo do ceo nocturno."}
{"id": "20154", "revid": "23204", "url": "https://gl.wikipedia.org/wiki?curid=20154", "title": "Fondo de Vila, Arante, Ribadeo", "text": "Fondo de Vila \u00e9 un lugar da parroquia de Arante, no concello lucense de Ribadeo na comarca da Mari\u00f1a Oriental. Segundo o IGE, en 2022 ti\u00f1a 19 habitantes (9 homes e 10 mulleres).\nNo campo da festa cel\u00e9brase cada ano o San Pedro e o churrasco."}
{"id": "20155", "revid": "98629", "url": "https://gl.wikipedia.org/wiki?curid=20155", "title": "Biodegradabilidade", "text": "A biodegradabilidade \u00e9 a capacidade de transformaci\u00f3n dunha substancia noutras m\u00e1is simples mediante axentes biol\u00f3xicos; \u00e9 a caracter\u00edstica dalgunhas substancias qu\u00edmicas de poderen ser utilizadas como substrato por microorganismos, que as empregan para produciren enerx\u00eda (respiraci\u00f3n celular) e crear outras substancias como amino\u00e1cidos, novos tecidos e novos organismos.\nFactores que afectan a biodegradabilidade.\nA velocidade e a eficiencia da biodegradabilidade est\u00e1n suxeitas a diversos factores, que incl\u00faen composici\u00f3n qu\u00edmica e bioqu\u00edmica, factores microbiol\u00f3xicos e ambientais, tales como a presenza de os\u00edxeno, o pH do medio, a temperatura e a concentraci\u00f3n de nutrientes. Unha substancia pode ser biodegradable en certas condici\u00f3ns e non selo noutras. \nFactores ambientais.\nAs condici\u00f3ns ambientais son fundamentais para a supervivencia e crecemento dos microorganismos. Compostos facilmente biodegradables poden permanecer inalterados na natureza durante moito tempo se as condici\u00f3ns de dispo\u00f1ibilidade de nutrientes, aireaci\u00f3n, temperatura e pH non son axeitadas para o desenvolvemento microbiano.\nFactores microbiol\u00f3xicos.\nAs transformaci\u00f3ns biol\u00f3xicas de compostos org\u00e1nicos est\u00e1n catalizadas pola acci\u00f3n de enzimas, que son espec\u00edficas en termos dos compostos que atacan e as reacci\u00f3ns que catalizan. A biodegradaci\u00f3n dun composto espec\u00edfico \u00e9 frecuentemente un proceso paso a paso no cal se involucran moitas enzimas e moitos microorganismos.\nFactores asociados cos contaminantes.\nA gran maior\u00eda dos compostos qu\u00edmicos fabricados polo ser humano, e en xeral os xerados pola natureza, ser\u00e1n biodegradables se as enzimas necesarias foron producidas polos microorganismos no decurso da evoluci\u00f3n. Non obstante, factores propios de cada composto poden afectar o proceso de biodegradaci\u00f3n, entre estes incl\u00faense a estrutura qu\u00edmica, concentraci\u00f3n, toxicidade e solubilidade do substrato no medio.\nAplicaci\u00f3ns.\nA biodegradaci\u00f3n pode empregarse na eliminaci\u00f3n de certos contaminantes como os refugallos org\u00e1nicos urbanos, papel, hidrocarburos etc. Non obstante en vertidos que presenten materia biodegradable estes tratamentos poden non ser efectivos se nos encontramos con outras substancias como metais pesados, ou se o medio ten un pH extremo. Nestes casos faise necesario un tratamento previo que deixe o vertido nunhas condici\u00f3ns nas cales as bacterias poidan realizar a s\u00faa funci\u00f3n a unha velocidade aceptable. \nA degradaci\u00f3n destes compostos pode producirse por d\u00faas v\u00edas, degradaci\u00f3n aerobia e degradaci\u00f3n anaerobia."}
{"id": "20156", "revid": "85894", "url": "https://gl.wikipedia.org/wiki?curid=20156", "title": "Teixido, Cedofeita, Ribadeo", "text": "Teixido \u00e9 un lugar situado na zona alta da parroquia de Cedofeita, no concello de Ribadeo. Nel habitan 14 veci\u00f1os. Teixido \u00e9 o l\u00edmite da parroquia de Cedofeita coa da Valboa, e tam\u00e9n do concello de Ribadeo co de Trabada."}
{"id": "20157", "revid": "89787", "url": "https://gl.wikipedia.org/wiki?curid=20157", "title": "L\u00edquido", "text": "O l\u00edquido \u00e9 un dos catro estados da materia, un l\u00edquido \u00e9 un flu\u00eddo cuxo volume \u00e9 constante en condici\u00f3ns de temperatura e presi\u00f3n constante e a s\u00faa forma \u00e9 definida polo recipiente que o cont\u00e9n. \u00c9 unha substancia que presenta un estado da materia intermedio entre os estados s\u00f3lido e gasoso.\nUn l\u00edquido exerce presi\u00f3n no recipiente con igual magnitude cara a t\u00f3dolos lados. Se un l\u00edquido se encontra en repouso, a presi\u00f3n que exerce est\u00e1 dada por:\nOnde formula_2 \u00e9 a densidade do l\u00edquido e formula_3 \u00e9 a distancia do punto debaixo da superficie.\nA auga \u00e9 o l\u00edquido m\u00e1is com\u00fan na Terra, ademais do m\u00e1is abundante. S\u00f3 dous elementos son l\u00edquidos en condici\u00f3ns normais de presi\u00f3n e temperatura, o mercurio e o bromo. Outros catro te\u00f1en puntos de fusi\u00f3n apenas por riba da temperatura ambiente: francio, cesio, galio e rubidio.\nDescrici\u00f3n dos l\u00edquidos.\nO estado l\u00edquido \u00e9 un estado de agregaci\u00f3n da materia intermedio entre o estado s\u00f3lido e o estado de gas. As mol\u00e9culas dos l\u00edquidos non est\u00e1n tan pr\u00f3ximas como as dos s\u00f3lidos, pero est\u00e1n menos separadas c\u00e1s dos gases. As mol\u00e9culas no estado l\u00edquido ocupan posici\u00f3ns aleatorias que var\u00edan co tempo. As distancias \u00edntermoleculares son constantes dentro dunha marxe estreita. Nalg\u00fans l\u00edquidos, as mol\u00e9culas te\u00f1en unha orientaci\u00f3n preferente, o que fai que o l\u00edquido presente propiedades anis\u00f3tropas (propiedades, como o \u00edndice de refracci\u00f3n, que var\u00edan segundo a direcci\u00f3n dentro do material).\nOs l\u00edquidos presentan tensi\u00f3n superficial e capilaridade, xeralmente dil\u00e1tanse cando se incrementa a s\u00faa temperatura e perden volume cando se arrefr\u00edan, a\u00ednda que sometidos a compresi\u00f3n o seu volume \u00e9 moi pouco variable, a diferenza do que acontece con outros flu\u00eddos coma os gases. Os obxectos inmersos nalg\u00fan l\u00edquido est\u00e1n suxeitos a un fen\u00f3meno co\u00f1ecido como flotabilidade.\nEstado l\u00edquido.\nA s\u00faa forma \u00e9 esf\u00e9rica se non act\u00faa ningunha forza externa sobre el. Por exemplo, unha pinga de auga en ca\u00edda libre toma a forma esf\u00e9rica.\nComo flu\u00eddo suxeito \u00e1 forza da gravidade, a forma dun l\u00edquido queda definida polo seu contedor. Nun l\u00edquido en repouso suxeito \u00e1 gravidade en calquera punto do seu seo existe unha presi\u00f3n de igual magnitude cara a todos os lados, como establece o principio de Pascal. Se un l\u00edquido se atopa en repouso, a presi\u00f3n hidrost\u00e1tica en calquera punto do mesmo v\u00e9n dada por:\nOnde formula_2 \u00e9 a densidade do l\u00edquido, formula_5 \u00e9 a gravidade (9,8\u00a0m/s) e formula_3 \u00e9 a distancia do punto considerado \u00e1 superficie libre do l\u00edquido en repouso. Nun flu\u00eddo en movemento a presi\u00f3n non \u00e9 necesariamente is\u00f3tropa porque \u00e1 presi\u00f3n hidrost\u00e1tica s\u00famase a presi\u00f3n hidrodin\u00e1mica que depende da velocidade do flu\u00eddo en cada punto.\nCambios de estado.\nEn condici\u00f3ns apropiadas de temperatura e presi\u00f3n, a maior\u00eda das substancias poden existir en estado l\u00edquido. Cando un l\u00edquido supera o seu punto de ebulici\u00f3n cambia o seu estado a gaseoso e cando alcanza o seu punto de conxelaci\u00f3n cambia a s\u00f3lido. Por\u00e9n, alg\u00fans s\u00f3lidos subl\u00edmanse ao calent\u00e1rense, \u00e9 dicir, pasan \"directamente\" do estado s\u00f3lido ao estado gasoso. A densidade dos l\u00edquidos adoita ser algo menor que a densidade da mesma substancia en estado s\u00f3lido. Algunhas substancias, como a auga, son m\u00e1is densas en estado l\u00edquido.\nPor medio da destilaci\u00f3n fraccionada, os l\u00edquidos poden separarse ao evapor\u00e1rense cada un ao acadar cadanseu punto de ebulici\u00f3n. A cohesi\u00f3n entre as mol\u00e9culas dun l\u00edquido non \u00e9 forte abonda polo que as mol\u00e9culas superficiais poden evaporarse.\nCaracter\u00edsticas dos l\u00edquidos.\nVolume.\nA cantidade de l\u00edquido m\u00eddese en unidades de volume, como o metro c\u00fabico, do SI (m3) e as s\u00faas divisi\u00f3ns, en particular o dec\u00edmetro c\u00fabico, m\u00e1is comunmente chamado litro (1\u00a0dm3=1\u00a0L=0,001\u00a0m3).\nO volume dunha cantidade de l\u00edquido f\u00edxase pola s\u00faa temperatura e presi\u00f3n. Os l\u00edquidos xeralmente exp\u00e1ndense cando se quentan e contr\u00e1ense cando se arrefr\u00edan. A auga entre 0\u00a0\u00b0C e 4\u00a0\u00b0C \u00e9 unha notable excepci\u00f3n.\nPor outra banda, os l\u00edquidos te\u00f1en pouca compresibilidade. A auga, por exemplo, s\u00f3 se comprimir\u00e1 46,4 partes por mill\u00f3n por cada unidade de aumento da presi\u00f3n atmosf\u00e9rica. A uns 4000 megapascais de presi\u00f3n a temperatura ambiente a auga experimenta s\u00f3 un descenso do 11\u00a0% no volume. A incompresibilidade fai que os l\u00edquidos sexan adecuados para transmitir enerx\u00eda hidr\u00e1ulica, porque un cambio de presi\u00f3n nun punto dun l\u00edquido transm\u00edtese sen diminu\u00edr a todas as outras partes do l\u00edquido e p\u00e9rdese moi pouca enerx\u00eda en forma de compresi\u00f3n.\nNon obstante, a compresibilidade insignificante leva a outros fen\u00f3menos. Nas tubaxes prod\u00facese o chamado golpe de ariete cando unha v\u00e1lvula se pecha de s\u00fapeto, creando un enorme pico de presi\u00f3n na v\u00e1lvula que viaxa cara a atr\u00e1s polo sistema por baixo da velocidade do son. Outro fen\u00f3meno causado pola incompresibilidade do l\u00edquido \u00e9 a cavitaci\u00f3n. Debido a que os l\u00edquidos te\u00f1en pouca elasticidade p\u00f3dense separar literalmente en zonas de alta turbulencia ou cambiar dramaticamente de direcci\u00f3n, como no bordo de sa\u00edda dunha h\u00e9lice de barco ou nunha esquina afiada dun tubo. Un l\u00edquido nunha zona de baixa presi\u00f3n (baleiro) vapor\u00edzase e forma burbullas, que despois colapsan ao entrar en zonas de alta presi\u00f3n. Isto fai que o l\u00edquido encha as cavidades deixadas polas burbullas cunha enorme forza localizada, erosionando calquera superficie s\u00f3lida adxacente.\nSuperficie.\nA non ser que o volume dun l\u00edquido coincida exactamente co volume do seu recipiente, obs\u00e9rvanse unha ou m\u00e1is superficies. A presenza dunha superficie introduce novos fen\u00f3menos que non est\u00e1n presentes nun l\u00edquido masivo. Isto ocorre porque unha mol\u00e9cula nunha superficie pos\u00fae enlaces con outras mol\u00e9culas l\u00edquidas s\u00f3 no lado interno da superficie, o que implica unha forza neta que tira das mol\u00e9culas da superficie cara a dentro. De xeito equivalente, esta forza p\u00f3dese describir en termos de enerx\u00eda: hai unha cantidade fixa de enerx\u00eda asociada \u00e1 formaci\u00f3n dunha superficie dunha \u00e1rea determinada. Esta cantidade \u00e9 unha propiedade material chamada tensi\u00f3n superficial, en unidades de enerx\u00eda por unidade de superficie (J/m2). Os l\u00edquidos con forzas intermoleculares fortes tenden a ter grandes tensi\u00f3ns superficiais.\nUnha implicaci\u00f3n pr\u00e1ctica da tensi\u00f3n superficial \u00e9 que os l\u00edquidos tenden a minimizar a s\u00faa superficie, formando pingas e burbullas esf\u00e9ricas a non ser que haxa outras restrici\u00f3ns. A tensi\u00f3n superficial tam\u00e9n \u00e9 responsable doutros fen\u00f3menos, inclu\u00edndo ondas superficiais, acci\u00f3n capilar, mollabilidade e ondulaci\u00f3ns. Nos l\u00edquidos baixo confinamento a escala nanom\u00e9trica, os efectos superficiais poden desempe\u00f1ar un papel dominante xa que, en comparaci\u00f3n cunha mostra macrosc\u00f3pica de l\u00edquido, unha fracci\u00f3n moito maior de mol\u00e9culas est\u00e1 situada preto dunha superficie.\nA tensi\u00f3n superficial dun l\u00edquido afecta directamente \u00e1 s\u00faa humectabilidade. Os l\u00edquidos m\u00e1is com\u00fans te\u00f1en tensi\u00f3ns que var\u00edan entre decenas de mJ/m2, polo que as pingas de aceite, auga ou cola poden fusionarse facilmente e adherirse a outras superficies, mentres que os metais l\u00edquidos como o mercurio poden ter tensi\u00f3ns que var\u00edan entre centos de mJ/m\u00a02, as\u00ed que as s\u00faas gotas non se combinan facilmente e as superficies s\u00f3 poden mollarse en condici\u00f3ns espec\u00edficas.\nAs tensi\u00f3ns superficiais dos l\u00edquidos com\u00fans ocupan un rango de valores relativamente estreito, o que contrasta fortemente coa enorme variaci\u00f3n observada noutras propiedades mec\u00e1nicas, como a viscosidade.\nViscosidade.\nOs l\u00edquidos caracter\u00edzanse porque as forzas internas do mesmo non dependen da deformaci\u00f3n total, a\u00ednda que usualmente si dependen da velocidade de deformaci\u00f3n; isto \u00e9 o que diferencia os s\u00f3lidos s\u00f3lidos deformables dos l\u00edquidos. Os flu\u00eddos reais caracter\u00edzanse por posu\u00edr unha resistencia a flu\u00edr chamada viscosidade (que tam\u00e9n est\u00e1 presente nos s\u00f3lidos viscoel\u00e1sticos). Isto significa que na pr\u00e1ctica para manter a velocidade nun l\u00edquido \u00e9 preciso aplicar unha forza ou presi\u00f3n, e se esa forza cesa o movemento do flu\u00eddo cesa tras un tempo.\nA viscosidade dun l\u00edquido crece ao aumentar a s\u00faa masa molar e dimin\u00fae o crecer a temperatura. A viscosidade tam\u00e9n est\u00e1 relacionada coa complexidade das mol\u00e9culas que constit\u00faen o l\u00edquido: \u00e9 baixa nos gases inertes licuados e alta nos aceites pesados. \u00c9 unha propiedade caracter\u00edstica de todo flu\u00eddo (l\u00edquidos e gases).\nA viscosidade \u00e9 unha medida da resistencia ao desplazamento dun flu\u00eddo cando existe unha diferenza de presi\u00f3n. Cando un l\u00edquido ou un gas fl\u00faen suponse a existencia dunha capa estacionaria, de l\u00edquido ou gas, adherida sobre a superficie do material a trav\u00e9s do que se presenta o fluxo. A segunda capa roza coa adherida superficialmente e esta segunda cunha terceira e as\u00ed sucesivamente. Este rozamento entre as capas sucesivas \u00e9 o responsable da oposici\u00f3n ao fluxo, \u00e9 dicir, o responsable da viscosidade.\nA viscosidade m\u00eddese en poises, sendo un poise a viscosidade dun l\u00edquido no que para esvarar unha capa dun cent\u00edmetro cadrado de \u00e1rea \u00e1 velocidade de 1\u00a0cm/s respecto a outra estacionaria situado a 1\u00a0cm de distancia fose precisa a forza dunha dina.\nA viscosidade adoita decrecer nos l\u00edquidos ao aumentar a temperatura, a\u00ednda que alg\u00fans presentan un aumento de viscosidade cando se quentan. Para os gases a viscosidade aumenta ao aumentar a temperatura.\nA viscosidade dun l\u00edquido determ\u00ednase por medio dun viscos\u00edmetro entre os que o m\u00e1is empregado \u00e9 o de Ostwald. Este empr\u00e9gase para determinar a viscosidade relativa, \u00e9 dicir, que co\u00f1ecendo a viscosidade dun l\u00edquido padr\u00f3n, xeralmente a auga, obtense a viscosidade do l\u00edquido problema a partir da ecuaci\u00f3n:\nFluidez.\nA fluidez \u00e9 unha caracter\u00edstica dos l\u00edquidos ou gases que lles confire a habilidade de poder pasar por calquera orificio ou burato por m\u00e1is pequeno que sexa, sempre que estea a un mesmo nivel do recipiente en que se atope o l\u00edquido.\nA fluidez d\u00e9bese a que un flu\u00eddo pode adquirir unha deformaci\u00f3n arbitrariamente grande sen necesidade de exercer unha tensi\u00f3n mec\u00e1nica. A tensi\u00f3n mec\u00e1nica ou presi\u00f3n no seo do flu\u00eddo depende esencialmente da velocidade da deformaci\u00f3n, non da deformaci\u00f3n en si mesma, a diferenza dos s\u00f3lidos que te\u00f1en memoria de forma e experimentan tensi\u00f3ns tanto maiores canto m\u00e1is se afastan da forma orixinal, \u00e9 dicir, nun s\u00f3lido a tensi\u00f3n est\u00e1 relacionada principalmente co grao de deformaci\u00f3n.\nDescrici\u00f3n microsc\u00f3pica.\nAs mol\u00e9culas que compo\u00f1en os l\u00edquidos est\u00e1n desordenadas e interaccionan fortemente, o que fai que os l\u00edquidos sexan dif\u00edciles de describir con rigor a nivel molecular. Isto contrasta coas outras d\u00faas fases com\u00fans da materia, gases e s\u00f3lidos. A\u00ednda que os gases est\u00e1n desordenados, son suficientemente dilu\u00eddos para que as interacci\u00f3ns entre moitos corpos poidan ignorarse e as interacci\u00f3ns moleculares poden modelarse en termos de eventos de colisi\u00f3n binaria ben definidos. Pola contra, a\u00ednda que os s\u00f3lidos son densos e interaccionan fortemente, a s\u00faa estrutura regular a nivel molecular (por exemplo, unha rede cristalina) permite simplificaci\u00f3ns te\u00f3ricas significativas. Por estas raz\u00f3ns, a teor\u00eda microsc\u00f3pica dos l\u00edquidos est\u00e1 menos desenvolvida que a dos gases e s\u00f3lidos.\nFactor de estrutura est\u00e1tica.\nNun l\u00edquido, os \u00e1tomos non forman unha rede cristalina nin amosan ningunha outra forma de orde de longo alcance. Isto evid\u00e9nciase pola ausencia de picos de Bragg na difracci\u00f3n de raios X e neutr\u00f3ns. En condici\u00f3ns normais, o patr\u00f3n de difracci\u00f3n ten simetr\u00eda circular, expresando a isotrop\u00eda do l\u00edquido. En direcci\u00f3n radial, a intensidade de difracci\u00f3n oscila suavemente. Isto en xeral descr\u00edbese mediante o factor de estrutura est\u00e1tica formula_10, co n\u00famero de onda formula_11 dado pola lonxitude de onda formula_12 da sonda (fot\u00f3n ou neutr\u00f3n) e o \u00e1ngulo de Bragg formula_13. As oscilaci\u00f3ns de formula_10 expresan a orde pr\u00f3xima do l\u00edquido, \u00e9 dicir, as correlaci\u00f3ns entre un \u00e1tomo e algunhas capas de veci\u00f1os m\u00e1is pr\u00f3ximos.\nUnha descrici\u00f3n m\u00e1is intuitiva destas correlaci\u00f3ns v\u00e9n dadad pola funci\u00f3n de distribuci\u00f3n radial formula_15, que \u00e9 basicamente a transformada de Fourier de formula_10. Representa unha media espacial dunha instant\u00e1nea temporal de correlaci\u00f3ns de pares no l\u00edquido.\nDispersi\u00f3n do son e relaxaci\u00f3n estrutural.\nA expresi\u00f3n para a velocidade do son formula_7 cont\u00e9n o m\u00f3dulo de compresibilidade formula_8. Se formula_8 \u00e9 independente da frecuencia, ent\u00f3n o l\u00edquido comp\u00f3rtase como un medio linear, de xeito que o son se propaga sen disipaci\u00f3n e sen acoplamento de modo. En realidade, calquera l\u00edquido mostra algunha dispersi\u00f3n: cunha frecuencia crecente, formula_8 cruza desde o l\u00edmite similar ao l\u00edquido de baixa frecuencia formula_21 ata o l\u00edmite s\u00f3lido de alta frecuencia formula_22. En l\u00edquidos normais, a maior parte deste cruzamento ten lugar en frecuencias entre GHz e THz, \u00e1s veces chamado hipers\u00f3n.\nA frecuencias sub-GHz, un l\u00edquido normal non pode soster ondas de corte: o l\u00edmite de frecuencia cero do m\u00f3dulo de corte \u00e9 formula_23. Isto \u00e1s veces consid\u00e9rase a propiedade definitoria dun l\u00edquido. Con todo, ao igual que o m\u00f3dulo de volume formula_8, o m\u00f3dulo de corte formula_25 depende da frecuencia, e een frecuencias de hipers\u00f3n mostra un cruzamente similar desde o l\u00edmite l\u00edquido formula_26 a un l\u00edmite s\u00f3lido, distinto de cero formula_27.\nSegundo a relaci\u00f3n de Kramers-Kronig, a dispersi\u00f3n na velocidade do son (dada pola parte real de formula_8 ou formula_25) vai acompa\u00f1ada dun m\u00e1ximo na atenuaci\u00f3n do son (disipaci\u00f3n, dada pola parte imaxinaria de formula_8 ou formula_25). Segundo a teor\u00eda da resposta linear, a transformada de Fourier de formula_8 ou formula_25 describe como o sistema volve ao equilibrio despois dunha perturbaci\u00f3n externa; por esta raz\u00f3n, o paso de dispersi\u00f3n na rexi\u00f3n GHz..THz tam\u00e9n se denomina relaxaci\u00f3n estrutural. Segundo o teorema de flutuaci\u00f3n-disipaci\u00f3n, a relaxaci\u00f3n cara ao equilibrio est\u00e1 intimamente relacionada coas flutuaci\u00f3ns no equilibrio. As flutuaci\u00f3ns de densidade asociadas coas ondas sonoras poden observarse experimentalmente mediante a dispersi\u00f3n de Brillouin.\nNo sobrearrefriamento dun l\u00edquido cara \u00e1 transici\u00f3n v\u00edtrea, o cruzamento dunha resposta similar a un l\u00edquido a unha resposta s\u00f3lida m\u00f3vese de GHz a MHz, kHz, Hz, ...; de xeito equivalente, o tempo caracter\u00edstico de relaxaci\u00f3n estrutural aumenta de ns a \u03bcs, ms, s... Esta \u00e9 a explicaci\u00f3n microsc\u00f3pica do comportamento viscoel\u00e1stico dos l\u00edquidos formadores de vidro.\nEfectos da asociaci\u00f3n.\nOs mecanismos de difusi\u00f3n at\u00f3mica/molecular (ou desprazametno de part\u00edculas) en s\u00f3lidos est\u00e1n estreitamente relacionados cos mecanismos de fluxo viscoso e solidificaci\u00f3n en materiais l\u00edquidos. As descrici\u00f3ns da viscosidade en termos de \"espazo libre\" molecular dentro dun l\u00edquido modific\u00e1ronse segundo fose preciso para ter en conta os l\u00edquidos con mol\u00e9culas que se sabe que est\u00e1n \"asociadas\" no estado l\u00edquido a temperaturas ordinarias. Cando varias mol\u00e9culas se combinan para formaren unha mol\u00e9cula asociada, encerran dentro dun sistema semirr\u00edxido unha certa cantidade de espazo que antes estaba dispo\u00f1ible como espazo libre para mol\u00e9culas m\u00f3biles. Polo tanto, aumenta a viscosidade ao arrefriarse debido \u00e1 tendencia da maior\u00eda das substancias a asoci\u00e1rense ao arrefriar.\nPoder\u00edan empregarse argumentos similares para describir os efectos da presi\u00f3n sobre a viscosidade, onde se pode supor que a viscosidade \u00e9 principalmente unha funci\u00f3n do volume para l\u00edquidos cunha compresibilidade finita . Polo tanto, esp\u00e9rase un aumento da viscosidade co aumento da presi\u00f3n. Ademais, se o volume se expande pola calor mais se reduce de novo pola presi\u00f3n, a viscosidade permanece igual.\nA tendencia local \u00e1 orientaci\u00f3n de mol\u00e9culas en pequenos grupos outorga ao l\u00edquido un certo grao de asociaci\u00f3n. Esta asociaci\u00f3n d\u00e1 como resultado unha \"presi\u00f3n interna\" considerable dentro dun l\u00edquido, que se debe case na s\u00faa totalidade a aquelas mol\u00e9culas que, debido \u00e1s s\u00faas baixas velocidades temporais (seguindo a distribuci\u00f3n de Maxwell), se uniron con outras mol\u00e9culas. A presi\u00f3n interna entre varias destas mol\u00e9culas poder\u00eda corresponder \u00e1 dun grupo de mol\u00e9culas en forma s\u00f3lida."}
{"id": "20158", "revid": "98629", "url": "https://gl.wikipedia.org/wiki?curid=20158", "title": "Mon\u00f3xido de carbono", "text": "O mon\u00f3xido de carbono, cuxa f\u00f3rmula qu\u00edmica \u00e9 CO, \u00e9 un gas inodoro, incoloro, ins\u00edpido, inflamable, non irritante e altamente t\u00f3xico. Na clasificaci\u00f3n toxicol\u00f3xica, consid\u00e9rase un axente t\u00f3xico de car\u00e1cter asfixiante-sufocante ou citot\u00f3xico, e pode causar a morte cando se respira en niveis elevados. Prod\u00facese \u00f3 queimar materiais combustibles como gas, gasolina, queroseno, carb\u00f3n, petr\u00f3leo, tabaco ou madeira. As chemineas, as cadeiras, os quentadores de auga e os aparatos dom\u00e9sticos que queiman combustible, como as estufas ou fog\u00f3ns da coci\u00f1a ou os quentadores a queroseno, tam\u00e9n poden producilo se non funcionan ben. Os veh\u00edculos detidos co motor acendido tam\u00e9n o despiden.\nDescubrimento.\nO \u00f3xido de carbono (II) foi descuberto polo qu\u00edmico franc\u00e9s de Lassone en 1776 mentres quentaba \u00f3xido de zinc con coque. Erroneamente pensou que se trataba de hidr\u00f3xeno porque xeraba unha chama de cor azul. M\u00e1is tarde, en 1800, o qu\u00edmico ingl\u00e9s William Cruikshank comprobou que dito composto conti\u00f1a carbono e os\u00edxeno. Non obstante, non foi ata 1846 cando o f\u00edsico franc\u00e9s Claude Bernard descubriu en profundidade as propiedades t\u00f3xicas do CO, que envelenando cans co gas detectou que o seu sangue se tornaba m\u00e1is avermellado e brillante en todos os tecidos.\nDurante a segunda guerra mundial, o \u00f3xido de carbono (II) foi usado nos motores dos veh\u00edculos xa que escaseaba a gasolina. Introduc\u00edase carb\u00f3n mineral ou vexetal e o \u00f3xido de carbono (II) xerado por gasificaci\u00f3n alimentaba o carburador. O CO tam\u00e9n foi usado como un m\u00e9todo de exterminio durante o Holocausto nos campos de concentraci\u00f3n nazis.\nOrixe.\nF\u00f3rmase en todos os procesos nos que se produza a combusti\u00f3n de carbono. Nas combusti\u00f3ns incompletas en lugares pechados e sen ventilaci\u00f3n.\nToxicidade.\nSe se respira en niveis elevados, o mon\u00f3xido de carbono pode causar a morte por envelenamento en poucos minutos porque substit\u00fae o os\u00edxeno nos eritrocitos do sangue. Cada ano un gran n\u00famero de persoas perden a vida accidentalmente debido \u00f3 envelenamento con este gas. As mulleres embarazadas e os seus meni\u00f1os, os nenos pequenos, as persoas maiores e as que sofren de anemia, problemas do coraz\u00f3n ou respiratorios poden ser moito m\u00e1is sensibles \u00f3 mon\u00f3xido de carbono."}
{"id": "20159", "revid": "5312", "url": "https://gl.wikipedia.org/wiki?curid=20159", "title": "Combustible", "text": "Un combustible ou combust\u00edbel \u00e9 calquera substancia que reacciona co os\u00edxeno de forma violenta, con produci\u00f3n de calor, chamas e gases. Sup\u00f3n a liberaci\u00f3n dunha enerx\u00eda da s\u00faa forma potencial a unha forma utilizable (por ser unha reacci\u00f3n qu\u00edmica, que se co\u00f1ece como enerx\u00eda qu\u00edmica). En xeral tr\u00e1tase de algo susceptible de queimarse, pero hai excepci\u00f3ns que se explican a continuaci\u00f3n.\nHai varios tipos de combustibles. Entre os combustibles s\u00f3lidos incl\u00faense o carb\u00f3n, a madeira e a turba. O carb\u00f3n qu\u00e9imase en caldeiras para quentar auga que pode vaporizarse para mover m\u00e1quinas a vapor ou directamente para producir calor utilizable en usos t\u00e9rmicos (calefacci\u00f3n). A turba e a madeira util\u00edzanse principalmente para a calefacci\u00f3n dom\u00e9stica e industrial, inda que a turba se utilizou para a xeraci\u00f3n de enerx\u00eda: as locomotoras que empregaban madeira como combustible eran com\u00fans no pasado.\nEntre os combustibles flu\u00eddos, \u00e1chanse os l\u00edquidos como o gas\u00f3leo, o queroseno ou a gasolina (ou nafta) e os gasosos, como o gas natural ou gas licuado de petr\u00f3leo (GLP), representados polo propano e o butano. As gasolinas, gas\u00f3leos e ata os gases, \u00fasanse para motores de combusti\u00f3n interna.\nInda que pouco utilizado, \u00e9 tam\u00e9n combustible o hidr\u00f3xeno, e amais \u00e9 limpo, pois \u00f3 combinarse co os\u00edxeno deixa como residuo vapor de auga.\nNos corpos dos animais, o combustible principal est\u00e1 constitu\u00eddo por carbohidratos, l\u00edpidos, prote\u00ednas, que proporcionan enerx\u00eda para os m\u00fasculos, o crecemento e os procesos de renovaci\u00f3n e rexeneraci\u00f3n celular.\nImpropiamente ch\u00e1mase tam\u00e9n combustibles \u00e1s substancias empregadas para producir a reacci\u00f3n nuclear no proceso de fisi\u00f3n, cando este proceso non \u00e9 propiamente unha combusti\u00f3n.\nTampouco \u00e9 propiamente un combustible o hidr\u00f3xeno, cando se utiliza para proporcionar enerx\u00eda (e en grandes cantidades) no proceso de fusi\u00f3n nuclear, no que se funden atomicamente dous \u00e1tomos de hidr\u00f3xeno para converterse nun de helio, con gran liberaci\u00f3n de enerx\u00eda. Este medio de obter enerx\u00eda non foi dominado inda polo ser humano (m\u00e1is ca na s\u00faa forma m\u00e1is violenta, a bomba nuclear de hidr\u00f3xeno, co\u00f1ecida como Bomba H) pero no universo \u00e9 com\u00fan posto que \u00e9 a fonte de enerx\u00eda das estrelas.\nOs combustibles f\u00f3siles son mesturas de compostos org\u00e1nicos mineralizados que se extraen do subsolo co obxecto de producir enerx\u00eda por combusti\u00f3n. A orixe deses compostos son seres vivos que morreron fai mill\u00f3ns de anos. Consid\u00e9ranse combustibles f\u00f3siles \u00f3 carb\u00f3n, procedente de bosques do per\u00edodo carbon\u00edfero, o petr\u00f3leo e o gas natural, procedentes doutros organismos.\nCaracter\u00edsticas.\nA principal caracter\u00edstica dun combustible \u00e9 o seu poder calor\u00edfico, ou as quilocalor\u00edas desprendidas pola combusti\u00f3n completa dun quilogramo do combustible.\n\"T\u00e1boa dos Elementos m\u00e1is utilizados como combustibles\""}
{"id": "20160", "revid": "1410", "url": "https://gl.wikipedia.org/wiki?curid=20160", "title": "Goi\u00e2nia", "text": "Goi\u00e2nia \u00e9 a capital do estado brasileiro de Goi\u00e1s. \u00c9 unha cidade planeada: foi a primeira cidade brasileira planeada no s\u00e9culo XX, e inaugurada en 20 de novembro de 1935, dois anos despois do inicio da s\u00faa construci\u00f3n, para substitu\u00edr a ent\u00f3n capital de Goi\u00e1s, a cidade colonial de Goi\u00e1s, o que ocorreu en 1937. Sit\u00faase a 209\u00a0km de Brasilia, a tam\u00e9n planeada capital brasileira, e a 936\u00a0km da cidade de S\u00e3o Paulo e 1338\u00a0km do R\u00edo de Xaneiro.\nA s\u00faa rexi\u00f3n metropolitana ten m\u00e1is 10 municipios e uns 1,8 mill\u00f3ns de habitantes. As s\u00faas construci\u00f3ns m\u00e1is antigas (da d\u00e9cada de 1930) seguen o estilo art d\u00e9co e na actualidade forman parte do patrimonio hist\u00f3rico da cidade. O seu centro tam\u00e9n pos\u00fae avenidas largas e arborizadas, como a Avenida Goi\u00e1s, que chega ata a Praza C\u00edvica, sede do goberno do Estado. A cidade ten centros culturais, esportivos, bibliotecas, museos, e parques, como o Bosque dos Buritis, pr\u00f3ximo o centro. As prazas do centro ten moitos canteiros de flores, que tornan a paisaxe agrad\u00e1bel a quen visita a cidade.\nGoi\u00e2nia \u00e9 sede da Universidade Federal de Goi\u00e1s e ten un expresivo comercio, varios bancos, centros comerciais, cinemas, e servizos dunha grande capital."}
{"id": "20161", "revid": "89787", "url": "https://gl.wikipedia.org/wiki?curid=20161", "title": "Sarabia", "text": "A sarabia, saraiba, saragana, pedra ou pedrazo, \u00e9 un tipo de precipitaci\u00f3n que consiste en part\u00edculas irregulares de xeo. A sarabia x\u00e9rase en treboadas intensas en que se producen pingas de auga \"sobrearrefriadas\", l\u00edquidas pero a temperaturas por debaixo do seu punto normal de fusi\u00f3n (0\u00b0C), e ocorre tanto en ver\u00e1n coma en inverno. Pero d\u00e1se m\u00e1is cando est\u00e1 presente a can\u00edcula.\nCando as pingas de auga sobrearrefriada chocan na nube con outras part\u00edculas xeadas ou grans de po, poden cristalizar sen dificultade conxel\u00e1ndose rapidamente \u00f3 seu redor. Nas treboadas m\u00e1is intensas prod\u00facese precipitaci\u00f3n xeada en forma de sarabia especialmente grande cando esta se forma no seo de fortes correntes ascendentes. Neste caso o gran de sarabia pode permanecer m\u00e1is tempo na atmosfera dispo\u00f1endo dunha maior capacidade de crecemento. Cando o pulo cara a arriba cesa ou a sarabia acadou un tama\u00f1o elevado, o aire xa non pode aguantar o peso do gran de sarabia e este acaba caendo.\nOs grans de sarabia acostuman ser pequenos, dalg\u00fans mil\u00edmetros de di\u00e1metro, xeralmente en forma de b\u00f3las. As\u00ed a todo, de vez en cando orix\u00ednanse grans moito maiores, de varios cent\u00edmetros de di\u00e1metro, debido a que na circulaci\u00f3n cicl\u00f3nica da treboada os pequenos grans ascenden e descenden varias veces, form\u00e1ndose distintas capas de xeo, unhas sobre outras. Dependendo do seu tama\u00f1o, poden non ser m\u00e1is ca unha pequena molestia, causar danos en autom\u00f3biles e estruturas de cristal ou incluso matar a persoas. Debido \u00f3 seu proceso de formaci\u00f3n todos eles te\u00f1en unha estrutura en forma de capas de cebola.\nO gran de sarabia m\u00e1is pesado rexistrado caeu en Gopalgnaj (Bangladesh), o 14 de abril de 1986, pesando 1,02 Kg. E o m\u00e1is grande rexistrado caeu en Aurora (Nebraska) o 22 de xu\u00f1o do 2003 e ti\u00f1a 18 cm de ancho por 48 de longo.\nNa cultura galega.\nEn Galicia era tradici\u00f3n que cando se v\u00eda ameaza de sarabia po\u00f1er un anaco de pan no antepeito das xanelas que daban cara aos nubeiros e tronantes para evitar que fixera mal e tam\u00e9n hab\u00eda a lenda que metendo tres pedras no seo dunha doncela cesaba."}
{"id": "20162", "revid": "408", "url": "https://gl.wikipedia.org/wiki?curid=20162", "title": "Pedrazo", "text": ""}
{"id": "20163", "revid": "5057636", "url": "https://gl.wikipedia.org/wiki?curid=20163", "title": "N\u00e9boa", "text": "A n\u00e9boa ou br\u00e9tema \u00e9 un fen\u00f3meno meteorol\u00f3xico consistente na presenza de nubes moi baixas, a nivel do chan. Este tipo de meteoro acontece cando a humidade do chan se evapora, e \u00f3 ascender, se arrefr\u00eda e condensa. A \u00fanica diferenza de feito, entre a n\u00e9boa e as nubes, \u00e9 que estas \u00faltimas non entran en contacto coa superficie da terra.\nClasificaci\u00f3n.\nA n\u00e9boa difer\u00e9nciase da borraxeira pola s\u00faa densidade como aerosol e por permitir unha visibilidade de menos de 2\u00a0km. \nClasif\u00edcase segundo a orixe do arrefriado que xerou a condensaci\u00f3n:\nN\u00e9boa de radiaci\u00f3n: ocorre logo da posta do sol, cando o chan perde calor a trav\u00e9s da emisi\u00f3n de radiaci\u00f3n infravermella nunha noite sen nubes (de estar presentes, as nubes evitar\u00edan que a calor escape \u00f3 espazo). Ent\u00f3n, o chan arrefriado produce condensaci\u00f3n no aire pr\u00f3ximo \u00f3 chan, a trav\u00e9s do proceso de conduci\u00f3n da calor. Este tipo de n\u00e9boa \u00e9 com\u00fan en outono nos pa\u00edses de clima temperado, usualmente ten un grosor de 1m (inda que a turbulencia pode facer que se eleve, e \u00e9 de curta duraci\u00f3n.\nN\u00e9boa de vento: toma lugar cando masas de aire cargadas de humidade pasan sobre chans fr\u00edos, o cal arrefr\u00eda o aire mesmo. Este fen\u00f3meno \u00e9 com\u00fan nas costas, cando o morno aire tropical se encontra con augas de latitudes maiores. Tam\u00e9n \u00e9 com\u00fan cando unha fronte c\u00e1lida se move sobre unha \u00e1rea cunha cantidade considerable de neve.\nN\u00e9boa de vapor: d\u00e1se cando un aire fr\u00edo se move sobre augas m\u00e1is c\u00e1lidas. O vapor da auga entra na atmosfera por procesos de evaporaci\u00f3n, e a condensaci\u00f3n prod\u00facese cando se acada o punto de orballo. Este suceso \u00e9 com\u00fan en rexi\u00f3ns polares, lagos de tama\u00f1o considerable, e \u00f3 final do outono e principio do inverno.\nN\u00e9boa de precipitaci\u00f3n: \u00e9 cando chove, e o aire baixo a nube se acha relativamente seco. Isto fai que as gotas de chuvia se evaporen e formen vapor de auga, que se arrefr\u00eda, e \u00f3 atinxir o punto de orballo, se converte en n\u00e9boa.\nN\u00e9boa de ladeira: f\u00f3rmase cando o vento sopra contra a ladeira dunha monta\u00f1a ou outra formaci\u00f3n xeol\u00f3xica an\u00e1loga. \u00d3 ascender na atmosfera, a humidade cond\u00e9nsase. \u00c9 por isto que moitas veces os cumios monta\u00f1osos aparecen nubrados.\nN\u00e9boa de val: f\u00f3rmase nos vales, usualmente durante o inverno. \u00c9 resultado da inversi\u00f3n de temperatura, causada por aire fr\u00edo que se asenta no val, mentres que o aire quente pasa por enriba deste e das monta\u00f1as. Tr\u00e1tase basicamente de n\u00e9boa de radiaci\u00f3n confinada por un accidente orogr\u00e1fico, e pode durar varios d\u00edas, se o clima est\u00e1 calmo.\nN\u00e9boa de xeo: \u00e9 calquera tipo de n\u00e9boa na cal as gotas de auga se achan conxelado en forma de cristais de xeo min\u00fasculos. Habitualmente, isto require de temperaturas bastante por debaixo do punto de conxelaci\u00f3n, o cal fai que sexan com\u00fans a rexi\u00f3ns \u00e1rticas e ant\u00e1rticas. En ocasi\u00f3ns, pequenas cantidades destes cristais precip\u00edtanse \u00e1 terra, como sucede en Barrow, Alasca.\nN\u00e9boa artificial: n\u00e9boa xerada artificialmente. Normalmente crease vaporizando auga e un flu\u00eddo baseado en glicerina."}
{"id": "20164", "revid": "7596", "url": "https://gl.wikipedia.org/wiki?curid=20164", "title": "Pulm\u00f3n", "text": "Os pulm\u00f3ns, chamados popularmente livi\u00e1ns, son os \u00f3rganos principais da respiraci\u00f3n en humanos e en moitos outros animais inclu\u00edndo uns poucos peixes e alg\u00fans coscos. Nos mam\u00edferos e na meirande parte dos vertebrados, os dous pulm\u00f3ns at\u00f3panse preto da columna vertebral en ambos lados do coraz\u00f3n. As s\u00faas funci\u00f3ns no aparello respiratorio son a de extraer os\u00edxeno da atmosfera e transferilo ao aparello circulatorio, e de expulsar di\u00f3xido de carbono do aparello circulatorio \u00e1 atmosfera, nun proceso de hematose. A respiraci\u00f3n \u00e9 impulsada por diferentes sistemas musculares nas diferentes especies. Os mam\u00edferos, r\u00e9ptiles e aves empregan os seus aparellos locomotores no proceso de respiraci\u00f3n. Nos primeiros tetr\u00e1podos, o ar \u00e9 conducido aos pulm\u00f3ns mediante os m\u00fasculos far\u00ednxeos a trav\u00e9s do bombeo bucal, un mecanismo que a\u00ednda mante\u00f1en os anfibios. Nos humanos, o principal m\u00fasculo que gu\u00eda o ar \u00e9 o diafragma. Os pulm\u00f3ns proporcionan un fluxo de ar que fai que os sons vocais, inclu\u00edndo a fala, sexan pos\u00edbeis.\nOs humanos te\u00f1en dous pulm\u00f3ns, un dereito e outro esquerdo. At\u00f3panse entre a cavidade tor\u00e1cica e o t\u00f3rax. O pulm\u00f3n dereito \u00e9 m\u00e1is grande c\u00f3 esquerdo, que comparte espazo no t\u00f3rax co coraz\u00f3n. Os dous pulm\u00f3ns xuntos pesar arredor de 1,3 quilogramos, e o dereito \u00e9 m\u00e1is pesado. Os pulm\u00f3ns forman parte das v\u00edas a\u00e9reas inferiores que comezan na traquea e ramif\u00edcanse en bronquios e bronqu\u00edolos que reciben o ar respirado pola zona condutora. Estes div\u00eddense ata chegar a alv\u00e9olos microsc\u00f3picos, onde o proceso de hematose ten lugar. Xuntos, os pulm\u00f3ns conte\u00f1en aproximadamente 2 400 quil\u00f3metros de v\u00edas respiratorios e 300 a 500 mill\u00f3ns de alv\u00e9olos. Os pulm\u00f3ns est\u00e1n encerrados dentro dunha bolsa chamada pleura que permite que as paredes interiores e exteriores se escorreguen unha sobre a outra sen demasiada fricci\u00f3n. Este saco encerra cada pulm\u00f3n e tam\u00e9n divide cada un deles en secci\u00f3ns chamadas lobos. O pulm\u00f3n dereito ten tres lobos e o esquerdo dous. Os lobos div\u00eddense en segmentos broncopulmonares e en l\u00f3bulos. Os pulm\u00f3ns te\u00f1en unha subministraci\u00f3n de sangue \u00fanica, recibindo sangue desosixenado enviado dende o coraz\u00f3n cos prop\u00f3sitos de recibir os\u00edxeno (a circulaci\u00f3n pulmonar) e de separar a subministraci\u00f3n de sangue osixenado (a circulaci\u00f3n bronquial).\nO tecido pulmonar pode verse afectado por numerosas doenzas, inclu\u00edndo a pneumon\u00eda e o cancro de pulm\u00f3n. Doenzas cr\u00f3nicas como a doenza pulmonar obstrutiva cr\u00f3nica e a enfisema poden estar relacionadas con fumar ou coa exposici\u00f3n a substancias dani\u00f1as. Enfermidades como a bronquite tam\u00e9n poden afectar a v\u00eda a\u00e9rea.\nNo desenvolvemento embrional, os pulm\u00f3ns comezan a se desenvolver como unha evaxinaci\u00f3n do intestino anterior, un tubo que vai formar a parte superior do aparello dixestivo. Cando se forman os pulm\u00f3ns o feto frota no l\u00edquido amni\u00f3tico, polo que non funcionan para respirar. O sangue tam\u00e9n desv\u00edase dos pulm\u00f3ns a trav\u00e9s do conduto arterioso. Ao nacer, por\u00e9n, o ar empeza a pasar polos pulm\u00f3ns e o conduto de distracci\u00f3n p\u00e9chase, de modo que os pulm\u00f3ns comezan a respirar. Os pulm\u00f3ns s\u00f3 se desenvolven plenamente na primeira infancia.\nOs termos m\u00e9dicos relacionados co pulm\u00f3n comezan con \"pulmo\"-, do lat\u00edn \"pulmonarius\"\u00a0'dos pulm\u00f3ns' como en pulmon\u00eda, ou con \"pneumo\"- (do grego \u03c0\u03bd\u03b5\u03cd\u03bc\u03c9\u03bd 'pulm\u00f3n') como en pneumon\u00eda.\nEmbriolox\u00eda dos pulm\u00f3ns.\nDende o punto de vista embriol\u00f3xico, o pulm\u00f3n nace do intestino anterior, a partir da endoderma. Nas primeiras semanas de vida f\u00f3rmase unha pequena xema a partir da cal se xera toda a \u00e1rbore traqueobronquial. A xema rod\u00e9ase dun estroma que dar\u00e1 orixe \u00e1s estruturas de sost\u00e9n. As\u00ed mesmo derivar\u00e1 nunha cavidade que formar\u00e1 as pleuras.\nOs pulm\u00f3ns est\u00e1n cubertos por unha membrana chamada pleura e est\u00e1n separados o un do outro polo mediastino.\nO pulm\u00f3n dereito est\u00e1 dividido en tres partes, chamadas lobos. O pulm\u00f3n esquerdo ten dous lobos.\nTe\u00f1en \u00f3 redor de 300 mill\u00f3ns de alv\u00e9olos, que dan unha superficie total de \u00f3 redor de 140 m\u00b2 en adultos (aprox. a superficie dunha pista de tenis). A capacidade pulmonar depende da idade, peso e sexo, pero est\u00e1 no rango entre 4.000-6.000\u00a0cm\u00b3; as mulleres acostuman ter unha capacidade pulmonar \u00f3 redor do 20-25 % menor.\nA funci\u00f3n dos pulm\u00f3ns \u00e9 realizar o intercambio gasoso co sangue, por iso os alv\u00e9olos est\u00e1n en estreito contacto con capilares. Nos alv\u00e9olos prod\u00facese o paso de os\u00edxeno dende o aire \u00f3 sangue e o paso de di\u00f3xido de carbono dende o sangue \u00f3 aire. Este paso d\u00e1se pola diferenza de presi\u00f3ns parciais de os\u00edxeno e di\u00f3xido de carbono entre o sangre e os alv\u00e9olos\nPercusi\u00f3n.\nOs diferentes niveis de percusi\u00f3n nun paciente con enfermidade das v\u00edas respiratorias baixas mostran o estado de patolox\u00eda do paciente: "}
{"id": "20167", "revid": "98629", "url": "https://gl.wikipedia.org/wiki?curid=20167", "title": "Aceite", "text": "Aceite \u00e9 un termo xen\u00e9rico para designar graxas vexetais, graxas animais, graxas minerais ou sinteticas que non se disolven na auga e que te\u00f1en menos densidade ca esta.\nEtimolox\u00eda.\nA palabra aceite ven do \u00e1rabe \"az-zait\", o zume da oliva, e este do arameo \"zayta\". \u00c9 sin\u00f3nimo de \"\u00f3leo\", do lat\u00edn \"oleum\", pero este termo empr\u00e9gase s\u00f3 para os sacramentos da Igrexa cat\u00f3lica e na arte da pintura. Orixinalmente a palabra designaba o aceite de oliva, logo xeneralizouse para denominar a numerosos l\u00edquidos graxos de orixes diversas.\nO aceite m\u00e1is antigo probablemente sexa o de s\u00e9samo, s\u00e1bese que o usaban os exipcios. Os gregos usaron aceite de oliva e en Atenas a oliveira era considerado unha \u00e1rbore sagrada e foi s\u00edmbolo da vida da cidade. Na antig\u00fcidade o aceite serv\u00eda para a alimentaci\u00f3n, para a iluminaci\u00f3n e para uso relixioso (os \u00f3leos para unxir).\nAceites comestibles.\nExisten diversos aceites animais coma os aceites de balea, de foca ou de f\u00edgado de bacallau que chegaron a consumirse pero actualmente na coci\u00f1a s\u00f3 se utilizan aceites vexetais, extra\u00eddos de sementes, froitas ou ra\u00edces. En xeral os aceites vexetais achegan \u00e1cidos graxos insaturados e son ricos en vitamina E. O seu valor enerx\u00e9tico \u00e9 de 900 kcal cada 100 g.\nClasificaci\u00f3n dos aceites.\nP\u00f3dense distinguir dous tipos de aceite, os virxes e os refinados. Os primeiros son os extra\u00eddos mediante unha presi\u00f3n en fr\u00edo, estes conservan o sabor da froita ou semente da que son extra\u00eddos. Os principais aceites virxes que se comercializan son os de oliva e xirasol (inda que a maior\u00eda destes \u00faltimo son refinados), alg\u00fans de sementes (como colza, soia, pebidas de uva) ou dalg\u00fans froitos secos (noz, am\u00e9ndoa, abel\u00e1).\nOs aceites refinados son aqueles que se someten a un proceso (refinado) que permite obter un aceite que responde a certos criterios: organolepticamente \u00e9 dun sabor neutro, visualmente est\u00e1 limpo e cunha cor adecuada, e ademais \u00e9 seguro alimentariamente e permite unha mellor conservaci\u00f3n. Esta t\u00e9cnica \u00fasase para modificar aceites que non son aptos para o consumo humano (aceite lampate, extra\u00eddo do bagazo da oliva) ou para poder aumentar a produci\u00f3n de determinados produtos que, se fosen sometidos a unha simple presi\u00f3n en fr\u00edo para obter un aceite virxe, non resultar\u00edan rendibles economicamente (sementes de xirasol).\nAd\u00f3itanse utilizar mesturas de aceites virxes e refinados para achegar sabor e cor a estes \u00faltimos. O caso m\u00e1is habitual \u00e9 o do aceite de oliva. No caso do aceite de xirasol \u00e9 estra\u00f1o que se mesture.\nAceites combustibles.\nOs aceites combustibles son unha variedade de mesturas l\u00edquidas de cor amarelenta a parda clara provenientes do petr\u00f3leo cru. Certas substancias qu\u00edmicas que se encontran neles poden evaporarse doadamente, en tanto que outras poden disolverse m\u00e1is doadamente en auga.\nSon producidos por diferentes procesos de refinaci\u00f3n, dependendo dos usos a que se designan. Poden ser usados como combustibles para motores, l\u00e1mpadas, quentadores, fornos e estufas, tam\u00e9n como solventes.\nAlg\u00fans aceites combustibles com\u00fans son o queroseno, o aceite di\u00e9sel, os combustibles para avi\u00f3ns a reacci\u00f3n, o aceite de coci\u00f1a e o aceite para calefacci\u00f3n. Dist\u00ednguense un dos outros pola composici\u00f3n de hidrocarburos, os puntos de ebulici\u00f3n, os aditivos qu\u00edmicos e os usos.\nAceites minerais.\nEmpr\u00e9gase esta denominaci\u00f3n para aceites obtidos por refinaci\u00f3n do petr\u00f3leo e cuxo uso \u00e9 o de lubricantes."}
{"id": "20168", "revid": "111586", "url": "https://gl.wikipedia.org/wiki?curid=20168", "title": "Tabaco", "text": "\"Este artigo trata sobre a manufactura, para as plantas v\u00e9xase o artigo: Plantas do tabaco, e Nicotiana rustica, e en particular para a Nicotiana tabacum v\u00e9xase\" Tabaco (planta).\nO tabaco \u00e9 a manufactura en diferentes presentaci\u00f3ns (picado, en po e, particularmente, en cigarros), das follas secas da planta do tabaco (\"Nicotiana tabacum L.\"); consid\u00e9rase hoxe en d\u00eda unha droga legal. O seu consumo est\u00e1 moi estendido por todo o mundo. \u00c9 unha herba perenne, robusta, de 50 a 120\u00a0cm de altura, pega\u00f1enta \u00f3 tacto. Ten follas grandes e s\u00e9siles, e flores verde amarelentas. \u00c9 unha planta ori\u00fanda de Am\u00e9rica tropical. O tabaco moderno deriva case na s\u00faa maior\u00eda da \"Nicotiana tabacum\". O compo\u00f1ente m\u00e1is caracter\u00edstico do tabaco \u00e9 a nicotina, un alcaloide que se encontra nas follas en proporcions variables (dende menos do 1 % ata o 12 %).\nHistoria.\nTanto a \"Nicotiana rustica\" como a \"Nicotiana tabacum\" son orixinarias de Am\u00e9rica, e al\u00ed as co\u00f1eceu o home hai aproximadamente 18.000 anos.\nExpertos en xen\u00e9tica vexetal determinaron que o centro da orixe do tabaco, o lugar onde se cultivou por primeira vez, sit\u00faase na zona andina entre Per\u00fa e Ecuador. Os primeiros cultivos deberon ter lugar entre cinco mil e tres mil anos a.C. Posteriormente o consumo estendeuse cara \u00f3 norte. Cando os europeos chegaron a Am\u00e9rica, o consumo estaba estendido por todo o continente.\nFumar (inhalar o fume do tabaco) era unha das moitas variedades de consumo en Am\u00e9rica do Sur. Amais de fumarse, o tabaco aspir\u00e1base polo nariz, mastig\u00e1base, com\u00edase, beb\u00edase, unt\u00e1base sobre o corpo, empreg\u00e1base en gotas nos ollos e us\u00e1base en enemas. Utiliz\u00e1base en ritos sopr\u00e1ndoo sobre o rostro de guerreiros antes da loita, esparex\u00edase en campos antes de sementar, ofrec\u00edase \u00f3s deuses, derram\u00e1base sobre as mulleres antes dunha relaci\u00f3n sexual, e tanto homes como mulleres utilizabano como narc\u00f3tico\nUsado polos maias para celebraci\u00f3ns rituais e relixiosas, foi descuberto polos occidentais en 1492.\nA variedade maia co\u00f1ecida como Cikar (fumar), estendeuse por todo o continente grazas \u00f3 comercio. Rodrigo de Jerez e Luis de la Torre, compa\u00f1eiros de Cristovo Col\u00f3n, foron os primeiros occidentais en co\u00f1ecer a s\u00faa existencia. Rodrigo, \u00e1 s\u00faa volta a Espa\u00f1a, foi encarcerado pola Inquisici\u00f3n acusado de bruxer\u00eda, xa que \"s\u00f3 o diabo pod\u00eda dar a un home o poder de sacar fume pola boca\".\nA primeira obra escrita en que se relata a forma nativa de aspirar o fume proveniente de rolos de follas acendidas \u00e9 \"Apolox\u00e9tica historia das Indias\" de Bartolom\u00e9 de las Casas (1527). Posteriormente Gonzalo de Oviedo e Vel\u00e1zquez, na \"Historia Xeral das Indias\", describen a planta e os seus usos (1535).\nA s\u00faa extensi\u00f3n polo continente europeo foi grazas \u00f3 embaixador franc\u00e9s en Portugal Jean Nicot 1530 - 1600, que deu nome \u00e1 nicotina. Este introduciuno na s\u00faa forma aspirada (rap\u00e9) e popularizouna \u00f3, supostamente, \u00abcurar\u00bb a Catarina de Medici (esposa de Henrique II dunhas xaquecas, polo que se lle denominou \"herba da ra\u00ed\u00f1a\", \"Catalinaria Nuduca\" e \"herba do embaixador\".\nDurante o s\u00e9culo XX, numerosos estudos m\u00e9dicos foron demostrando os prexu\u00edzos do tabaco, e negando a s\u00faa posible utilidade terap\u00e9utica. Por outro lado, o seu consumo pasou de ser maioritariamente masculino a un maior equilibrio entre sexos.\nFormas de consumo.\nHai moitas formas de consumo, a\u00ednda que a principal sexa a de aspirar o seu fume, tam\u00e9n se pode mascar e antigamente se aspiraba en po.\nPara fumar, o tabaco picado env\u00f3lvese nunha folla de tabaco (puro ou cigarro), en papel (pito) ou cunha pipa.\nNo mundo \u00e1rabe \u00e9 habitual o tabaco en pipa de auga. Aromatizado con froitas (pexego, maz\u00e1) ou outras plantas arom\u00e1ticas.\nTabaquismo.\nTen un alto poder aditivo debido principalmente \u00f3 seu compo\u00f1ente activo, a nicotina, que act\u00faa sobre o sistema nervioso central. O fumador sofre unha manifesta dependencia f\u00edsica e psicol\u00f3xica que xera un importante s\u00edndrome de abstinencia, denominado tabaquismo.\nO tabaco \u00e9 responsable de multitude de enfermidades respiratorias, cardiovasculares, distintos tipos de cancro, e \u00e9 moi prexudicial durante o embarazo.\nAmais, non s\u00f3 prexudica os fumadores, sen\u00f3n tam\u00e9n os que respiran o mesmo aire, (fumadores pasivos), inda que non sexan eles mesmos fumadores.\nO tabaquismo \u00e9 a principal causa de morbimortalidade a principios do s\u00e9culo XXI.\nEpidemiolox\u00eda.\nSegundo a OMS existen no mundo m\u00e1is de 1.100 mill\u00f3ns de fumadores (2002), o que representa aproximadamente un terzo da poboaci\u00f3n maior de 15 anos. Por sexos o 47 % dos homes e un 11 % das mulleres neste rango de idade consomen unha media de 14 cigarros/d\u00eda, o que sup\u00f3n un total de 5,827 bill\u00f3ns de cigarros \u00f3 ano. O 74 % de t\u00f3dolos cigarros cons\u00f3mense en pa\u00edses de baixo-medio nivel de ingresos (Banco Mundial). Tanto para homes como para mulleres, o segmento de idade na que fuma maior proporci\u00f3n \u00e9 o comprendido entre 30 e 49 anos.\nAs maiores prevalencias mundiais enc\u00f3ntranse en Vietnam, Corea e Rep\u00fablica Dominicana en homes (73, 68 e 66 %, respectivamente), mentres que Dinamarca e Noruega pres\u00e9ntana na poboaci\u00f3n feminina (37 e 36 % respectivamente). Polo seu elevado volume poboacional, China, India e a Federaci\u00f3n Rusa son as que agrupan a maior parte de fumadores do mundo.\nNa Uni\u00f3n Europea existe unha reduci\u00f3n progresiva do consumo e mantense a maior prevalencia en homes que en mulleres, excepto en Suecia, onde o consumo \u00e9 algo maior en mulleres (22 % homes, 24 % mulleres). A maior proporci\u00f3n de fumadores \u00e1chase nos pa\u00edses mediterr\u00e1neos.\nA prevalencia en Espa\u00f1a tam\u00e9n evidencia unha reduci\u00f3n progresiva. Segundo a \"Enquisa Nacional de Sa\u00fade 2011-2012\" entre espa\u00f1ois maiores de 15 anos, a porcentaxe dos que reco\u00f1ec\u00edan fumar a diario baixou do 32,06% en 1993 (44,0% homes e 20,8% mulleres), a un 28,12% en 2003 (34,2% e 22,4% respectivamente) e a un 23,95% en 2012 (27,9% e 20,2% respectivamente). Concretando a 2012, o 64,5% das mulleres e o 41,9% dos homes admitiron que nunca fumaran; e o 26,8% dos homes e o 12,7% das mulleres confes\u00e1banse exfumadores.\nEn Galicia, a Direcci\u00f3n Xeral de Sa\u00fade P\u00fablica estudou a prevalencia \u00e1 exposici\u00f3n \u00f3 fume de tabaco en 2007, dous anos despois da entrada en vixencia da Lei 28/2005 fronte \u00f3 tabaquismo. Alg\u00fans dos resultados deste estudo son os seguintes:\nLoita contra o consumo.\nActualmente, a Organizaci\u00f3n Mundial da Sa\u00fade e moitos gobernos loitan contra o tabaquismo por medio da concienciaci\u00f3n da poboaci\u00f3n (D\u00eda Mundial Sen Tabaco, publicidade etc.), e a prohibici\u00f3n de fumar en lugares p\u00fablicos ou cerrados.\nContra a industria tabaqueira loitan tam\u00e9n numerosas asociaci\u00f3ns, ga\u00f1\u00e1ndose importantes xu\u00edzos en Estados Unidos, por pr\u00e1cticas como agregar nicotina extra \u00f3 tabaco natural. Amais, criticouse duramente a estas empresas por dirixir a s\u00faa publicidade cara a nenos e adolescentes, utilizar intensamente publicidade enganosa, como no caso dos cigarros light, e patrocinar numerosos estudos supostamente cient\u00edficos que demostrar\u00edan efectos beneficiosos do tabaco, que logo resultar\u00edan non ser v\u00e1lidos.\nTabaco e sa\u00fade.\nO fume do tabaco componse dunha corrente primaria ou principal, que \u00e9 a que inhala directamente o fumador, e unha corrente secundaria, xerada mediante a combusti\u00f3n espont\u00e1nea do cigarro. Identific\u00e1ronse m\u00e1is de 4.000 substancias nocivas no fume do pito, dos cales polos menos 60 son probables carcin\u00f3xenos humanos, como os 4-aminobifenol\u00e9, benceno, n\u00edquel, outras substancias t\u00f3xicas son mon\u00f3xido de carbono, di\u00f3xido de carbono, nitrosamidas, amon\u00edaco, e outras est\u00e1n como part\u00edculas en suspensi\u00f3n (alcatr\u00e1n e nicotina).\nTabaco e cancro.\nA primeira evidencia que se ten da s\u00faa relaci\u00f3n foi suxerida en 1761 por John Hill, que describiu o desenvolvemento de p\u00f3lipos lar\u00ednxeos nos fumadores de rap\u00e9; dous dos casos que describiu presentaban transformaci\u00f3n maligna; esta asociaci\u00f3n foi acreditada en multitude de ocasi\u00f3ns dende esa \u00e9poca.\nEn 1941 os traballos de Yamagawa e Ichikawa, demostran por primeira vez a natureza carcin\u00f3xena de diferentes hidrocarburos do fume de cigarros.\nPosteriormente en 1950 e 1952 os traballos de Doll e Hill publicados en BMJ e usando metodolox\u00eda do tipo estudo caso-control xa suxiren que o tabaco \u00e9 a principal causa de cancro de pulm\u00f3n.\nO tabaco relacionouse con diferentes cancros: cancro de pulm\u00f3n, larinxe, orofarinxe, es\u00f3fago, est\u00f3mago, p\u00e1ncreas, f\u00edgado, col\u00f3n, recto, ril, vexiga, mama, aparato xenital e linf\u00e1tico.\nNo fume do tabaco hai numerosos compostos qu\u00edmicos cancer\u00edxenos que prove\u00f1en da combusti\u00f3n, como o benceno, o benzopireno, o \u00f3xido n\u00edtrico, os derivados fen\u00f3licos e nitrosaminas, amais de ser unha fonte importante da nicotina, que se considera un f\u00e1rmaco psicoadictivo.\nTabaco e patolox\u00eda vascular.\nAs enfermidades do aparato circulatorio constit\u00faen a primeira causa de morte na sociedade occidental. Os dous compo\u00f1entes m\u00e1is importantes son as enfermidades cerebrovasculares e a enfermidade isqu\u00e9mica do coraz\u00f3n ou enfermidade coronaria.\nEst\u00e1 demostrado que a mortalidade por enfermidades vasculares aumenta nos fumadores. O tabaco multiplica por catro a probabilidade de padecer unha enfermidade coronaria ou cerebrovascular.\nEntre as m\u00faltiples substancias do fume do pito, as que presentan un maior efecto adverso son a nicotina e o mon\u00f3xido de carbono (CO).\nTabaco e patolox\u00eda dermatol\u00f3xica.\nFundamentalmente cun efecto de avellentamento precoz e aparici\u00f3n de engurras faciais (\"rostro de fumador\")\nLexislaci\u00f3n internacional.\nA Organizaci\u00f3n Mundial da Sa\u00fade (OMS) \u00e9 o organismo internacional que abandeira e estimula o cambio de actitudes de moitos gobernos \u00e1 vez que trata de crear un convenio marco que subscriban os gobernos e se comprometan a desenvolver acci\u00f3ns m\u00e1is decididas na prevenci\u00f3n e control do tabaquismo. O Banco Mundial nun informe redactado e publicado en 1999, tam\u00e9n se incorporou \u00e1s pol\u00edticas internacionais de prevenci\u00f3n.\nAs medidas iniciais da OMS, base\u00e1ronse en:\nNun prazo de cinco anos, estas naci\u00f3ns deber\u00e1n prohibir a publicidade, a promoci\u00f3n e o patrocinio do consumo de tabaco.\nLexislaci\u00f3n europea.\nLexislaci\u00f3n espa\u00f1ola.\nEn xaneiro de 2003 o Consello Interterritorial do Sistema Nacional de Sa\u00fade aprobou o Plan Nacional de Prevenci\u00f3n e Control do Tabaquismo para o per\u00edodo 2003-2007"}
{"id": "20169", "revid": "23204", "url": "https://gl.wikipedia.org/wiki?curid=20169", "title": "Felicidade", "text": "A felicidade \u00e9 unha situaci\u00f3n ou un estado emocional no que unha persoa sente que todo vai conforme o que quere. Este estado de benestar caracter\u00edzase pola relativa permanencia dunha emoci\u00f3n agradable que var\u00eda dende o mero contentamento \u00e1 alegr\u00eda fonda e intensa de vivir e polo natural desexo de que contin\u00fae.\nDefinici\u00f3n.\nA felicidade \u00e9 un dos grandes temas filos\u00f3ficas de todos os tempos. As definici\u00f3ns propostas nas diferentes relixi\u00f3ns e escolas filos\u00f3ficas incl\u00faen a liberdade de querer, a consciencia da boa orde das cousas, a seguridade de estar no lugar correcto do universo, e a paz interior.\nNo uso corrente da lingua pode denotar unha simple experiencia agradable ou pracenteira.\nEn tanto que animal, o ser humano disp\u00f3n de dous medios primitivos para determinar as relaci\u00f3ns que mant\u00e9n co mundo: o pracer e a dor. A trav\u00e9s deles xulgamos o benestar e o sufrimento. Antes de percibir o mundo como obxecto de an\u00e1lise, sent\u00edmolo como un lugar de vida grato ou ameazante. A trav\u00e9s das nosas emoci\u00f3ns e as nosas paix\u00f3ns imaxinamos as ideas de felicidade e de desgraza.\nEn xeral, a felicidade as\u00f3ciase a emoci\u00f3ns ou sentimentos como a alegr\u00eda, o x\u00fabilo, o contento, a ledicia, o gozo e o amor. Entre as emoci\u00f3ns antin\u00f3micas at\u00f3panse o sufrimento, a tristura, o pesar e a m\u00e1goa. En tanto que o termo pracer (coma o seu oposto dor) se utiliza para indicar sensaci\u00f3ns f\u00edsicas localizadas, o de felicidade \u00e9 xeralmente usado para referir especificamente un sentimento interior de longa duraci\u00f3n.\nOutras emoci\u00f3ns son:\nA felicidade difire da alegr\u00eda non en grao sen\u00f3n en clase. Ser feliz implica unha maior duraci\u00f3n c\u00e1 transitoriedade do pracer que \u00e9 connotado pola palabra alegr\u00eda. Difer\u00e9nciase tam\u00e9n da ledicia en que esta connota tenrura de maneira moi particular.\nA felicidade tende, en consecuencia, a ser considerada inestimable, opo\u00f1\u00e9ndose \u00f3 pracer temporal proporcionado por acci\u00f3ns puramente mec\u00e1nicas ou mecanicistas.\nPosto que a felicidade pode chegar como o resultado de algo planificado, da amabilidade de outros, ou de situaci\u00f3ns que parecen positivas se se pensa sobre elas, \u00e9 dicir, \u00f3 se conseguir o que un desexar\u00eda (por planearse con anterioridade ou por reflexi\u00f3n a posteriori), a pregunta transcendental que toda persoa se pode facer \u00e9: Que \u00e9 o que un quere facer coa s\u00faa vida? A cuesti\u00f3n sobre cal \u00e9 a mellor forma de vida constit\u00fae un dos temas fundamentais da \u00e9tica.\nVisi\u00f3ns filos\u00f3ficas e relixiosas.\nOs fil\u00f3sofos da antig\u00fcidade consideraban que a felicidade, antes c\u00e1 sabedor\u00eda ou a verdade, era o fin \u00faltimo da filosof\u00eda. Santo Agosti\u00f1o escribiu \"Nulla est homini causa philosophandi nisi ut beatus sit\" ('O home non ten raz\u00f3n para estudar filosof\u00eda sen\u00f3n \u00e9 para ser feliz'). Como concepto filos\u00f3fico, a felicidade \u00e9 unha das noci\u00f3ns m\u00e1is dif\u00edciles de definir por ser, segundo Kant, un estado emp\u00edrico sometido \u00f3 azar da fortuna e \u00f3s cambios imprevisibles do humor.\nCada un de n\u00f3s ten a capacidade de proxectar os seus plans de vida conforme os ideais que te\u00f1a da boa vida ou da vida plena. O problema \u00e9 que, a\u00ednda que todos esteamos de acordo en que a felicidade \u00e9 o que persegue todo ser humano, moi poucos estaremos de acordo en que \u00e9 o que entendemos por tal concepto: cada quen vive e entende a felicidade \u00e1 s\u00faa maneira. \u00c9 posible que haxa tantas formas de definir o que \u00e9 ser feliz como persoas hai no mundo. As distintas doutrinas filos\u00f3ficas e relixi\u00f3ns que se estenderon polo mundo falaron de maneiras moi diversas da feliciade. Estes poder\u00edan ser alg\u00fans dos modelos de felicidade que se vehiculan a trav\u00e9s delas:\nActitudes.\nNa investigaci\u00f3n da felicidade d\u00e9ronse basicamente tres actitudes con relaci\u00f3n \u00f3 tema \u00f3 longo da historia: a pesimista, a optimista e a que a pon en cuesti\u00f3n.\nA actitude pesimista.\nA procura da felicidade ten un punto de partida bastante pesimista: en principio qu\u00e9rese a felicidade que non se ten ou t\u00e9ntase fuxir do que nos anoxa. Non \u00e9 de estra\u00f1ar que a felicidade sexa identificada coa idea da perfecci\u00f3n, atributo de Deus. Por conseguinte a felicidade non existe m\u00e1is que baixo a forma dun fin ideal e inaccesible. Para os que cren en Deus, en \u00faltima instancia a verdadeira felicidade non existe m\u00e1is que baixo a idea dunha promesa. A felicidade non \u00e9 humana, pertence a un ser perfecto ou \u00e1 parte divina do noso ser, que non pode ser satisfeita con realidades continxentes e ilusorias. O desexo do home ser\u00e1 ser feliz pero isto s\u00f3 \u00e9 atinguible por algo distinto do ser humano, polos sabios sobrehumanos para os estoicos ou pola alma inmortal para algunhas relixi\u00f3ns. A filosof\u00eda da desesperaci\u00f3n de moitas seitas ven na morte, e en particular, no suicidio unha maneira de conseguir a felicidade.\nA actitude optimista.\nHai filosof\u00edas m\u00e1is optimistas. Para Epicuro a felicidade enc\u00f3ntrase nos praceres simples e na fuxida dos sufrimentos. Dado que as acci\u00f3ns humanas entra\u00f1an a mi\u00fado praceres e sufrimentos, a filosof\u00eda epic\u00farea prop\u00faxose entre as s\u00faas tarefas a investigaci\u00f3n dos praceres e dos comportamentos que favorec\u00edan o equilibrio ps\u00edquico e corporal.\nA actitude dubitativa.\nHai fil\u00f3sofos que po\u00f1en en causa o mesmo principio da felicidade. O razoamento \u00e9 este. Os moralistas estiman que os homes cren a s\u00faa propia desgraza, pero en realidade o que buscan \u00e9 o que coidan que \u00e9 beneficioso ou d\u00e1 proveito. Procuran honores, riquezas, poder, pracer. Se un se at\u00e9n \u00f3s comportamentos reais dos homes, const\u00e1tase que os homes non buscan a felicidade sen\u00f3n o poder e a forza. Esta busca pode ser cruel e sanguinaria; tam\u00e9n pode ser espiritual e \u00e9tica: a procura do saber, a creaci\u00f3n art\u00edstica, a busca relixiosa. Dito de maneira breve, esta \u00e9 a busca da alta cultura que esixe grandes sacrificios e que non sempre \u00e9 compatible coa felicidade. P\u00e1sase as\u00ed da felicidade como falso problema \u00f3 problema do destino, que se pode concibir dende un punto de vista natural ou sobrenatural. Esta \u00e9 a tese sostida por Kant. Para el a felicidade existe pero secundariamente, non como recompensa. Tam\u00e9n \u00e9 a posici\u00f3n adoptada por Nietzche , para quen a felicidade non \u00e9 consecuencia da forza e da s\u00faa mestr\u00eda espiritual. A felicidade, xa que logo, non ser\u00eda unha meta que houbese que perseguir.\nVisi\u00f3ns psicol\u00f3xicas.\n[En construci\u00f3n]\nPsicolox\u00eda positiva.\nMartin Seligman no seu libro \"Authentic Happiness\" ('A felicidade aut\u00e9ntica') define a felicidade como consistente tanto en emoci\u00f3ns positivas como en actividades positivas. Presenta tres categor\u00edas de emoci\u00f3ns positivas:\nHai tres categor\u00edas de emoci\u00f3ns positivas presentes:\nOs dous primeiros son \"praceres do momento\" e normalmente derivan dalg\u00fan est\u00edmulo externo. Unha excepci\u00f3n \u00e9 a ledicia de ter un pensamento orixinal.\nAs gratificaci\u00f3ns implican un compromiso pleno e o bloqueo das emoci\u00f3ns sentidas. Non obstante, cando a gratificaci\u00f3n chega \u00f3 final, ent\u00f3n poden sentirse emoci\u00f3ns positivas.\nAs gratificati\u00f3ns poden ser obtidas ou incrementadas \u00f3 desenvolver forzas, habilidades persoais e virtudes. A autenticidade \u00e9 a derivaci\u00f3n da gratificaci\u00f3n e das emoci\u00f3ns positivas resultantes de exercer as fortalezas persoais. A boa vida cons\u00e9guese usando as capacidades para obter gratificaci\u00f3n e poder as\u00ed desfrutar do traballo e dunha vida con sentido.\nVisi\u00f3n mecan\u00edstica: base bioloxica.\nA\u00ednda que a felicidade non \u00e9 mensurable de maneira obxectiva isto non significa que non te\u00f1a un compo\u00f1ente f\u00edsico real. O neurotransmisor dopamina que opera sobre a ruta mesol\u00edmbica e sobre o n\u00facleo accumbens est\u00e1 relacionada co desexo e co pracer. O pracer pode ser inducido artificialmente con drogas, e de forma directa con opi\u00e1ceos coma a morfina e a hero\u00edna, que bloquean os inhibidores da dopamina.\nA pesar de todo, os procesos e a qu\u00edmica que se correlaciona coa felicidade non define o concepto de felicidade, simplemente describen a s\u00faa \"implementacion\" biol\u00f3xica. Tam\u00e9n se especula con outro tipo de posibles implementaci\u00f3ns, a\u00ednda que s\u00f3 est\u00e1n comezando a ser investigadas.\n\u00c9 posible, por\u00e9n, describir funci\u00f3ns da felicidade en termos biol\u00f3xicos. Unha das tentativas \u00e9 a co\u00f1ecida como felicidade darwiniana. A felicidade darwiniana est\u00e1 baseada no feito de que os animais est\u00e1n equipados para ter sensaci\u00f3ns e sentimentos positivos e negativos. Entendendo os dispositivos evolucionarios que subxacen a esas sensaci\u00f3ns, \u00e9 posible comprender como os procesos neurol\u00f3xicos que engad\u00edan un humor ou estado positivo tenderon a dominar eses procesos.\nComportamentos e emoci\u00f3ns asociados coa felicidade.\nOs seguintes comportamentos e emoci\u00f3ns son normalmente asociados coa felicidade:"}
{"id": "20170", "revid": "5863", "url": "https://gl.wikipedia.org/wiki?curid=20170", "title": "Estado do Rio de Janeiro", "text": ""}
{"id": "20172", "revid": "83242", "url": "https://gl.wikipedia.org/wiki?curid=20172", "title": "Saraiba", "text": ""}
{"id": "20173", "revid": "85894", "url": "https://gl.wikipedia.org/wiki?curid=20173", "title": "Florian\u00f3polis", "text": "Florian\u00f3polis \u00e9 a capital do estado de Santa Catarina, no sur do Brasil. Ocupa toda a illa de Santa Catarina e tam\u00e9n unha pequena parte do continente. A \u00e1rea do municipio, comprendendo a parte continental e a illa, ocupa 436,5\u00a0km2 , e ti\u00f1a unha poboaci\u00f3n de 341.781 habitantes segundo o Censo 2000. Ao contrario que noutros estados brasileiros, Florian\u00f3polis non \u00e9 a cidade con maior poboaci\u00f3n do estado, sen\u00f3n a segunda.\nO concello div\u00eddese nos distritos de: Sede, Barra da Lagoa, Cachoeira do Bom Jesus, Campeche, Canasvieiras, Ingleses do Rio Vermelho, Lagoa da Concei\u00e7\u00e3o, P\u00e2ntano do Sul, Ratones, Ribeir\u00e3o da Ilha, Santo Ant\u00f4nio de Lisboa e S\u00e3o Jo\u00e3o do Rio Vermelho.\nHistoria.\nOs primeiros habitantes da rexi\u00f3n de Florian\u00f3polis foron os indios tupis-guaran\u00eds. Practicaban a agricultura, mais ti\u00f1an na pesca e colleita de moluscos as actividades b\u00e1sicas para a s\u00faa subsistencia. Os indicios da s\u00faa presenza at\u00f3panse nos sambaquis e sitios arqueol\u00f3xicos. Os rexistros m\u00e1is antigos datan de 4800 a.C.\nXa no inicio do s\u00e9culo XVI, hab\u00eda embarcaci\u00f3ns que se abastec\u00edan de auga e v\u00edveres. En 1675 Francisco Dias Velho d\u00e1 inicio \u00f3 poboaci\u00f3n da illa con europeos coa fundaci\u00f3n da Nosa Se\u00f1ora do Desterro (actual Florian\u00f3polis) - segundo n\u00facleo de poboamento m\u00e1is antigo do Estado, a\u00ednda que formaba parte da vila de Laguna - desempe\u00f1ando un importante papel pol\u00edtico na colonizaci\u00f3n da rexi\u00f3n. A partir desta data intensif\u00edcase o fluxo de paulistas e vicentistas que ocupan outros puntos do litoral. O 23 de marzo de 1726, d\u00e1selle a categor\u00eda de vila, logo do seu separaci\u00f3n de Laguna.\nA illa de Santa Catarina, pola s\u00faa posici\u00f3n estrat\u00e9xica como vangarda dos dominios portugueses no Brasil meridional, pasou a ser ocupada militarmente a partir de 1737, cando comezan a ser erixidas as fortalezas necesarias para a defensa do seu territorio. Ese feito resultou ser un paso importante na ocupaci\u00f3n da illa. Coa ocupaci\u00f3n, prosperaron a agricultura e a industria manufatureira de algod\u00f3n e li\u00f1o, permanecendo, a\u00ednda hoxe, f\u00edsgoas dese pasado no que se refire \u00e1 confecci\u00f3n artesanal da fari\u00f1a de mandioca e das rendas de bilro (pequena peza de madeira). Nesta \u00e9poca, mediados do s\u00e9culo XVIII, verif\u00edcase a implantaci\u00f3n de frotas para a pesca da balea, en Arma\u00e7\u00e3o da Piedade (\"Governador\" Celso Ramos) e Arma\u00e7\u00e3o do Pantano do Sul (Florian\u00f3polis), comercializando a Coroa o aceite f\u00f3ra de Santa Catarina, non tendo beneficio econ\u00f3mico a rexi\u00f3n.\nNo s\u00e9culo XIX, Desterro foi elevada \u00e1 categor\u00eda de cidade; capital da Provincia de Santa Catarina en 1823, inaugurou un per\u00edodo de prosperidade, co investimento de recursos federais. Proxectouse a mellora do porto e a construci\u00f3n de edificios p\u00fablicos, entre outras obras urbanas. A modernizaci\u00f3n pol\u00edtica e a organizaci\u00f3n de actividades culturais tam\u00e9n destacaron, marcando inclusive os preparativos para a recepci\u00f3n do Emperador Don Pedro II (1845).\nCoa chegada da Rep\u00fablica (1889), as resistencias locais \u00f3 novo goberno provocaron un distanciamento do goberno central e a diminuici\u00f3n dos seus investimentos. A vitoria das forzas comandadas polo Mariscal Floriano Peixoto determinaron en 1894 o cambio do nome da cidade a Florian\u00f3polis, en homenaxe a este oficial. A cidade, \u00f3 entrar no s\u00e9culo XX, pasou por profundas transformaci\u00f3ns, sendo a construci\u00f3n civil un dos seus principais soportes econ\u00f3micos. A implantaci\u00f3n das redes b\u00e1sicas de enerx\u00eda el\u00e9ctrica e do sistema de fornecemento de auga e da rede de sumidoiros sum\u00e1ronse \u00e1 construci\u00f3n da Ponte Governador Herc\u00edlio Luz, como marcos do proceso de desenvolvemento urbano.\nEconom\u00eda.\nFlorian\u00f3polis ten a s\u00faa base econ\u00f3mica no comercio, servizos p\u00fablicos, industria de transformaci\u00f3n e turismo. Recentemente a industria t\u00e9xtil e a inform\u00e1tica tam\u00e9n colleron pulo. En canto ao turismo, nas s\u00faas praias e nas localidades que conservan o seu sabor antigo, como o Ribeir\u00e3o da Ilha, a Lagoa da Concei\u00e7\u00e3o, Santo Ant\u00f4nio de Lisboa e o propio centro hist\u00f3rico da cidade de Florian\u00f3polis."}
{"id": "20174", "revid": "1131", "url": "https://gl.wikipedia.org/wiki?curid=20174", "title": "Castros de Punta Neix\u00f3n", "text": "Os co\u00f1ecidos como Castros de Punta Neix\u00f3n son dous poboados contiguos (Castro Pequeno e Castro Grande) cuxo per\u00edodo de ocupaci\u00f3n abrangue desde finais da Idade de Bronce ata \u00e9poca tardorromana. At\u00f3panse na parroquia de Cesp\u00f3n, no concello de Boiro, nun promontorio que sobresae \u00e1 r\u00eda: Punta Neix\u00f3n.\nDescrici\u00f3n.\nO chamado Castro Pequeno est\u00e1 situado no extremo da punta e ten as testemu\u00f1as de ocupaci\u00f3n m\u00e1is antigas, mentres que o Castro Grande foi fundado por volta do s\u00e9culo V a.C., posiblemente cando o Castro Pequeno estaba xa abandonado ou en proceso de abandono. Polo de agora, o Castro Pequeno \u00e9 o que fornece restos arquitect\u00f3nicos m\u00e1is importantes, representados por varias casas de pedra de planta circular. O Castro Grande, en troques, pos\u00fae unhas monumentais defensas, entre as que destaca un foxo de m\u00e1is de tres metros de profundidade localizado nas \u00faltimas campa\u00f1as de escavaci\u00f3n e un parapeto de terra que separa os castros do resto do promontorio mar\u00edtimo.\nOs materiais arqueol\u00f3xicos localizados nestes recintos son de grande interese, especialmente polo que se refire aos produtos de importaci\u00f3n, que demostran a relevancia dos castros como un lugar de intercambio entre navegantes mediterr\u00e1neos e poboaci\u00f3ns locais. Entre as pezas m\u00e1is importantes destaca un \"aryballos\" (recipiente de vidro) p\u00fanico, do s\u00e9culo V-IV a.C. descuberto polo arque\u00f3logo Fernando Acu\u00f1a Castroviejo (USC) nos anos 70 do pasado s\u00e9culo. Nas escavaci\u00f3ns m\u00e1is recentes, dirixidas por Xurxo Ay\u00e1n Vila (CSIC-IEGPS), tense localizado un novo fragmento de \"aryballos\", al\u00e9n de numerosas cer\u00e1micas p\u00fanicas (entre as que se poden salientar \u00e1nforas Ma\u00f1\u00e1-Pascual A4, Ma\u00f1\u00e1 C2b e diversos modelos de xerri\u00f1as), cer\u00e1mica it\u00e1lica (campaniense), romana e tardorromana (terra sigillata hisp\u00e1nica e focense). O castro continuou tendo un lugar importante nas redes comerciais ata o s\u00e9culo V a.C., cando a s\u00faa funci\u00f3n habitacional xa desaparecera. \nNo foxo escavado durante as \u00faltimas campa\u00f1as localizouse un vertedoiro con abundante cer\u00e1mica p\u00fanica, castrexa, unha peza de \u00f3so decorada, un ung\u00fcentario castrexo e unha f\u00edbula de longo traveseiro. A cer\u00e1mica castrexa est\u00e1 moi ben conservada e ofrece un conxunto \u00fanico da Fase II da Cultura castrexa das R\u00edas Baixas (s. IV-II a.C.), formado por xerras e olas tipo \"Toralla\" e tipo \"C\u00edes\" e pezas singulares tipo \"Recarea\", entre outros.\nOs Castros do Neix\u00f3n foron escavados por Florentino L\u00f3pez Cuevillas (na d\u00e9cada de 1920), Fernando Acu\u00f1a Castroviejo (na d\u00e9cada de 1970) e Xurxo Ay\u00e1n Vila (desde 2003 ata 2008).\nNa entrada ao lugar instalouse o Centro Arqueol\u00f3xico do Barbanza."}
{"id": "20175", "revid": "1131", "url": "https://gl.wikipedia.org/wiki?curid=20175", "title": "Laika", "text": "Laika ( c. 1954 \u2013 3 de novembro de 1957) foi unha cadela que participou no Programa Sputnik sovi\u00e9tico, convert\u00e9ndose nun dos primeiros animais en sa\u00edr ao espazo e o primeiro en orbitar a Terra. Laika foi atopada nas r\u00faas de Moscova sen dono e foi seleccionada para ser a ocupante do Sputnik 2, lanzado ao espazo o 3 de novembro de 1957.\nAntes da s\u00faa misi\u00f3n non se ti\u00f1an datos do impacto dos voos espaciais nos seres vivos e a tecnolox\u00eda para sa\u00edr de \u00f3rbita non se desenvolvera a\u00ednda, polo que os cient\u00edficos non esperaban que Laika sobrevivira \u00e1 misi\u00f3n. Por\u00e9n, consideraban esta misi\u00f3n coma un paso previo necesario \u00e1s misi\u00f3ns tripuladas por seres humanos. O experimento ti\u00f1a o obxectivo de probar que un pasaxeiro vivo pod\u00eda sobrevivir o lanzamento e soportar a ingravidez, abrindo as portas aos voos tripulados por persoas e fornecendo os primeiros datos de como os organismos vivos reaccionan en ambientes externos \u00e1 Terra.\nLaika faleceu \u00e1s poucas horas a causa dunha hipertermia causada por un fallo na separaci\u00f3n dun dos m\u00f3dulos, que \u00e1 s\u00faa vez provocou que o control de temperatura non funcionase ben. Os informes oficiais inicialmente indicaron que se lle practicara a eutanasia por medio de envelenamento na s\u00faa comida antes de que quedase sen os\u00edxeno, e posteriormente deuse a versi\u00f3n de que falecera ao quedar sen os\u00edxeno o sexto d\u00eda. A verdadeira data e causa da s\u00faa morte non se fixeron p\u00fablicas ata o 2002.\nO 11 de abril de 2008 inaugurouse un monumento na honra de Laika, constru\u00eddo preto do complexo militar en Moscova onde se preparara o seu voo espacial, que representa a cadela de p\u00e9 sobre un foguete espacial. Tam\u00e9n aparece no Monumento aos Conquistadores do Espazo de Moscova.\nSputnik 2.\nTralo \u00e9xito da misi\u00f3n Sputnik 1 en outubro de 1957, o l\u00edder sovi\u00e9tico Nikita Khrushchev desexaba un novo lanzamento espacial para o 7 de novembro de 1957, coincidindo co 40\u00ba aniversario da Revoluci\u00f3n Rusa de 1917. A construci\u00f3n dun sat\u00e9lite m\u00e1is sofisticado xa dera comezo, pero non se prev\u00eda que estivera listo antes de decembro dese ano. Este sat\u00e9lite ser\u00eda posteriormente o denominado Sputnik 3.\nAcadar a data de novembro requiriu a construci\u00f3n dunha nova nave espacial. Khrushchev quer\u00eda que os enxe\u00f1eiros proporcionasen unha misi\u00f3n que fora impactante de cara a opini\u00f3n p\u00fablica para demostrar o poder\u00edo sovi\u00e9tico, polo que se decidiu que o obxectivo ser\u00eda realizar un voo orbital que incluir\u00eda un can a bordo da nave. Os enxe\u00f1eiros sovi\u00e9ticos xa realizaran probas previas para isto dende 1951, facendo un total de 12 probas de voos sub-orbitais con cans a bordo de foguetes bal\u00edsticos co obxectivo inicial de enviar a un nun voo orbital no 1958. Para satisfacer a demanda de Khrushchev adiantaron os plans para o lanzamento previsto en novembro dese ano.\nSegundo fontes rusas, a decisi\u00f3n oficial do lanzamento do Sputnik 2 f\u00edxose o 10 ou 12 de outubro, deixando s\u00f3 catro semanas para o dese\u00f1o e construci\u00f3n da nave. O Sputnik 2 foi polo tanto apresurado, e moitos dos seus compo\u00f1entes constru\u00edronse a partir de bosquexos. A maiores da misi\u00f3n principal de enviar a un ser vivo ao espazo, inclu\u00eduse instrumentaci\u00f3n para a medici\u00f3n de radiaci\u00f3n solar e emisi\u00f3ns de raios c\u00f3smicos.\nA nave equipouse cun sistema de soporte vital consistente nun xerador qu\u00edmico de os\u00edxeno e aparellos de prevenci\u00f3n de envelenamento por os\u00edxeno e absorci\u00f3n de di\u00f3xido de carbono. Os enxe\u00f1eiros tam\u00e9n engadiron un ventilador dese\u00f1ado para activarse cando a temperatura da cabina excedera os . A provisi\u00f3n de comida, en forma xelatinosa, era para un voo de sete d\u00edas, e a cadela ir\u00eda unida a unha bolsa para a recolecci\u00f3n de excrementos. Os movementos de Laika estaban restrinxidos e so poder\u00eda estar de p\u00e9, sentada ou deitada, sen poder darse a volta sobre si mesma. O seu pulso estar\u00eda controlado por medio dun electrocardiograma, mentres que outros aparellos levar\u00edan conta do ritmo da s\u00faa respiraci\u00f3n, presi\u00f3n arterial e os seus movementos dentro da cabina.\nAdestramento.\nLaika era unha cadela sen dono que atoparon deambulando polas r\u00faas de Moscova. Os cient\u00edficos sovi\u00e9ticos escoll\u00edan a este tipo de cans considerando que estaban afeitos a condici\u00f3ns extremas de fr\u00edo e fame. Laika era unha cadela femia mestiza, duns tres anos de idade e cuns de peso. O persoal sovi\u00e9tico deulle varios nomes, entre eles \"Kudriavka\", e a prensa estadounidense deulle o alcume de \"Muttnik\" facendo mofa do Programa Sputnik, mais finalmente ser\u00eda reco\u00f1ecida internacionalmente co nome de Laika.\nDesco\u00f1\u00e9cese a s\u00faa orixe exacta, pero en xeral ac\u00e9ptase que Laika era unha mestiza de razas husky e terrier, e a NASA ref\u00edrese a ela coma \"parte samoiedo, parte terrier.\" Unha revista rusa describiu o seu comportamento coma aprac\u00edbel, engadindo que non se pelexaba con outros cans, e Vladimir Iazdovskii, quen lideraba o programa de probas con cans, escribiu nunha posterior publicaci\u00f3n que \"\u201cLaika era tranquila e encantadora\u201d\".\nTanto a Uni\u00f3n Sovi\u00e9tica coma os Estados Unidos xa fixeran lanzamentos anteriormente con animais en voos sub-orbitais. Os sovi\u00e9ticos seleccionaron e adestraron a tres cans para o voo do Sputnik 2: Albina, Mushka e Laika, que foron adestrados polos cient\u00edficos Vladimir Iazdovskii e Oleg Gazenko.\nPara que os cans se adaptasen ao reducido tama\u00f1o da cabina do Sputnik 2, foron metidos en gaiolas progresivamente m\u00e1is pequenas durante un per\u00edodo de 20 d\u00edas. Este proceso causoulles aos cans problemas para ouri\u00f1ar, defecar e unha deterioraci\u00f3n xeral na s\u00faa condici\u00f3n f\u00edsica. Os tres cans foron sometidos a m\u00e1quinas centrifugadoras que simulaban a aceleraci\u00f3n do lanzamento dun foguete, e a m\u00e1quinas que simulaban os ru\u00eddos da nave. Estas probas provocaban un aumento do seu pulso ao dobre do normal e un incremento da s\u00faa presi\u00f3n sangu\u00ednea de 30\u201365 Torr. Tam\u00e9n se lles adestrou para comer un xel especial de alta nutritividade, que ser\u00eda a s\u00faa comida unha vez no espazo.\nAntes do lanzamento do Sputnik 2, Iazdovskii levou a Laika \u00e1 s\u00faa casa para que xogase cos seus fillos. Nun libro posterior escribiu sobre isto: \"Quer\u00eda facer algo bonito por ela, qued\u00e1balle moi pouco tempo de vida.\"\nMisi\u00f3n.\nPreparativos previos.\nVladimir Iazdovskii tomou a decisi\u00f3n definitiva da selecci\u00f3n dos cans e a asignaci\u00f3n dos seus roles. Laika ser\u00eda a \"cadela de voo\", nunha misi\u00f3n sen retorno cara o espazo. Albina, que xa voara en d\u00faas ocasi\u00f3ns a grande altitude en foguetes de proba, ser\u00eda a substituta de Laika. O terceiro can, Mushka, quedou coma \"suxeito de control\" en terra, realizando con el probas da instrumentaci\u00f3n e o equipo de soporte vital.\nPor mor do reducido tama\u00f1o da pista de aterraxe de destino en Tiuratam, os cans e os enxe\u00f1eiros tiveron que voar primeiro nun avi\u00f3n modelo Tu-104 ata Tashkent, onde tomaron outro avi\u00f3n distinto, un Il-14, que os levou ata Tiuratam. Ao chegar continuou o adestramento dos cans, que foron metidos na c\u00e1psula para que se familiarizasen co sistema de alimentaci\u00f3n.\nSegundo un documento da NASA, Laika foi introducida na c\u00e1psula do sat\u00e9lite o 31 de outubro de 1957, tres d\u00edas antes do comezo da misi\u00f3n, onde permaneceu vixiada por dous asistentes da misi\u00f3n que mantiveron a c\u00e1psula conectada a un quentador por mor das baixas temperaturas do sitio. O 3 de novembro, xusto antes do lanzamento en Baikonur, os asistentes aplic\u00e1ronlle unha soluci\u00f3n de etanol e peite\u00e1rona, ao tempo que lle pintaron con iodo as zonas onde levar\u00eda os sensores de control das s\u00faas funci\u00f3ns corporais.\nEvgenii Shabarov, un dos t\u00e9cnicos que prepararon a c\u00e1psula antes do lanzamento final, afirmou que \"tras colocar a Laika no contedor e antes de pechar a comporta, d\u00e9moslle un bico e desex\u00e1moslle unha boa viaxe, sabendo que non sobrevivir\u00eda ao voo.\" \nLanzamento.\nA hora exacta do lanzamento var\u00eda segundo a fonte, indic\u00e1ndose que tivo lugar \u00e1s 05:30:42 ou \u00e1s 07:22 GMT+3. No momento de aceleraci\u00f3n m\u00e1xima, a respiraci\u00f3n de Laika aumentou a un ritmo entre tres e catro veces superior ao previo do lanzamento. Os sensores tam\u00e9n indicaron un aumento no seu ritmo card\u00edaco dende as 103 pulsaci\u00f3ns/minuto antes do lanzamento ata as 240 pulsaci\u00f3ns/minuto nos primeiros momentos de aceleraci\u00f3n.\nTras po\u00f1erse en \u00f3rbita, a c\u00e1psula do Sputnik 2 foi expulsada con \u00e9xito, ag\u00e1s unha das partes (o \"bloque A\") que non se separou segundo estaba no plan. Isto causou que o sistema de control de temperatura non funcionase correctamente, e unha parte do illamento t\u00e9rmico soltouse facendo que a temperatura da cabina aumentase ata os . Tres horas despois de acadar a ingravidade, o pulso de Laika baixou de novo ata as 102 pulsaci\u00f3ns/minuto, e a telemetr\u00eda indicou que semellaba nerviosa mais estaba a comer a s\u00faa comida. Os sinais de vida de Laika recollidos pola instrumentaci\u00f3n dende a nave espacial cesaron cando o voo levaba entre cinco e sete horas de duraci\u00f3n.\nO plan dos cient\u00edficos sovi\u00e9ticos era practicarlle a eutanasia a Laika, para o que engadiran un veleno \u00e1 comida que levaba na nave. Durante moitos anos, os informes da Uni\u00f3n Sovi\u00e9tica foron conflitivos na aclaraci\u00f3n da s\u00faa morte, indicando como causas a asfixia, un fallo nas bater\u00edas do soporte vital e a propia eutanasia por envelenamento. En 1999, varias fontes rusas indicaron que Laika falecera ao cuarto d\u00eda por mor dun sobrequecemento da cabina. En outubro de 2002, Dmitrii Malashenkov, un dos cient\u00edficos responsables da misi\u00f3n do Sputnik 2, revelou que Laika falecera na cuarta fase do voo debido ao sobrequencemento. Segundo un informe que presentou no \"World Space Congress\" da IAF en Houston: \"Resultou que era practicamente imposible crear un sistema de control de temperatura fiable con tantas limitaci\u00f3ns de tempo.\"\nO 14 de abril de 1958, tras completar 2570 \u00f3rbitas, o Sputnik 2 e os restos de Laika desintegr\u00e1ronse durante a reentrada \u00e1 Terra.\nLegado.\nControversia.\nA carreira espacial entre a Uni\u00f3n Sovi\u00e9tica e os Estados Unidos eclipsou as connotaci\u00f3ns \u00e9ticas desta proba, que non foron tratadas a fondo ata un tempo despois da mesma. Os xornais da \u00e9poca centr\u00e1ronse nos aspectos pol\u00edticos, deixando \u00e1 marxe as cuesti\u00f3ns da sa\u00fade e o non retorno de Laika.\nO dese\u00f1o do Sputnik 2 non contemplaba a recuperaci\u00f3n da nave ou de Laika, polo que tras un tempo a misi\u00f3n suscitou un debate a nivel mundial sobre a crueldade contra os animais e as probas con animais en xeral para o avance da ciencia. No Reino Unido varias asociaci\u00f3ns a prol dos dereitos dos animais realizaron eventos de concienciaci\u00f3n social e chamaron \u00e1 protesta fronte as embaixadas da Uni\u00f3n Sovi\u00e9tica. En Nova York tam\u00e9n houbo protestas fronte a sede das Naci\u00f3ns Unidas xa que alg\u00fans laboratorios estadounidenses ofreceran certa axuda aos cient\u00edficos sovi\u00e9ticos para o experimento.\nNa propia Uni\u00f3n Sovi\u00e9tica a controversia foi moito menor, sen que os medios ou a opini\u00f3n p\u00fablica cuestionasen publicamente durante anos a decisi\u00f3n de enviar un can ao espazo. En 1998 tralo colapso do r\u00e9xime sovi\u00e9tico, Oleg Gazenko, un dos cient\u00edficos responsables da misi\u00f3n do Sputnik 2, expresou publicamente o seu arrepentimento por permitir a morte de Laika:\nNoutros pa\u00edses do Pacto de Varsovia as cr\u00edticas ao programa espacial sovi\u00e9tico foron escasas debido \u00e1 censura pol\u00edtica, mais houbo casos notables nalg\u00fans c\u00edrculos cient\u00edficos en Polonia. O xornal cient\u00edfico \"Kto, Kiedy, Dlaczego\", publicado en 1958, discut\u00eda nun artigo a misi\u00f3n do Sputnik 2, no que Krzysztof Boru\u0144 describiu que non recuperar e retornar a Laika viva de volta \u00e1 Terra fora \"lamentable\" e \"indubidablemente unha gran perda para a ciencia\".\nAs misi\u00f3ns espaciais con cans posteriores \u00e1 de Laika foron dese\u00f1adas para ser recuperadas. Por\u00e9n, outros catro cans faleceron en misi\u00f3ns posteriores da Uni\u00f3n Sovi\u00e9tica. Bars e Lisichka morreron cando o foguete R-7 explotou \u00f3 pouco do seu lanzamento o 28 de xullo de 1960, mentres que Pchyolka e Mushka faleceron cando o Korabl-Sputnik 3 foi destru\u00eddo a prop\u00f3sito mediante unha carga explosiva para previr que outros pa\u00edses inspeccionasen a c\u00e1psula tras un desv\u00edo desta da traxectoria prevista de reentrada o 1 de decembro de 1960.\nNa cultura popular.\nEn varios pa\u00edses cre\u00e1ronse selos de correo coa imaxe de Laika conmemorando a s\u00faa misi\u00f3n. Tam\u00e9n existiron marcas de chocolates e cigarros nomeadas na s\u00faa memoria, e poden atoparse outros diversos obxectos relacionados con Laika en varias colecci\u00f3ns privadas. Laika serviu de inspiraci\u00f3n para diversos escritores, artistas de banda dese\u00f1ada e animaci\u00f3n e cineastas, as\u00ed como para moitos grupos musicais que compuxeron canci\u00f3ns sobre ela ou directamente adoptaron o seu nome.\nO 9 de marzo de 2005, unha secci\u00f3n de terreo no planeta Marte foi chamada \"Laika\" de forma non oficial polos controladores da misi\u00f3n do \"Mars Exploration Rover\". O lugar sit\u00faase pr\u00f3ximo ao cr\u00e1ter \"Vostok\" na rexi\u00f3n Meridiani Planum.\nHomenaxe.\nEn 1997 inaugurouse na Cidade das Estrelas unha placa en homenaxe aos cosmonautas falecidos en misi\u00f3ns espaciais. Laika est\u00e1 representada nun lateral da placa, amos\u00e1ndose entre as pernas dun dos astronautas representados.\nO 11 de abril de 2008 inaugurouse un monumento na honra de Laika no centro de Moscova, situado nunha alameda preto do Instituto de Medicina Militar, onde tiveran lugar as probas en terra. A figura de bronce, de dous metros de altura, representa un dos segmentos dun foguete espacial, transform\u00e1ndose na parte superior nunha man humana sobre a que se sit\u00faa a efixie de Laika."}
{"id": "20177", "revid": "23204", "url": "https://gl.wikipedia.org/wiki?curid=20177", "title": "Plinio o Vello", "text": "Caio Plinio Segundo (en lat\u00edn: \"Gaius Plinius Secundus\"), co\u00f1ecido como \"Plinio o Vello\", naceu en Como no ano 23 e morreu na actual Catellmare de Stabia no ano 79, v\u00edtima da s\u00faa curiosidade cient\u00edfica ao ir observar a erupci\u00f3n do volc\u00e1n Vesuvio, que sepultou as cidades de Pompeia e Herculano.\nTraxectoria.\nTras estudar en Roma, comezou a s\u00faa carreira militar na Xermania, durante doce anos, onde chegou a ser comandante da cabalar\u00eda das lexi\u00f3ns romanas. No ano 57 volveu a Roma nos tempos do emperador Ner\u00f3n, para dedicarse ao estudo e \u00e1s letras. Desempe\u00f1ou diversos cargos nos tempos do emperador Vespasiano, que o nomeou entre outros como Almirante. Escribiu diversos tratados de cabalar\u00eda, unha Historia de Roma e varias cr\u00f3nicas hist\u00f3ricas, hoxe perdidas. S\u00f3 se conserva a s\u00faa \"Naturalis Historia\", rematada no ano 77, e que abrangue 37 libros, dedicados ao emperador Tito. Constit\u00fae un aut\u00e9ntico tratado enciclop\u00e9dico da Antig\u00fcidade, xa que escribiu sobre Cosmolox\u00eda e Astronom\u00eda (1 libro), Xeograf\u00eda e Historia (4 libros), Zoolox\u00eda (5), Bot\u00e1nica e Agricultura (8), Medicina (13), Xeolox\u00eda, Mineralox\u00eda, Metalurxia e Arte (5).\nNo libro \"Historia Natural\" mestura un gran n\u00famero de relatos e feitos \u00fatiles con conceptos fant\u00e1sticos e contos de viaxeiros. Foi un dos textos m\u00e1is lidos at\u00e9 a Idade Media, cunha grande influencia no bestiario desas \u00e9pocas."}
{"id": "20178", "revid": "1131", "url": "https://gl.wikipedia.org/wiki?curid=20178", "title": "Plinio", "text": "O nome de Plinio pode referirse a:"}
{"id": "20179", "revid": "98629", "url": "https://gl.wikipedia.org/wiki?curid=20179", "title": "Sputnik 2", "text": "O Sputnik 2 foi a segunda nave espacial posta en \u00f3rbita \u00f3 redor da Terra, \u00e1s 19:12h do 3 de novembro de 1957, sendo a primeira nave en \u00f3rbita en transportar un ser vivo. Era unha c\u00e1psula c\u00f3nica de 4 metros de alto cunha base de 2 metros de di\u00e1metro. Conti\u00f1a varios compartimentos destinados a aloxar transmisores de radio, un sistema de telemetr\u00eda, unha unidade program\u00e1bel, un sistema de control de rexeneraci\u00f3n e temperatura en cabina e instrumental cient\u00edfico. Nunha cabina selada e separada do resto viaxaba a cadela Laika.\nOs datos biol\u00f3xicos e de enxe\u00f1er\u00eda transmit\u00edanse mediante o sistema telem\u00e9trico Tral_D, que pod\u00eda enviar datos \u00e1 Terra durante 15 minutos por cada \u00f3rbita. A bordo hab\u00eda dous espectr\u00f3metros destinados a medir a radiaci\u00f3n solar (emisi\u00f3ns ultravioleta, raios X) e raios c\u00f3smicos). O Sputnik 2 non levaba c\u00e1mara de televisi\u00f3n.\nPerfil da misi\u00f3n.\nO Sputnik 2, mediante un R-7 ICMB practicamente similar \u00f3 empregado para o Sputnik 1, foi posto nunha \u00f3rbita a 212 x 1660\u00a0km cun per\u00edodo de 103,7 minutos. Tras acadar a s\u00faa \u00f3rbita, o nariz do cono foi expulsado, pero o n\u00facleo do bloque A non se separou como estaba previsto. Isto inhibiu o funcionamento do sistema de control de temperatura. Ademais, algunhas das placas termoillantes se desprenderon, co que a temperatura interior alcanzou os 40\u00a0\u00b0C. Crese que Laika s\u00f3 sobreviviu unhas poucas horas, en troques dos dez d\u00edas previstos inicialmente, a causa da calor. A \u00f3rbita do Sputnik 2 decaeu e reingresou \u00e1 atmosfera o 14 de abril de 1958, tras 162 d\u00edas en \u00f3rbita."}
{"id": "20183", "revid": "82922", "url": "https://gl.wikipedia.org/wiki?curid=20183", "title": "Afonso I de Asturias", "text": "Afonso I, tam\u00e9n co\u00f1ecido como Afonso I de Cangas, nado no 739 e finado no 757, foi segundo as Cr\u00f3nicas Afonsinas un \"princeps\" (se\u00f1or territorial) da Cordilleira Cant\u00e1brica que viviu na Galicia altomedieval a comezos do s\u00e9culo VIII. \nDiversos autores do romanticismo espa\u00f1ol de mediados do s\u00e9culo XIX asign\u00e1ronlle o recorrente t\u00edtulo de \"rey de Asturias\" \u2014que motivou pois engadirlle \"de Asturias\"\u2014, as\u00ed como o alcume de \"o Cat\u00f3lico\", denominaci\u00f3n que a\u00ednda hoxe ten gran vixencia, pero que as cr\u00f3nicas medievais xamais chegaron a atribu\u00edrlle. Por\u00e9n, as cr\u00f3nicas \u00e1rabes denom\u00ednano rei de Galicia (\"Adhfunsh, malik\" \"Jilliquiyya\"). \nTraxectoria.\nToda a documentaci\u00f3n que alude \u00e1 s\u00faa persoa foi redactada 150 anos despois do seu falecemento, a finais do s\u00e9culo IX e inserida nas neogoticistas cr\u00f3nicas afonsinas, polo que a verdade sobre a s\u00faa vida e feitos, incluso a existencia da s\u00faa persoa debe tomarse coa debida prudencia hist\u00f3rica e cient\u00edfica.\nAs propias fontes son confusas e mesmo contraditorias, as\u00ed para o versi\u00f3n \"Rotense\" da Cr\u00f3nica de Afonso III, Afonso \"foi elixido como rei por todo o pobo\", mentres a Sebastianense sost\u00e9n que non existiu tal elecci\u00f3n, e que Afonso xa era fillo do duque visigodo, Pedro, descendente da li\u00f1axe dos reis Leovixildo e Recaredo, unha visi\u00f3n esta que amosa o grao de deformaci\u00f3n ideol\u00f3xica das cr\u00f3nicas e a intencionalidade no feito que querer facer entroncar aos reis ovetenses coa antiga realeza visigoda. Na cr\u00f3nica Albeldense s\u00f3 menciona que era fillo de Pedro, duque de Cantabria.\nHai opini\u00f3ns encontradas sobre a natureza da actividade guerreira deste rei. De calquera xeito, o seu labor veuse favorecido pola confusa situaci\u00f3n da Espa\u00f1a musulm\u00e1 daquela \u00e9poca, xa que debido \u00e1 fame do 750, os b\u00e9rberes e a s\u00faa rebeli\u00f3n determinaron o seu \u00e9xodo cara o Magreb. Galiza puido separarse sen dificultade do resto dos territorios do islam e ofreecer ao rei \u00e1stur a s\u00faa anexi\u00f3n \u00e1 Coroa. Por outra banda, a medida que os b\u00e9rberes \u00edan evacuando os territorios que ocuparan algunhas xeraci\u00f3ns, Afonso I, que os hostilizaba con guerrillas, puido deixar as monta\u00f1as \u00e1stures cara as chairas leonesas.\nTomou Astorga, e despois continuou avanzando cara o norte de Portugal, a vertente meridional da cordilleira C\u00e1ntabrica, a Bardulia (antigo nome de Castela a Vella) e os territorios de \u00c1raba, A Bureba, e A Rioxa. Quizais se establecese na rexi\u00f3n comprendida entre o val do r\u00edo Douro e os macizos monta\u00f1osos da Espa\u00f1a central. Entre as diferentes prazas que foron caendo paseni\u00f1amente nas s\u00faas mans, as cr\u00f3nicas cristri\u00e1s da \u00e9poca mentan: Lugo, Tui, Porto, Braga, Viseu, Astorga, Le\u00f3n, Amaia, Zamora, Simancas, Osma, Salamanca, \u00c1vila, Segovia e Sep\u00falveda. Nese momento, o gobernador \u00e1rabe de C\u00f3rdoba estaba demasiado ocupado nas loitas internas para se opor ao avance dos cristi\u00e1ns, nin enviar colonias andaluzas que substitu\u00edsen os b\u00e9rberes emigrados cara ao norte de \u00c1frica.\nTampouco Afonso I dispo\u00f1\u00eda de forzas bastantes para se ocupar efectivamente das terras conquistadas e despoboadas, e que quedaron baleiras durante d\u00e9cadas, xa que entre a li\u00f1a de prazas fortes cristi\u00e1s e a fronteira musulm\u00e1 haber\u00eda unha verdadeira \"terra de ningu\u00e9n\", que foi definida como unha terra de correr\u00edas, onde se desenvolven combates de detenci\u00f3n. Son a orixe das \"Marcas\", que daran continuamente que falar na historia pol\u00edtica da Pen\u00ednsula.\nCo achego de Ab al-Rahman I ao califato de C\u00f3rdoba a li\u00f1a fronteiriza percorr\u00eda o curso do r\u00edo Douro, dende a s\u00faa desembocadura ata Osma,e logo corr\u00eda cara o norte ata Vasconia. Un ano despois, morre Afonso I, deixando o seu trono nas mans do seu fillo, Froila I."}
{"id": "20184", "revid": "2793", "url": "https://gl.wikipedia.org/wiki?curid=20184", "title": "Ramiro I de Asturias", "text": ""}
{"id": "20185", "revid": "2793", "url": "https://gl.wikipedia.org/wiki?curid=20185", "title": "Afonso II de Asturias", "text": ""}
{"id": "20186", "revid": "5726858", "url": "https://gl.wikipedia.org/wiki?curid=20186", "title": "Salto, Vimianzo", "text": "Santa Mar\u00eda de Salto \u00e9 unha parroquia do concello de Vimianzo, provincia da Coru\u00f1a, arciprestado de Soneira e arquidiocese de Santiago de Compostela. Segundo o IGE en 2018 ti\u00f1a 482 habitantes (244 mulleres e 238 homes), distribu\u00eddos en 12 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 671 habitantes.\nSituaci\u00f3n xeogr\u00e1fica.\nEst\u00e1 delimitada por Treos, Tines, Bamiro, Vimianzo e Calo e polo concello de Laxe, distando 3,2\u00a0km da capital do concello e sumando 840 habitantes en total. Div\u00eddese nos n\u00facleos do Careixo, Castro, Castromil, A Costa, A Lagoa, O Mosquet\u00edn, Reboredo, Reparada, Salto, Santa Irena, Se\u00f1or\u00e1ns e Torelo.\nEnclaves naturais.\nCabe destacar o monte de San Bartolomeu, con 407 m de altitude e o paso dos r\u00edos Castro e Grande do Porto.\nHistoria.\nTomando como referencia os restos do poboado galaico de Castro e m\u00e1moas en Reparada, p\u00f3dese asegurar que o poboamento das terras que conforman actualmente esta parroquia, -ao igual que as s\u00faas veci\u00f1as lindantes- rem\u00f3ntanse polo menos ao 2000 a.C.\nPero \u00e9 despois da chegada do novo imperio cando se comeza unha organizaci\u00f3n e estrutura s\u00f3lidas, tendo o seu enclave hist\u00f3rico m\u00e1is importante na igrexa parroquial. Comezando coma unha nave sinxela e co t\u00edpico arco de medio punto rom\u00e1nico, foi evolucionando sen alterar ning\u00fan dos seus elementos orixinais. Por exemplo, a b\u00f3veda da sancrist\u00eda e os capiteis das columnas son tipicamente renacentistas, as\u00ed coma as diferentes imaxes de Mar\u00eda Magdalena e Cristo mentres que a b\u00f3veda da capela maior responde a un estilo g\u00f3tico. No 1789 foron engadidos dous retablos m\u00e1is obra de Francisco Agud\u00edn, de estilo neocl\u00e1sico e outros vestixios coma a Virxe do Rosario, de li\u00f1as barrocas. O derradeiro cambio produciuse no 1956, sendo definitivamente unha igrexa de cruz latina.\nSendo a igrexa a clave da cultura desta parroquia, o eixe da econom\u00eda corresp\u00f3ndelle \u00f3s bat\u00e1ns do Mosquet\u00edn, documentados desde o catastro de Ensenada (1753). Estes mu\u00ed\u00f1os sit\u00faanse \u00e1 esquerda do r\u00edo Grande e suman en total sete m\u00e1is tres bat\u00e1ns. Rec\u00f3llense en dous edificios sobre o r\u00edo, sendo os mu\u00ed\u00f1os destinados \u00e1 malla da fari\u00f1a e os bat\u00e1ns para o li\u00f1o e la. Durante s\u00e9culos constitu\u00edu unha importante industria e os seus servizos eran demandados m\u00e1is al\u00f3 dos l\u00edmites naturais de Soneira. Actualmente est\u00e1n sendo rehabilitados pola Deputaci\u00f3n da Coru\u00f1a co obxectivo de transformalos nun museo.\nErmidas.\nAdemais da igrexa principal existen numerosas ermidas distribu\u00eddas pola parroquia destacando a de San Bartolomeu no cumio deste monte e as da Virxe Peregrina, Santa Eirena e Santo Antonio."}
{"id": "20189", "revid": "8354", "url": "https://gl.wikipedia.org/wiki?curid=20189", "title": "Joan Francesc Mira", "text": "Joan Francesc Mira i Caster\u00e0, nado en Valencia en 1939, \u00e9 un escritor, antrop\u00f3logo e soci\u00f3logo valenciano.\nTraxectoria.\nEstudou filosof\u00eda en Roma e Valencia, obteu praza de catedr\u00e1tico de grego de instituto en 1965, residiu en Francia e colaborou no Laboratoire d'Anthropologie Sociale da Sorbona, foi profesor da Universidade de Princeton (1978-1979) e a s\u00faa volta a Valencia dirixiu o Institut Valenci\u00e0 de Sociologia i Antropologia Social (1980-1984), en 1982 fundou o Museu d'Etnologia de Val\u00e8ncia. Foi profesor da Universidade Jaume I de Castell\u00f3n (1991-2005) e presidente da Acci\u00f3 Cultural del Pa\u00eds Valenci\u00e0 (1992-1999), politicamente \u00e9 militante do Bloc Nacionalista Valenci\u00e0.\nAutor de libros de ensaio e sobre a situaci\u00f3n do do nacionalismo valenciano e do valenciano, como novelista \"El bou de foc\" foi clave polo que significiou na recuperaci\u00f3n da novela valenciana e ruptura coa narrativa tradicional valenciana."}
{"id": "20190", "revid": "23204", "url": "https://gl.wikipedia.org/wiki?curid=20190", "title": "Karl Bartsch", "text": "Karl Friedrich Bartsch, nado en Sprottau en 1832 e finado en Heidelberg en 1888, foi un fil\u00f3logo alem\u00e1n.\nTraxectoria.\nLogo de rematar os seus estudos na Universidade de Breslau instalouse en Berl\u00edn, disc\u00edpulo de Wilhelm Grimm viaxa a Francia e Inglaterra para estudar manuscritos en occitano. Foi conservador do Museo Xerm\u00e1nico de Nuremberg (1855), profesor de filolox\u00eda na Universidade de Rostock (1858) e Heidelberg (1871).\nTraduciu \"A Divina Comedia\" ao alem\u00e1n, fixo unha edici\u00f3n cr\u00edtica dos Nibelungenlied e escribiu entre outras obras \"Denkm\u00e4ler der provenzalischen Litteratur\" (1856), \"Chrestomathie de l'ancien fran\u00e7ais\" (1866) e \"Grundriss zur Geschichte der provenzalischen Literatur\" (Bases para a historia da literatura provenzal) (1872)."}
{"id": "20191", "revid": "1987", "url": "https://gl.wikipedia.org/wiki?curid=20191", "title": "Sandrexo, Treos, Vimianzo", "text": "Sandrexo \u00e9 unha aldea da parroquia de Treos, no concello coru\u00f1\u00e9s de Vimianzo. Ti\u00f1a 18 habitantes no ano 2018 segundo datos do Instituto Nacional de Estad\u00edstica dos cales eran 9 homes e 9 mulleres.\nDista 9,3\u00a0km da capital do municipio, tendo coma veci\u00f1a m\u00e1is achegada (menos de 1\u00a0km) \u00e1 parroquia de Tines, do mesmo municipio."}
{"id": "20192", "revid": "5726869", "url": "https://gl.wikipedia.org/wiki?curid=20192", "title": "Treos, Treos, Vimianzo", "text": "Treos \u00e9 unha aldea da parroquia hom\u00f3nima en Vimianzo, A Coru\u00f1a. Ti\u00f1a 45 habitantes no ano 2019 segundo datos do Instituto Nacional de Estad\u00edstica dos cales eran 19 homes e 26 mulleres.\nDista 7,5\u00a0km da capital do concello."}
{"id": "20193", "revid": "23204", "url": "https://gl.wikipedia.org/wiki?curid=20193", "title": "1507", "text": "Outros.\nHistoria ano a ano"}
{"id": "20194", "revid": "98629", "url": "https://gl.wikipedia.org/wiki?curid=20194", "title": "1506", "text": "Outros.\nHistoria ano a ano"}
{"id": "20195", "revid": "56817", "url": "https://gl.wikipedia.org/wiki?curid=20195", "title": "1505", "text": "Nacementos.\n15 de setembro, Mar\u00eda, 5\u00aa filla de Xoana a Tola e Filipe o Fermoso, en Bruxelas.\nOutros.\nHistoria ano a ano"}
{"id": "20196", "revid": "56817", "url": "https://gl.wikipedia.org/wiki?curid=20196", "title": "Aliados", "text": ""}
{"id": "20197", "revid": "23204", "url": "https://gl.wikipedia.org/wiki?curid=20197", "title": "Aliados da primeira guerra mundial", "text": "Os Aliados foron o conxunto de pa\u00edses que loitaron contra as Potencias Centrais durante a primeira guerra mundial. Francia, Rusia e Breta\u00f1a entraron na primeira guerra mundial en 1914, como resultado da Tripla Entente. Os demais pa\u00edses un\u00edronse \u00f3s aliados \u00f3 longo da guerra.\nOutros Aliados.\nNoruega \u00e9 xeralmente chamada \"O Aliado Neutral\". A\u00ednda que teoricamente foi un pais neutral, a presi\u00f3n brit\u00e1nica e o sentimento anti-xermano da poboaci\u00f3n forzou \u00f3 goberno a favorecer enormemente \u00f3s brit\u00e1nicos principalmente con enormes subministraci\u00f3ns de peixes.)"}
{"id": "20199", "revid": "56817", "url": "https://gl.wikipedia.org/wiki?curid=20199", "title": "1503", "text": "Outros.\nHistoria ano a ano"}
{"id": "20200", "revid": "23204", "url": "https://gl.wikipedia.org/wiki?curid=20200", "title": "Vilafranca do Bierzo", "text": "Vilafranca do Bierzo (en espa\u00f1ol e oficialmente Villafranca del Bierzo) \u00e9 un concello de Castela e Le\u00f3n, antiga capital do Bierzo (s.XIX). Est\u00e1 situada no noroeste da provincia de Le\u00f3n e foi declarada Conxunto Hist\u00f3rico-Art\u00edstico en 1965.\nPor Vilafranca pasa o Cami\u00f1o de Santiago, e constit\u00faese como fin de etapa e como meta en casos excepcionais, pois na igrexa da vila dedicada ao Ap\u00f3stolo, p\u00f3dese ga\u00f1ar o xubileu cando concorran circunstancias que impidan ao peregrino proseguir deica Compostela. \u00c9 un dos 47 concellos galegofalantes da Galicia estremeira.\nA vila est\u00e1 a unha altitude de 505 metros e nela confl\u00faen os r\u00edos Burbia e Valcarce.\nPoboaci\u00f3n.\nEn 2020 ti\u00f1a 2.855 habitantes, o que sup\u00f3n un descenso con respecto a 2010, cando ti\u00f1a 3.516. En 2000 conta con 3.807 habitantes. A distribuci\u00f3n por sexo \u00e9 de 51,6% de mulleres e 48,4% homes.\nHistoria.\nCreouse o Se\u00f1or\u00edo de Vilafranca no s\u00e9culo XII.\nNo s\u00e9culo XV estabeleceuse o marquesado de \u00c1lvarez de Toledo y Osorio.\nO 27 de xaneiro de 1822 creouse a provincia de Vilafranca do Bierzo, coa vila hom\u00f3nima como capital. Esta entidade administrativa mant\u00edvose at\u00e9 o 1 de outubro de 1823.\nNa vila naceu o erudito Frei Mart\u00edn Sarmiento, primeiro estudoso da lingua galega, o 9 de marzo de 1695. Tam\u00e9n naceu aqu\u00ed Enrique Gil y Carrasco o 15 de xullo de 1815, escritor rom\u00e1ntico, autor de \"El Se\u00f1or de Bembibre\" e membro da Sociedade de Teatro que desde o seu bicentenario leva o seu nome. Os seus restos repousan na igrexa de San Francisco, tras seren localizados en Berl\u00edn, onde morrera en 1846, e repatriados en 1987.\nFestas e feiras.\nFestas patronais.\nFestas do Cristo o 14 de setembro."}
{"id": "20201", "revid": "89787", "url": "https://gl.wikipedia.org/wiki?curid=20201", "title": "Rafael Moneo", "text": "Jos\u00e9 Rafael Moneo Vall\u00e9s, nado en Tudela o 9 de maio de 1937, \u00e9 un arquitecto navarro. Foi mestre de arquitectura en diversos lugares do mundo. Ga\u00f1ou o Premio Pritzker no ano 1996 e o Premio Pr\u00edncipe de Asturias das Artes en 2012."}
{"id": "20202", "revid": "23204", "url": "https://gl.wikipedia.org/wiki?curid=20202", "title": "1501", "text": "Outros.\nHistoria ano a ano"}
{"id": "20203", "revid": "56817", "url": "https://gl.wikipedia.org/wiki?curid=20203", "title": "1499", "text": "Outros.\nHistoria ano a ano"}
{"id": "20204", "revid": "15490", "url": "https://gl.wikipedia.org/wiki?curid=20204", "title": "Carlomagno", "text": "Carlomagno, ou Carlos, o Grande, ou mesmo Carlos I nas listaxes reais de Francia e Alema\u00f1a, nado o 2 de abril do 747 e finado o 28 de xaneiro do ano 814, foi sucesivamente rei dos francos (de 771 a 814), rei dos longobardos (a partir de 774), e tam\u00e9n o primeiro emperador do Sacro Imperio Romano (coroado o 25 de decembro do ano 800), restaurando as\u00ed o antigo Imperio Romano de Occidente.\nTraxectoria.\nDevanceiros.\nCarlomagno foi o fillo m\u00e1is vello de Pipino o Breve (714\u00a0\u2013\u00a024 setembro\u00a0768), primeiro rei carolinxio dos francos (rei desde o 751), e de Berta de Laon, filla de Cariberto de Laon. Moitos historiadores consideran que Carlomagno era fillo ilex\u00edtimo porque naceu antes de que seus pais contraesen un matrimonio canonicamente v\u00e1lido, a\u00ednda que outros afirman que isto \u00e9 discutible\nPrimeiros anos.\nA data e o lugar de nacemento de Carlomagno son desco\u00f1ecidos. As\u00ed o explica o seu bi\u00f3grafo Eginard na \"Vita Karoli Magni\":\nAt\u00e9 mediados do s\u00e9culo XX, consider\u00e1base que Carlomagno nacera o 2 de abril do 742, mais varias raz\u00f3ns levaron a reconsiderar a veracidade da data tradicional. En primeiro lugar, o ano de 742 foi calculado a partir da idade que lle era atribu\u00edda na altura da s\u00faa morte, e non a partir directamente de documentos hist\u00f3ricos. En segundo lugar, 742 precede o casamento dos seus pais (en 744) \u2013 e non hai ningunha referencia a que Carlomagno fose fillo ilex\u00edtimo, o que, ademais, imposibilitar\u00eda que este fose designado o seu herdeiro. Nos \"Annales Petarienses\" ind\u00edcase que o seu nacemento acontecer\u00eda o 2 de abril de 747 \u2013 d\u00eda de Pascua, nese ano. Como o nacemento dun emperador, na Pascua, provocar\u00eda, sen d\u00fabida, comentarios dos cronistas da \u00e9poca \u2013 e como eses comentarios non existen en lado ning\u00fan, sosp\u00e9itase que a atribuci\u00f3n sexa unha ficci\u00f3n piadosa, coa \u00fanica intenci\u00f3n de honrar o emperador. Outros historiadores, ponderando as fontes hist\u00f3ricas, suxiren que o seu nacemento ocurrir\u00eda un ano m\u00e1is tarde, en 748. Actualmente non \u00e9 pos\u00edbel, por tanto, indicar con precisi\u00f3n a data de nacemento de Carlomagno. Os mellores historiadores incl\u00faen, certamente, o 2 de abril de 747, despois, o 15 de abril de 747 ou, talvez, o 2 de abril de 748.\nCanto ao lugar de nacemento, os historiadores barallan como lugares m\u00e1is prob\u00e1beis Aquisgr\u00e1n e Herstal, preto de Liexa. Ambos lugares est\u00e1n preto da rexi\u00f3n onde se orixinaron as dinast\u00edas merovinxia e carolinxia.\nNada se sabe tampouco da s\u00faa infancia. Os documentos existentes sinalan que tivo un irm\u00e1n,Carlom\u00e1n, e unha irm\u00e1, Gisela, que chegaron \u00e1 idade adulta; tres irm\u00e1ns que non pasaron da infancia: Pipino, Rotaida e Adelaida; e outras d\u00faas irm\u00e1s das que non se co\u00f1ecen os nomes.\nMorte do irm\u00e1n e conquista de Saxonia.\nCoa morte do seu pai Pipino o Breve, o reino foi dividido entre Carlomagno e o seu irm\u00e1n Carlom\u00e1n (que gobernou a Austrasia).\nCarlom\u00e1n morreu o 4 de decembro de 771, deixando a Carlomagno como l\u00edder dun reino franco reunificado. Carlomagno estivo envolvido constantemente en batallas durante o seu reinado.\nConquistou a Saxonia no s\u00e9culo VIII, un obxectivo que foi o so\u00f1o inalcanz\u00e1bel de Augusto. Foron necesarios m\u00e1is de dezaoito batallas para que Carlomagno conseguise esta vitoria definitiva. A primeira foi a toma de Eresburgo, \u00e1 que seguiu a corta da \u00e1rbore sacra dos sax\u00f3ns (Irminsul) Procedeu \u00e1 conversi\u00f3n forzada ao catolicismo dos pobos conquistados, masacrando os que se recusaban a converterse. No 782 perpetrouse a matanza de Verden der Aller, unha execuci\u00f3n en masa de campesi\u00f1os sax\u00f3ns rebeldes. A creaci\u00f3n das dioceses de Maguncia e Colonia sup\u00f3n un pulo organizado \u00e1 cristianizaci\u00f3n dos xermanos, a trav\u00e9s dunha rede de bispados sufrag\u00e1neos. Mediante a \"Lex saxonum\" busca unha s\u00edntese entre o dereito franco e os costumes sax\u00f3ns.\nConquista do reino longobardo.\nO rei Desiderio buscou neutralizar a influencia franca en Italia casando \u00e1 s\u00faa filla con Carlomagno. Pero este non deixou por iso de acudir \u00e1 petici\u00f3n de protecci\u00f3n do Papa Hadri\u00e1n I. Iniciou unha campa\u00f1a no norte de Italia que culminou na toma de Pavia. Desiderio renunciou ao seu trono que foi incorporado ao reino franco (774). Carlomagno procl\u00e1mase rei dos francos e longobardos e asume a defensa dos nacentes estados pontificios.\nGuerras contra os eslavos.\nNo leste, sucesivas vitorias fan tributarios a pobos eslavos como os wilzos, sorabos e checos. As\u00ed mesmo, suprime o ducado hereditario de Baviera. Tras os ataques dos avaros, emprende contra eles sucesivas campa\u00f1as que supo\u00f1en a destruci\u00f3n das s\u00faas fortalezas e o seu sometemento definitivo. A trav\u00e9s do arcebispado de Salzburgo, proc\u00e9dese \u00e1 evanxelizaci\u00f3n destes pobos.\nA marca hisp\u00e1nica.\nCarlomagno realizou unha importante campa\u00f1a al\u00e9n dos Pireneos que supuxo a toma de Pamplona e o sitio de Zaragoza. Consolidou unha fronteira fronte aos \u00e1rabes espa\u00f1ois que ser\u00eda a orixe do Condado de Barcelona e o Reino de Navarra en territorio vasc\u00f3n latinizado. Ao regreso, os vascos infrinxiron unha derrota ao ex\u00e9rcito franco na batalla de Roncesvales. Esta deu orixe \u00e1 Chanson de Rolando. Esta expansi\u00f3n pola Pen\u00ednsula Ib\u00e9rica tivo o seu eco no reco\u00f1ecemento por parte do Occidente cristi\u00e1n do illado reino galaico-\u00e1stur de Afonso II o Casto.\nCoroado emperador.\nEn 800, durante a misa de Nadal en Roma, o Papa Le\u00f3n III coroou a Carlos Magno como emperador, t\u00edtulo en desuso no occidente desde a abdicaci\u00f3n de R\u00f3mulo Aug\u00fastulo en 476 (aproveitando o feito de ent\u00f3n reinar no Oriente unha muller, a emperatriz Irene, o que era considerado un baleiro de poder significativo). A\u00ednda que o t\u00edtulo lle axudase a afirmar a s\u00faa independencia en relaci\u00f3n a Constantinopla, Carlomagno apenas o usou bastante m\u00e1is tarde, xa que receaba ficar dependente, por outro lado, do poder papal.\nMediante o Tratado de Aquisgr\u00e1n entre Carlomagno e o emperador de Bizancio Miguel I, aquel foi reco\u00f1ecido como emperador a cambio de reco\u00f1ecer o poder bizantino sobre Venecia e Dalmacia.\nMorte.\nDespois de pasar o outono de 813 de cacer\u00eda, volveu para Aquisgr\u00e1n o 1 de novembro. Conta Eginard que en xaneiro de 814, enfermou de pleures\u00eda e que o 21 entrou en coma, morrendo o 28. Carlos foi sepultado o mesmo d\u00eda da s\u00faa morte na catedral de Aquisgr\u00e1n, a pesar de que o tempo fr\u00edo e a natureza da s\u00faa enfermidade non impu\u00f1an apuro ning\u00fan ao seu enterro.\nFoi sucedido polo seu \u00fanico fillo var\u00f3n supervivente, Ludovico, quen fora chamado o ano anterior de Aquitania, onde era rei, \u00e1 corte de Carlomagno. Unha vez al\u00ed, coroouno coas s\u00faas propias mans como coemperador, para logo envialo de regreso para Aquitania. O seu imperio permaneceu intacto unha soa xeraci\u00f3n m\u00e1is; a historiograf\u00eda afirma que a divisi\u00f3n efectiva entre os fillos de Ludovico orixinou a formaci\u00f3n dos modernos estados de Francia e Alema\u00f1a.\nPol\u00edticas e logros.\nCarlomagno ampliou os reinos francos para convertelos no imperio franco que inclu\u00edu gran parte de Europa occidental e central. Durante o seu mandato, conquistou Italia e foi coroado Imperator Augustus por Le\u00f3n III o 25 de decembro de 800, feito que o converteu temporalmente en rival directo do emperador bizantino en Constantinopla.\nO seu goberno as\u00f3ciase co Rexurdimento carolinxio, un rexurdimento das artes, o sentimento relixioso, e a cultura grazas ao traballo da igrexa cat\u00f3lica.\nPor medio das s\u00faas conquistas exteriores e as reformas internas, contribu\u00edu a definir o que logo ser\u00eda a Europa occidental.\nOrganizaci\u00f3n do Imperio.\nOrgan\u00edzase a corte imperial, o tribunal palatino e a chanceler\u00eda. Consol\u00eddase a administraci\u00f3n condal e as s\u00faas asembleas de homes libres baixo a supervisi\u00f3n dos \"Missi dominici\" ou enviados do emperador. Dirixe a casa real o camarlengo. O emperador ten plena potestade para chamar \u00e1s armas e impartir xustiza e presidir s\u00ednodos eclesi\u00e1sticos e nomea bispos e abades. Funda a \"Schola Palatina\" a onde trae sabios de toda Europa. Pon \u00e1 fronte da mesma ao eclesi\u00e1stico Alcu\u00edno de York que d\u00e1 pulos a un renacemento cultural. O emperador impulsa tam\u00e9n o labor formativo e caritativo dos mosteiros. Desenv\u00f3lvese a escrita carolinxia.\nManifestaci\u00f3n da nova orde imperial \u00e9 a arte carolinxia inspirada na arte bizantina Italiana (capela palatina de Aquisgr\u00e1n).\nSistema monetario.\nContinuando as reformas iniciadas polo seu pai, Carlomagno avanzou cun sistema monetario baseado no soldo de ouro -procedemento seguido tam\u00e9n polo rei Offa de Mercia-. Institu\u00edu un novo patr\u00f3n monetario a partir de unidades de medida como a libra e o propio soldo que eran, at\u00e9 a data, s\u00f3 unidades de medida (s\u00f3 o \"denier\" se mantivo como unha das moedas do seu dominio). N\u00f3tese que o sistema monetario ingl\u00e9s antes da decimalizaci\u00f3n ten semellanzas con este: efectivamente, a libra inglesa (\"pound\") val\u00eda 20 \"xilins\" (analogamente aos soldos de Carlomagno) ou 240 \"pence\" (de forma semellante aos \"deniers\" institu\u00eddos por este emperador).\nCarlomagno aplicou este sistema a unha gran parte do continente europeo, mentres que o patr\u00f3n de Offa foi voluntariamente adoptado pola maior parte do territorio ingl\u00e9s.\nMulleres e descendencia.\nConcubinatos e fillos ilex\u00edtimos.\nAs concubinas e fillos que delas tivo Carlomagno son (seguindo a orde nas que as nomea Eginard):"}
{"id": "20206", "revid": "43327", "url": "https://gl.wikipedia.org/wiki?curid=20206", "title": "Ramiro I", "text": "Ramiro I \u00e9 un nome com\u00fan aos seguintes soberanos:"}
{"id": "20207", "revid": "89787", "url": "https://gl.wikipedia.org/wiki?curid=20207", "title": "Lista de monarcas de Asturias", "text": "Esta lista enumera os reis que dende o s\u00e9culo XIX son designados, principalmente pola historiograf\u00eda espa\u00f1ola, como reis de Asturias. Por\u00e9n, estes soberanos aparecen sempre sinalados na documentaci\u00f3n hist\u00f3rica como reis de Galicia. De feito, os documentos non mencionan xamais a existencia dun reino asturiano, sen\u00f3n que neles aparecen continuadas menci\u00f3ns ao reino de Galicia. Esta err\u00f3nea substituci\u00f3n dos nomes dos reinos, perpetrada polos historiadores hispanos, xustificouse coas sinaturas dos diplomas emitidos pola corte rexia, ao faceren ver que formulas como \"regnante in Asturias\" implican a existencia dun reino do mesmo nome. \nEsta \u00e9 por tanto a listaxe dos soberanos do reino de Galicia con sede rexia en Asturias.\nN\u00f3mina dos reis de Galicia con sede rexia en Asturias..\nPrimeiros caudillos (711-767)..\nAs cr\u00f3nicas asturianas foron creadas no tempo do rei Afonso III para lexitimar a s\u00faa autoridade diante do resto dos nobres do territorio galego. Os textos remontan a xenealox\u00eda do rei at\u00e9 facela entroncar cos derradeiros reis visigodos. Esta lista de monarcas, de dubidosa credibilidade hist\u00f3rica, pasou \u00e1s cr\u00f3nicas musulm\u00e1ns e \u00e9 empregada hoxe como correcta, mais sen que a historiograf\u00eda moderna acepte que os primeiros nobres tivesen unha autoridade real m\u00e1is al\u00f3 dos seus propios dominios patrimoniais. \nReis usurpadores (768-791)..\nAs cr\u00f3nicas narran o asasinato de Froila I nunha revolta nobiliaria e a elecci\u00f3n como rei do nobre Aurelio. Afonso II, fillo de Froila e soberano lex\u00edtimo, foi afastado do trono.\nReinado de Afonso II (791-842).\nNa \u00e9poca de Afonso II o volume da documentaci\u00f3n hist\u00f3rica aumenta considerabelmente. Baixo a influencia do imperio carolinxio, perc\u00edbese a configuraci\u00f3n inicial dunha verdadeira monarqu\u00eda.\nDinast\u00eda dos Ram\u00edrez (842-910).\nRamiro I, fillo de Bermudo I, acadou a coroa despois de librar unha nova guerra de sucesoria."}
{"id": "20217", "revid": "23204", "url": "https://gl.wikipedia.org/wiki?curid=20217", "title": "Reino de Asturias", "text": "O Reino de Asturias ou Reino dos \u00e1stures (en ) foi fundado no 718 polo nobre visigodo Paio de Asturias. Foi a primeira entidade pol\u00edtica cristi\u00e1 establecida trala invasi\u00f3n musulm\u00e1 no 718 ou 722. Ese ano, Paio derrotou ao ex\u00e9rcito Omeia na batalla de Covadonga, o que tradicionalmente se considerou como o comezo da Reconquista. O reino de Asturias foi sucedido polo Reino de Le\u00f3n no 925, cando Froila II reunificou os reinos e trasladou a capital a Le\u00f3n. O reino de Asturias foi ata a s\u00faa partici\u00f3n o \u00faltimo reino b\u00e1rbaro do per\u00edodo das grandes migraci\u00f3ns e consid\u00e9rase como o precedente hist\u00f3rico da Coroa de Castela e do Reino de Portugal.\nA carencia de fontes historiogr\u00e1ficas que aludan a un Reino de Asturias, xunto coa narraci\u00f3n m\u00edtica da orixe do reino, fai que unha gran parte dos estudosos dubiden da s\u00faa mesma existencia. Para esta parte da historiograf\u00eda non se esta a respectar a literalidade da documentaci\u00f3n, a cal fai sempre referencia ao Reino de Galicia.\nDe feito, alg\u00fans dos autores que introduciron e empregaron este termo, reco\u00f1ecen nas s\u00faas obras que o nome de Reino de Asturias non \u00e9 correcto, pois non \u00e9 o que figura en cr\u00f3nicas, mapas e diplomas.\nVisi\u00f3n tradicional.\nSubstrato ind\u00edxena do reino de Asturias.\nO reino asturiano tivo como base os territorios occidentais e centrais da Cordilleira Cant\u00e1brica, particularmente os Picos de Europa e a \u00e1rea central da actual Asturias, zonas onde tiveron lugar os principais acontecementos pol\u00edtico-militares durante as primeiras d\u00e9cadas de existencia do reino. Segundo as descrici\u00f3ns de Estrab\u00f3n, Di\u00f3n Casio e outros xe\u00f3grafos grecorromanos ditas zonas estaban habitadas nos albores de \u00e9raa cristi\u00e1 por diferentes pobos, entre os cales p\u00f3dense citar os seguintes: \"vadinienses\", que habitaban os Picos de Europa e cuxa \u00e1rea de asentamento foi despraz\u00e1ndose lentamente cara ao sur durante os primeiros s\u00e9culos de nosa era, tal e como testemu\u00f1an numerosas ronseis; os \"orgenomescos\", que moraban na costa oriental asturiana; os \"selinos\", que como o seu propio nome indica distribu\u00edanse por todo o val do r\u00edo Sella (\"Salia\"); os \"lugones\", cuxo territorio estender entre os r\u00edos Sella e Nal\u00f3n e cuxa capital situar en Lucus Asturum (Lugo de Llanera); os \"\u00e1stures\" propiamente devanditos que habitaban a zona interior de Asturias situada entre os concellos actuais de Pilo\u00f1a e Cangas del Narcea; e os \"p\u00e9sicos\", que moraban na zona costeira de Asturias occidental, entre a desembocadura do Navia e a actual cidade de Xix\u00f3n.\nEn calquera caso, a conquista do norte peninsular foi finalizada por C\u00e9sar Augusto Octavio despois da conquista das Galias, que tivo como aliados aos vasc\u00f3ns que cortaban o territorio aquitano de onde provi\u00f1an as provisi\u00f3ns para as lexi\u00f3ns e cuxo tr\u00e1nsito era vital para su abastecemento.\nAs informaci\u00f3ns que nos dan os xe\u00f3grafos cl\u00e1sicos achega da filiaci\u00f3n \u00e9tnica destes pobos son confusas: Ptolomeo sinala que os \"\u00e1stures\" habitaban a zona central da actual Asturias, a que se estende entre os r\u00edos Navia e Sela, situ\u00e1ndose ao oriente deste r\u00edo a fronteira co territorio dos \"c\u00e1ntabros\". Con todo, xa no s\u00e9culo IV a \"Cosmographia\" de Julio Honorio pon o nacemento do Ebro en territorio dos \u00e1stures (\"sub asturibus\"). En calquera caso e deixando ao car\u00f3n os detalles relativos \u00e1s fronteiras entre as diferentes etnias cant\u00e1bricas, o propio Estrab\u00f3n sinalaba no seu \"Geographia\" que durante a \u00e9poca romana, todos os pobos do norte de Espa\u00f1a, desde os galaicos ata os vascones, ti\u00f1an unha cultura e unhas formas de vida similares.\nDoutra banda, existen testemu\u00f1as que manifestan que nin os \"lugones\" nin os \"p\u00e9sicos\" se identificaban orixinariamente cos \"\u00e1stures\": as\u00ed, no Parroquial Suevo se distingue entre \"\u00e1stures\" e \"p\u00e9sicos\", como se foran d\u00faas tribos diferenciadas, e nunha l\u00e1pida encontrada no concello de Pilo\u00f1a \u2013a \"pedra dos Ungones\"\u2013 sin\u00e1lase a fronteira entre os \"lugones\" e os \"\u00e1stures\". Sendo todos eles celtas romanizados.\nEsta situaci\u00f3n afianzouse no Baixo Imperio e en tempos das invasi\u00f3ns xerm\u00e1nicas: a loita primeiro contra os romanos e logo contra os v\u00e1ndalos asdingos e os visigodos foi forxando unha identidade com\u00fan entre os pobos da futura Asturias. A este respecto, diversas escavaci\u00f3ns arqueol\u00f3xicas atoparon restos de fortificaci\u00f3ns nos arredores do Campamento romano da Carisa (concello de Lena). Os expertos consideran que dita li\u00f1a defensiva, situada estratexicamente na cunca alta do r\u00edo Caudal \u2013v\u00eda de entrada natural a Asturias desde a Meseta\u2013, proba a existencia dunha resistencia organizada no seo da cal forzosamente deberon cooperar todos os habitantes de Asturias central. Neste sentido, devanditos especialistas descubriron na Carisa dous niveis arqueol\u00f3xicos diferentes, un dos cales corresponde \u00e1s guerras c\u00e1ntabras e o segundo ao per\u00edodo 675\u2013725, no que tiveron lugar a expedici\u00f3n do rei visigodo Wamba contra os \u00e1stures e a conquista de Asturias por Musa.\nA identidade asturiana que progresivamente \u00eda forx\u00e1ndose cristalizar\u00eda dun xeito definitivo trala coroaci\u00f3n de Paio, a vitoria en Covadonga e a subseguinte consolidaci\u00f3n do Reino. Neste sentido, a \"Cr\u00f3nica Albeldense\", ao narrar patrioticamente os sucesos de Covadonga, afirma que tras esa batalla \"Asturorum Regnum divina providentia exoritur\", \u00abnaceu pola divina providencia o Reino dos \u00c1stures\u00bb. Unha expresi\u00f3n esta \u00faltima que, non obstante, non serve como denominaci\u00f3n para o reino, pois constit\u00fae unha excepci\u00f3n en s\u00e9culos de documentos, do mesmo xeito que ocorre por exemplo con \"Xp\u0303ianorum regnum\" (reino dos cristi\u00e1ns), tam\u00e9n da Albeldense.\nConquista musulm\u00e1 e revolta \u00e1stur.\nNo transcurso da conquista musulm\u00e1 da pen\u00ednsula ib\u00e9rica, as principais cidades e centros administrativos da Pen\u00ednsula foron caendo nas mans das tropas do Emirato de C\u00f3rdoba. O dominio das rexi\u00f3ns centrais e meridionais, como os vales do Guadalquivir ou do Ebro presentou moi poucos problemas para os invasores, que se axudaron das estruturas administrativas visigodas existentes, de orixe romano. Por\u00e9n, nas monta\u00f1as do norte, os centros urbanos eran practicamente inexistentes (como Gigia) e a submisi\u00f3n do pa\u00eds hab\u00eda de facerse val a val. A mi\u00fado os musulm\u00e1ns recorr\u00edan a toma de ref\u00e9ns para asegurarse a pacificaci\u00f3n das novas conquistas.\nTrala primeira incursi\u00f3n de Tariq ibn Ziyad que no ano 711 chegou ata Toledo, o vicerrei iemen\u00ed de Ifriqiya, Musa ibn Nusair, cruzou o ano seguinte o Estreito de Xibraltar e levou a cabo unha masiva operaci\u00f3n de conquista que lle levar\u00eda capturar, entre outras, as cidades de M\u00e9rida, Toledo, Zaragoza e Lleida. Na \u00faltima fase da s\u00faa campa\u00f1a militar chegou ata o noroeste da Pen\u00ednsula onde logrou apoderarse das poboaci\u00f3ns de Lugo e Xix\u00f3n. Nesta \u00faltima cidade situou a un pequeno destacamento b\u00e9rber ao mando dun gobernador, Munuza, cuxa misi\u00f3n deb\u00eda consistir en consolidar o dominio musulm\u00e1n sobre Asturias. Como garant\u00eda da submisi\u00f3n da rexi\u00f3n alg\u00fans nobres, entre eles algunhas teor\u00edas apuntan que Paio (a\u00ednda que a s\u00faa orixe resulta desco\u00f1ecido), foron levados como ref\u00e9ns de Asturias a C\u00f3rdoba.\nSegundo contan tanto a Cr\u00f3nica Rotense como a de Al-Maqqari Paio logrou escapar da devandita cidade durante o goberno do val\u00edn Al Hurr (717\u2013718) e \u00e1 s\u00faa volta a Asturias instigou unha revolta contra as autoridades musulm\u00e1s de Xix\u00f3n ti\u00f1a ent\u00f3n a s\u00faa morada en Bres (concello de Pilo\u00f1a) e a devandito lugar Munuza enviou tropas ao mando do xeneral Al Qama. Tras recibir noticias da chegada dos musulm\u00e1ns, Paio e os seus compa\u00f1eiros cruzaron apresuradamente o r\u00edo Pilo\u00f1a e dirix\u00edronse ao monte Auseva, nunha de cuxas covas, Covadonga, refuxi\u00e1ronse. Al\u00ed lograron emboscar ao destacamento sarraceno, que foi aniquilado. A vitoria \u2013relativamente pequena, pois nela intervi\u00f1eron apenas uns cantos centos, ou decenas, de soldados b\u00e9rberes\u2013 outorgou un gran prestixio a Paio e provocou unha insurrecci\u00f3n masiva dos \u00e1stures. Munuza, v\u00e9ndose ent\u00f3n illado nunha rexi\u00f3n de tendencia hostil decidiu abandonar Xix\u00f3n e dirixirse \u00e1 Meseta a trav\u00e9s do Cami\u00f1o da Mesa. Con todo, sempre segundo a cr\u00f3nica citada, foi interceptado e morto polos \u00e1stures en Olal\u00edes (actual concello de Grado). A Cr\u00f3nica Moz\u00e1rabe, \u00fanica cr\u00f3nica case contempor\u00e1nea e probablemente con menos intereses creados nos feitos, pasa por alto calquera menci\u00f3n ao incidente.\nSegundo contan tanto a Cr\u00f3nica Rotense como a de Al-Maqqari, Paio logrou fuxir da cidade durante o goberno do val\u00ed Al Hurr (717\u2013718) e \u00e1 s\u00faa volta a Asturias instigou unha revolta contra as autoridades musulm\u00e1s de Xix\u00f3n O caudillo dos \u00e1stures \u2014cuxa orixe \u00e9 discutida polos historiadores\u2014 ti\u00f1a ent\u00f3n a s\u00faa morada en Bres (concello de Pilo\u00f1a) e este lugar lugar Munuza enviou tropas ao mando do xeneral Al Qama. Tras recibir noticias da chegada dos musulm\u00e1ns, Paio e os seus compa\u00f1eiros cruzaron apresuradamente o r\u00edo Pilo\u00f1a\u00a0e se dirixiron at\u00e9 o monte Auseva, on de se refuxiaron nunha das s\u00faas covas, Covadonga. Al\u00ed lograron emboscar ao destacamento sarraceno, que foi aniquilado. A vitoria \u2013relativamente pequena, pois nela intervi\u00f1eron apenas uns cantos centos ou ducias de soldados b\u00e9rberes\u2013 outorgou un gran prestixio a Paio e provocou a insurrecci\u00f3n masiva dos \u00e1stures. Manuza, v\u00e9ndose ent\u00f3n illado nunha rexi\u00f3n cada vez m\u00e1is hostil decidiu abandonar Xix\u00f3n e dirixirse \u00e1 Meseta a trav\u00e9s do cami\u00f1o da Mesa. Por\u00e9n, sempre segundo a cr\u00f3nica citada, foi interceptado e morto polos \u00e1stures en Olal\u00edes, no actual concello de Grado. A cr\u00f3nica moz\u00e1rabe, pasa por alto calquera menci\u00f3n a este incidente.\nTrala vitoria de Don Paio na batalla de Covadonga (722) sobre os musulm\u00e1ns, establ\u00e9cese unha pequena entidade territorial nas monta\u00f1as asturianas que dar\u00e1 lugar m\u00e1is tarde ao Reino de Asturias. O liderado de Pelayo non era comparable ao dos reis visigodos: de feito os primeiros reis de Asturias se autotitulaban alternativamente \"princeps\" ('pr\u00edncipe') e \"rex\" ('rei') e non \u00e9 ata a \u00e9poca de Afonso II cando este \u00faltimo t\u00edtulo consol\u00eddase definitivamente. Neste sentido o t\u00edtulo de \"princeps\" ti\u00f1a unha gran tradici\u00f3n nos pobos ind\u00edxenas do norte de Espa\u00f1a e o seu uso const\u00e1tase na epigraf\u00eda galaica e cant\u00e1brica, na que aparecen expresi\u00f3ns como \"princeps albionum\" (nunha inscrici\u00f3n atopada no concello de Coa\u00f1a) e \"princeps Cantabrorum\" (sobre unha l\u00e1pida vadiniense do municipio de Cistierna, en Le\u00f3n). En realidade, o reino de Asturias xurdiu como un caudillaxe sobre os pobos da Cornixa Cant\u00e1brica que resistiran tanto aos romanos como aos visigodos e que non estaban dispostos a someterse aos ditados do Imperio Omeia. A influencia dos inmigrantes provenientes do sur, fuxidos de al-\u00c1ndalus, foi impregnando de goticismo ao reino asturiano. Por\u00e9n, a\u00ednda a principios do s\u00e9culo IX no testamento de Afonso II reneg\u00e1base dos visigodos culp\u00e1ndoos da perda de Hispania. As cr\u00f3nicas nas que se basea o co\u00f1ecemento da \u00e9poca, escritas en tempos de Afonso III cando a influencia ideol\u00f3xica g\u00f3tica xa era importante, son a Sebastianense, Albeldense e Rotense.\nDurante as primeiras d\u00e9cadas o control asturiano sobre as diferentes rexi\u00f3ns do reino era a\u00ednda bastante laxo, e por iso deb\u00eda ser fortalecido continuamente a trav\u00e9s de alianzas matrimoniais con outras familias poderosas do norte da Pen\u00ednsula Ib\u00e9rica: Deste xeito, Ermesinda, a filla de Paio, contraeu matrimonio con Afonso, fillo de Pedro de Cantabria. E os fillos de Afonso, Froila e Adosinda fixeron respectivamente o propio con Munia, unha vasca orixinaria de \u00c1lava, e Silo, un xefe local p\u00e9sico da \u00e1rea de Flavionavia (Pravia).\nTrala morte de Paio no ano 737, o seu fillo F\u00e1vila ou F\u00e1fila foi elixido monarca. A F\u00e1vila, segundo as cr\u00f3nicas, matouno un oso nunha das probas de valor normalmente exixidas \u00e1 nobreza da \u00e9poca.\nProblem\u00e1tica.\nA narraci\u00f3n dos feitos que deron lugar ao nacemento do discutido Reino de Asturias contin\u00faan vixentes na historia \"oficial\", a\u00ednda que son obxecto de debate por parte da historiograf\u00eda moderna.\nOs historiadores anteriores ao s\u00e9culo XIX adxudic\u00e1ronlle diferentes denominaci\u00f3ns a este espazo territorial. As\u00ed, Ambrosio de Morales no s\u00e9culo XVI considerouno o \"Reino de Le\u00f3n, Galicia y Asturias\". Juan de Mariana no mesmo s\u00e9culo designouno como \"Reino de los cristianos de Espa\u00f1a\". No s\u00e9culo XVII Prudencio de Sandoval percibiuno implicitamente como un conxunto de reinos (Galicia, Le\u00f3n, Castela e Portugal). Xa no s\u00e9culo XVIII Henrique Fl\u00f3rez acolleuse ao nome de \"Reino de los cristianos\", e Francisco Javier Simonet a finais do s\u00e9culo XIX utilizou a f\u00f3rmula de \"\"Reino de Asturias y Galicia\".\"\nFinalmente ser\u00eda Modesto Lafuente o que lograr\u00eda fixar as bases da denominaci\u00f3n \"Reino de Asturias\", que ser\u00eda adoptada polos historiadores espa\u00f1ois do s\u00e9culo XX traducindo sistematicamente a denominaci\u00f3n do reino desde os orixinais: Gallaecia, Djalikiyah o al-yalalika a Asturias e Le\u00f3n. E mesmo a Cantabria, tal \u00e9 o caso de Miguel Morayta na s\u00faa historia de general de Espa\u00f1a do 1893. Outros exemplos desta irregular traduci\u00f3n son o arabista Pascual de Gayangos y Arce que traduce \"ardhu al-jalalkah\" (a terra dos galegos) por \"Galicia y Asturias\" ou o mesmo Lafuente para o que \"Jalikiya\" trad\u00facese por \"Reino de Le\u00f3n\".\nCon todo, o propio Lafuente reco\u00f1ece na s\u00faa obra nun comentario a p\u00e9 de p\u00e1xina que nos documentos \"(...) ni al reino cristiano de Asturias le llamaban ellos Castela,sino Galicia\". O mesmo reco\u00f1ecemento efect\u00faan, dun ou outro xeito, alg\u00fans dos historiadores que continuaron a senda trazada por Lafuente: Men\u00e9ndez Pidal, Americo Castro, S\u00e1nchez Albornoz ou Jose Antonio Maravall.\nFronte a esta perspectiva existe outro grupo de intelectuais, primordialmente historiadores e escritores galegos, que te\u00f1en denunciado a modificaci\u00f3n do nome indicado polas fontes hist\u00f3ricas: Roger Collins, Francisco Carballo, Benito Vicetto, Manuel Murgu\u00eda, Ruben Garc\u00eda \u00c1lvarez, Camilo Nogueira, Xos\u00e9 Antonio L\u00f3pez Teixeira, Miguel Anxo Murado ou Anselmo L\u00f3pez Carreira.\nFontes hist\u00f3ricas.\nO reino de Asturias non aparece na documentaci\u00f3n hist\u00f3rica do s\u00e9culos VIII a X. De forma un\u00e1nime e reiterada as fontes denominan Galicia \u00e1 parte noroccidental da pen\u00ednsula. Esta denominaci\u00f3n continuar\u00e1 nos s\u00e9culos seguintes cando ao mudar a capitalidade do reino, pasando de Oviedo a Le\u00f3n, a historiograf\u00eda tradicional decida, sen dar explicaci\u00f3n do motivo, que o reino debe cambiar tam\u00e9n o seu nome polo de Reino de Le\u00f3n.\nAstororum regnum.\nA \u00fanica fonte da \u00e9poca da que poder\u00eda deducirse a existencia dun reino asturiano atop\u00e1mola nunha \u00fanica frase da Cr\u00f3nica Albeldense: \"Tunc etiam qui remanserunt gladio de ipsa oste Sarracenorum in Libana monte ruente iudicio Dei opprimuntur et Astororum regnum diuina prouidentia exoritur\" . Estas d\u00faas palabras, astororum regnum, adoitan ser traducidas por Reino de Asturias a pesar de que a s\u00faa traduci\u00f3n literal \u00e9 \"reino dos Astores\", se ben \u00e9 asumido que existe unha errata no texto e que deber\u00eda po\u00f1er Asturorum. A definici\u00f3n \u00e9tnica do reino, xunto coa abundancia de manipulaci\u00f3ns na documentaci\u00f3n da \u00e9poca fai que existan d\u00fabidas sobre a s\u00faa autenticidade."}
{"id": "20218", "revid": "5863", "url": "https://gl.wikipedia.org/wiki?curid=20218", "title": "Vermudo I o Di\u00e1cono", "text": "Vermudo I (ou \"Veremund\") foi posiblemente un \"princeps\" (nobre poderoso equiparable a un \"rei\") da Galicia alto-medieval que gobernou de 788 a 791. Suponse que o seu alcu\u00f1o, o Di\u00e1cono, se debe ao seu pasado de di\u00e1cono anterior \u00e1 coroaci\u00f3n.\nTraxectoria.\nSe ben desde mediados do s\u00e9culo XIX \u00e9 designado pola historiograf\u00eda nacionalista espa\u00f1ola como rei de Asturias, gran parte da historiograf\u00eda galega desde finais dese mesmo s\u00e9culo rexeita tal denominaci\u00f3n e prefire chamarlle rei de Galicia.\nDurante o seu reinado sofre as razzias musulm\u00e1s en \u00c1raba e Galiza. Despois dunha dura derrota no Bierzo, abdicou do trono e regresou ao seu antigo estado clerical.\nEst\u00e1 considerado polos historiadores como un rei xeneroso, magn\u00e1nimo e ilustrado para a \u00e9poca."}
{"id": "20219", "revid": "2445", "url": "https://gl.wikipedia.org/wiki?curid=20219", "title": "Vermudo I de Asturias", "text": ""}
{"id": "20220", "revid": "98629", "url": "https://gl.wikipedia.org/wiki?curid=20220", "title": "C\u00f3rdoba", "text": "C\u00f3rdoba: do lat\u00edn \"Corduba\", posiblemente dunha anterior fenicia, \"Qorteba\", que vir\u00eda a significar 'mu\u00ed\u00f1o de aceite\"'\", para alg\u00fans autores, ou ben 'cidade boa\"'\", a partir de \"Qart-tuba \"para outros.\nO top\u00f3nimo C\u00f3rdoba pode referirse a:"}
{"id": "20223", "revid": "5863", "url": "https://gl.wikipedia.org/wiki?curid=20223", "title": "Potencias Centrais", "text": "Potencias Centrais (en alem\u00e1n \"Mittelm\u00e4chte\") \u00e9 o termo empregado xeralmente para referirse \u00e1 alianza de Alema\u00f1a, Austria-Hungr\u00eda, o Imperio Otom\u00e1n e Bulgaria durante a primeira guerra mundial.\nAlema\u00f1a e Austria-Hungr\u00eda ali\u00e1ronse o 7 de outubro de 1879, \u00f3s que se lle unir\u00eda Italia o 20 de maio de 1882) (v\u00e9xase Tripla Alianza). Por\u00e9n, Italia non ti\u00f1a intenci\u00f3n de atacar a Francia, polo que o 23 de maio de 1915 entrou na primeira guerra mundial aliada co imperio Brit\u00e1nico.\nEn outubro de 1914 o Imperio Otom\u00e1n atacou a Rusia, provocando a declaraci\u00f3n de guerra dos pa\u00edses integrantes da Tripla Entente (Rusia, Francia e o Imperio Brit\u00e1nico).\nBulgaria, a\u00ednda resentida pola s\u00faa derrota en xullo do 1913 a mans de Serbia, Grecia, Roman\u00eda e Turqu\u00eda, foi a \u00faltima naci\u00f3n en entrar en guerra contra a Entente, invadindo Serbia en conxunci\u00f3n coas tropas alem\u00e1s e austro-h\u00fangaras en outubro de 1915.\nBulgaria firmou un armisticio cos aliados o 29 de setembro de 1918, tras un exitoso avance aliado en Macedonia. O Imperio Otom\u00e1n f\u00edxoo o 30 de outubro tras as vitorias Brit\u00e1nica e \u00e1rabes en Palestina e Siria. Austria e Hungr\u00eda fix\u00e9rono por separada durante a primeira semana de novembro, \u00f3 tempo que se desintegraba o Imperio dos Habsburgo. Finalmente, Alema\u00f1a firmou o armisticio o 11 de novembro tras varios avances exitosos das tropas estadounidenses, Brit\u00e1nicas, Francesas e Belgas no nord\u00e9s de Francia e B\u00e9lxica."}
{"id": "20224", "revid": "98629", "url": "https://gl.wikipedia.org/wiki?curid=20224", "title": "Bidueiro pubescente", "text": "O bidueiro pubescente, bidueiro com\u00fan, simplemente bidueiro ou albelo (Betula alba L., Sp. Pl.: 982 (1753)sin.: \"Betula pubescens \"Ehrh.) \u00e9 unha \u00e1rbore esvelta e caducifolia do x\u00e9nero Betula, da familia das betul\u00e1ceas que medra nas zonas h\u00famidas. Caracter\u00edzaa a casca abrancazada do toro. Com\u00fan en Galicia, tense adscrito a subespecie \"celtiberica \"a\u00ednda que non est\u00e1 aceptada por Flora Ib\u00e9rica (\"B. pubescens\" Ehrh. subsp. \"celtiberica\" (Rothm.&amp; Vasc.) Rivas Mart.; B. celtiberica Rothm. &amp; Vasc.).\nEtimolox\u00eda.\nO termo galego bidueiro ou bido (en portugu\u00e9s \"vidoeiro\" ou \"b\u00e9tula\") v\u00e9n do lat\u00edn \"bet\u016blario\", adaptaci\u00f3n do nome c\u00e9ltico \"betu\".\nAdemais existen numerosas variantes dialectais: albelo, bedugo, bedulo, b\u00eddalo, budio, abedugo, bideiro e bidro.\nCaracter\u00edsticas.\n\u00c1rbore caducifolia que acada os 10-30 m de altura, cunha copa duns 70\u00a0cm de di\u00e1metro, cuxas follas presentan unha cor abrancazada por mor ao indumento que portan, o que dota de dita cor \u00e1 \u00e1rbore enteira. Ditas follas son ovadas, co \u00e1pice agudo, acuminadas, de 2 a 5\u00a0cm de lonxitude e de 1,5 a 4,5 de largo, coa marxe finamente serrada. As flores, en forma de amentos, chamados candeas, xorden na primavera, antes de que a \u00e1rbore recupere as follas. Os froitos son agregados p\u00e9ndulos, cil\u00edndricos, de 1 a 4\u00a0cm de lonxitude e de 5 a 7 de di\u00e1metro; ditas infrutescencias son dehiscentes coa madureza, dando lugar a sementes mi\u00fadas (de 2\u00a0mm) dobremente al\u00edferas (dis\u00e1maras).\nCaracteres identificativos.\nA diferenza do bidueiro branco (\"Betula pendula\"), o bidueiro pubescente, pos\u00fae rebentos lisos, e \u00e9 m\u00e1is liso e pos\u00fae menos indumento que aquel. Ademais, as serraduras da marxe son m\u00e1is constantes e leves. En canto \u00e1 xen\u00e9tica, existen diferenzas taxativas: o bidueiro branco \"B. pendula\" \u00e9 diploide, mentres que o \"B. alba\" \u00e9 tetraploide. Respecto das s\u00faas caracter\u00edsticas ecol\u00f3xicas, este bidueiro prefire terreos pouco drenados, moi saturados da auga, a diferenza, de novo, co \"B. pendula\", que require unha maior sequidade.\nDistribuci\u00f3n e h\u00e1bitat.\nO bidueiro \u00e9 un anxiospermas de porte arb\u00f3reo de distribuci\u00f3n m\u00e1is setentrional. As poboaci\u00f3ns sub\u00e1rticas non desfrutan do porte descrito en secci\u00f3ns anteriores, sen\u00f3n que pos\u00faen un perfil m\u00e1is achaparrado ou repoludo, m\u00e1is apto contra as cifras e para resistir o peso da neve. Hai autores que separan aos individuos pertencentes a estas subpoboaci\u00f3ns na subespecie \"Betula pubescens\" subsp. \"tortuosa\", o bidueiro \u00e1rtico; as s\u00faas caracter\u00edsticas definitorias, ademais da distribuci\u00f3n islandesa e groenlandesa, corresponder\u00edan a un talle menor, de 5 a 6 m.\nNa Pen\u00ednsula Ib\u00e9rica \u00e9 frecuente no Cordal Cant\u00e1brica, Sistema Ib\u00e9rico, Sistema Central. Nestas serras mest\u00farase frecuentemente con acivros e capudres (\"Sorbus aucuparia\"). Nos clareiros dos bidueirais medra gran cantidade de xanz\u00e1 (\"Gentiana lutea\") que se aproveita, as\u00ed coma uces brancas, extensos tapices de arandeiras e xestas.\nEn Galicia \u00e9 frecuente en todo o territorio, mestur\u00e1ndose entre as especies das fragas ou formando bidueirais. No sur do pa\u00eds \u00e9 unha das especies de ribeira. Non ten grandes esixencias de solo polo que adoita aproveitar terreos degradados por lumes, medrando incluso nos noiros das autoestradas.\nUsos.\nA s\u00faa madeira, dura e resistente, \u00fasase para carpintar\u00eda e foi tradicionalmente utilizada polos zoqueiros (que part\u00edan pola metade un toro e de cada metade fac\u00edan un zoco). Tam\u00e9n se utilizou para a construci\u00f3n de cubertas, cascos de canoas e para a elaboraci\u00f3n de diferentes recipientes. Naturalmente, tam\u00e9n se aproveita como combust\u00edbel nas coci\u00f1as de le\u00f1a, pola s\u00faa facilidade para arder.\nDa s\u00faa casca, branda, p\u00f3dese obter aceite que se emprega en medicina.\nV\u00e9xase tam\u00e9n.\nOutros artigos.\nHai moitos top\u00f3nimos relacionados con esta \u00e1rbore:"}
{"id": "20225", "revid": "25871", "url": "https://gl.wikipedia.org/wiki?curid=20225", "title": "Goiriz, Vilalba", "text": "Santiago de Goiriz \u00e9 unha parroquia do concello de Vilalba, na comarca da Terra Ch\u00e1, na provincia de Lugo. Segundo o IGE, en 2022 ti\u00f1a 625 habitantes (294 homes e 331 mulleres), distribu\u00eddos en 48 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1991 cando ti\u00f1a 857 habitantes.\nXeograf\u00eda.\nEst\u00e1 atravesada pola estrada N-634 e pola estrada que vai de Vilalba at\u00e9 \u00c1rbol por Rom\u00e1n. Est\u00e1 dividida en cinco roldas, creadas polos veci\u00f1os para a organizaci\u00f3n das festas: A rolda de Trece, no l\u00edmite do concello, a de Bidueiros, na marxe esquerda cara a Asturias, a Ribeira, Tarr\u00edo e Medios Aneiros.\nAbundan na parroquia as cerdeiras, e os amplos vilares para o cultivo de patacas e grandes prader\u00edas xunto con chousas infrautilizadas.\nPatrimonio.\nO castro de Goiriz, pr\u00f3ximo \u00e1 igrexa parroquial, cunha extensi\u00f3n de 2 ha, ten tres defensas e ten boa visibilidade. Na igrexa parroquial unha inscrici\u00f3n alude \u00f3 dereito a refuxio \u00f3s perseguidos pola lei. O pazo de Caz\u00e1s pertenceu \u00e1 familia de Quir\u00f3s Baamonde Freire de Andrade e Taibo."}
{"id": "20226", "revid": "23204", "url": "https://gl.wikipedia.org/wiki?curid=20226", "title": "Macedonia", "text": "O top\u00f3nimo Macedonia pode facer referencia a varios lugares (v\u00e9xase tam\u00e9n os artigos sobre o conflito polo nome Macedonia e Terminolox\u00eda de Macedonia):"}
{"id": "20227", "revid": "23204", "url": "https://gl.wikipedia.org/wiki?curid=20227", "title": "Grecia antiga", "text": "Ch\u00e1mase Grecia antiga ao per\u00edodo da historia de Grecia que durou uns mil anos e rematou coa chegada do cristianismo. Consid\u00e9rase como o alicerce da civilizaci\u00f3n occidental. A cultura grega exerceu unha poderosa influencia sobre o Imperio Romano, que levou consigo unha versi\u00f3n propia a moitas partes de Europa.\nA civilizaci\u00f3n dos antigos gregos tivo unha influencia enorme sobre a lingua, pol\u00edtica, sistemas educativos, filosof\u00eda, ciencia e as artes, dando lugar ao Renacemento da Europa Occidental e rexurdiu de novo durante varios movementos \"neocl\u00e1sicos\" durante os s\u00e9culos VIII e XIX en Europa e en Am\u00e9rica.\nGrecia antiga \u00e9 o termo utilizado para describir os territorios de lingua grega na antig\u00fcidade cl\u00e1sica. Ref\u00edrese non s\u00f3 \u00e1 pen\u00ednsula xeogr\u00e1fica da Grecia actual sen\u00f3n tam\u00e9n \u00e1s culturas hel\u00e9nicas ocupadas polos gregos desde antigo: Chipre e as Illas Exeas, o mar Exeo, a costa da Anatolia (co\u00f1ecida por eles como Xonia), Sicilia e o sur de Italia (co\u00f1ecidas como Magna Grecia) e as colonias gregas dispersas polas costas da C\u00f3lquida, Iliria, Tracia, Exipto, Cirenaica, o sur da Galia, o leste e nordeste da Pen\u00ednsula Ib\u00e9rica e a T\u00e1urica.\nXeograf\u00eda.\nO territorio da antiga Grecia distrib\u00faese entre unha serie de pen\u00ednsulas e unha gran diversidade de illas cun litoral recortado e o interior moi monta\u00f1oso que dificultan as comunicaci\u00f3ns.\nO Epiro, a Iliria e a Macedonia son as rexi\u00f3ns m\u00e1is ao norte, as menos helenizadas, que os gregos do sur consideraban semib\u00e1rbaras. Na fronteira de Tesalia e Pieria \u00e1lzase o monte Olimpo, con 2.918 m, m\u00e1xima altura da Grecia e no seu cumio ti\u00f1an os deuses a s\u00faa morada. Entre Tesalia e o Epiro at\u00f3pase o macizo do Pindo, e marca a divisoria entre as bac\u00edas exea e x\u00f3nica.\nFronte \u00e1s costas da Grecia Central at\u00f3panse as illas de L\u00e9ucade, \u00cdtaca, Cefalonia, Zacinto e outras m\u00e1is cativas. Aqu\u00ed sit\u00faase o monte Parnaso, de case 2.500 m. A rexi\u00f3n da \u00c1tica, onde se atopa Atenas, \u00e9 moi variada, xa que \u00e9 ao mesmo tempo continental e mar\u00edtima, monta\u00f1osa e ch\u00e1. Esa variedade traduciuse na Antig\u00fcidade nunha riqueza de recursos que pulou a expansi\u00f3n dos atenienses. Nas s\u00faas terras ch\u00e1s (Marat\u00f3n, Eleusis, val de Cefiso) medraban o trigo, a vide e o oliveira (a famosa trilox\u00eda mediterr\u00e1nea) e as s\u00faas monta\u00f1as pechaban reservas minerais como no monte Pent\u00e9lico con m\u00e1rmore o no Laurio con chumbo arxent\u00edfero. Os portos naturais achegaban o comercio exterior. En xeral, a fachada exea \u00e9 fr\u00eda no inverno pero c\u00e1lida no ver\u00e1n.\nA pen\u00ednsula do Peloponeso, que presenta unha fragmentaci\u00f3n moito m\u00e1is acusada que o resto, est\u00e1 unida \u00e1 \u00c1tica polo estreito de Corinto, de s\u00f3 6\u00a0km de anchura, entre as profundas escotaduras dos golfos de Corinto e Sar\u00f3nico; \u00e9 moi monta\u00f1osa, de terra pobre, con s\u00f3 unhas poucas franxas f\u00e9rtiles na s\u00faa periferia, nas rexi\u00f3ns de Acaia, \u00c9lida, Mesenia, Laconia e Arg\u00f3lida.\nA Grecia insular poder\u00edase dividir nas illas de maior extensi\u00f3n, situadas a norte e sur do Mar Exeo, e tam\u00e9n fronte \u00e1s costas da Grecia continental e da Anatolia e os grupos de illas menores, distribu\u00eddas nos arquip\u00e9lagos das C\u00edcladas e as Esp\u00f3radas, que forman un arco entre aquelas e a illa de Rodas. As m\u00e1is principais das illas gregas no Mar Exeo, e de norte a sur, son: Tasos, Samotracia, Imbros, Lemnos, Lesbos, Ikos, Esciros e Qu\u00edos. A m\u00e1is extensa \u00e9 a de Eubea, xunto das costas da Beocia e da \u00c1tica. Fronte da \u00c1tica at\u00f3panse as illas de Salamina e Exina. Do arquip\u00e9lago das C\u00edcladas forman parte, entre as principais, Andros, Tenos, Keos, Paros, Naxos, Melos, \u00cdos , Amorgos, Astipalea e Tera. As Esp\u00f3radas est\u00e1n formadas por Samos, Icaria, Calimna e Cos. Deben considerarse \u00e1 parte as illas de maior tama\u00f1o, Creta, Rodas e Chipre. Entre o Peloponeso e Creta est\u00e1 Citerea e entre Creta e Rodas est\u00e1n as illas de C\u00e1rpatos e Kasos.\nA \"periferia grega\" componse dunha serie de rexi\u00f3ns na bac\u00eda do mar Exeo que estiveron plenamente helenizadas e que vi\u00f1an a ser coma enclaves en territorios b\u00e1rbaros. As\u00ed, nas costas setentrionais haber\u00eda diversas cidades gregas, cun territorio m\u00e1is ou menos extenso, na Prop\u00f3ntide (Mar de M\u00e1rmara) e nas costas da Frixia e da Tracia. Nesta \u00faltima estaba moi helenizada a pen\u00ednsula Calc\u00eddica. Nas costas de Asia Menor, fronte \u00e1 illa de Lesbos ata a Illa de Rodas, poder\u00edan considerarse na Antig\u00fcidade tan gregas como os territorios a outro lado do Exeo. Eses territorios estaban nucleados arredor das cidades como P\u00e9rgamo, Elea, Esmirna, Clazomenas, \u00c9feso, Mileto ou Cnido e os seus arredores non difer\u00edan moito da Grecia continental, con costas recortadas e clima mediterr\u00e1neo h\u00famido, a\u00ednda que neles desembocar\u00edan r\u00edos de certa importancia que vi\u00f1an da Anatolia como son o Escamandro e o Meandro.\nA Prehistoria.\nO Paleol\u00edtico.\nNon se pode precisar cando comezou o poboamento humano da Grecia, pero atopouse un cranio de Neandertal na rexi\u00f3n de Sal\u00f3nica e na rexi\u00f3n setentrional hai achados de \u00fatiles do Paleol\u00edtico medio e superior. Deste tipo tam\u00e9n hai restos no centro do pa\u00eds (Beocia) e no sur (Peloponeso) e alg\u00fans outros descubrimentos, pero en calquera caso o Paleol\u00edtico est\u00e1 pouco representado en Grecia.\nO Neol\u00edtico.\nO proceso de sedentarizaci\u00f3n foi lento. Hai constancia de asentamentos en Chipre e Macedonia (6000 a. C.) que se vinculan cos cambios culturais que est\u00e1n a suceder no Pr\u00f3ximo Oriente e que se expandiron por Asia Menor. Seguramente o n\u00facleo maced\u00f3nico irradiou cara a Tesalia, onde se localizaron os achados de Sesklo e Argissa. Neste \u00faltimo xa aparece a cer\u00e1mica. O Neol\u00edtico pleno ten dous achados principais: Sesklo e Dimini. As pinturas rupestres en Grecia atop\u00e1ronse en Creta e son do Plistoceno final, de hai polo menos 11000 anos.\nDa cultura de Sesklo atop\u00e1ronse poboados con casas de adobe sobre cimentos de pedra e os restos vexetais e animais permiten adivi\u00f1ar unha sociedade desenvolvida, agr\u00edcola e gandeira e de cazadores, cunha cer\u00e1mica sinxela pero con manifesta vontade de refinamento con bos remates na decoraci\u00f3n de figuras roxas sobre fondo claro. Tam\u00e9n se labran pequenas estatuas femininas de pedra. Os \u00fatiles consist\u00edan en machadas e unha escasa variedade de instrumentos l\u00edticos.\nA cultura de Dimini pertence ao final do Neol\u00edtico. Desenvolveu unha cer\u00e1mica con decoraci\u00f3n de meandros e espirais, m\u00e1is tarde con cores.\nO Neol\u00edtico estendeuse por toda a Grecia e penetrou moi cedo na Illa de Creta, onde tivo unha duraci\u00f3n moi prolongada con claras influencias de Palestina e Exipto.\nA Illa de Chipre pres\u00e9ntase como un caso \u00e1 parte, como unha ponte entre o mundo do Exeo e o Pr\u00f3ximo Oriente. Xa chegara no milenio VI a. C. No poboado de Khirokitia xa aparece unha construci\u00f3n que ser\u00eda caracter\u00edstica do mundo protohist\u00f3rico grego: o \"Tholos\" que \u00e9 un edificio de planta circular que se destinaba como vivenda e outros usos, mesmo o enterramento no seu chan, como un xeito de pozo escavado onde se depositaban os cad\u00e1veres nunha posici\u00f3n encolleita, acompa\u00f1\u00e1ndoos das s\u00faas pertenzas, como colares, adornos, cunchas mari\u00f1as etc. Hai evidencias de ritos que revelan o temor de que o morto torne do mais al\u00e1, xa que acostumaban po\u00f1er unha lasca moi pesada enriba do corpo do defunto. Non desenvolveu unha cer\u00e1mica propia, xa que os achados atopados xa son dunha cer\u00e1mica moi avanzada, o que descarta unha evoluci\u00f3n aut\u00f3ctona. A finais do milenio IV a. C. xa hai formas roxas ou brancas con pintura roxa.\nO Bronce Antigo.\nGrecia Continental.\nO Bronce Antigo presenta dous per\u00edodos ben diferenciados: O Tes\u00e1lico, que abarca o norte do pa\u00eds, e o Hel\u00e1dico, que abrangue as rexi\u00f3ns centrais e occidentais e o Peloponeso. Estes per\u00edodos divid\u00edronse en tres fases: I , II e III. En conxunto o Bronce antigo prolongouse ata o 2000 A . C. En torno a esta derradeira data in\u00edciase o Hel\u00e1dico medio, que presenza unha invasi\u00f3n, un punto e \u00e1 parte tras o cal comeza un per\u00edodo completamente distinto. Os invasores son os verdadeiros gregos que ve\u00f1en a sobreporse a unha poboaci\u00f3n antiga, que os gregos chamaban \"pelasgos\". Esta invasi\u00f3n formaba parte dunha migraci\u00f3n moito m\u00e1is fonda, que por causas que se desco\u00f1ecen, disloc\u00e1ronse dos seus asentamentos no sur de Rusia e deron lugar a unha vertebraci\u00f3n dos pobos que se empurraron uns a outros trocando o panorama \u00e9tnico e cultural de Europa e o Oriente no III milenio A . C. D\u00faas ramas deste deslocamento acheg\u00e1ronse a Asia Menor: os hititas e os luvitas e os gregos na Grecia. Estes primitivos gregos parece que se achegaban nun estado cultural moi atrasado. A s\u00faa entrada foi moi violenta, ao tenor das destruci\u00f3ns que se atopan nos estratos arqueol\u00f3xicos da \u00e9poca. Co tempo, aprenderon dos pobos sobre os que se impuxeron a agricultura, a navegaci\u00f3n e certas crenzas relixiosas.\nAs C\u00edcladas.\nO Cicl\u00e1dico corresp\u00f3ndese coas fases indicadas para a Grecia continental. Os intercambios comerciais confer\u00edronlle dinamismo \u00e1s sociedades das illas, coma Melos, por exemplo, que manti\u00f1a o monopolio da obsidiana, moi apreciada en todo o Mediterr\u00e1neo. En Hagios Kosmas at\u00f3panse obxectos deste material, o que evidencia un comercio moi ativo. Moito interese te\u00f1en os enterramentos, nos que se atoparon diversas figuras de m\u00e1rmore, a\u00ednda que o maior n\u00famero de tumbas ag\u00f3chase na pequena illa de Siros.\nCreta.\nO Bronce antigo desta illa vense a dividir en Minoico I, II, e III, pero esta sucesi\u00f3n parece hoxe que non est\u00e1 tan clara nin se pode reconstru\u00edr con certo rigor polo grande espazo do tempo que media entre o Neol\u00edtico e o Bronce Medio. Os achados permiten establecer nexos de uni\u00f3n coa cultura das C\u00edcladas. As\u00ed mesmo, apareceron vasos de pedra exipcios (Mokhlos) e alg\u00fans obxectos met\u00e1licos. P\u00f3dese precisar que arredor do 2700 A. C. chegaron \u00e1 illa xentes procedentes de Asia menor, talvez indoeuropeos que se mesturaron coa poboaci\u00f3n preexistente.\nChipre.\nO Calcol\u00edtico (a Idade de Cobre) tivo un desenvolvemento moi coherente na illa e p\u00f3dese seguir moi ben entre os anos 3000 e 2300 a. C. O poboado m\u00e1is caracter\u00edstico da primeira parte do per\u00edodo \u00e9 o de Erimi, cunha cer\u00e1mica con decoraci\u00f3n vexetal e lineal, \u00eddolos de lama que sempre se asocian coa fertilidade. Aparece o cobre e a construci\u00f3n t\u00edpica continua a ser o \"tholos\". Na segunda metade do milenio III a cultura \u00edllea colle novos azos cos v\u00ednculos da Asia Menor, dando lugar a unha Idade de Bronce moi orixinal. Esta apertura ao exterior expl\u00edcase pola abundancia do cobre na illa. Na primeira fase do bronce (2300-2200 a. C.) o achado de Philia d\u00e1 a pauta para o establecemento de caracter\u00edsticas e tipolox\u00eda. Tr\u00e1tase dunha necr\u00f3pole con inhumaci\u00f3ns en covas naturais. A cer\u00e1mica roxa, pu\u00edda e as xerras con boca en forma de pico. Na segunda fase (2200-2100 a. C.) def\u00ednea a necr\u00f3pole de Vounous, que sacou a luz unha gran cantidade de cer\u00e1mica, con xerras ovaladas e boca estreita, estando a dominar o roxo pu\u00eddo e cunha decoraci\u00f3n en bandas sobre dunha superficie branca. Alg\u00fans obxectos presentan figuras en relevo, en particular testas de touro e formas de serpe. A terceira e derradeira fase do bronce ofrece unha gran riqueza arqueol\u00f3xica. A illa atinxir\u00eda unha grande importancia no conxunto de Mediterr\u00e1neo oriental, e gozaba dunha gran prosperidade grazas \u00e1 explotaci\u00f3n das minas de cobre. As tumbas conte\u00f1en unha gran cantidade de ofrendas: \u00fatiles de traballo e coti\u00e1ns, armas de bronce e xoias de ouro e prata. As tumbas contin\u00faan a ser rupestres, pero nas covas naturais esc\u00e1vanse agora c\u00e1maras circulares, \u00e1s que se chega dende un pasadizo (\"dromos\") constru\u00eddo no exterior. D\u00f3tanse tam\u00e9n de fachada, na que se incorpora decoraci\u00f3n lineal e nalgunha ocasi\u00f3n figuras humanas talladas na rocha. A habitaci\u00f3n humana segue a ser o \"tholos\", pero introd\u00facese un novo tipo, os cuartos cadrados distribu\u00eddos en \u00e1ngulo recto. A decoraci\u00f3n na cer\u00e1mica \u00e9 m\u00e1is variada e recibe as figuras. En Vounos at\u00f3panse os achados de maior interese, xa que aparecen unha serie de figuras de arxila, como unha xunta de bois unxida polo arado, sen reixa, que seguro que era de bronce. Tam\u00e9n un santuario en forma circular que acolle unha serie de danzantes, que levan serpes nas mans e c\u00f3brense con m\u00e1scaras coa testa de touro, antecedente da cultura minoica que vai chegar ao seu esplendor na illa de Creta na plenitude da Idade de Bronce.\nCon estes achados reconstru\u00eduse con bastante propiedade a vida na sociedade chipriota nas fases mais avanzadas do bronce: Unha sociedade de agricultores e gandeiros, organizada en unidades pol\u00edticas pequenas, que saber\u00edan tecer, adorn\u00e1banse con xoias de bronce, prata e ouro, nas que dominaban as formas de espirais e que manti\u00f1an unhas proveitosas relaci\u00f3ns coa Siria e Exipto, de onde proceden alg\u00fans dos achados atopados, e talvez mantivo alg\u00fan tipo de relaci\u00f3n coa illa de Creta.\nA Creta Minoica.\nAs sociedades repartidas no \u00e1mbito grego ata ent\u00f3n, chamadas prehel\u00e9nicas, fixeron a evoluci\u00f3n dende a prehistoria at\u00e9 tempos protohist\u00f3ricos con moita rapidez, especialmente no medio insular, que asistiu en Creta \u00e1 primeira cultura palacial, caracter\u00edstica da illa.\nOs primeiros palacios constru\u00edronse nas localidades de Festos, Malia e Cnosos ou Knossos, que se manifestan por ser unhas monarqu\u00edas fortes, xa que dominaban eses n\u00facleos de poboaci\u00f3n e as terras circundantes. Por raz\u00f3ns desco\u00f1ecidas, cara ao 1700 a. C. estes palacios xa estaban en ru\u00ednas, por causa talvez de movementos s\u00edsmicos da zona o a penetraci\u00f3n de xentes procedentes do Peloponeso. Nesta \u00e9poca reconstr\u00faense de novo, dando lugar \u00e1 cultura palacial II, que representa o cumio da cultura cretense, que co\u00f1ecemos como minoica, pois o rei de Cnosos levaba o t\u00edtulo de Minos, que m\u00e1is tarde os gregos transformaron nunha personaxe mitol\u00f3xica. Cnosos exerceu a hexemon\u00eda da illa, que chegou ao maior grao de homoxeneizaci\u00f3n ent\u00f3n. Trat\u00e1base dunha monarqu\u00eda de tipo oriental: absoluta, militarista e administrativamente moi eficaz, na posesi\u00f3n dunha escrita (o lineal A) que lle permit\u00eda ter unha burocracia abondosa. Os trocos comerciais fundamentaron o poder\u00edo econ\u00f3mico da illa, xa que os achados de pezas procedentes de Exipto, Anatolia, Siria e a Grecia continental as\u00ed o amosan. Arredor do 1400 a. C. os aqueos impux\u00e9ronse en Creta, remataron coa monarqu\u00eda minoica e instal\u00e1ronse nos seus palacios. V\u00ed\u00f1ase considerando como unha invasi\u00f3n, pero t\u00e9ndese a ver como unha penetraci\u00f3n lenta, iniciada en torno ao 1600 a. C. Os aqueos constit\u00faen a segunda invasi\u00f3n de gregos no continente que, unha vez asentados, penetraron nas illas.\nAlgo m\u00e1is tarde, un desastre natural destr\u00fae o palacio de Cnosos, o que se relaciona coa erupci\u00f3n volc\u00e1nica na illa de Thera, que ter\u00eda provocado un maremoto que arrasou a costa setentrional de Creta, situada a uns 100Km.\nA complexidade da distribuci\u00f3n interior do Palacio de Cnosos deu nacemento \u00e1 lenda do Labirinto e o Minotauro. O Palacio era de planta cadrada de 150 m de lado. Na banda norte estaba a entrada principal e acheg\u00e1base a un patio central. A banda Oeste era onde se atopaba a Sala do Trono, cunha gran cadeira de pedra arrodeada de cadeiras m\u00e1is pequenas e todas protexidas dende as s\u00faas costas por pinturas con grif\u00f3ns, tema recorrente nas civilizaci\u00f3ns orientais (en Exipto, as esfinxes, en Mesopotamia os touros alados sirios e babil\u00f3nicos). Como os reis eran ao mesmo tempo sacerdotes, \u00e9 f\u00e1cil supo\u00f1er que o palacio era tam\u00e9n templo ou santuario. Tras as estancias cerimoniais, atop\u00e1banse os almac\u00e9ns, nos que hab\u00eda cofres de pedra soterrados no chan. Alg\u00fans dos cofres ti\u00f1an as s\u00faas paredes cubertas de chumbo, suponse que para evitar as humidades. Na parte leste evid\u00e9nciase moi claramente a construci\u00f3n en forma de banzos do pazo, xa que esta est\u00e1 constru\u00edda nunha chaira do outeiro e ten at\u00e9 tres pisos por debaixo do nivel do patio, onde se atopaban os apousentos da familia real, os servizos (ba\u00f1os) e seguramente tam\u00e9n estivese a C\u00e1mara do tesouro e diversas estancias que poder\u00edan ser almac\u00e9ns, entre as que descorr\u00eda un tortuoso corredor. Ao norte do patio central distribu\u00edanse os artes\u00e1ns, a escola dos escribas e outras dependencias.\nA Civilizaci\u00f3n Mic\u00e9nica.\nOs descendentes dos invasores, que remataran coa Creta minoica, foron incorporando elementos de civilizaci\u00f3n preexistente e arredor de 1600 a. C. ti\u00f1an unhas monarqu\u00edas cuxa sede estaba en palacios moi sinxelos, pero que conservaban trazos do seu pasado tribal, xa que o rei ti\u00f1a mero car\u00e1cter simb\u00f3lico, e as decisi\u00f3ns tom\u00e1banse en asemblea de notables.\nO Bronce medio vense a converter na plena adaptaci\u00f3n ao medio mediterr\u00e1neo, dedicados o cultivo da vide, oliveira e alg\u00fans frutais como a figueira. Practicaban tam\u00e9n a artesan\u00eda do bronce e a cer\u00e1mica con torno de oleiro por vez primeira. Non tardaron en establecer contactos comerciais e esta nova realidade econ\u00f3mica impulsou as necesidades defensivas, coa construci\u00f3n de novas e m\u00e1is eficaces fortificaci\u00f3ns. Tam\u00e9n a monarqu\u00eda foi deixando detr\u00e1s o seu aspecto tribal, esvaeceuse a importancia da asemblea en favor dunha monarqu\u00eda autocr\u00e1tica, moi semellante aos despotismos orientais. O rei estaba asistido por un primeiro ministro (\"lawagetas\") con funci\u00f3ns civ\u00eds e militares e un corpo de funcionarios moi estruturado e eficaz. Exist\u00eda un clero moi poderoso e a s\u00faa relixi\u00f3n, de car\u00e1cter sincr\u00e9tico con divindades xerarquizadas e cuxo deus supremo ti\u00f1a como s\u00edmbolo o raio. Nos palacios atop\u00e1ronse arquivos de tabo\u00ed\u00f1as na escrita lineal B, con censos, inventarios etc, que controlaban as actividades no \u00e1mbito do rei.\nO nome de mic\u00e9nicos procede de Micenas a cidade fortificada m\u00e1is importante. Os palacios nesta \u00e9poca deixaron de ser meras casas para se converter en construci\u00f3ns luxosas e con servizos. A s\u00faa principal actividade econ\u00f3mica a\u00ednda era a explotaci\u00f3n da terra. Os labores do campo lev\u00e1banos a cabo comunidades campesi\u00f1as, controladas pola burocracia. Outros labores controlados dende o palacio eran a gander\u00eda e a metalurxia. Hai probas da existencia de comercio con Creta, Asia Menor, Chipre, Exipto, Siria, as costas do Mar Negro, Libia Sicilia, e os sur de Italia.\nA\u00ednda que Micenas era o reino mais importante (polo menos palacios atopados) houbo outros repartidos pola Grecia continental e as illas do mar Exeo. Os principais achados destes reinos est\u00e1n no Peloponeso, Tirinto, e Pilos. Ao norte do Istmo de Corinto destacan os de Atenas, Orc\u00f3meno, Tebas e Gla (estas tres \u00faltimas na Beocia)\nO aumento de poder econ\u00f3mico e a militarizaci\u00f3n levaron por raz\u00f3ns defensivas a unha fase imperialista, alentada polo descubrimento e explotaci\u00f3n de novas rotas comerciais, materias primas e mantemento de provedores e mercados. Conquistouse Creta e penetrouse na illa at\u00e9 po\u00f1er fin \u00e1 cultura minoica. Tam\u00e9n se conquistou Rodas e hai achados de presenza aquea en Chipre. Xa cara ao final do per\u00edodo mic\u00e9nico, produciuse un feito dunha gran repercusi\u00f3n literaria, a guerra de Troia (Ili\u00f3n) que quedou destru\u00edda. A partir do 1200 a. C. as fortalezas quedaron destru\u00eddas, caeron as monarqu\u00edas asentadas nelas debido sobre de todo \u00e1 invasi\u00f3n dos dorios, at\u00e9 ent\u00f3n establecidos ao norte de Grecia (Tracia), a\u00ednda que alg\u00fans autores ven nesta ca\u00edda sinais de desordes internas ou unha efervescencia \u00e9tnica que provocou a ca\u00edda do Imperio Hitita. Neste tempo se produciu unha migraci\u00f3n masiva dos gregos \u00e1s costas occidentais de Asia Menor e Chipre. Sexa como for, \u00e1s poboaci\u00f3ns anteriores, que con criterio ling\u00fc\u00edstico se clasifican como aqueos e xonios, vense a engadir os dorios, no que quedou formada a familia definitiva dos que se co\u00f1ece como gregos. Coincidindo m\u00e1is o menos con estes trastornos \u00e9tnicos, introd\u00facese en Grecia a metalurxia do ferro, a cer\u00e1mica con decoraci\u00f3n xeom\u00e9trica e certas formas relixiosas, cun desprazamento das divindades femininas por unhas masculinas e coa adopci\u00f3n do rito funerario da incineraci\u00f3n en lugar da inhumaci\u00f3n.\nA Idade Escura.\nTralo colapso da civilizaci\u00f3n mic\u00e9nica por factores non de todo claros, talvez por un cambio clim\u00e1tico repentino provocado por un volc\u00e1n, abriuse un per\u00edodo que abrangue dende o 1100 at\u00e9 o 750 a. C. que recibe o nome de Idade Escura, Idade Hom\u00e9rica, evocando os grandes monumentos \u00e9picos ou Per\u00edodo Xeom\u00e9trico con criterios arqueol\u00f3xicos.\nPola s\u00faa denominaci\u00f3n d\u00e1 a entender que foi un per\u00edodo de regresi\u00f3n, pero en verdade que s\u00f3 nunha pequena parte, xa que nela se configuran os elementos esenciais e distintivos da civilizaci\u00f3n grega nos seguintes s\u00e9culos. Colonizaci\u00f3n, adopci\u00f3n do alfabeto, auxe das cidades (as futuras \"poleis\" ou \"polis\") sistematizaci\u00f3n dos seus mitos e comezos da literatura e recuperaci\u00f3n do comercio interrexional, despois dos movementos dos pobos descritos antes.\nEstes intercambios foron particularmente frut\u00edferos e intensific\u00e1ronse no seguinte per\u00edodo, chamado Arcaico.\nEn conxunto p\u00f3dese afirmar que a Idade Escura \u00e9 unha etapa que non racha a continuidade mic\u00e9nica, sen\u00f3n que o \u00fanico que dela desaparece \u00e9 a superestrutura pol\u00edtica arredor dos pazos, \u00e9 o pazo mesmo, pero as estrutura b\u00e1sicas mant\u00e9\u00f1ense, seguido por un forte desenvolvemento comercial, a xeneralizaci\u00f3n da econom\u00eda monetaria que alumar\u00eda o nacemento dunha cultura plenamente grega.\nA Grecia arcaica.\nO arcaico \u00e9 un per\u00edodo breve (750-500 a. C.) pero nel op\u00e9ranse grandes transformaci\u00f3ns que po\u00f1en os alicerces da civilizaci\u00f3n grega. Comezan a cobrar conciencia da s\u00faa ra\u00edz com\u00fan, e se dan o nome de helenos, chega ao alfabeto definitivo, a\u00ednda que as diferenzas dialectais eran moi grandes.\nPara ent\u00f3n, os tres grupos ling\u00fc\u00edsticos estaban ben diferenciados (non se pode falar a\u00ednda de grupos \u00e9tnicos) e os territorios que ocupaban estaban ben definidos. Os xonios, na \u00c1tica, Eubea \u00e9 as C\u00edcladas, as costas centro-occidentais de Asia Menor, o litoral norte do Exeo, as\u00ed como o Helesponto e certos enclaves da Prop\u00f3ntide. Os dorios nalg\u00fans enclaves no X\u00f3nico, no centro sur do pa\u00eds e leste e sur do Peloponeso, Creta, Rodas e costas e illas do sueste da Anatolia. Os eolios predominaban no norte e centro da Grecia continental, no norte-centro e oeste do Peloponeso e nas illas x\u00f3nicas de Cefalonia e Zacinto, parte do Helesponto, e Asia Menor, entre os r\u00edos Caico e Hermo, as\u00ed como a illa de Lesbos.\nA fragmentaci\u00f3n dos reinos mic\u00e9nicos creou o embri\u00f3n das cidades o \"polis\", que na Idade Escura estiveron rexidas por monarqu\u00edas autoritarias, pero pouco a pouco perderon poder, reforz\u00e1ndose as asembleas (\"boul\u00e9\", \"xerus\u00eda\") convert\u00e9ndose no \u00f3rgano decisivo do executivo. Todos estes cambios oper\u00e1ronse nun marco de transformaci\u00f3ns econ\u00f3micas, sociais e militares. O florecemento do comercio deu lugar a unha clase enriquecida con esta actividade, mentres os pobres levaban unha existencia m\u00edsera. Esta situaci\u00f3n agravouse no s\u00e9culo VIII, polo que se crearon mecanismos para aliviar a presi\u00f3n social: adopci\u00f3n da escravitude, colonizaci\u00f3n para dar sa\u00edda os agricultores cuxo terra de labrad\u00edo non lles daba para vivir, tendencia \u00e1 repartici\u00f3n de terras e demanda de maior representatividade pol\u00edtica por parte das clases enriquecidas. Canto \u00e1 reforma militar, est\u00e1 vir\u00e1 dada pola incorporaci\u00f3n de mercenarios, un xeito de absorber man de obra, e as\u00ed o peso da forza armada pasou da cabalar\u00eda cara \u00e1 infantar\u00eda pesada.\nA crecente complexidade social impulsou un labor lexislador para po\u00f1er couto \u00e1 arbitrariedade dos nobres. Esta reforma intentou antepor os intereses do Estado aos dos nobres, pero non o conseguiu e o pobo, encabezado pola oligarqu\u00eda mercantil, propicio \u00e1 chegada da tiran\u00eda.\nT\u00e9\u00f1ense poucos datos sobre das tiran\u00edas, pero s\u00e1bese que non se implantaron en todo o mundo grego, sen\u00f3n nas cidades m\u00e1is evolucionadas. Tam\u00e9n se sabe que adoitaban durar pouco. Os tiranos manti\u00f1an as instituci\u00f3ns con car\u00e1cter formal. Tomaban o poder pola forza e pola forza o manti\u00f1an, a\u00ednda que eran para o pobo menos represivo que os nobres e arist\u00f3cratas, xa que a organizaci\u00f3n econ\u00f3mica era m\u00e1is favorable \u00e1s clases humildes e comerciantes. En xeral, as tiran\u00edas animaron as vidas das cidades, patrocinaron construci\u00f3ns e protexeron actividades culturais e festeiras.\nTransformaci\u00f3ns econ\u00f3micas e culturais.\nA actividade comercial tomou pulo coa introduci\u00f3n da moeda, un invento de Lidia que penetrou polas colonias x\u00f3nicas e Asia Menor. Outros elementos foron o perfeccionamento das t\u00e9cnicas da navegaci\u00f3n e a perda do empurre mercantil dos fenicios, moi castigado polas conquistas do Imperio Babil\u00f3nico.\nComo consecuencia dos intercambios con outros pa\u00edses, o mundo grego entaboou relaci\u00f3ns con outras culturas, o que se traduciu nun fortalecemento da conciencia panhel\u00e9nica, por riba das diferenzas rexionais. O grande aglutinador desta conciencia foi a lingua e a relixi\u00f3n com\u00fan, concretada nos santuarios panhel\u00e9nicos (Delfos, Delos, Olimpia). Outra caracter\u00edstica desa unidade foron os supostos est\u00e9ticos nos que se baseaba a nacente actividade art\u00edstica e manifestaci\u00f3ns tan curiosas como a cer\u00e1mica, cuxa decoraci\u00f3n pres\u00e9ntase case id\u00e9ntica en t\u00f3dolos achados da \u00e9poca. Tam\u00e9n se iniciou a filosof\u00eda e a literatura non \u00e9pica.\nA Colonizaci\u00f3n.\nCaracteres xerais.\nA colonizaci\u00f3n \u00e9 o fen\u00f3meno m\u00e1is notable da \u00e9poca arcaica e marcou unha das caracter\u00edsticas que distinguiron os gregos en todas as \u00e9pocas: a s\u00faa condici\u00f3n de emigrantes.\nDesco\u00f1ecemos os pormenores da evoluci\u00f3n da meirande parte das cidades, pero todas ti\u00f1an unha t\u00f3nica com\u00fan, que era a pobreza e a gran dificultade para arrincar os froitos da terra. Se a isto lle engadimos a presi\u00f3n demogr\u00e1fica para os recursos dispo\u00f1\u00edbeis e que estaban en mans das familias ricas, e de a\u00ed que as primeiras cidades en emprender a aventura colonizadora foran as m\u00e1is pequenas. En troques, Atenas e Esparta ti\u00f1an recursos para manter a s\u00faa poboaci\u00f3n. Trat\u00e1base ent\u00f3n dunha colonizaci\u00f3n pola supervivencia. A segunda vaga tivo lugar un s\u00e9culo mais tarde, cando as metr\u00f3poles se tornaran en centros comerciais e se eclipsara en gran medida a competencia fenicia. No s\u00e9culo VI a. C. perdera o seu pulo, pero xa a costa mediterr\u00e1nea estaba chea de establecementos gregos, que deron lugar a importantes centros de irradiaci\u00f3n da cultura grega, como ocorreu nas cidades de Sicilia e do Sur de Italia, o que se co\u00f1ece como Magna Grecia. O final da colonizaci\u00f3n coincidiu coa expansi\u00f3n dos cartaxineses e etruscos, que puxeron fin a expansi\u00f3n grega no Mediterr\u00e1neo occidental, mentres que no oriental acontec\u00eda o mesmo pola presenza dos tracios, escitas e persas. Ademais, as cidades gregas xa desconxestionadas e en moitos casos pr\u00f3speras, non necesitaban recorrer \u00e1 emigraci\u00f3n.\nAs manufacturas gregas dif\u00fandese por toda a bac\u00eda mediterr\u00e1nea: cer\u00e1mica, armas, xoias e outros obxectos. Nas colonias organ\u00edzanse os seus propios obradoiros artes\u00e1ns, fan prosperar a agricultura, a gander\u00eda e a silvicultura. Os produtos obtidos eran exportados e axudaban a paliar a factura da compra doutros produtos importados, en especial as manufacturas, cre\u00e1ndose redes comerciais entre as colonias sen pasar pola metr\u00f3pole\nPrincipais Colonias.\nO sur de Italia foi o escenario onde primeiro se estableceron os gregos. Arredor do ano 770 a. C. xentes de Calcis (na illa grega de Eubea) desembarcaron na costa da Campania e fundaron Cumas, relacion\u00e1ndose cos etruscos. Ao comezar o s\u00e9culo VII a. C. xentes do Peloponeso, fundaron S\u00edbaris e Crotona, de onde partiron colonos para fundar Metaponto e Siris. Peloponesios foron tam\u00e9n os fundadores de Taranto e outras localidades na punta da bota de Italia. Os corintios establec\u00e9ronse en Sicilia e fundaron Siracusa e Camarina. Aproximadamente no ano 600 a. C. colonos focenses fundaron Masalia (Marsella), que se converteu nun foco de irradiaci\u00f3n cara ao interior da Galia e foi un enxame de novas colonias en Francia e na Pen\u00ednsula Ib\u00e9rica.\nNo Mediterr\u00e1neo Oriental xa se fixo menci\u00f3n a expansi\u00f3n grega no bronce arcaico e \u00e1s tres grandes familias ling\u00fc\u00edsticas gregas. A partir de aqu\u00ed, as colonias expand\u00edronse polo Mar Negro chegando a Quersoneso (Crimea) e a C\u00f3lquida (Xeorxia) e outros enclaves que arrodeaban este mar, tanto na costa europea como na asi\u00e1tica. Estas colonias puxeron en contacto o mundo heleno cos pobos provedores de peles, madeira, cabalos, peixe seco e afumado, metais, minerais e escravos.\nA costa mediterr\u00e1nea de \u00c1frica tam\u00e9n recibiu colonos gregos, se ben os establecementos foron escasos pola proximidade do deserto e porque a parte occidental era de soberan\u00eda indiscutida dos cartaxineses. A principal fundaci\u00f3n foi Cirene, no litoral exipcio, a cargo de emigrantes da illa de Thera. Os fara\u00f3ns permitiron a fundaci\u00f3n de N\u00e1ucratis, no delta do Nilo, punto crucial para os intereses comerciais dos exipcios e gregos e dende a\u00ed os gregos comezan a penetraci\u00f3n naquel pa\u00eds, onde se incorporaron ao ex\u00e9rcito como mercenarios e lograron unha grande influencia en diversos \u00e1mbitos.\nEsparta e Atenas.\nEsparta.\nO car\u00e1cter pechado e militarista que distinguiu a Esparta forxouse no Per\u00edodo Arcaico. Os dorios establec\u00e9ronse na f\u00e9rtil chaira regada polo r\u00edo Eurotas, sometendo os seus habitantes a unha situaci\u00f3n servil. A conquista de Mesenia foi moito m\u00e1is dif\u00edcil e a rexi\u00f3n non puido ser reducida at\u00e9 o s\u00e9culo VII a. C. despois de cruentas guerras. Os mesenios pasaron a constitu\u00edren a clase dos ilotas, encargados de cultivar a terra e desprovistos de todo dereito.\nO car\u00e1cter pechado traduciuse nunha escasa actividade colonizadora e no voluntario illamento e falta de contactos cos demais estados gregos. Outro trazo distintivo foi a militarizaci\u00f3n da sociedade derivada do \u00e1mbito da conquista e o pasado tribal pouco evolucionado. A instruci\u00f3n continua, a austeridade dos costumes e unha arraigada mentalidade colectiva mantiveron a Esparta ancorada nuns usos arcaicos e acabaron constitu\u00edndo a s\u00faa maior singularidade.\nA consagraci\u00f3n das instituci\u00f3ns tradicionais atribu\u00eduselle a Licurgo, personaxe que hoxe en d\u00eda se considera m\u00edtico e que en realidade foi obra da oligarqu\u00eda empe\u00f1ada en manter o estado das cousas e garantir a continuidade. Dispuxeron para iso dos medios de coerci\u00f3n personificados nos \u00e9foros, funcionarios encargados de vixiar os reis e o conxunto da sociedade e na pr\u00e1ctica, aut\u00e9nticos gobernantes. Esparta permaneceu ent\u00f3n illada e pechada en si mesma, renunciou \u00e1 expansi\u00f3n territorial e desde\u00f1ou o cultivo das artes e as letras.\nEsta sociedade austera e r\u00edxida, na que os cidad\u00e1ns cumpr\u00edan servizo militar dende os 7 ata os 60 anos, partiu da \u00e9poca Arcaica nunha situaci\u00f3n de fortaleza que fac\u00eda dela a primeira potencia b\u00e9lica do mundo terrestre grego, pese a non contar cun ex\u00e9rcito moi numeroso. Dominaba o Peloponeso, coa excepci\u00f3n de Argos, e cando os persas ameazaron o conxunto da Grecia, sa\u00edu do seu illamento e uniuse \u00e1 loita com\u00fan contra dos invasores do Oriente.\nAtenas.\nA \u00c1tica non sufrira a invasi\u00f3n doria e a poboaci\u00f3n x\u00f3nica parece que se organizou a partir do s\u00e9culo IX a. C., unificando o seu territorio e abolindo as monarqu\u00edas mic\u00e9nicas. Na \u00c9poca Arcaica atopamos xa o goberno en mans dunha oligarqu\u00eda formada pola nobreza de sangue (eup\u00e1tridas), pero a boa sa\u00fade econ\u00f3mica da cidade non ofreceu problemas ata o s\u00e9culo VII a. C., no que unha clase mercantil pr\u00f3spera, vinculada ao comercio mar\u00edtimo, comezou a deixar sentir as s\u00faas reivindicaci\u00f3ns dunha maior participaci\u00f3n no goberno. As\u00ed mesmo, os campesi\u00f1os, cansos dunha situaci\u00f3n de vida na precariedade, e que se agravou coa implantaci\u00f3n da moeda, rematando coa econom\u00eda de troques dos seus produtos. Os conflitos de clase f\u00f3ronse agudizando e as reformas de Drac\u00f3n tiveron unha orientaci\u00f3n democr\u00e1tica, no senso de po\u00f1er coto \u00e1 arbitrariedade dos eup\u00e1tridas, cara a reco\u00f1ecer os dereitos de t\u00f3dolos cidad\u00e1ns, pero ao mesmo tempo fixo proverbial a dureza das leis, implac\u00e1beis \u00e1 hora de demandar responsabilidade individual. Pero os problemas continuaron sen se resolver e al\u00f3 polo 590 a. C., Sol\u00f3n achegou unhas reformas que se traduciron nun est\u00edmulo para os pequenos e medios propietarios. As medidas de representaci\u00f3n pol\u00edtica foron moderadas e base\u00e1ronse en consideraci\u00f3ns censatarias, isto \u00e9, clasific\u00e1ronse os cidad\u00e1ns pola cont\u00eda dos seus ingresos.\nAs fontes da \u00e9poca presentan a Sol\u00f3n como o pai da democracia ateniense, pero non foron decisivas, xa que pouco despois, Atenas caeu na tiran\u00eda. Os problemas centr\u00e1banse nesta ocasi\u00f3n nos pedieos, que eran os agricultores da chaira e os paralios, que eran os habitantes da costa favorecidos polo auxe mar\u00edtimo. Os pol\u00edticos apoiaron os primeiros, menos influentes pero m\u00e1is numerosos, e un deses pol\u00edticos, Pis\u00edstrato, tomou pola forza a acr\u00f3pole ateniense en tres ocasi\u00f3ns. \u00c1 terceira conseguiu manterse no poder por 12 anos. Non introduciu reformas pero usou o poder e a s\u00faa fortuna persoal para socavar a influencia da nobreza. Promoveu obras p\u00fablicas e suntuarias e promoveu as exportaci\u00f3ns de aceite e vi\u00f1o, as\u00ed como a cer\u00e1mica, o que favoreceu as econom\u00edas dos oleiros e agricultores. A moeda de prata ateniense co s\u00edmbolo da curuxa da deusa Atenea converteuse na divisa internacional m\u00e1is prestixiosa.\nTrala morte de Pis\u00edstrato, relevouno o seu fillo Hipias, moito menos h\u00e1bil que o seu pai. Despois do paso de diversos arcontes pertencentes as familias aristocr\u00e1ticas, da intervenci\u00f3n espartana po\u00f1endo no poder a Is\u00e1goras, o cambio necesario veu da man de Cl\u00edstenes de Atenas, que modelou coas s\u00faas reformas a Atenas Cl\u00e1sica. Logrou desposu\u00edr dos seus derradeiros privilexios \u00e1s grandes familias e, mediante unha nova clasificaci\u00f3n dos cidad\u00e1ns segundo a s\u00faa distribuci\u00f3n territorial, baseada no demos ou cant\u00f3n, dilu\u00edu os poderes locais e os residuos tribais, d\u00e1ndolle pulo a unha igualdade m\u00e1is te\u00f3rica que real, pero que representou un paso adiante na representatividade como demandaban os novos tempos. Tam\u00e9n quedaron fixadas as funci\u00f3ns administrativas, a organizaci\u00f3n do ex\u00e9rcito e a actividade lexislativa.\nAs guerras m\u00e9dicas.\nSon as guerras que libraron os gregos para defender a s\u00faa independencia do expansionismo do imperio persa. O nome de \"medos\" \u00e9 unha inexactitude hist\u00f3rica, xa que estes foron vencidos polos persas no 550 a. C. e daquela Ciro II fundou un imperio rexido pola s\u00faa dinast\u00eda, a Aquem\u00e9nida, con manifesta vontade universalista. Unificou Oriente, respectando as culturas dos diversos pobos que \u00eda conquistando, baixo a s\u00faa autoridade e creou un vasto espazo econ\u00f3mico que favoreceu as actividades mercant\u00eds e a xeraci\u00f3n de riqueza. O Imperio estend\u00edase dende Tripolitania e o Exeo ata o Indo, e dende as beiras do mar Caspio e Aral at\u00e9 o mar de Arabia. Os persas propux\u00e9ronse conquistar Europa. Instal\u00e1ronse a outra banda do B\u00f3sforo, dende Tracia at\u00e9 Quersoneso. E al\u00ed foi onde se produciu o choque cos gregos.\nOs gregos da costa de Asia Menor procuraron manter boas relaci\u00f3ns co poderoso Ciro, pero no 546 a. C. este xa destru\u00edra o reino de Lidia e tomara prisioneiro o seu rei Creso, famoso polas s\u00faas enormes riquezas. Pouco despois estalou a rebeli\u00f3n en Lidia e os gregos prestaron o seu apoio aos alzados. A resposta de Ciro foi subxugar os territorios asi\u00e1ticos poboados por eolios e xonios, dende o Helesponto ata Halicarnaso, implantando un duro r\u00e9xime de ocupaci\u00f3n. Esta situaci\u00f3n acentuouse con Dar\u00edo I, que impuxo aos gregos pesados tributos, esixindo servizo de armas. Pouco a pouco \u00edase dando a situaci\u00f3n de enfrontamento directo.\nAs campa\u00f1as de Dar\u00edo.\nLevantamento das cidades x\u00f3nicas.\nO empurre conquistador dos persas viuse freado a causa dos problemas internos que ofrec\u00eda un imperio tan vasto, problemas que Dar\u00edo logrou resolver e aprestouse a invadir Europa, para someter os escitas, pobo do sur da actual Rusia. Os xonios axudaron a Dar\u00edo a constru\u00edr unha ponte con barcas a trav\u00e9s do r\u00edo Ister. O prop\u00f3sito de Dar\u00edo era regresar ao Ir\u00e1n polo C\u00e1ucaso, pero en vista das dificultades, tentou de volver polo mesmo cami\u00f1o. O ateniense Milc\u00edades propuxo desmantelar a ponte e os persas castigaron a rebeli\u00f3n que se produciu nas cidades helesp\u00f3nticas e someteron as costas tracias, penetrando na Macedonia. Tam\u00e9n foron ocupadas as illas de Imbros e Lemnos no Exeo setentrional.\nHistieo, tirano de Mileto, a quen os persas deber\u00edan estar agradecidos por ter evitado o desmantelamento da ponte de barcas, foi chamado \u00e1 corte de Dar\u00edo. Acompa\u00f1ouno o seu xenro Arist\u00e1goras, quen propuxo unha expedici\u00f3n naval contra a illa de Naxos, elo importante para o dominio do Exeo e cabeza da ponte para un posible desembarco na Grecia continental. Esta proposta foi desestimada e Arist\u00e1goras cambiou de bando axi\u00f1a, intrigando para unir as facci\u00f3ns antipersas de todas as cidades x\u00f3nicas. Despois, erixido en palad\u00edn das liberdades gregas, trasladouse a Grecia en busca de aliados e conseguiu o apoio de Atenas e mais da Eritrea.\nAnimados por este clima antipersa, apoder\u00e1ronse de Sardes, capital da satrap\u00eda x\u00f3nica e incendi\u00e1rona. Caria e Chipre sum\u00e1ronse \u00e1 rebeli\u00f3n. Os persas reaccionaron lanzando unha grande ofensiva contra os xonios. Os focos de rebeli\u00f3n foron reducidos un a un e o encontro decisivo foi a batalla naval na illa de Lade, xunto Mileto no que a frota x\u00f3nica foi derrotada e Mileto foi saqueada.\nExpedici\u00f3n de Mardonio.\nDespois deste desastre, os gregos parec\u00e9ronse desentender dos asuntos de Asia Menor, pero Dar\u00edo estaba decidido a estender os seus dominios e castigar a Eritrea e m\u00e1is Atenas por axudar os x\u00f3nicos. Confiou esta operaci\u00f3n a Mardonio, o cal cunha forza combinada naval e terrestre dirixiuse cara a Helesponto. Dende al\u00ed as naves se dirixiron cara ao coraz\u00f3n da Grecia, pero unha tempestade f\u00edxoas naufragar e as forzas terrestres foron aniquiladas polas tribos locais.\nO ano seguinte Dar\u00edo preparou outra campa\u00f1a enviando pouco antes emisarios a todas as polis gregas, esixindo a s\u00faa submisi\u00f3n. Todos optaron polo deixar correr, salvo Eritrea e m\u00e1is Atenas que rexeitaron as s\u00faas pretensi\u00f3ns.\nBatalla de Marat\u00f3n.\nA nova expedici\u00f3n, ao mando de Datis e Artafernes, atravesou o Exeo cara \u00e1 illa de Eubea. Al\u00ed foi desembarcada a cabalar\u00eda e a Eritrea non tardou en ceder ao empurre persa. Logo, p\u00faxose rumbo \u00e1 \u00c1tica, desembarcando nas inmediaci\u00f3ns de Marat\u00f3n. Al\u00ed acudiron os atenienses, que non contaban con m\u00e1is axuda que os platenses. Con todo xunt\u00e1ronse 10.000 homes ao mando de 10 estrategos, entre os que destacou Milc\u00edades. O choque produciuse no ver\u00e1n do 490 a. C. e a batalla foi af\u00edn \u00e1s armas atenienses, xa que a planificaci\u00f3n impediu que a cabalar\u00eda persa puidese tomar parte. Os persas repreg\u00e1ronse, embarcando nas s\u00faas naves\nExpedici\u00f3n de Xerxes.\nA Liga de Corinto.\nDar\u00edo preparou a conciencia a nova campa\u00f1a contra Grecia. Pero mentres isto fac\u00eda, morreu, e o seu fillo Xerxes I tardou un tempo en levala a cabo. Optou pola rota setentrional e no 480 a. C. uns 100.000 homes cruzaron o Helesponto e avanzaron pola Tracia. Para evitar as tempestades, as naves (mais de 1000) foron levadas sobre rodetes pola pen\u00ednsula de Acte. Unha vez salvado o obst\u00e1culo, non se despegaron da vista da costa at\u00e9 chegaren \u00e1 pen\u00ednsula de Magnesia. Al\u00ed, a frota dividiuse en d\u00faas secci\u00f3ns, que costearon a illa da Eubea polo exterior e m\u00e1is polo estreito que a separa da terra firme.\nMilc\u00edades morrera e foron nomeados Tem\u00edstocles e Ar\u00edstides. O primeiro, un pol\u00edtico pouco escrupuloso, empe\u00f1ado en converter a s\u00faa patria en cabeza dun grande imperio mar\u00edtimo e facer dela a potencia hexem\u00f3nica da Grecia, propuxo constru\u00edr unha gran frota. Ar\u00edstides op\u00faxose, e foi condenado ao ostracismo. Fix\u00e9ronse 200 trirremes, barcos r\u00e1pidos e moi manexables.\nPara facer fronte ao inminente perigo persa, boa parte dos estados gregos un\u00edronse na Liga de Corinto, baixo a direcci\u00f3n de Esparta. Un ex\u00e9rcito da Liga, 4000 homes baixo o mando do rei espartano Le\u00f3nidas I esperou aos persas no paso das Term\u00f3pilas e detivo o inimigo o tempo necesario para que se organizasen as forzas gregas. Foi vencido por unha traiz\u00f3n. Cando a mari\u00f1a tivo novas disto, levou as s\u00faas unidades ao golfo Sar\u00f3nico para defender Atenas. Xerxes avanzou sen dificultades cara Atenas e a s\u00faa poboaci\u00f3n evacuou a cidade mentres a frota se concentraba preto da illa de Salamina, situada ao rente do istmo, fronte ao Pireo e Eleusis. Un total de 400 naves persas d\u00e9ranlle a volta a Eubea e dirix\u00edronse ao golfo. Por iniciativa de Tem\u00edstocles, ali\u00f1\u00e1ronse 300 trirremes na embocadura do estreito. Ao atacar as naves persas foron atra\u00eddas ao interior do estreito e foron presa f\u00e1cil para as \u00e1xiles trirremes gregas. Os gregos asolagaron a frota persa e obrigaron a Xerxes a cambiar os seus planos de conquista. En efecto, ordenou o seu xenro Mardonio que continuase a conquista e o resto da frota mandouna cara a Helesponto. Tem\u00edstocles aconsellou perseguir aos persas, cortarlles a retirada e inflixirlles unha derrota que lles quitase os pulos de futuras invasi\u00f3ns europeas. Pero non se lle escoitou, e releg\u00f3uselle do mando, chamando de novo a Ar\u00edstides.\nCo fin de liberar os gregos de Asia Menor aproveitando a debilidade dos persas, nese intre unha armada partiu ao mando de Xantipo. Mentres tanto, a forza que ficara ao mando de Mardonio, de novo foi cara a Atenas, que de novo foi evacuada. Mardonio saqueou a cidade e queimouna, pero tivo que sa\u00edr dela rapidamente diante da proximidade do ex\u00e9rcito espartano, baixo o mando de Pausanias. que uniu as s\u00faas forzas coas do resto das cidades gregas, at\u00e9 reunir 30.000 hoplitas e presentou batalla aos persas na chaira de Platea, derrotando de novo aos persas. Mardonio morreu no encontro e os gregos capturaron un cuantioso bot\u00edn.\nMentres tanto, a frota enfrontouse coa persa no cabo de Micala, fronte a illa de Samos. De novo venceron os gregos, nunha batalla naval e terrestre ao mesmo tempo, xa que os persas vararan os seus barcos e fix\u00e9ranse fortes na costa. Con esta batalla, un\u00edronse \u00e1 Liga Samos, Qu\u00edos e Lesbos e outras illas, pero en terra a situaci\u00f3n non variou. A frota dedicouse a limpar o Mar Exeo dos restos da armada persa, liberou Chipre e dirixiuse ao Helesponto, onde conquistou Bizancio e asegurou deste xeito a fluidez das rotas de Grecia co mar Negro (o Ponto)\nA hexemon\u00eda de Atenas.\nA Confederaci\u00f3n de Delos.\nTras a expulsi\u00f3n dos persas, Atenas puido levar \u00e1 pr\u00e1ctica as ideas de Tem\u00edstocles e converterse nunha potencia hexem\u00f3nica baseada no seu poder\u00edo naval. Abriuse as\u00ed un per\u00edodo de 50 anos (chamado \"Pentecontec\u00eda\") no que a cidade foi reconstru\u00edda, dotouse dunha muralla que fixo dela unha fortaleza e o Pireo (porto de Atenas) foi amurallado, as\u00ed como as v\u00edas de comunicaci\u00f3n at\u00e9 a cidade.\nO instrumento para chegar \u00e1 s\u00faa hexemon\u00eda foi a Confederaci\u00f3n de Delos ou Liga Mar\u00edtima de Delos, inspirada por Ar\u00edstides, e que tomou coma escusa a suposta conivencia do comandante da frota, o espartano Pausanias, co rei persa. Os estados gregos rexeitaron a Pausanias, salvo os do Peloponeso, e constitu\u00edron a Liga D\u00e9lica. Tem\u00edstocles e Ar\u00edstides estaban na convicci\u00f3n de que a longa a confrontaci\u00f3n con Esparta era inevitable, a\u00ednda que os seus intereses eran diferentes, pero non contrapostos, xa que Atenas era unha potencia naval, mentres que Esparta era a m\u00e1is gran potencia terrestre, pero nesa confrontaci\u00f3n futura haber\u00edan de intervir os seus aliados.\nNese intre, comezou a brillar Cim\u00f3n, fillo de Milc\u00edades, que acadou o cargo de estratego, no que se mantivo por 14 anos. Cim\u00f3n non compart\u00eda as ideas de Tem\u00edstocles, sen\u00f3n que era partidario de manter unha alianza con Esparta, continuar a guerra cos persas para abortar calquera idea de desquite. Foi o encargado de desaloxar os persas das s\u00faas derradeiras guarnici\u00f3ns na Macedonia e Tracia, rexi\u00f3ns que atraeu despois \u00e1 Confederaci\u00f3n. Outro labor moi importante foi a limpeza dos piratas do Exeo, que atacaban as naves atenienses e vi\u00f1an sendo un atranco para os seus intereses comerciais.\nA medida que transcorr\u00eda o tempo a posici\u00f3n de Atenas foise consolidando e o seu poder hexem\u00f3nico deix\u00e1base sentir dun xeito moi negativo sobre as demais cidades da Confederaci\u00f3n, \u00e1s que dispensaba un trato semicolonial, esixindo novas apartaci\u00f3ns constantemente, xa que non tivo inconveniente ning\u00fan en intervir polas armas cando Naxos pretendeu se separar da Liga. Cim\u00f3n, aproveitando o seu poder, arranxou unha expedici\u00f3n naval \u00e1s costas de Asia Menor, para desaloxar os persas, obxectivo que logrou entre os anos 467-466 a. C. liberando aqueles territorios poboados polos gregos que se apresuraron para integrarse na Confederaci\u00f3n, co que Atenas chegou o c\u00e9nit do seu poder\u00edo\nPrimeira fase da loita pola hexemon\u00eda continental.\nOs intentos dos Estados por se desligar da Confederaci\u00f3n eran continuos, e tocoulle a s\u00faa vez \u00e1 illa de Thasos. Ameazada por Atenas, fixo unha alianza con Esparta. Esta disp\u00faxose a atacar Atenas, pero un terremoto esnaquizou a capital da Lacedemonia, o que aproveitaron os atenienses para po\u00f1er asedio a Thasos, que caeu o ano seguinte. A Confederaci\u00f3n procuraba a Atenas cuantiosos ingresos procedentes das obrigadas contribuci\u00f3ns dos adheridos, e aprestouse a estender a s\u00faa hexemon\u00eda polo continente, alentando os movementos democr\u00e1ticos. Os xefes do partido que apoiaban esta pol\u00edtica eran Efialtes e Pericles, que fixeron o posible para desprazar a Cim\u00f3n, representante da oligarqu\u00eda. Mentres Cim\u00f3n e destacados representantes do partido olig\u00e1rquico se atopaban ausentes, os dem\u00f3cratas fixeron presi\u00f3n para facer reformas constitucionais que limitaran o poder do \"Are\u00f3pago\", o alto organismo que entend\u00eda dos asuntos orzamentarios, daba o visto e prace para incorporar altos funcionarios e xulgaba os casos de corrupci\u00f3n e traiz\u00f3n. Todos estes poderes foron transferidos \u00e1 Asemblea dos Cincocentos, os tribunais ordinarios e a Asemblea Popular. Cando Cim\u00f3n volveu, intentou se opo\u00f1er a estas reformas, pero foi condenado ao ostracismo.\nInmediatamente, Atenas denunciou o esp\u00edrito da Liga de Corinto, e comezou a constru\u00edr unha trama de alianzas continentais. As primeiras foron Argos e Tesalia. Os ilotas espartanos, que se rebelaran cando o terremoto da Lacedemonia e conquistaran de Esparta que se lles deixase emigrar libremente, chegaron a un acordo con Atenas, quen lles ofreceu terras nas costas do golfo de Corinto e converteunos deste xeito en afectos \u00e1 s\u00faa causa. M\u00e9gara adheriuse tam\u00e9n, co que Atenas xa tivo a zona do istmo e un bo acceso para entrar no Peloponeso. Non deixou de empregar as s\u00faas enerx\u00edas en apoiar os exipcios en contra dos persas, en intervir na costa fenicia para debilitar a causa destes rivais comerciais,etc.. Merg\u00fallase agora nunha serie de alianzas para debilitar a Esparta e esta noutras alianzas que lle permitan intervir na Grecia Central e non quedar illada.\nDerradeiro enfrontamento cos persas.\nA Paz de Cim\u00f3n.\nNeste intre, abriuse unha par\u00e9ntese nas loitas civ\u00eds, que non ter\u00edan servido para decidir cal \u00eda ser a potencia hexem\u00f3nica, pero sumiran no cansazo os contendentes (alg\u00fans chaman a estas loitas a primeira guerra do Peloponeso). Atenas precisaba tam\u00e9n de tranquilidade para levar adiante as s\u00faas reformas e rematar a construci\u00f3n das s\u00faas murallas, que far\u00edan dela a cidade mellor defendida da Grecia. Ao mesmo tempo, reforzou os v\u00ednculos da confederaci\u00f3n e, aducindo que o tesouro da mesma corr\u00eda perigo en caso de ataque dos persas, trasladouno para a fortaleza \u00e1tica, o que supuxo o dominio sobre os seus aliados, que na pr\u00e1ctica eran vasalos de Atenas. O tesouro ascend\u00eda a 5000 talentos e, por iniciativa de Pericles, foi transferido \u00e1 facenda p\u00fablica da cidade. Canto ao aludido par\u00e9ntese da guerra civil, chegouse a un armisticio do que acordou unha duraci\u00f3n de 5 anos.\nCim\u00f3n, xa de volta a cidade da s\u00faa condena ao ostracismo, organizou unha expedici\u00f3n para conquistar Chipre aos persas. Pero no sitio de Citi\u00f3n, Cim\u00f3n faleceu por culpa dunha epidemia e houbo que levantar o asedio, polo que Chipre continuou a estar baixo a soberan\u00eda aquem\u00e9nida. Os persas enviaron unha expedici\u00f3n de castigo, que de novo foi derrotada en Salamina e asinouse un acordo de paz, chamada de Calias, ou de Cim\u00f3n, en honor o caudillo recentemente falecido e que supuxo un \"modus vivendi\" cos persas, xa que as d\u00faas potencias trazaron unha li\u00f1a divisoria que non poder\u00edan franquear as naves dun e outro bando.\nRepartici\u00f3n das hexemon\u00edas.\nA Paz dos Trinta Anos.\nMellor ou peor resolto o problema persa, e \u00e1 vista de que o armisticio de 5 anos chegaba ao seu fin, Pericles convocou un congreso panhel\u00e9nico para po\u00f1er algo de orde na situaci\u00f3n pol\u00edtica. O pretexto foi atopar un acordo para reconstru\u00edr os templos destru\u00eddos polos persas, pero Esparta negouse a acudir, e o proxecto malogrouse.\nDesenvolveuse despois un breve episodio b\u00e9lico que puxo fin \u00e1s aspiraci\u00f3ns atenienses de se converter na primeira potencia hexem\u00f3nica continental, e quedou claro que a terra correspond\u00edalle a Esparta, mentres que o mar era un tema exclusivo de Atenas. En teor\u00eda, cando menos a falla de coincidencia de intereses dunha e outra que se atribu\u00edan \u00e1mbitos de influencia moi distintos, garant\u00eda a paz, pois non eran previsibles os choques, pero o final os aliados forzar\u00edan o enfrontamento.\nVolvendo ao intre presente, Tebas tratou de que Beocia abandonara a Confederaci\u00f3n e Atenas respondeu enviando un ex\u00e9rcito que, se ben ao comezo logrou alg\u00fan \u00e9xito, ao cabo foi vencido en Coronea. Toda a Grecia Central escapou ao control ateniense e abriu unha pol\u00edtica hostil, o que suscitou unha reacci\u00f3n en cadea onde se multiplicaron as defecci\u00f3ns. A illa de Eubea iniciou a sublevaci\u00f3n, en M\u00e9gara a guarnici\u00f3n ateniense foi pasada polo coitelo e a federaci\u00f3n do Peloponeso avanzou coas s\u00faas tropas sobre o istmo baixo o mando do rei espartano Pleistoanacte. Antes de chegar ao enfrontamento, Pericles chegou a acordo con esta forza sen acadar enfrontamentos armados. Eubea foi reducida a obediencia, as cidades sublevadas tiveron que admitir colonos \u00e1ticos pero Atenas comprendeu que ti\u00f1a que chegar a un acordo con Esparta e repartir as zonas de influencia.\nAtenas aceptou abandonar o Peloponeso e o mundo grego quedou repartido entre d\u00faas ligas: A do Peloponeso, capitaneada por Esparta, e a Liga \u00c1tica. Os estados que non estaban inclu\u00eddos en ningunha das d\u00faas tiveron liberdade para se unir a unha delas. Esta situaci\u00f3n consagrouse na Paz dos Trinta Anos, subscrita por ambas as d\u00faas partes no ano 445 a. C.\nO S\u00e9culo de Pericles.\nMorto Ef\u00edaltes, Pericles quedou como xefe do partido dem\u00f3crata e como o home m\u00e1is influente de Atenas. Dende esa situaci\u00f3n, impulsou reformas encami\u00f1adas a unha maior representatividade: os asuntos do Estado decid\u00edanse en asemblea (a \"Ekles\u00eda\") na que todo cidad\u00e1n ten dereito a intervir. Abriu os altos cargos a todos os cidad\u00e1ns con independencia do seu orixe, pero limitou o dereito \u00e1 cidadan\u00eda aos atenienses fillos de pais da mesma orixe pois a cidade, ao medrar a s\u00faa riqueza, convert\u00e9rase nun centro cosmopolita. A maior\u00eda dos cargos adxudic\u00e1banse por sorteo e non acostumaban durar m\u00e1is dun ano. Pericles estableceu a \"misthophoria\", ou retribuci\u00f3n aos maxistrados por desempe\u00f1ar o seu cargo.\nA Confederaci\u00f3n transformouse nun aut\u00e9ntico imperio, tanto polo recurso ao tesouro teoricamente com\u00fan, como pola suxeici\u00f3n con que Atenas somet\u00eda aos confederados. A realidade \u00e9 que era unha metr\u00f3pole que baseaba a s\u00faa opulencia na explotaci\u00f3n dunhas colonias ou territorios que, trala guerra contra Samos, quedou consagrado ao dividir os territorios en cant\u00f3ns federais, que pasaron a ser Xonia, Arquip\u00e9lago, Helesponto e Tracia.\nUns dos destinos das inmensas riquezas al\u00ed achegadas foi o embelecemento de Atenas e a s\u00faa seguridade, xa que se constru\u00edu unha terceira muralla. O Parten\u00f3n e o Ode\u00f3n, na Acr\u00f3pole, as\u00ed como o santuario na veci\u00f1a Eleusis, datan desa \u00e9poca, culminaci\u00f3n da cultura grega cl\u00e1sica que se co\u00f1ece coma s\u00e9culo de Pericles polo brillante das s\u00faas realizaci\u00f3ns. Pertenc\u00edan ao c\u00edrculo de Pericles entre outras personalidades, Fidias, S\u00f3focles e Anax\u00e1goras. Este per\u00edodo nun durou un s\u00e9culo, pero a influencia do personaxe, que foi reelixido unha e outra vez durante os derradeiros 15 anos da s\u00faa vida, converteuno nun verdadeiro aut\u00f3crata.\nA guerra contra Samos.\nA secesi\u00f3n da illa de Samos, situada fronte \u00e1s costas de Xonia, foi un episodio de gran violencia e que fixo tremer o edificio imperial \u00e1tico. Paradoxalmente, a illa non ti\u00f1a que tributar, xa que sempre estivera a car\u00f3n de Atenas dende o principio e manti\u00f1a un peculiar sistema olig\u00e1rquico. Todo empezou por unha disputa entre Samos e Mileto, na que Pericles interveu como mediador, pero en realidade, derrocou o r\u00e9xime olig\u00e1rquico e impuxo un democr\u00e1tico. Un grupo de fuxitivos escapou da illa e conspirou cos persas para erguer en contra de Atenas outros territorios, e conseguiuno en Bizancio e a fa\u00edsca da rebeli\u00f3n estendeuse. Pericles reaccionou rapidamente, reduciu Samos a obediencia, imp\u00faxolle vasalaxe e unha reparaci\u00f3n de 1500 talentos. Bizancio correu parecida sorte, pero outros territorios de Asia Menor perd\u00e9ronse para sempre. Foi ent\u00f3n cando se implantou a divisi\u00f3n en cant\u00f3ns.\nEsta pol\u00edtica alimentou a oposici\u00f3n interior a esta pol\u00edtica exterior, pero a posici\u00f3n do estratego era moi forte, polo que as cr\u00edticas dirix\u00edronse contra o seu c\u00edrculo, como Aspasia, a s\u00faa amante e despois esposa. Contra Fidias, que se tivo que exiliar acusado de estafa. Anax\u00e1goras foi acusado de impiedade por propagar teor\u00edas en contra da relixi\u00f3n. Todo acabou coa condena ao ostracismo de Tuc\u00eddides, o xenro de Cim\u00f3n e o seu principal opositor.\nA fin de contas, a gloria p\u00f3stuma de Pericles radicar\u00eda no inigualable esplendor atinxido por Atenas no campo das artes e das letras, xa que na pol\u00edtica e na econom\u00eda, e os seus ambiciosos planos para Atenas, traer\u00edan amargos reveses, xa que superaban a capacidade econ\u00f3mica e humana de Atenas.\nA guerra do Peloponeso.\nDefinici\u00f3n dos bandos.\nO detonante da guerra foi a rivalidade comercial entre d\u00faas potencias mar\u00edtimas: Atenas e Corinto. Esta cidade era a principal aliada de Esparta e arrastrou aos demais a unha guerra que ningu\u00e9n quer\u00eda. Todo comezou por unha das f\u00fatiles e end\u00e9micas loitas internas que envelenaron a historia da Grecia antiga. Na cidade de Epidamno, colonia fundada por Corinto e Corcira ao mesmo tempo, loitaban pola hexemon\u00eda pol\u00edtica dous partidos que solicitaron axuda \u00e1s s\u00faas respectivas metr\u00f3poles. Corinto, desexando ampliar a s\u00faa influencia, enviou unha forza de apoio ao partido dem\u00f3crata, e Corcira respondeu asediando a cidade. Esta iniciativa serviulle de escusa a Corinto para lanzar unha operaci\u00f3n naval, que se estrelou contra a superioridade num\u00e9rica de Corcira, que venceu e forzou a rendici\u00f3n de Epidamno. Para se desquitar da derrota, Corinto preparou unha guerra naval a grande escala, e Corcira solicitou o apoio dos atenienses.\nAtenas veuse nun dilema: se apoiaba a Corcira, consegu\u00eda un grande aliado e un aumento da s\u00faa influencia, ao se atraer unha potencia mar\u00edtima como Corcira, que ademais dominaba as rotas mar\u00edtimas cara a Sicilia e a Magna Grecia do sur de Italia. Pero ti\u00f1a o inconveniente de se enfrontar a Corinto e rachar co esp\u00edrito da paz dos Trinta Anos. Decidiuse por unha soluci\u00f3n intermedia, que consistiu en enviar unha frota de disuasi\u00f3n e observaci\u00f3n, pero non disposta a combater. O enfrontamento produciuse no estreito entre Corcira e o continente, pero a presenza da frota ateniense non lle permitiu \u00e1 frota corintia unha vitoria que xa ti\u00f1a nas mans.\nCorintio non renunciou ao desquite e decidiu fustrigar aos atenienses moi lonxe, na pen\u00ednsula da Calc\u00eddica, alentando a sublevaci\u00f3n e a separaci\u00f3n da Confederaci\u00f3n. O levantamento de Potidea foi o primeiro que se produciu en toda a pen\u00ednsula, que estalou en contra de Atenas. A reacci\u00f3n de Pericles foi o env\u00edo dunha expedici\u00f3n de castigo que venceu aos potideos e os seus aliados os corintios. De novo, este fracaso levou a Corinto a concibir o prop\u00f3sito de arrastrar consigo a toda a Liga do Peloponeso en contra de Atenas.\nO rei Arqu\u00eddamo de Esparta non estaba por entrar na guerra, pero a Asemblea considerou que Atenas incumprira a Paz dos Trinta Anos e tras a consulta co or\u00e1culo de Delfos, disp\u00faxose a entrar en guerra, non sen antes tentar de negociar con Atenas. Pericles negouse a aceptar as condici\u00f3ns, que na pr\u00e1ctica supu\u00f1an o desmantelamento da Confederaci\u00f3n, e todo o mundo grego preparouse para guerra, ali\u00f1\u00e1ndose nun ou outro bando.\nA Liga do Peloponeso sumaba 40.000 hoplitas, en tanto a Confederaci\u00f3n apenas chegaba aos 10.000. Pero en cambio, ti\u00f1a moitos m\u00e1is recursos financeiros, unha gran frota e estaba moi ben defendida. Ademais, Pericles non se propo\u00f1\u00eda enfrontarse co ex\u00e9rcito, sen\u00f3n efectuar desembarcos r\u00e1pidos en puntos concretos para ir desgastando o inimigo.\nA guerra de Arqu\u00eddamo.\nO conxunto de episodios co\u00f1ecidos como guerra de Arqu\u00eddamo comezaron no ano 431 a. C. Os tebanos tentaron apoderarse de Platea, pero a operaci\u00f3n resultou un desastre e os atacantes foron aniquilados. Esparta considerouse obrigada a responder e mandou un ex\u00e9rcito cara a \u00c1tica. Pericles non se limitou a organizar a defensa, sen\u00f3n que enviou unha frota que conquistou a illa de Cefalonia. Logo, devastou M\u00e9gara e o seu territorio circundante. Antes, xa ocupara Exina, que colonizou con xentes da \u00c1tica. Pero declarouse unha epidemia de peste en Atenas e unha facci\u00f3n tratou de chegar a un acordo cos espartanos e logrou po\u00f1er a maior\u00eda dos cidad\u00e1ns en contra de Pericles, co que este veuse na obriga de dimitir como estratego. Pero os seus partidarios contraatacaron, e lograron unha nova reelecci\u00f3n, a\u00ednda que pouco despois Pericles falec\u00eda.\nA desaparici\u00f3n de quen rexera os destinos de Atenas durante moitos anos traduciuse nunha perda total do rumbo, xa que de inmediato xurdiron d\u00faas facci\u00f3ns opostas e as figuras sobresa\u00edntes foron Cle\u00f3n, ao que as cr\u00f3nicas presentan como demagogo e oportunista. Xefe dos dem\u00f3cratas e partidario de continuar a guerra \u00e9 Nicias, h\u00e1bil xeneral, conservador e partidario da paz.\nOs atenienses lograron tomar Potidea. Os espartanos desistiron de atacar a \u00c1tica pero devastaron a Platea. Atenas levou unha frota para bloquear o golfo de Corintio, o que levou a cabo no seu punto mais estreito, onde derrotou a unha frota peloponesa. No 428 a. C. a illa de Lesbos trocou de bando, o que levou a Atenas a crear un novo imposto para financiar a guerra. Lesbos foi ocupada dun xeito encarnizado, derrib\u00e1ronse as murallas de Mitilene e establec\u00e9ronse colonos \u00e1ticos na illa.\nDespois disto, considerouse que Atenas mantivera unha pol\u00edtica defensiva e que era preciso tomar a iniciativa. Nun principio, esta pol\u00edtica deu os seus froitos, m\u00e1is resoantes que efectivos, pero induciron aos contendentes a tentar buscar unha sa\u00edda a un conflito esgotador. Mentres tanto, Nicias tomara Corcira e a illa de Citerea, e deste xeito o Peloponeso veuse arrodeado por prazas nas que a Confederaci\u00f3n estaba ben asentada\nA paz de Nicias.\nNese intre de eclipse para a causa peloponesa, Esparta atopou un home excepcional na persoa do xeneral Br\u00e1sidas, que dirixiu todos os seus esforzos a subtraer Tracia e os territorios do norte do bando ateniense. Conseguiuno e Atenas pediu unha tregua dun ano. Br\u00e1sidas non deixou de forzar m\u00e1is defecci\u00f3ns da causa da Confederaci\u00f3n e, pasado o ano, atenienses e espartanos enfront\u00e1ronse en Anf\u00edpolis, onde pereceron tanto Cle\u00f3n como Br\u00e1sidas, e Atenas foi derrotada.\nA desaparecer estes dous personaxes, tanto en Atenas como Esparta, fix\u00e9ronse co poder os partidarios da paz: Nicias e Pleistoanacte. No ano 421 a. C. asinouse o que se co\u00f1ece como paz de Nicias, por 50 anos, onde ning\u00fan dos dous bandos se reco\u00f1ec\u00eda como vencedor, pero foi Atenas a gran beneficiada, xa que recuperou todos os territorios que formaban a Confederaci\u00f3n, ag\u00e1s Anf\u00edpolis, que era a chave do dominio da Tracia.\nTanto en Atenas como en Esparta non tardaron en formarse facci\u00f3ns contrarias ao tratado de paz. Foi o ateniense Alcib\u00edades quen se dedicou incansablemente a socavar o poder espartano por toda a Grecia e no mesmo Peloponeso, e forzou a ruptura con motivo dun conflito menor. Axis, rei dos espartanos, ofreceu unha nova tregua, pero un ex\u00e9rcito confederado penetrou ata o coraz\u00f3n do Peloponeso e tomou Texea, na Arcadia, non lonxe de Esparta. O enfrontamento era inevit\u00e1bel e o propio Axis logrou unha resoante vitoria en Mantinea. En Atenas, foron moitas as voces contrarias a Alcib\u00edades pero ao cabo foi o art\u00edfice do xiro da pol\u00edtica ateniense e do novo rumbo que tomou a guerra.\nA guerra en Sicilia.\nOs gregos en Sicilia e na Magna Grecia prosperaran moito pola s\u00faa grande actividade mercantil, a\u00ednda que toparon moi cedo cos cartaxineses e m\u00e1is os etruscos. Unha proba tiv\u00e9rona os focenses, que deixaran as s\u00faas costas despois das loitas cos persas, e ao tratar de se establecer na illa de C\u00f3rsega, tiveron que loitar cunha frota combinada de etruscos e cartaxineses. A\u00ednda que venceron, limitou para sempre a s\u00faa expansi\u00f3n cara ao oeste e nunca chegaron al\u00e9n de Massalia (Marsella) e a s\u00faa zona de influencia, como foron as colonias no Levante hispano.\nNas cidades da Magna Grecia, que se estableceron arredor do golfo de Taranto e na punta de bota da pen\u00ednsula it\u00e1lica, reproduc\u00edronse os mesmos poderes e rivalidades que nas metr\u00f3poles, como lles pasou \u00e1s cidades de Crotona e S\u00edbaris, cuxa loita levou \u00e1 destruci\u00f3n desta \u00faltima cidade, cuxo luxo e opulencia deu lugar ao adxectivo de \"sibarita\" e da que non quedou pedra sobre pedra. Tam\u00e9n reproduciron os mesmos sistemas pol\u00edticos, poderes olig\u00e1rquicos, tiran\u00eda e democracia.\nA cidade que m\u00e1is preponderancia tivo foi Siracusa, que baixo o tirano Xel\u00f3n, chegou a ser un dos centros culturais m\u00e1is importantes do mundo grego, cun forte ex\u00e9rcito e unha poderosa frota. Tanto poder non agradou nada a Cartago, que enviou a Am\u00edlcar Barca cun ex\u00e9rcito que foi vencido e decimado, obrigando a Cartago a asinar a paz. Pero foi co seu sucesor Hier\u00f3n con quen Siracusa acadou o seu maior poder\u00edo econ\u00f3mico e cultural, xa que embeleceu a cidade coa presenza de artistas, arquitectos e literatos como Esquilo e P\u00edndaro. Foi \u00e1 s\u00faa morte cando Siracusa volveu \u00e1 democracia e inspirou a s\u00faa implantaci\u00f3n noutras cidades gregas, non sen loitas internas, xa que os inmigrantes expulsados das diferentes cidades despois das diversas guerras civ\u00eds que ocorreron no seu paso \u00e1 democracia, v\u00edronse na obriga de fundar outra nova cidade, que se co\u00f1ece co nome de Mesina.\nSiracusa non cedera no seu prop\u00f3sito de exercer a s\u00faa hexemon\u00eda dun xeito m\u00e1is efectivo, especialmente na illa de Sicilia. As cidades xonias al\u00ed fundadas pediron axuda a Atenas. Unha delas, Leontini, entrou en conflito con Siracusa e Atenas, favorable ao intervencionismo propugnado por Alcib\u00edades, dispuxo unha frota para o seu env\u00edo. Cando esta xa estaba lista para partir, aconteceu un suceso que resulta un pouco dif\u00edcil de valorar para a nosa mentalidade actual. En todos os fogares de Atenas, ao pe da porta de entrada \u00e1s s\u00faas casas, t\u00ed\u00f1ase o costume de p\u00f3r unhas figuras de Hermes, que esa noite apareceron rachadas. Culpouse a Alcib\u00edades deste suceso. Pero como a frota xa ti\u00f1a que sa\u00edr, o xu\u00edzo quedou pendente para a s\u00faa volta.\nCando chegou a frota a Sicilia, o plan era o de asegurarse a fidelidade das diversas cidades antes de atacar Siracusa. Pero nese intre chegou a orde de Atenas de que Alcib\u00edades volvera para Atenas para ser xulgado, e este buscou refuxio no Peloponeso, eludindo o xu\u00edzo. Foi condenado a morte en rebeld\u00eda e os seus bens confiscados. Con esta fuxida, os atenienses quedaron un pouco \u00e1 deriva, e a cidade de Siracusa aproveitou para pedir axuda a Esparta, quen enviou a Xilipo, quen entrou en Siracusa a pesar de estar sitiada e reforzou as s\u00faas defensas, mentres as naves de Corinto pechaban as naves atenienses polo mar. En auxilio de Nicias, que estaba \u00e1 fronte das armas atenienses, chegaron tropas dende a metr\u00f3pole, pero todos eles foron vencidos e os seus xenerais executados en Siracusa. A guerra estaba de novo en marcha e s\u00f3 transcorreran catro anos da batalla de Mantinea.\nA derradeira fase das guerras do Peloponeso tivo lugar cando os espartanos invadiron a \u00c1tica e ocuparon Decelia. Atenas estaba illada e cunha escasa capacidade de manobra. A Confederaci\u00f3n comezaba a se desfacer, xa que varias cidades ped\u00edan a s\u00faa sa\u00edda da mesma; os persas entraron no conflito tentando que os espartanos lles axudasen a volver \u00e1s costas de Asia Menor. A guerra desprazouse ao Helesponto, Alcib\u00edades tornou a Atenas, onde se formara un goberno sa\u00eddo dun golpe de estado, que a frota ateniense no exterior non reco\u00f1ec\u00eda. Co nomeamento de Alcib\u00edades de novo como xeneral, volveron as vitorias, no Helesponto, no C\u00edzico, onde se apoderou de toda a frota peloponesa e os espartanos chegaron a pedir a paz. Pero co nomeamento de Lisandro como comandante en xefe e con moi boas relaci\u00f3ns cos persas, esperou o intre preciso en que Alcib\u00edades se ausentase do mando para atacar e o seu segundo non estivo \u00e1 altura das circunstancias. Coa derrota, Alcib\u00edades foi destitu\u00eddo e m\u00e1is tarde asasinado polo s\u00e1trapa Farnabazo por instigaci\u00f3n de Esparta. Despois de diversos episodios nos que Atenas se recuperou armando outra frota, o encontro definitivo tivo lugar en Egos Potamos, no Helesponto, no que a frota ateniense caeu en mans espartanas, mentres a cidade era cercada por Pausanias I, rei espartano. Co Pireo bloqueado e sen acceso por terra, Atenas asinou a paz, co derrubamento das s\u00faas murallas, e o seu ingreso na Liga do Peloponeso.\nA crise das hexemon\u00edas tradicionais.\nAo pouco de se firmar a paz da guerra do Peloponeso, Esparta amosou a s\u00faa incapacidade para administrar a s\u00faa hexemon\u00eda, m\u00e1is que nada polo seu ordenamento pol\u00edtico, que era cunha visi\u00f3n da pol\u00edtica localista e de cara a uns intereses moi espec\u00edficos. O n\u00famero de cidad\u00e1ns con plenos dereitos era escas\u00edsimo, Pausanias I e Lisandro, vencedores da guerra, pronto se enfrontaron entre si, enfrontamento que rematou co exilio de Lisandro, e os espartanos sen dereito de cidadan\u00eda, ali\u00e1ronse cos ilotas e periecos (fillos ilex\u00edtimos sen ning\u00fan dereito civil), pero esta conspiraci\u00f3n logrou abortarse.\nOs aliados de Esparta, en especial os tebanos e corintios, manifestaron o seu descontento, xa que a hexemon\u00eda non se traducira nunha maior liberdade para o resto das cidades.\nAtenas: Os Trinta Tiranos.\nOs atenienses tiv\u00e9ronse que someter ao r\u00e9xime que Esparta impo\u00f1\u00eda \u00e1s cidades vencidas: pagamento do tributo, presenza dun consello de 10 individuos (\"decarqu\u00edas\") e m\u00e1is unha guarnici\u00f3n espartana, cuxo comandante asist\u00eda \u00e1s reuni\u00f3ns do consello.\nAo final da guerra, a loita entre oligarcas e dem\u00f3cratas planificouse con toda crueza. Esparta designou a 30 cidad\u00e1ns atenienses para que redactasen unha nova constituci\u00f3n, pero acabaron actuando de forma desp\u00f3tica e arbitraria, o que explica que pasasen a historia co nome dos Trinta Tiranos. Para se manteren no poder, reclamaron o reforzamento da guarnici\u00f3n espartana. A relaci\u00f3n entre os Trinta non era boa, xa que no seu seo pugnaban tendencias contrapostas, a de manter a tiran\u00eda dirixida por Critias e a de crear un r\u00e9xime de transici\u00f3n cara \u00e1 democracia, mantida por Ter\u00e1menes. Prevaleceu a primeiro, pero con todo houbo de se crear un consello de 3.000 cidad\u00e1ns como representantes do poder p\u00fablico.\nMoitos atenienses se exiliaran o foran expulsados e Tebas torn\u00e1rase no seu principal centro de acollida. Este n\u00facleo de refuxiados p\u00faxose en mans de Tras\u00edbulo, quen en d\u00faas acci\u00f3ns b\u00e9licas tentou de desaloxar do poder aos Trinta, e se ben non chegou a entrar en Atenas, o Consello dos Tres mil destitu\u00edron aos Trinta Tiranos e designaron no seu lugar a 10 maxistrados que non tardaron de caer nas mesmas arbitrariedades dos seus antecesores. Ante a presi\u00f3n de Tras\u00edbulo e os exiliados, estes dez maxistrados pediron axuda de novo a Esparta. Foi nomeado Lisandro como \u00e1rbitro, quen logrou impo\u00f1er a paz, outorgouse unha amnist\u00eda xeral, excepto para os delitos que cometeran os Trinta e os Dez abusando do seu poder e constitu\u00eduse unha comisi\u00f3n lexislativa que revisou e adaptou a Constituci\u00f3n de Sol\u00f3n.\nComplicaci\u00f3ns b\u00e9licas con Persia.\nCando se disolveron as comisi\u00f3ns fiscalizadoras espartanas (\"decarqu\u00edas\") establecidas nos territorios ocupados, as cidades x\u00f3nicas de Asia Menor e \u00e1 vista da situaci\u00f3n de prostraci\u00f3n na que se atopaba Atenas, a s\u00faa nai-patria, pediron axuda aos persas, os seus antigos inimigos, en busca de protecci\u00f3n. No Imperio Aquem\u00e9nida reinaba Artaxerxes II, pero o seu trono estaba en disputa co seu irm\u00e1n Ciro o Mozo. Os gregos apoiaban a este e coa axuda de Esparta xuntaron un ex\u00e9rcito de 13.000 mercenarios gregos (\"os 10.000\" ) que, se ben venceron aos persas en Cunaxa, nesta batalla morreu Ciro o mozo, o que malogrou o resultado da batalla e da guerra. Os gregos v\u00edronse obrigados a emprender unha retirada, que pasou \u00e1 historia polo libro de Xenofonte (\"An\u00e1basis\"), quen fora o seu xefe na derradeira parte da mesma.\nOs persas, por medio do s\u00e1trapa de Licia, Tisafernes, castigou \u00e1s cidades xonias, que pediron de novo axuda a Esparta. A\u00ednda que se enviou un ex\u00e9rcito, as cidades non foron recuperadas. Os persas tam\u00e9n montaran unha frota de castigo, que puxeron ao mando de almirante ateniense Con\u00f3n. A\u00ednda que os espartanos, baixo o mando de Axesilao, lograron vencelo en Sardes, os persas conquistaron Rodas e a guerra veuse interrompida pola grave situaci\u00f3n interna de Esparta.\nA guerra de Corinto.\nNo 395 a. C. toda Grecia era un clamor en contra da dominaci\u00f3n espartana, torpe, ineficaz, e que s\u00f3 criaba inimigos. O primeiro conflito que se xerou por esta situaci\u00f3n tivo como protagonista a Tebas, quen por unha cuesti\u00f3n de l\u00edmites, invadiu a F\u00f3cida. Esparta considerou que deb\u00eda intervir e como sempre ocorr\u00eda entre as disputas entre os gregos, unha intervenci\u00f3n levaba a outra, Atenas p\u00faxose a car\u00f3n dos tebanos. Esparta nomeou a Lisandro pero foi derrotado e perdeu a vida. Esta derrota animou a constitu\u00edr unha liga antiespartana, que integraron Beocia, Atenas, Argos e Corinto, tendo a s\u00faa sede nesta derradeira cidade.\nEsparta respondeu estreitando os seus vellos v\u00ednculos coas cidades da Grecia Central e Setentrional, e Axesilao p\u00faxose \u00e1 fronte do seu ex\u00e9rcito, vencendo en Nemea e Queronea. Pero como ti\u00f1an que loitar en d\u00faas frontes, a naval contra dos persas, as s\u00faas naves foron derrotadas por Con\u00f3n en Cnido, e logo aquelas saquearon as costas da Lacedemonia e varias illas aliadas de Esparta. Con\u00f3n regresou a Atenas e coordinou a reconstruci\u00f3n das murallas da cidade, e afan\u00e1base en reconstru\u00edr o poder\u00edo naval de Atenas, tratando de manter o benepl\u00e1cito de Persia.\nOs espartanos enviaron aos persas unha embaixada para persuadilos de que non lles convi\u00f1a ter unha gran potencia naval no mar X\u00f3nico coa ascendencia sobre as cidades de Asia Menor, argumentos que convenc\u00e9rona os persas e que foron o final da vida pol\u00edtica de Con\u00f3n, aglutinador desa idea. A\u00ednda as\u00ed, os atenienses trataron de volver a nuclear unha confederaci\u00f3n de cidades e potenciar a s\u00faa frota. Pero coa morte de Tras\u00edbulo o proxecto malogrouse.\nA Paz do Rei ou Ant\u00e1lcidas.\nO empe\u00f1o ateniense de refacer o seu poder\u00edo mar\u00edtimo persistiu, at\u00e9 que Persia, co benepl\u00e1cito de Esparta, deulle un ultimato. Unha frota combinada espartana e persa bloqueou o Helesponto, ameazando as rotas comerciais atenienses, polo que houbo que aceptar o ultimato. O resultado do mesmo foi a chamada paz de Ant\u00e1lcidas ou Paz do Rei, que foi o marco de relaci\u00f3n entre os estados gregos e os destes cos persas durante moitos anos. En virtude deste tratado, as cidades de Asia Menor e as illas de Cazomene e Chipre pasaban a mans aquem\u00e9nidas. Os aliados de Atenas deber\u00edan ser aut\u00f3nomos, sen obrigas para con aquela cidade, que se veu as\u00ed desposu\u00edda do seu imperio mar\u00edtimo. A Esparta reco\u00f1ec\u00edaselle a s\u00faa hexemon\u00eda continental a trav\u00e9s da Liga do Peloponeso, \u00fanica que foi capaz de subsistir.\nEsparta tivo as\u00ed nas s\u00faas mans un instrumento de dominio que decidiu explotar ao m\u00e1ximo. O art\u00edfice da pol\u00edtica deste per\u00edodo foi Axesilao, quen se preocupou sobre de todo de controlar o paso do istmo e de manobrar en contra dos r\u00e9ximes democr\u00e1ticos establecidos nas cidades. En torno a 380 a. C. Esparta culminou o seu poder\u00edo e o seu dominio sobre a Grecia era practicamente total.\nFin da hexemon\u00eda espartana.\nBaixo a hexemon\u00eda espartana, en Tebas instaurouse un r\u00e9xime de tiran\u00eda, que non tardou en ter unha tenaz oposici\u00f3n, organiz\u00e1ndose esta arredor dos atenienses que sa\u00edran de Atenas por motivos pol\u00edticos. Tras derrotar os espartanos, instaurouse de novo a democracia e Atenas non tardou en tratar de restablecer as s\u00faas relaci\u00f3ns cos seus antigos aliados, pero non a Confederaci\u00f3n, imposible neses intres, sen\u00f3n con acordos bilaterais. Tebas adheriuse a eses acordos, reco\u00f1ecendo todos eles os termos da Paz do Rei, respectando a autonom\u00eda dos asociados e sen pago de tributos. Ao mesmo tempo comezou a construci\u00f3n dunha nova frota. Esparta trataba por todos os medios de afogar a Tebas, e a s\u00faa frota foi vencida e aniquilada fronte \u00e1 illa de Naxos.\nEsta vitoria aliada marcou o irreversible declinar de Esparta. Atenas volveu a ter a hexemon\u00eda mar\u00edtima e de novo aparec\u00edan as repartici\u00f3ns tradicionais. Atenas era dona do mar e Esparta como potencia terrestre, e esta veuse na obriga de reco\u00f1ecer a Liga ateniense. Pero no continente emerx\u00eda unha nova potencia, Tebas, que se dedicaba a subtraer territorios das influencias espartanas, conquistando toda a Beocia.\nNesta atmosfera azoutada por ventos de guerra, os persas promoveron un Congreso de Paz, que se celebrou en Esparta. Os delegados, sempre dentro das li\u00f1as xerais da paz do Rei, acordaron reco\u00f1ecer a autonom\u00eda das cidades, a retirada das guarnici\u00f3ns e o desmantelando do entramado das hexemon\u00edas. A sinatura da paz xa foi un entramado de agravios, xa que Tebas atribu\u00eduse a representaci\u00f3n de toda a Beocia. Esparta negou este reco\u00f1ecemento e ordenou ao seu ex\u00e9rcito que marchase contra Tebas.\nA derrota que os tebanos inflixiron aos lacedemonios de Esparta en Leuctra tivo unha gran transcendencia na orde militar e na pol\u00edtica, xa que significou o fin da hexemon\u00eda espartana e o inicio dunha nova e postrema etapa de brillo das \"polis\", antes de verse arroladas polos macedonios.\nA fugaz hexemon\u00eda de Tebas.\nA eclipse de Esparta foi aproveitada por Atenas para relanzar a construci\u00f3n do seu imperio mar\u00edtimo. Os membros da Liga do Peloponeso, xa ceibes do control espartano, implantaron r\u00e9ximes de signo democr\u00e1tico.\n\u00c1 fronte de Tebas situ\u00e1ronse dous estrategos de gran val\u00eda: Epaminondas e Pel\u00f3pidas. O primeiro levou a guerra ao coraz\u00f3n do Peloponeso, para render os derradeiros redutos fieis a Esparta. A situaci\u00f3n f\u00edxose tan insost\u00edbel que buscou nos seus seculares inimigos, os atenienses, como aliados coa esperanza de que estivesen temerosos da supremac\u00eda de Tebas. Estes enviaron ao Peloponeso as tropas que se limitaron a interromper as s\u00faas li\u00f1as de subministraci\u00f3n, e o ex\u00e9rcito tebano veuse na obriga de se retirar cara \u00e1 s\u00faa cidade.\nIsto bastou para que se estreitasen as relaci\u00f3ns entre Esparta e Atenas, pero no ano seguinte, Epaminondas levou a cabo a s\u00faa segunda expedici\u00f3n contra a Lacedemonia, logrando a adhesi\u00f3n de Sic\u00edone, cidade ao norte do Peloponeso, interveu en Tesalia e incluso en Macedonia.\nTebas atop\u00e1base na c\u00faspide do seu poder, pero a s\u00faa hexemon\u00eda ti\u00f1a un signo distinto dos seus predecesores, ao menos en intenci\u00f3ns e inspiraci\u00f3n, xa que non procuraras un mero dominio pola forza, sen\u00f3n a uni\u00f3n de todos os helenos, con obxecto de se fortalecer fronte aos b\u00e1rbaros. Pero este prop\u00f3sito, no terreo dos feitos traduciuse nos mesmos m\u00e9todos que antes usaran outros, as\u00ed que no b\u00e1sico, veu a significar o mesmo.\nComo en ocasi\u00f3ns anteriores, os propios socios de Tebas foron os que pronto se amosaron cansos daquel dominio e xurdiron os movementos de afirmaci\u00f3n local. De novo foron os persas os que chamaron a paz, esta vez no Santuario de Delfos, pero non chegaron a ning\u00fan acordo porque ningu\u00e9n quer\u00eda renunciar aos seus supostos dereitos e a guerra continuou. Ao ano seguinte foi Tebas a que pediu a paz, esgotada polo esforzo militar e por non chegar a ning\u00fan resultado duradeiro. Esta paz asinouse no 366 a. C.. Tebas abandonou o Peloponeso e Atenas seguiu tecendo o seu imperio mar\u00edtimo.\nTranscorreron dous anos e unha vez m\u00e1is a situaci\u00f3n complicouse e conduciu a outro enfrontamento. En Arcadia o movemento localista foi atraendo m\u00e1is e m\u00e1is partidarios, co que se chegou a formar unha liga, que se dedicou a buscar apoios. No seo da Liga unha facci\u00f3n inclin\u00e1base por manter unha estreita relaci\u00f3n con Tebas, garante de que a rexi\u00f3n non volver\u00eda \u00e1 \u00f3rbita de Esparta, e cuxo n\u00facleo estaba en Texea, mentres que a pol\u00edtica de distanciamento de Tebas estaba en Mantinea. Con motivo dun intento de golpe de estado en Texea, ao parecer promovido por Tebas, deu lugar ao enfrontamento das diferentes pol\u00edticas e os seus aliados. Todo rematou na batalla de Mantinea, que tivo a maior transcendencia para a historia de Grecia, porque non s\u00f3 representou o final da hexemon\u00eda de Tebas, sen\u00f3n o preludio do fin do r\u00e9xime das polis e dunha serie de constantes ata ent\u00f3n na historia da H\u00e9lade. Foi o fin dunha \u00e9poca. Epaminondas morreu na batalla. Os tebanos, que ga\u00f1aran polas armas, d\u00e9ronse por vencidos, pero ningu\u00e9n se deu por vencedor.\nMacedonia.\nTrala batalla de Mantinea, os contendentes avi\u00f1\u00e9ronse \u00e1 paz, pero non houbo acordo sobre os litixios que enfrontaban os diferentes estados. O papel de Esparta quedou moi dilu\u00eddo e Atenas estaba concentrada no Exeo, pero sen o poder\u00edo doutros tempos.\nMacedonia era unha ampla rexi\u00f3n ao norte que se estend\u00eda coma un arco entre a Tesalia e a Tracia e que os gregos consideraban b\u00e1rbara. Al\u00ed non se desenvolveran as polis e mant\u00ed\u00f1ase o r\u00e9xime mon\u00e1rquico coa capital en Pella. Con todo, unha das li\u00f1as mestras na pol\u00edtica maced\u00f3nica mantida por t\u00f3dolos reis e que era un aut\u00e9ntico dogma nacional era o de ser reco\u00f1ecidos como gregos con todas as consecuencias. O mecanismo usado para este reco\u00f1ecemento foi o de intervir nas disputas entre os Estados helenos. Por outra banda, o empe\u00f1o maced\u00f3nico por contar cunha sa\u00edda ao mar a ambos os dous lados da pen\u00ednsula da Calc\u00eddica enfrontou aos reis cos territorios x\u00f3nicos daquelas costas.\nO soberano que cimentou a transformaci\u00f3n de Macedonia nunha gran potencia foi Arquelao, quen impulsou as obras p\u00fablicas (calzadas), fundou cidades e arrodeouse dun n\u00facleo selecto de nobres que compu\u00f1an o corpo militar de elite. Reorganizou o ex\u00e9rcito, impo\u00f1endo o servizo militar obrigatorio, e atraeu \u00e1 s\u00faa corte a poetas e artistas. \u00c1 s\u00faa morte segu\u00edrono unha serie de reis sen importancia hist\u00f3rica, at\u00e9 P\u00e9rdicas III, quen morreu nun enfrontamento cos ilirios, e Macedonia estaba outra vez en plena descomposici\u00f3n. Nestas circunstancias f\u00edxose co trono Filipo, irm\u00e1n m\u00e1is novo de P\u00e9rdicas, xa que na corte de Pella eran com\u00fans as intrigas palacianas, usurpaci\u00f3ns e cruentas loitas polo poder. Filipo non chegou ao reinado do xeito m\u00e1is ortodoxo pero chegado o intre, tam\u00e9n pereceu v\u00edtima dunha conspiraci\u00f3n urdida no seu c\u00edrculo m\u00e1is achegado.\nFilipo vivira en Tebas e estaba penetrado da cultura hel\u00e9nica. Ningu\u00e9n mellor ca el encarnou a aspiraci\u00f3n dos reis maced\u00f3nicos de que o seu Estado fose aceptado como un m\u00e1is entre os gregos. Co\u00f1ecedor dos complicados mecanismos da pol\u00edtica das polis, asumiu a misi\u00f3n hist\u00f3rica de unificar a H\u00e9lade. As s\u00faas dotes militares, o intre hist\u00f3rico trala breve hexemon\u00eda tebana e a prostraci\u00f3n extrema de Grecia permit\u00edronlle levar a cabo os seus ambiciosos designios.\nMacedonia somete a Grecia.\nNun principio, Filipo buscou e atopou a alianza de Atenas, que aceptou de boas esta axuda, chegando a negarlle a axuda a Anf\u00edpolis, que estaba sitiada por Filipo. Este continuou as s\u00faas conquistas para someter as rexi\u00f3ns pr\u00f3ximas \u00e1s s\u00faas fronteiras, e foi ent\u00f3n cando se produciu o choque con Atenas. Tomou Pidna e f\u00edxose coa Potidea. Atenas tivo que facer fronte \u00e1s defecci\u00f3ns de diversas cidades da s\u00faa liga, que como sempre, aproveitaron a ocasi\u00f3n para se desligar da liga ateniense, e veuse na necesidade de transixir, pola presi\u00f3n de Persia.\nFilipo non abandonaba os seus planos de conquista e f\u00edxose dono virtual da Tracia, coa seguinte ameaza \u00e1s rotas comerciais de Atenas. Filipo mandou constru\u00edr unha frota e interveu nas loitas internas da Tesalia e da F\u00f3cida, de xeito que a s\u00faa presenza en Grecia cada vez \u00eda m\u00e1is ao sur.\nTras a paz asinada por Atenas, esta entrou nun per\u00edodo de restauraci\u00f3n financeira e institucional nas mans de Eubolo, e a renuncia de intervenci\u00f3n exterior, pese a que a ameaza maced\u00f3nica, a\u00ednda se consideraba afastada. En efecto, Filipo dirixiu os seus intereses cara ao norte coa conquista de Epiro e Iliria. Nese intre produciuse na cidade calc\u00eddica de Olinto, aliada de Filipo, o partido pro-ateniense subiu ao poder. Dende Atenas, Dem\u00f3stenes galvanizaba aos seus concidad\u00e1ns cos seus discursos en contra de Filipo (as \"fil\u00edpicas\"). Este anexionou toda a Calc\u00eddica, no mesmo ano en que Eubea se separaba de Atenas.\nO punto de partida para a intervenci\u00f3n decisiva d\u00e9rono as guerras sagradas. D\u00e1se ese nome \u00e1s loitas que ao longo da historia de Grecia tiveron lugar a causa dalgunha violaci\u00f3n do santuario nacional de Delfos. Nesta ocasi\u00f3n, era a terceira e a de maior repercusi\u00f3n. A s\u00faa orixe foi a intenci\u00f3n da F\u00f3cida de controlar o santuario que estaba no seu territorio e correspond\u00edalle a s\u00faa soberan\u00eda. Mentres que Atenas e Esparta aceptaban dito control, Tesalia, Beocia e outros Estados non o reco\u00f1eceron. Beocios e tesalios pediron axuda os persas, pero estes non acudiron, e ent\u00f3n chamaron \u00e1s portas de Macedonia. O novo corpo da infantar\u00eda maced\u00f3nica (falanxe) resultaba invenc\u00edbel e persuadiron a espartanos e atenienses de loitar e no 346 a. C. asinouse a paz de Fil\u00f3crates, nome de maxistrado ateniense que xunto con Esquines, representaba a facci\u00f3n maced\u00f3nica. Atenas compromet\u00edase a abandonar t\u00f3dalas s\u00faas posesi\u00f3ns do norte, excepto a Quersoneso.\nEn Atenas estend\u00edase o des\u00e1nimo por tanta guerra, xa non ti\u00f1a o poder mar\u00edtimo dos seus antepasados coa fraxilidade pol\u00edtica que comportaba e abr\u00edase paso a necesidade dun poder unitario forte e Filipo present\u00e1base como defensor dos valores culturais helenos e atop\u00e1base en condici\u00f3ns de encarnar ese poder. Destac\u00e1base como portavoz desa corrente Is\u00f3crates, quen engad\u00eda a intenci\u00f3n de Filipo de levar unha guerra de vinganza contra Persia e a plena soberan\u00eda grega en Asia Menor, unha empresa que seduc\u00eda aos atenienses, pero que eles nunca poder\u00edan levar a cabo. Dem\u00f3stenes, pola s\u00faa banda, propugnaba a defensa con decisi\u00f3n das liberdades atenienses e o sistema das polis para mantelas. As\u00ed, en Atenas foise abrindo a idea de que a paz asinada pola guerra sagrada, era en realidade unha tregua e comeza a se rearmar. Atenas concibira o enfrontamento con Filipo no mar, pero ti\u00f1a unha conta pendente con F\u00f3cida, que lograra a soberan\u00eda dobre Delfos. Tebas, quen disputara aquela soberan\u00eda aos focidios, aliouse con Atenas, quen veu fortalecida a s\u00faa posici\u00f3n de enfrontamento con Macedonia. Pero todo isto levou a que o previsto encontro no mar, se dese en campo aberto, onde Filipo ti\u00f1a todas as vantaxes. Na batalla de Queronea caeu a derradeira resistencia para o pleno dominio da Grecia por Macedonia. \u00c9 unha data simb\u00f3lica que supuxo o final do r\u00e9xime das polis e o inicio dunha \u00e9poca no que a H\u00e9lade non ser\u00eda m\u00e1is que un ap\u00e9ndice das grandes creaci\u00f3ns imperiais que suceder\u00edan.\nPreparaci\u00f3n da Guerra contra Persia.\nFidel aos seus prop\u00f3sitos de integraci\u00f3n, Filipo abst\u00edvose de castigar a Atenas, pero o seu fillo Alexandre, quen se destacara \u00e1 fronte da cabalar\u00eda en Queronea, encargouse de castigar a Tebas dun xeito que servira de escarmento \u00e1s cidades que se opuxeran aos plans da nova orde. Con Esparta, os macedonios amos\u00e1ronse indiferentes, abandonando a antiga potencia militar, moi debilitada, aos desquites dos seus tradicionais inimigos.\nNo mesmo ano da batalla de Queronea, Filipo convocou a todos os Estados gregos en Corinto e constitu\u00edu con eles unha liga. Manter\u00edan a s\u00faa autonom\u00eda pero reco\u00f1ecer\u00edan o rei maced\u00f3nico como \"hexem\u00f3n\". Os conflitos dirimir\u00edanse aplicando os usos parlamentarios, para rematar coa historia secular de guerras entre os gregos. Cada Estado contaba co seu propio ex\u00e9rcito, pero en caso de guerra, po\u00f1er\u00edanse todos baixo o mando do hexem\u00f3n, quen se atribu\u00eda o grao de xeneral\u00edsimo dos gregos (\"Strategos Autokrator Hellen\u00f3n)\". Pero a finalidade desta liga de Corintio non era po\u00f1er paz na atormentada Grecia, sen\u00f3n emprender a loita contra do Imperio Aquem\u00e9nida. Esta empresa ser\u00eda unha ligaz\u00f3n para a dividida Grecia, de novo se lograr\u00eda o dominou pleno do Exeo e os estreitos e talvez se tomar\u00eda un bo bot\u00edn dadas as inxentes riquezas acumuladas polos soberanos persas.\nNo 336 a. C., nunha m\u00e1is das end\u00e9micas intrigas cortes\u00e1ns que axitaban a dinast\u00eda maced\u00f3nica, acabou a vida de Filipo. Sucedeulle o seu fillo Alexandre, con s\u00f3 20 anos.\nAlexandre Magno.\nAlexandre foi unha das personalidades m\u00e1is influentes da historia, pois promoveu unha transformaci\u00f3n do mundo mediterr\u00e1neo que significou a universalizaci\u00f3n da cultura grega, ingrediente esencial no que convimos en chamar \"civilizaci\u00f3n occidental\".\nNingunha \"necesidade hist\u00f3rica\" nin imperativo econ\u00f3mico lle empurraron a iso, s\u00f3 unha iniciativa persoal que se traduciu en levar a cabo o proxecto inicial de Filipo a unhas consecuencias imprevis\u00edbeis.\nAntes de se lanzar a empresas de conquista, Alexandre quixo deixar o seu poder ben consolidado na H\u00e9lade. En primeiro lugar asegurouse a fidelidade dos xenerais do seu pai, e logo dirixiu unha campa\u00f1a contra os b\u00e1rbaros que ameazaban a Tracia. Unha vez pacificados os conf\u00edns da Grecia, apresurouse a convocar a liga de Corinto, xa que corr\u00eda o rumor de que na conspiraci\u00f3n que acabar coa vida de Filipo, tam\u00e9n finara Alexandre. O principal foco de rebeli\u00f3n era Tebas, e Alexandro conseguiu que a Liga se pronunciase por un escarmento. El mesmo arrasou a cidade por completo, da que s\u00f3 respectou a cidadela e a casa de P\u00edndaro.\nPero Alexandro ti\u00f1a presa por emprender a acci\u00f3n que unise a t\u00f3dolos gregos contra Persia. Ao principio trat\u00e1base de recuperar a soberan\u00eda sobre os territorios de Asia Menor e tomar vinganza polas xa afastadas Guerras M\u00e9dicas. As ulteriores conquistas expl\u00edcanse pola debilidade do Imperio Persa, que se convertera nun xigante con pes de lama, a cuxa fronte estaba un soberano mediocre, Dar\u00edo III Codomano e polo xenio estratego e a capacidade de improvisaci\u00f3n de Alexandro.\nConquista de Asia Menor.\nNo 334 a. C. o ex\u00e9rcito da Liga de Corinto, no que predominaban os elementos maced\u00f3nicos at\u00e9 sumar uns 40.000 homes entre as forzas da infanter\u00eda e cabaler\u00eda, atravesou o Helesponto e venceu aos persas nun encontro xunto do r\u00edo Gr\u00e1nico, na Frixia. Despois, Alexandre foi descendendo cara ao sur e conquistando as cidades gregas ata Halicarnaso, a m\u00e1is meridional. Pero non as entregou \u00e1 Liga, sen\u00f3n que as incorporou ao reino de Macedonia, o que deu lugar \u00e1s primeiras mostras de descontento.\nSe os persas estivesen minimamente \u00e1 altura do seu adversario, ter\u00edan atacado Grecia e ter\u00edan cortado as s\u00faas li\u00f1as de subministraci\u00f3n, tal como aconsellaba Memn\u00f3n de Rodas, un grego que cun grupo de mercenarios se pasara ao bando persa e sab\u00eda como se aproveitar das inimizades que Alexandre creara. Pero os persas optaron pola batalla campal, confiando en que se atopaban no seu territorio e cunha evidente superioridade num\u00e9rica.\nA segunda gran batalla tivo como escenario Issos, na costa siria, e de novo prevaleceron as armas gregas (333 a. C.). Dar\u00edo III, consternado, dedicouse a reorganizar o ex\u00e9rcito mentres Alexandre se fac\u00eda co dominio de toda a fachada mediterr\u00e1nea do Imperio. \u00c1 vista dos acontecementos, Dar\u00edo amosouse disposto a lle ceder t\u00f3dolos territorios a Oeste do \u00c9ufrates, pero iso era algo que Alexandre xa conquistara, de xeito que declinou a s\u00faa oferta.\nPasou o Exipto, onde foi recibido coma un liberador, coroouse como fara\u00f3n en Menfis, fundou Alexandr\u00eda no delta do Nilo e consultou o or\u00e1culo de Am\u00f3n no oasis de Siwa. O or\u00e1culo rebeloulle a s\u00faa orixe divina e confirmoulle a s\u00faa misi\u00f3n universal. Xa fora este episodio unha montaxe de Alexandre ou dos sacerdotes amonitas, o certo foi que Alexandre se imbu\u00edu de tal xeito no seu parentesco cos deuses que rematou convert\u00e9ndose nun d\u00e9spota oriental, sobre todo tras a morte de Dar\u00edo, alle\u00e1ndose con iso da amizade de moitos camaradas de armas gregos que, penetrados polo esp\u00edrito igualitario, propio da s\u00faa cultura, neg\u00e1ronse a se prosternar diante de Alexandre.\nNo ano 331 a. C. Alexandre abandonou Exipto. A s\u00faa longa estancia neste pa\u00eds non foi aproveitada polos persas para se reorganizar, pois en Gaugamela, na bac\u00eda alta do r\u00edo Tigris, Alexandre desfixo literalmente o ex\u00e9rcito aquem\u00e9nida e, dun s\u00f3 golpe, desmantelou toda a estrutura do poder do Imperio.\nDar\u00edo III fuxiu e Alexandre entrou triunfalmente en Babilonia, Susa, Pers\u00e9pole, Pasargada e Ecbatana, as capitais persas. Dar\u00edo foi asasinado por un dos seus e Alexandre proclamouse o seu sucesor. Pretend\u00eda constitu\u00edr un imperio universal gobernado por gregos e persas unidos. Castigou coa morte a Beso, asasino de Dar\u00edo, e casou coa princesa persa Roxana, dous actos simb\u00f3licos dos seus prop\u00f3sitos e de como se sent\u00eda continuador do soberano vencido.\nCulminaci\u00f3n e final da xesta alexandrina.\nAlexandre considerou que a campa\u00f1a da Liga de Corinto rematara coa destruci\u00f3n do Imperio Persa, e continuou por conta propia as s\u00faas conquistas. Estas levaron as satrap\u00edas orientais e aos conf\u00edns da India, no que hoxe \u00e9 Afganist\u00e1n e as ribeiras do r\u00edo Hifasis, afluente do r\u00edo Indo. Neste punto, o ex\u00e9rcito negouse a seguir, e foi necesaria a volta. Os expedicionarios chegaron \u00e1 desembocadura do Indo, onde constru\u00edron unha frota que os devolveu ao golfo P\u00e9rsico. Outra parte do ex\u00e9rcito volveu con Alexandre por terra cara a Babilonia, que pensaba converter na capital do seu Imperio. A estrutura deste seguir\u00eda sendo a creada polos persas, a base de satrap\u00edas. Alexandre estaba sumido nestes proxectos cando o sorprendeu a morte en Babilonia no ano 323 a. C. con 33 anos. Parece que o falecemento, tras unha enfermidade de dez d\u00edas, debeuse \u00e1 malaria e, en todo caso, non hai raz\u00f3ns para atribu\u00edlo ao envelenamento como se ten aventurado.\nDa Grecia helen\u00edstica \u00e1 Grecia romana.\nAlexandre morreu sen ter ocasi\u00f3n de completar a s\u00faa obra. O imperio que creara en tan pouco tempo era moi vasto, pero por iso mesmo, e naquelas circunstancias de baleiro institucional, corr\u00eda o risco de se disgregar. As\u00ed, os xenerais macedonios apresur\u00e1ronse en se repartir os territorios, adxudic\u00e1ndose cada un deles unha parte do Imperio.\nUn deles, Ant\u00edgono, estivo a punto de se impo\u00f1er aos seus rivais e reconstru\u00edr a magna creaci\u00f3n de Alexandre. Enfrontado con eles, foi derrotado e morto en Ipsos.\nA continuaci\u00f3n quedaron consolidadas as monarqu\u00edas helen\u00edsticas e cada un dos xenerais fundou a s\u00faa dinast\u00eda: Casandro en Macedonia, Lis\u00edmaco en Tracia, Seleuco en Siria e Tolomeo en Exipto. Os descendentes dos anteriores rexeron os seus reinos, en tanto a cultura helen\u00edstica e a nova mentalidade que comportaba a ruptura do marco tradicional das polis. As cidades gregas, m\u00e1is d\u00e9biles ca nunca, xunt\u00e1ranse en ligas.\nAs m\u00e1is importantes foron a Liga Etolia, con centro en Delfos e que levou a cabo unha pol\u00edtica promaced\u00f3nica, e a Liga Aquea, que pactou con Tolomeo Everxetes de Exipto para se opo\u00f1er \u00e1 presi\u00f3n maced\u00f3nica.\nMentres tanto, no Mediterr\u00e1neo Occidental desenvolv\u00edase a segunda guerra p\u00fanica entre Roma e Cartago, a Liga Etolia aliouse con Roma, quen ambicionaba tam\u00e9n o dominio do Adri\u00e1tico. Isto \u00faltimo levou a Roma ao enfrontamento con Filipo V de Macedonia, quen foi vencido en Cinosc\u00e9falos (197 a. C.) e houbo de renunciar \u00e1s s\u00faas pretensi\u00f3ns sobre a Grecia. Perseo, fillo de Filipo, volveu a disputas con Roma, e resultou vencido en Pidna (168 a. C.).\nEsta batalla consid\u00e9rase o punto de partida efectivo do dominio de Roma sobre Grecia. Pouco despois, un levantamento dun pretendente ao trono macedonio deu o pretexto para intervir e a resistencia desesperada da Liga Aquea estrelouse co poder romano na batalla de Leucopetra (146 a. C.).A partir de ent\u00f3n Grecia foi convertida en provincia romana. A\u00ednda no s\u00e9culo I a. C. houbo levantamentos, que Roma reprimiu con facilidade, se ben sempre dispensou bo trato a Grecia, cuxa superioridade cultural reco\u00f1ec\u00eda. Neste senso, cabe afirmar que Roma conquistou militarmente a Grecia, pero esta conquistou a aquela no terreo da cultura."}
{"id": "20228", "revid": "23204", "url": "https://gl.wikipedia.org/wiki?curid=20228", "title": "Lingua akpes", "text": "O akpes \u00e9 unha lingua n\u00edxer-congo do grupo benue-congo que se fala en Nixeria.\nDistribuci\u00f3n xeogr\u00e1fica.\nF\u00e1lase na \u00e1rea de Akoko Norte no estado de Ondo.\nUsos sociais e estudos.\nNon hai unha forma com\u00fan aos dialectos akpes e non hai tradici\u00f3n escrita. En 2002 estudantes da Universidade de Ibadan realizaron un proxecto de investigaci\u00f3n sobre a lingua.\nHistoria.\nAs lendas tradicionais dos akpes falan que proceden do Estado de Edo."}
{"id": "20229", "revid": "181", "url": "https://gl.wikipedia.org/wiki?curid=20229", "title": "Akpes", "text": ""}
{"id": "20231", "revid": "1131", "url": "https://gl.wikipedia.org/wiki?curid=20231", "title": "Conurbaci\u00f3n de Florida", "text": "A conurbaci\u00f3n de Florida \u00e9 o fen\u00f3meno urbano caracterizado pola continuidade da superficie edificada na costa da pen\u00ednsula de Florida, nos Estados Unidos.\nCaracter\u00edsticas.\nNas \u00faltimas d\u00e9cadas, e de maneira acelerada, a pen\u00ednsula de Florida estase a converter no lugar de retiro do leste do pa\u00eds, debido \u00e1 s\u00faa situaci\u00f3n subtropical entre o Oc\u00e9ano Atl\u00e1ntico e o Golfo de M\u00e9xico. A consecuencia desta caracterizaci\u00f3n territorial \u00e9 a urbanizaci\u00f3n das s\u00faas costas cheas de praias nun continuo humanizado dende os caios, no extremo sur, pasando pola \u00e1rea de Miami, a m\u00e1is importante de toda a rexi\u00f3n, na costa atl\u00e1ntica, ata Fort Pierce e Vero Beach. Na costa oeste, o conglomerado urbano de Tampa-St.Petersburg al\u00f3ngase polo sur por Sarasota, Port Charlotte, Fort Myers ata a \u00e1rea de Naples.\nA uni\u00f3n dos dous continuos costeiros efect\u00faase no centro da pen\u00ednsula coa \u00e1rea metropolitana de Orlando, de recente crecemento. A falta de praias, esta zona especializouse en xigantescos parques de atracci\u00f3ns e tem\u00e1ticos (Disney World o m\u00e1is senlleiro). Cara a Tampa, mediante as \u00e1reas intermedias de Lakeland-Winter Haven; cara ao nordeste, enlaza coa aglomeraci\u00f3n costeira de Daytona Beach, o centro espacial JFK de Cabo Ca\u00f1averal e pola \u00e1rea de Melbourne-Palm Bay pechar\u00eda o c\u00edrculo un\u00edndose coa devandita \u00e1rea de Vero Beach.\nNo interior, separando os aglomerados costeiros, est\u00e1 o parque pantanoso e protexido dos Everglades."}
{"id": "20234", "revid": "83489", "url": "https://gl.wikipedia.org/wiki?curid=20234", "title": "Sismos", "text": ""}
{"id": "20235", "revid": "83490", "url": "https://gl.wikipedia.org/wiki?curid=20235", "title": "Sismo", "text": ""}
{"id": "20239", "revid": "98629", "url": "https://gl.wikipedia.org/wiki?curid=20239", "title": "Rodrigo D\u00edaz de Vivar", "text": "Rodrigo D\u00edaz de Vivar, co\u00f1ecido nas cr\u00f3nicas latinas como Campidoctor e na literatura castel\u00e1 como El Campeador, Mio Cid ou El Cid (do \u00e1rabe andalus\u00ed \"Sayyid\", se\u00f1or), nado contra o 1043 e finado en 1099, foi un militar castel\u00e1n.\nTraxectoria.\nCrese que naceu en Vivar, localidade situada preto da cidade de Burgos no seo da nobreza e educouse na corte real castel\u00e1; foi alf\u00e9rez de Sancho II de Castela na guerra contra o seu irm\u00e1n Garc\u00eda de Galicia, e converteuse nun importante xeneral que loitou contra os musulm\u00e1ns.\nEntre os anos 1081 e 1087 El Cid, desterrado por Afonso VI de Castela, serviu como mercenario do emir Mutamin de Zaragoza, mentres que de 1089 a 1092 fixo prisioneiro a Ram\u00f3n Berenguer II, conde de Barcelona, cercando a cidade de Valencia, a cal gobernou dende 1094 ata a data da s\u00faa morte en 1099.\nLiteratura.\n\"Historia Roderici\" (c. 1110, en lat\u00edn) \u00e9 a primeira cr\u00f3nica que se conserva sobre Rodrigo D\u00edaz de Vivar. As cr\u00f3nicas \u00e1rabes de Ibn Alcama (1116) e Ibn Bassam (1109) tam\u00e9n recollen informaci\u00f3ns sobre El Cid, pero nun ton claramente contrario \u00e1 s\u00faa persoa. Na \"Chronica Adefonsi Imperatoris\", da d\u00e9cada de 1150, tam\u00e9n \u00e9 mencionado.\nO \"Poema de Mio Cid\" ou \"Cantar de Mio Cid\" (1201-1207) incorpora moitos feitos hist\u00f3ricos, o manuscrito que se conserva data do s\u00e9culo XIV. O poema an\u00f3nimo \"Mocedades de Rodrigo\" \u00e9 do s\u00e9culo XIV e cons\u00e9rvanse m\u00e1is de 200 romances an\u00f3nimos sobre a s\u00faa figura que datan do s\u00e9culo XV e XVI.\nEn 1618 Guill\u00e9n de Castro escribiu \"Las mocedades del Cid\", na que se baseou Pierre Corneille para escribir \"Le Cid\" en 1636. De 1657 \u00e9 \"El honrador de su padre\" de Juan Bautista Diamante.\nCo romanticismo produciuse un interese pola s\u00faa figura, traduciuse o Poema de Mio Cid ou diversos romances sobre a s\u00faa figura ao ingl\u00e9s, ao alem\u00e1n e ao franc\u00e9s. M\u00e1is tarde Jos\u00e9 Zorrilla escribiu a s\u00faa \"Leyenda del Cid\" (1882) e Eduardo Marquina o drama \"Las hijas del Cid\" (1908)"}
{"id": "20246", "revid": "5312", "url": "https://gl.wikipedia.org/wiki?curid=20246", "title": "Pen\u00ednsula de Arabia", "text": "Arabia \u00e9 unha vasta pen\u00ednsula localizada en Oriente Medio, na uni\u00f3n de \u00c1frica e Asia, ao leste de Etiop\u00eda e ao norte de Somalia, ao sur de Palestina, Xordania e Mesopotamia, e ao suroeste do Ir\u00e1n. \u00c9 unha rexi\u00f3n maioritariamente de clima des\u00e9rtico que forma o deserto de Arabia e \u00e9 tam\u00e9n co\u00f1ecida como Pen\u00ednsula \u00c1rabe ou Ar\u00e1bica.\nHistoria e caracter\u00edsticas.\nA pen\u00ednsula de Arabia limita co mar Vermello e mailo golfo de Aqaba ao suroeste, co mar Ar\u00e1bigo ao sueste e co golfo de Om\u00e1n e mailo golfo P\u00e9rsico ao nord\u00e9s.\nEst\u00e1 conformada polos seguintes pa\u00edses:\nArabia Saudita \u00e9 o pa\u00eds de maior superficie dentro de Arabia, por iso \u00e1s veces conf\u00fandese o nome da pen\u00ednsula completa con este pa\u00eds que, al\u00e9n diso, exerce unha grande influencia sobre os seus veci\u00f1os.\nA rexi\u00f3n foi tradicionalmente habitada por pobos n\u00f3mades, debido a que a escaseza de auga e a aridez do chan, transforman a rexi\u00f3n nun lugar inh\u00f3spito para a agricultura. Durante moitos anos, a maior parte dos pa\u00edses que a compo\u00f1en estiveron atrasados en canto \u00e1 tecnolox\u00eda. No s\u00e9culo XX, o achado de enormes reservas de petr\u00f3leo e gas natural na pen\u00ednsula permitiu aos pa\u00edses fomentar un importante desenvolvemento econ\u00f3mico, e as s\u00faas casas reais at\u00f3panse entre as m\u00e1is ricas do mundo.\nA pesar do crecemento debido \u00e1 exportaci\u00f3n do petr\u00f3leo, a inestabilidade pol\u00edtica da rexi\u00f3n e o a\u00ednda incipiente desenvolvemento das \u00e1reas econ\u00f3micas non relacionadas coa exploraci\u00f3n de hidrocarburos fan perigar o futuro da rexi\u00f3n cando as reservas comecen a esgotarse.\nA pesar dos avances, produto do petr\u00f3leo, hoxe en d\u00eda os bedu\u00ednos contin\u00faan levando a s\u00faa vida errante, a\u00ednda que en moitos casos substitu\u00edran os camelos por veh\u00edculos con motor e moitos dos seus membros, que ven perigar o futuro desta forma de vida, emigraron \u00e1s cidades. Mesmo o propio goberno tratou de incentivar a estes grupos para que se asenten nalgunha urbanizaci\u00f3n.\nMedina e A Meca, as d\u00faas cidades sagradas do islam at\u00f3panse en Arabia. Os musulm\u00e1ns deben peregrinar a Meca canto menos unha vez na s\u00faa vida, polo cal cada ano chegan centos de milleiros de musulm\u00e1ns de todo o mundo a visitar a cidade."}
{"id": "20247", "revid": "132", "url": "https://gl.wikipedia.org/wiki?curid=20247", "title": "Pen\u00ednsula da Arabia", "text": ""}
{"id": "20249", "revid": "564", "url": "https://gl.wikipedia.org/wiki?curid=20249", "title": "S\u00e9culos escuros", "text": ""}
{"id": "20250", "revid": "43749", "url": "https://gl.wikipedia.org/wiki?curid=20250", "title": "Cartum", "text": ""}
{"id": "20253", "revid": "15490", "url": "https://gl.wikipedia.org/wiki?curid=20253", "title": "Antoine-Louis Barye", "text": "Antoine-Louis Barye nado o 24 de setembro de 1796 en Par\u00eds e finado o 25 de xu\u00f1o de 1875 na mesma cidade, foi un escultor rom\u00e1ntico franc\u00e9s.\nTraxectoria.\nComezou a traballar como ourive. Logo de estudar con Francois-Joseph Bosio e Antoine-Jean Gros admit\u00edrono na \u00c9cole des Beaux Arts en 1818. A partir de 1823 comezou a facer esculturas de animais en bronce, convert\u00e9ndose nun dos m\u00e1is grandes escultores animalistas, dotando aos seus animais de gran realismo, cun estudo detallado dos seus m\u00fasculos, da s\u00faa pelaxe, das s\u00faas actitudes. Foi profesor no Museo de Historia Natural de Par\u00eds dende 1854 e mestre de Emmanuel Fr\u00e9miet.\nAs s\u00faas grandes obras foron \"Tigre devorando crocodilo\" (1831) e \"O le\u00f3n e a serpe\" (1832), \"Teseo e o Minotauro\" (1847), \"Lapita e o centauro\" (1848) e un grupo de estatuas do xard\u00edn das Tuller\u00edas."}
{"id": "20254", "revid": "92340", "url": "https://gl.wikipedia.org/wiki?curid=20254", "title": "Marco Basaiti", "text": "Marco Basaiti, nado contra 1470 e finado en 1527, foi un pintor veneciano.\nTraxectoria.\nNon se sabe onde naceu, probablemente no Fri\u00fal, a\u00ednda que poder\u00eda ter unha orixe balc\u00e1nica, as s\u00faas obras m\u00e1is antigas datan de 1496 e hai a crenza xeneralizada que foi disc\u00edpulo de Alvise Vivarini. Basaiti pintou sobre todo temas relixiosos, a\u00ednda que tam\u00e9n fixo retratos. Na s\u00faa pintura empregou cores brillantes, ao contrario que a maior\u00eda dos seus contempor\u00e1neos.\nEntre as s\u00faas obras m\u00e1is co\u00f1ecidas est\u00e1n \"San Sebasti\u00e1n\" ou \"Cristo rezando no Xard\u00edn\" (1516)."}
{"id": "20255", "revid": "51526", "url": "https://gl.wikipedia.org/wiki?curid=20255", "title": "Guy Fawkes", "text": "Guy Fawkes (), nado en York en 1570 e finado o 31 de xaneiro de 1606, tam\u00e9n co\u00f1ecido coma Guido Fawkes, nome que adoptou cando loitou no bando espa\u00f1ol, foi un membro dun grupo de cat\u00f3licos ingleses que planearon a fracasada conspiraci\u00f3n da p\u00f3lvora de 1605. Educouse na s\u00faa cidade natal de York. O seu pai faleceu cando el ti\u00f1a 8 anos de idade, e tras isto a s\u00faa nai casou cun cat\u00f3lico recusante. Fawkes converteuse \u00f3 catolicismo e viaxou \u00f3 continente, onde loitou na guerra dos Oitenta Anos no bando do Imperio Espa\u00f1ol cat\u00f3lico contra os neerlandeses protestantes nos Pa\u00edses Baixos. Viaxou ata Espa\u00f1a procurando apoio para unha rebeli\u00f3n cat\u00f3lica en Inglaterra sen \u00e9xito, onde co\u00f1eceu a Thomas Wintour, con quen retornou a Inglaterra.\nWintour presentoulle a Robert Catesby, quen planeaba asasinar o rei Xacobe I e instaurar unha monarqu\u00eda cat\u00f3lica no trono. Os conspiradores alugaron unha cripta baixo a c\u00e1mara dos lords, e Fawkes quedou \u00f3 cargo da p\u00f3lvora que almacenaron al\u00ed. As autoridades, tras recibir unha carta an\u00f3nima, comezaron unha procura no Palacio de Westminster nas primeiras horas do 5 de novembro, e atoparon a Fawkes protexendo os explosivos, tralo que foi arrestado. Nos d\u00edas seguintes foi interrogado e torturado, confesando eventualmente. Xusto antes da s\u00faa execuci\u00f3n o 31 de xaneiro Fawkes caeu da plataforma dende a que \u00eda ser aforcado e partiu o pescozo, evitando as\u00ed a agon\u00eda da subsecuente mutilaci\u00f3n.\nFawkes pasou a ser sin\u00f3nimo da conspiraci\u00f3n da p\u00f3lvora, fracaso polo que se conmemora en Inglaterra dende o 5 de novembro de 1605. Tradicionalmente qu\u00e9imase a s\u00faa efixie nunha fogueira, habitualmente acompa\u00f1ada de fogos artificiais. Segundo Lewis Call, Fawkes est\u00e1 considerado coma \"un instrumento potencialmente poderoso para a articulaci\u00f3n do anarquismo posmoderno\", exemplificado na m\u00e1scara do protagonista da banda dese\u00f1ada \"V for Vendetta\" e do filme hom\u00f3nimo.\nPrimeiros anos.\nInfancia e xuventude.\nGuy Fawkes naceu en 1570 en Stonegate, York. Foi o segundo de catro fillos de Edward Fawkes, un procurador e defensor da corte consistorial en York, e de Edith Fawkes. Os seus pais eran comungantes regulares da Igrexa de Inglaterra, tal e como foran os seus av\u00f3s paternos. A s\u00faa avoa, nada Ellen Harrington, fora filla dun mercador prominente que serviu como \"Lord Mayor\" de York en 1536. Os familiares de Fawkes por parte de nai eran recusantes cat\u00f3licos e o seu curm\u00e1n, Richard Cowling, convert\u00e9rase en cl\u00e9rigo xesu\u00edta. \"Guy\" era un nome pouco com\u00fan en Inglaterra, pero consid\u00e9rase que poder\u00eda ter sido popular en York por mor dun personaxe local notable, \"sir\" Guy Fairfax de Steeton.\nDesco\u00f1\u00e9cese o d\u00eda concreto do seu nacemento, pero Fawkes foi bautizado na igrexa de St. Michael le Belfrey o 16 de abril. Como o per\u00edodo de tempo acostumado entre o nacemento e o bautismo era ent\u00f3n de tres d\u00edas, consid\u00e9rase que con toda probabilidade naceu o 13 de abril. En 1568 Edith tivo unha filla de nome Anne, que faleceu \u00e1s sete semanas de nacer, en novembro dese ano. Tivo outros dous fillos despois de Guy: Anne (n. 1572) e Elizabeth (n. 1575), que casaron respectivamente en 1599 e 1594.\nO seu pai finou en 1579, cando Fawkes ti\u00f1a oito anos de idade. A s\u00faa nai volveu casar varios anos despois, co cat\u00f3lico Dionis Baynbrigge (ou Denis Bainbridge) de Scotton, Harrogate. Consid\u00e9rase que Fawkes puido converterse en cat\u00f3lico por mor das tendencias recusatorias da familia Baynbrigge, ademais das ramas cat\u00f3licas das familias Pulleyn e Percy de Scotton, pero tam\u00e9n polo tempo que pasou en St. Peter's School en York. Un dos directores desta escola pasara uns 20\u00a0anos en prisi\u00f3n por recusaci\u00f3n, e o seu director principal John Pulleyn proced\u00eda dunha familia de recusantes notables, os Pulleyn de Blubberhouses. Na s\u00faa obra de 1915 titulada \"The Pulleynes of Yorkshire\", Catharine Pullein suxeriu que a educaci\u00f3n cat\u00f3lica de Fawkes provi\u00f1a dos seus familiares por parte de nai, a familia Harrington, que eran co\u00f1ecidos por amparar a curas. Alg\u00fans compa\u00f1eiros de estudo de Fawkes foron John e Christopher Wright, \u00e1mbolos dous involucrados na posterior conspiraci\u00f3n da p\u00f3lvora, ademais de Oswald Tesimond, Edward Oldcorne e Robert Middleton, que se converter\u00edan posteriormente en curas.\nTras deixar a escola Fawkes entrou \u00f3 servizo de Anthony Browne, 1\u00ba vizconde de Montagu. O vizconde non apreciaba a Fawkes e despediuno \u00f3 pouco tempo. Posteriormente Fawkes comezou a traballar para Anthony-Maria Browne, 2\u00ba vizconde de Montagu, que sucedeu o seu av\u00f3 \u00f3 cumprir os 18 anos de idade. Polo menos unha fonte afirma que Fawkes casou e tivo un fillo, pero non existen rexistros coet\u00e1neos que confirmen este feito.\nCarreira militar.\nEn outubro de 1591 Fawkes vendeu a s\u00faa casa en Clifton, herdada do seu pai. Viaxou \u00f3 continente para loitar na guerra dos Oitenta Anos no bando da Espa\u00f1a cat\u00f3lica contra as Provincias Unidas, e dende 1595 ata a Paz de Vervins en 1598, contra Francia. Malia que Inglaterra non estaba naquel ent\u00f3n en operaci\u00f3ns b\u00e9licas terrestres contra Espa\u00f1a, os dous pa\u00edses estaban a\u00ednda en guerra, e s\u00f3 pasaran cinco anos dende a Armada Invencible. Uniuse a \"sir\" William Stanley, un cat\u00f3lico ingl\u00e9s e comandante veterano duns 50 anos de idade que recrutara a un ex\u00e9rcito en Irlanda para loitar na expedici\u00f3n de Leicester \u00f3s Pa\u00edses Baixos. Stanley estaba moi ben considerado por Isabel I, pero trala rendici\u00f3n deste de Deventer \u00f3s espa\u00f1ois en 1587 cambiara de bando xunto gran parte das s\u00faas tropas para servir a Espa\u00f1a. Fawkes pasou a ser alf\u00e9rez, loitou no asedio de Calais en 1596, e no ano 1603 recibiu unha recomendaci\u00f3n para unha capitan\u00eda. Ese mesmo ano viaxou a Espa\u00f1a procurando apoios para unha rebeli\u00f3n cat\u00f3lica en Inglaterra. Aproveitou esta oportunidade para adoptar unha versi\u00f3n italiana do seu nome, \"Guido\", e no seu memorando describiu a Xacobe I coma \"un herexe\", que intentaba \"expulsar a toda a seita papista f\u00f3ra de Inglaterra\". Malia que tivo unha recepci\u00f3n amable, a corte de Filipe III non lle ofreceu ning\u00fan apoio.\nConspiraci\u00f3n da p\u00f3lvora.\nEn 1604 Fawkes involucrouse cun pequeno grupo de cat\u00f3licos ingleses, liderados por Robert Catesby, que planeaban asasinar o rei protestante Xacobe I e substitu\u00edlo pola filla deste, a princesa Isabel, terceira na li\u00f1a de sucesi\u00f3n. O cl\u00e9rigo xesu\u00edta e antigo amigo de escola de Fawkes, Oswald Tesimond, describiuno coma \"agradable e de actitude feliz, oposto \u00e1s disputas e conflitos\u00a0... leal \u00f3s seus amigos.\" Tesimond declarou tam\u00e9n que Fawkes era \"un home de grande habilidade nos asuntos de guerra\", e que fora esta mestura de piedade e profesionalismo o que lle granxeou o afecto dos seus compa\u00f1eiros de conspiraci\u00f3n. Antonia Fraser describiu a Fawkes coma \"un home alto e de complexi\u00f3n poderosa, cun espeso cabelo loiro-casta\u00f1o, un flu\u00eddo bigote na tradici\u00f3n do seu tempo, e unha tupida barba loira-casta\u00f1a\", ademais de indicar que \"era un home de acci\u00f3n\u00a0... capaz de debater de forma intelixente as\u00ed coma posu\u00edr unha gran resistencia f\u00edsica, en certa forma para sorpresa dos seus inimigos\".\nA primeira reuni\u00f3n dos cinco principais conspiradores tivo lugar o domingo 20 de maio de 1604 nunha pousada chamada Duck and Drake, no distrito Strand de Londres. Catesby propuxera unha reuni\u00f3n con anterioridade con Thomas Wintour e John Wright para asasinar o rei e o seu goberno facendo estoupar \"o Parlamento con p\u00f3lvora\". Catesby convenceu finalmente a Wintour, quen nun primeiro momento op\u00faxose \u00f3 plan, para que viaxase \u00f3 continente na procura de axuda. Wintour reuniuse co condest\u00e1bel de Castilla, o esp\u00eda gal\u00e9s exiliado Hugh Owen, e con \"sir\" William Stanley, quen afirmou que Catesby non recibir\u00eda apoio de Espa\u00f1a. Por\u00e9n, Owen presentou a Wintour e Fawkes, que naquel ent\u00f3n xa levaba moitos anos f\u00f3ra de Inglaterra, e polo tanto era un desco\u00f1ecido no pa\u00eds. Wintour e Fawkes eran contempor\u00e1neos, \u00e1mbolos dous militantes e con experiencia de primeira man da pouca disposici\u00f3n de axuda por parte dos espa\u00f1ois. Wintour comentoulle a Fawkes o seu plan, e en abril de 1604 volveron os dous a Inglaterra. As novas de Wintour non sorprenderon a Catesby quen, malia os rumores afirmativos por parte das autoridades espa\u00f1olas, tem\u00eda que non recibir\u00edan unha resposta positiva.\nUn dos conspiradores, Thomas Percy, obtivo un ascenso en xu\u00f1o de 1604, conseguindo acceso a unha casa en Londres que pertenc\u00eda a John Whynniard, o Gardarroupa do Rei. Fawkes instalouse coma caseiro e comezou a usar o pseud\u00f3nimo John Johnson, fac\u00e9ndose pasar por servente de Percy. O reconto contempor\u00e1neo da prosecuci\u00f3n do plan, tomado da confesi\u00f3n de Thomas Wintour, afirma que os conspiradores tentaron cavar un t\u00fanel por baixo da casa de Whynniard ata o Parlamento, a\u00ednda que esta historia puido ser unha invenci\u00f3n do goberno, xa que non se atopou nin presentou ningunha proba da existencia dese t\u00fanel. O propio Fawkes non admitiu a existencia de devandito plan ata o seu quinto interrogatorio, e a\u00ednda as\u00ed non foi capaz de localizar o t\u00fanel. De considerarse certa a historia, en decembro de 1604 os conspiradores estar\u00edan cavando o t\u00fanel cando escoitaron un ru\u00eddo que provi\u00f1a dun piso enriba deles. Fawkes sa\u00edu a investigar, e volveu coa nova de que a vi\u00fava do propietario estaba limpando un soto pr\u00f3ximo, directamente baixo a c\u00e1mara dos lords.\nOs conspiradores pagaron o usufruto da habitaci\u00f3n do soto, que tam\u00e9n pertenc\u00eda a John Whynniard. Sucio e sen uso, consider\u00e1rono un lugar ideal para agochar a p\u00f3lvora que planeaban almacenar. Segundo Fawkes, \u00f3 principio levaron 20\u00a0barr\u00eds de p\u00f3lvora, seguidos doutros 16 m\u00e1is o 20 de xullo. O 28 de xullo a ameaza da peste postergou a apertura do parlamento ata o martes 5 de novembro.\nNun intento de obter apoio estranxeiro, Fawkes viaxou en maio de 1605 ata o continente e informou a Hugh Owen do plan dos conspiradores. Nalg\u00fan punto da s\u00faa viaxe o seu nome chegou a o\u00eddos de Robert Cecil, 1\u00ba Conde de Salisbury, quen ti\u00f1a unha rede de esp\u00edas por toda Europa. Un deles, o capit\u00e1n William Turner, foi quen o informou. Malia que a informaci\u00f3n que adoitaba fornecerlle a Salisbury habitualmente era un vago padr\u00f3n de informes de invasi\u00f3ns, sen inclu\u00edr nada sobre a conspiraci\u00f3n, o 21 de abril informou de como Tesimond levara a Fawkes, co\u00f1ecido mercenario flamengo, ata Inglaterra, present\u00e1ndolle \"\u00f3 Sr. Catesby e amigos honorables da nobreza e outros que ter\u00edan armas e cabalos preparados\". Por\u00e9n, o informe de Turner non mencionaba o pseud\u00f3nimo de Fawkes en Inglaterra, John Johnson, e non lle chegou a Cecil ata finais de novembro, tempo despois de que se descubrira o complot.\nNon se co\u00f1ece con exactitude cando volveu Fawkes \u00e1 Inglaterra, pero chegou a Londres a finais de agosto de 1605, descubrindo xunto a Wintour que a p\u00f3lvora que almacenaran no soto estaba podre, polo que trouxeron m\u00e1is p\u00f3lvora cubr\u00edndoa con madeira para escondela. O papel final de Fawkes no complot decidiuse tras unha serie de reuni\u00f3ns en outubro dese ano. Ser\u00eda o encargado de prender a mecha e escapar polo r\u00edo T\u00e1mese. De forma simult\u00e1nea os conspiradores comezar\u00edan unha revolta nos Midlands que axudar\u00eda a asegurar a captura da princesa Isabel. Os actos de rexicidio estaban moi mal vistos, polo que Fawkes ter\u00eda que viaxar ata a Europa continental e explicarlle \u00f3s poderes cat\u00f3licos o seu deber sagrado de matar o rei e o seu s\u00e9quito.\nDescubrimento do complot.\nVarios dos conspiradores estaban preocupados pola presenza de varios cat\u00f3licos no Parlamento durante a s\u00faa apertura. Na noite do 26 de outubro, lord Monteagle recibiu unha carta an\u00f3nima advert\u00edndolle de que se mantivese lonxe do mesmo, afirmando que \"este parlamento recibir\u00eda un golpe terrible\". Malia o co\u00f1ecemento inmediato desa carta \u2014informados por un dos serventes de Monteagle\u2014 os conspiradores decidiron continuar co seu plan, crendo que non se lle far\u00eda caso as sospeitas levantadas pola misiva. Fawkes comprobou o soto o 30 de outubro, e informou que todo estaba sen cambios. As sospeitas de Monteagle amentaron, po\u00f1endo o rei Xacobe en co\u00f1ecemento da carta. O rei ordenoulle a \"sir\" Thomas Knyvet que organizase unha busca polos sotos baixo o Parlamento, que comezou a primeiras horas do 5 de novembro. Fawkes estaba no seu posto dende a noite anterior, armado cunha mecha curta e un reloxo que lle dera Percy para levar conta da hora. Atop\u00e1rono sa\u00edndo do soto, pouco despois da media noite, e arrest\u00e1rono. Dentro do soto descubriron os barr\u00eds de p\u00f3lvora, agochados baixo unha morea de madeira e carb\u00f3n.\nInterrogatorio e tortura.\nFawkes deu o nome de John Johnson e foi interrogado por primeira vez por membros da c\u00e1mara privada do rei, mantendo unha actitude desafiante. Cando un dos lords lle preguntou que fac\u00eda en posesi\u00f3n de tanta p\u00f3lvora, Fawkes respondeulle que a s\u00faa intenci\u00f3n era \"facervos voar polos aires, mendigos escoceses, de volta as vosas monta\u00f1as nativas\". Identificouse coma un cat\u00f3lico de 36 anos de idade procedente de Netherdale en Yorkshire, afirmando que o nome de seu pai era Thomas e o de s\u00faa nai Edith Jackson. Pregunt\u00e1ndolle por varias feridas no seu corpo, explicou que eran debidas \u00f3s efectos dunha pleurite. Fawkes admitiu a s\u00faa intenci\u00f3n de voar a casa dos lords, arrepent\u00edndose de non conseguilo. A s\u00faa resoluci\u00f3n ga\u00f1oulle a admiraci\u00f3n do rei Xacobe, chegando a declarar sobre Fawkes que ti\u00f1a unha \"resoluci\u00f3n romana\".\nPor\u00e9n, o 6 de novembro Xacobe ordenou que torturasen a \"John Johnson\", para que revelase os nomes dos seus compa\u00f1eiros de conspiraci\u00f3n. Indicou que comezasen cunha lixeira tortura, facendo referencia \u00f3 uso de esposas, pero que utilizasen m\u00e9todos m\u00e1is severos se fose necesario, autorizando o uso do poldro. Levaron a Fawkes ata a Torre de Londres, e o rei compuxo unha lista de preguntas que inclu\u00edan cuesti\u00f3ns sobre quen era, onde aprendera a falar franc\u00e9s, se era papista e quen traballaba con el. A dependencia na que foi interrogado pasar\u00eda a co\u00f1ecerse posteriormente coma a Habitaci\u00f3n de Guy Fawkes.\n\"Sir\" William Waad, tenente da Torre, supervisou a tortura e obtivo a confesi\u00f3n de Fawkes. Nun rexistro do seu prisioneiro atopou unha carta, dirixida a Guy Fawkes. Para sorpresa de Waad \"Johnson\" mantivo o silencio sen revelar nada da conspiraci\u00f3n ou dos outros autores. Na noite do 6 de novembro Fawkes falou con Waad, que a s\u00faa vez informou a Salisbury: \"[Johnson] d\u00edxonos que dende que levou a cabo esta acci\u00f3n rezoulle t\u00f3dolos d\u00edas a Deus que far\u00eda o que ser\u00eda polo ben da Fe Cat\u00f3lica e por salvar a s\u00faa propia alma\". Segundo Waad, Fawkes conseguiu durmir esa noite, malia a advertencia de que ser\u00eda interrogado ata \"conseguir o segredo interno dos seus pensamentos e t\u00f3dolos seus c\u00f3mplices\", e \u00f3 d\u00eda seguinte conseguiron rachar a s\u00faa compostura.\nO observador \"sir\" Edward Hoby declarou: \"Dende que Johnson chegou \u00e1 Torre, comezou a falar ingl\u00e9s\". Fawkes revelou a s\u00faa verdadeira identidade o 7 de novembro, e d\u00edxolle \u00f3s seus interrogadores que hab\u00eda cinco persoas involucradas na conspiraci\u00f3n para matar o rei. Comezou a revelar os seus nomes o 8 de novembro, e detallou o seu plan de situar a princesa Isabel no trono. Na s\u00faa terceira confesi\u00f3n, do 9 de novembro, involucrou tam\u00e9n a Francis Tresham. Dende o complot Ridolfi de 1571 os prisioneiros ingleses eran obrigados a ditar as s\u00faas confesi\u00f3ns, antes de copialas e asinalas, se a\u00ednda eran capaces. Malia que non se sabe con certeza se foi torturado no poldro, segundo Fraser a evoluci\u00f3n da sinatura de Fawkes demostra o sufrimento que tivo que soportar a mans dos seus interrogadores.\nXu\u00edzo e execuci\u00f3n.\nO xu\u00edzo dos conspiradores comezou o luns 27 de xaneiro de 1606. Fawkes compartiu a barca dende a Torre ata Westminster Hall con sete dos seus compa\u00f1eiros de conspiraci\u00f3n. Deix\u00e1ronos na c\u00e1mara estrelada antes de levalos ata Westminster Hall, expostos un cadafalso constru\u00eddo a prop\u00f3sito para a ocasi\u00f3n. O rei e os seus familiares m\u00e1is pr\u00f3ximos atop\u00e1banse en segredo entre os espectadores cando os lords leron a lista de cargos. Fawkes foi identificado coma Guido Fawkes, \"tam\u00e9n chamado Guido Johnson\". Declarouse non culpable, malia a s\u00faa aparente aceptaci\u00f3n de culpa que amosara dende o momento que foi capturado.\nO xurado declarou culpables a t\u00f3dolos acusados, e o lord xefe de Xustiza, \"sir\" John Popham, declarounos culpables de alta traiz\u00f3n. O fiscal xeral \"sir\" Edward Coke elaborou perante a corte que cada un dos condenados ser\u00eda arrastrado de costas ata a s\u00faa morte por un cabalo, coa cabeza preto do chan, d\u00e1ndolles morte \" a metade de cami\u00f1o entre a terra e o ceo, non merecedores de ning\u00fan dos dous\". Cortar\u00edanlles os xenitais e queimar\u00edanos perante os seus ollos, sac\u00e1ndolles o seu coraz\u00f3n e as s\u00faas entra\u00f1as. Posteriormente proceder\u00edan a decapitalos e desmembralos, expo\u00f1endo as partes dos seus corpos para que se convertesen en \"presa das aves salvaxes do aire\". O testemu\u00f1o de Fawkes e Tresham's sobre a traiz\u00f3n espa\u00f1ola leuse en alto, as\u00ed coma as confesi\u00f3ns relacionadas de forma espec\u00edfica coa conspiraci\u00f3n da p\u00f3lvora. A \u00faltima proba que se indicou foi unha conversa entre Fawkes e Wintour, \u00f3s que mantiveran en celas adxacentes. Aparentemente pensaban que estiveran falando en privado, mais un esp\u00eda do goberno escoitara a s\u00faa conversa. Cando os prisioneiros tiveron a oportunidade de falar, Fawkes explicou a s\u00faa declaraci\u00f3n de non culpabilidade como ignorancia de certos aspectos da acusaci\u00f3n.\nO 31 de xaneiro de 1606 Fawkes e tres dos seus compa\u00f1eiros\u00a0\u2013Thomas Wintour, Ambrose Rookwood e Robert Keyes\u2013 foron arrastrados dende a Torre ata Old Palace Yard en Westminster, en fronte do edificio que tentaran destru\u00edr. Os seus compa\u00f1eiros de conspiraci\u00f3n foron aforcados e desmembrados, sendo Fawkes o \u00faltimo vivo no cadafalso. Al\u00ed pediu o perd\u00f3n do rei e do estado, mentres manti\u00f1a as s\u00faas \"cruces e cerimonias\" (pr\u00e1cticas cat\u00f3licas). Debilitado pola tortura e axudado polo verdugo, Fawkes comezou a subir pola escada ata o lazo, mais ben por saltar cara a s\u00faa morte ou por subir demasiado alto facendo que a corda non estivera ben posta, evitou a agon\u00eda da \u00faltima parte da s\u00faa execuci\u00f3n \u00f3 caer \u00f3 chan partindo o pescozo. O seu corpo xa sen vida foi desmembrado de todas formas, e seguindo o costume da \u00e9poca, as partes do seu corpo distribu\u00edronse polas \"catro esquinas do reino\", para ser expostas como advertencia para outros posibles traidores.\nLegado.\nO 5 de novembro de 1605 animouse \u00f3s londinienses a celebrar o fracaso do complot de asasinato do rei prendendo fogueiras. unha acta do Parlamento declarou o 5 de novembro como un d\u00eda festivo de acci\u00f3n de grazas, mant\u00e9ndose como tal ata 1859. Malia ser s\u00f3 un dos 13\u00a0conspiradores, Fawkes \u00e9 o individuo que m\u00e1is se asocia coa conspiraci\u00f3n fallada.\nEn Gran Breta\u00f1a o 5 de novembro recibiu os nomes de noite de Guy Fawkes, D\u00eda de Guy Fawkes, Noite da Conspiraci\u00f3n e Noite da Fogueira, este \u00faltimo con orixe directo na celebraci\u00f3n orixinal do 5 de novembro de 1605. As fogueiras acompa\u00f1\u00e1ronse de fogos artificiais dende o ano 1650, convert\u00e9ndose en costume queimar unha efixie (habitualmente do Papa) a partir do ano 1673, ano no que o posible herdeiro \u00f3 trono Xacobe, duque de York, fixo p\u00fablica a s\u00faa conversi\u00f3n \u00f3 catolicismo. Nestas fogueiras queim\u00e1ronse tam\u00e9n outras efixies de figuras notables que estiveron no punto de mira do enfado p\u00fablico en varias ocasi\u00f3ns, coma por exemplo Paul Kruger e Margaret Thatcher, a\u00ednda que a maior\u00eda das efixies modernas queimadas foron de Fawkes. Os nenos adoitan crear o boneco (\"guy\") a partir de roupa vella, xornais e unha m\u00e1scara. Durante o s\u00e9culo XIX a palabra \"guy\" pasou a ter o significado dunha persoa cunha vestimenta estra\u00f1a, pero no ingl\u00e9s americano perdeu a s\u00faa connotaci\u00f3n pexorativa e pasou a usarse para referirse a calquera var\u00f3n.\nGuy Fawkes cel\u00e9brase en ocasi\u00f3ns nun brinde coma \"o \u00faltimo home en entrar no Parlamento con intenci\u00f3ns honestas\". Segundo o historiador Lewis Call, Fawkes converteuse \"nunha icona principal da cultura pol\u00edtica moderna\", e a s\u00faa cara converteuse \"nun instrumento potencialmente poderoso para a articulaci\u00f3n do anarquismo posmoderno\" a finais do s\u00e9culo XX, exemplificado na m\u00e1scara que leva o protagonista da obra de banda dese\u00f1ada \"V for Vendetta\", que loita contra un ficticio estado ingl\u00e9s fascista.\nNa cultura popular.\nNo programa de televisi\u00f3n da BBC titulado \"100 Greatest Britons\" de 2002, no que se destacaba a cen dos brit\u00e1nicos m\u00e1is prominentes de t\u00f3dolos tempos, Fawkes situouse no posto n\u00famero 30 en base \u00e1 votaci\u00f3n dos espectadores do programa. Tam\u00e9n se lle fai menci\u00f3n no libro de Bernard Ingham titulado \"Yorkshire Greats\", no que o autor destaca os 50 persoeiros m\u00e1is notables de Yorkshire.\nFawkes e a conspiraci\u00f3n da p\u00f3lvora serviron como inspiraci\u00f3n para a novela gr\u00e1fica dist\u00f3pica de Alan Moore \"V for Vendetta\", publicada no ano 1988. A idea de representar o protagonista coa vestimenta de Fawkes ocorr\u00e9uselle a un dos artistas da novela gr\u00e1fica, David Lloyd. Nesta obra o protagonista, chamado V, leva unha m\u00e1scara de Guy Fawkes e executa un plan para facer voar polos aires a casa do Parlamento. A banda dese\u00f1ada tivo unha adaptaci\u00f3n \u00f3 cinema no ano 2005, dirixida por James McTeigue. Os activistas de Anonymous popularizaron a m\u00e1scara que V leva no filme adopt\u00e1ndoa no seu s\u00edmbolo e nas s\u00faas protestas p\u00fablicas, e tam\u00e9n foi habitual o seu uso por parte de participantes do movemento Occupy. Tanto Moore coma Lloyd declararon publicamente o seu agrado por que estes movementos usen o seu dese\u00f1o da m\u00e1scara en protestas contra a tiran\u00eda e a opresi\u00f3n.\nA novela hist\u00f3rica de William Harrison Ainsworth de 1841 titulada \"Guy Fawkes; or, The Gunpowder Treason\" representa a Fawkes dunha forma emp\u00e1tica, e transformouno para o p\u00fablico xeral nun \"personaxe de ficci\u00f3n aceptable\". Fawkes apareceu posteriormente en varios libros infant\u00eds e \"penny dreadfuls\" coma \"The Boyhood Days of Guy Fawkes; or, The Conspirators of Old London\", publicado \u00f3 redor do ano 1905. Jules Verne escribiu en 1847 unha obra de teatro en verso titulada \"La Conspiration des poudres\" que non se chegou a publicar, inspirada nos feitos da conspiraci\u00f3n da p\u00f3lvora con Fawkes coma un dos personaxes da mesma. Pola s\u00faa banda o poeta T.S. Elliot mencionou a Fawkes no seu poema \"The Hollow Men\", empregando as palabras \"A penny for the Old Guy\". Outra referencia literaria d\u00e1se na serie de \"Harry Potter\", na que un f\u00e9nix leva o nome de Fawkes.\nTanto a conspiraci\u00f3n da p\u00f3lvora coma o destino de Fawkes foron representados en varias ocasi\u00f3ns en espect\u00e1culos de mimos e no teatro. Un dos primeiros exemplos da representaci\u00f3n nun espect\u00e1culo de mimos foi \"Harlequin and Guy Fawkes's, the 5th of November\", representada na Royal Opera House o 16 de novembro de 1835. Outra das obras inspiradas nel foi \"Guy Fawkes, or a game for a King\", escrita por Albert Smith e William Hale, que se representou por primeira vez no ano 1855. A obra \"Guido Fawkes's, the Prophetess of Ordsall Cave\", representada no Queen's Theatre de Manchester en xu\u00f1o de 1840, estivo baseada na novela de Ainsworth, que as\u00ed mesmo foi adaptada \u00f3 cinema no ano 1923 no filme titulado \"Guy Fawkes\" de Maurice Elvey.\nNa versi\u00f3n en vinilo do \u00e1lbum de 1986 de The Smiths titulado \"The Queen Is Dead\" aparec\u00eda gravado o texto \"Guy Fawkes was a genius\" (\"Guy Fawkes era un xenio\") preto do centro do disco LP. Pola s\u00faa parte o grupo de psychobilly The Krewmen gravou unha canci\u00f3n co t\u00edtulo \"Guy Fawkes\", na que tratan sobre o fracaso da conspiraci\u00f3n e o arresto de Fawkes. Guy Fawkes aparece nos videoxogos \"Travel at your own risk\", \"The Plot\" e \"\" (neste \u00faltimo xunto a Catesby e Percy), e un personaxe supermutante do xogo \"Fallout 3\" leva o nome de Fawkes."}
{"id": "20256", "revid": "89787", "url": "https://gl.wikipedia.org/wiki?curid=20256", "title": "Tadao Ando", "text": "Tadao Ando (en xapon\u00e9s \u5b89\u85e4\u5fe0\u96c4 And\u014d Tadao), nado en Osaca o 13 de setembro de 1941, \u00e9 un arquitecto xapon\u00e9s cuxo estilo arquitect\u00f3nico se clasifica \u00e1s veces coma \"Critical Regionalism\" (Rexionalismo Cr\u00edtico).\nTraxectoria.\nTraballou coma camioneiro e boxeador antes de ser arquitecto e sen contar coa formaci\u00f3n acad\u00e9mica da profesi\u00f3n, \u00e9 un dos arquitectos xaponeses con m\u00e1is reco\u00f1ecemento dentro e f\u00f3ra do seu pa\u00eds. Foi galardoado co Premio Pritzker no ano 1995.\nTraballa primeiramente con formig\u00f3n para encofrados \"in situ\", sendo reco\u00f1ecido o seu traballo por unha exemplar artesan\u00eda que invoca o sentido xapon\u00e9s de materialidade, uni\u00f3n e narrativa espacial a trav\u00e9s da simple est\u00e9tica do modernirmo internacional. Os seus edificios caracter\u00edzanse por complexos cami\u00f1os tridimensionais. Estes cami\u00f1os l\u00edganse entre espazos exteriores e interiores, formados ambos a grande escala xeom\u00e9trica e nos espazos entre eles.\nNo ano 1969 estableceu a firma \"Tadao Ando Architects &amp; Associates\".\nA s\u00faa \"Row House\" (Casa en fila), unha pequeda casa de dous plantas, feita con formig\u00f3n in situ e rematada no ano 1976, \u00e9 un dos seus primeiros traballos que amosa elementos do seu caracter\u00edstico estilo. Consiste en tres volumes rectangulares iguais: dous volumes interiores separados por un patio aberto. Pola natureza da posici\u00f3n do patio entre os dous volumes interiores, este conv\u00e9rtese nunha parte integral do sistema de circulaci\u00f3n da casa.\nNo 1995, Ando ga\u00f1ou o prestixioso Premio Priztker da Arquitectura. Doou os 100.000 d\u00f3lares aos nenos orfos do terremoto de Kobe dese mesmo ano."}
{"id": "20257", "revid": "8354", "url": "https://gl.wikipedia.org/wiki?curid=20257", "title": "Carl von Basedow", "text": "Carl Adolph von Basedow, nado en Dessau o 28 de marzo de 1799 e finado en Merseburg o 11 de abril de 1854, foi un m\u00e9dico alem\u00e1n.\nTraxectoria.\nFillo do pedagogo Johann Bernhard Basedow, estudou medicina na Universidade de Halle. Disc\u00edpulo de Johann Friedrich Meckel, aprendeu del unha nova t\u00e9cnica de amputaci\u00f3n. Entre 1821 e 1822 \u00e9 interno en Par\u00eds. Volta a Marseburg en 1822 e loita contra a epidemia de c\u00f3lera que se declarara na cidade. En 1842 o rei de Prusia nom\u00e9ao conselleiro real e en 1848 conv\u00e9rtese no m\u00e9dico oficial do distrito de Merseburg.\nEn 1840 foi un dos primeiros en describir a enfermidade de Basedow, ou bocio exoft\u00e1lmico."}
{"id": "20258", "revid": "65337", "url": "https://gl.wikipedia.org/wiki?curid=20258", "title": "Marie Bashkirtseff", "text": "Marie Bashkirtseff ou en cir\u00edlico ruso \u041c\u0430\u0440\u0456\u044f \u041a\u043e\u0441\u0442\u044f\u043d\u0442\u0438\u043d\u0456\u0432\u043d\u0430 \u0411\u0430\u0448\u043a\u0438\u0440\u0446\u0435\u0432\u0430, nada en 1858 e finada en 1884, foi unha pintora e escultora rusa nada en Ucra\u00edna.\nTraxectoria.\nNaceu en Gavrontsi, nas proximidades do Poltava no seo dunha familia nobre, e educouse no estranxeiro viaxando con s\u00faa nai por Europa. En 1870 s\u00faa nai inst\u00e1lase nunha vila preto de Niza e xa en Par\u00eds estudou pintura na Acad\u00e9mie Julian, unha das poucas instituci\u00f3ns que aceptaban mulleres. En 1881 escribiu artigos, co alcume de Pauline Orrel, para o xornal feminista de Hubertine Auclert, \"La Citoyenne\".\nNa s\u00faa curta vida, Marie, realizou importantes composici\u00f3ns, entre as que sobresaen \"Un meeting\", \"L'Atelier des femmes\" e o seu \"Autorretrato\". Boa parte das s\u00faas obras destru\u00edronas os nazis durante a segunda guerra mundial.\nDende os 13 anos escribiu un diario en franc\u00e9s no que documenta os problemas das mulleres artistas e que se fixo famoso cando o publicou a s\u00faa familia en 1890 co t\u00edtulo de \"Journal de Marie Bashkirtseff avec portrait\". A s\u00faa correspondencia con Guy de Maupassant publicouse en 1891."}
{"id": "20259", "revid": "25871", "url": "https://gl.wikipedia.org/wiki?curid=20259", "title": "Giambattista Basile", "text": "Giambattista Basile, nado en 1566 ou 1575 e finado en 1632, foi un escritor napolitano en lingua italiana.\nTraxectoria.\nNaceu no seo da clase media napolitana. Serviu como militar para varios pr\u00edncipes italianos, entre eles o \"dogo\" veneciano. Foi na s\u00faa estad\u00eda veneciana cando comezou a escribir poes\u00eda. De volta a N\u00e1poles estivo baixo a protecci\u00f3n de Caracciolo d'Avellino.\n\u00c9 co\u00f1ecido por escribir unha colecci\u00f3n de contos, \"Lo cunto de li cunti overo lo trattenemiento de peccerille\", que publicou postumamente a s\u00faa irm\u00e1 en dous volumes en 1634 e 1636. Est\u00e1 constru\u00edda segundo o modelo do \"Decamer\u00f3n\" de Boccaccio, polo que \u00e9 co\u00f1ecida como o \"Pentamerone\" dende 1674. Nestes contos Basile recolleu e adoptou os contos escoitados nas s\u00faas viaxes entre Creta e Venecia. Moitos deles, posteriormente, foron adaptados por Charles Perrault e os irm\u00e1ns Grimm, entre eles \"Cinsenta\", \"Rapunzel\", \"O gato con botas\", \"A bela durminte\" ou \"Hansel e Gretel\"."}
{"id": "20260", "revid": "96271", "url": "https://gl.wikipedia.org/wiki?curid=20260", "title": "Bas\u00edlides", "text": "Bas\u00edlides foi un te\u00f3logo gn\u00f3stico de Alexandr\u00eda do s\u00e9culo II. As s\u00faas teor\u00edas co\u00f1\u00e9cense a trav\u00e9s de santo Ireneo (\"Adversus haereses\") e santo Hip\u00f3lito.\nBas\u00edlides tivo numerosos disc\u00edpulos, tanto en Exipto como na Europa meridional. Distinguiuse polo uso de expresi\u00f3ns misteriosas e amuletos, como \"Abraxas\". Os seus seguidores, os basilidianos, dirixidos polo seu fillo Isidoro, formaron unha seita gn\u00f3stica, a cal desapareceu no s\u00e9culo IV.\nCosmogon\u00eda.\nBas\u00edlides opu\u00f1a o caos ou materia confusa, a que xeraba o mal, a un principio divino inaccesible e sosti\u00f1a que o Fillo que enviara o Pai s\u00f3 morrera en aparencia e carec\u00eda de corpo humano.\nSegundo Ireneo de Li\u00f3n, Bas\u00edlides ensinaba que do Deus supremo xurdiran 365 ceos, un dos cales -o noso- oculta un mundo \"sublunar\" e est\u00e1 gobernado por un demi\u00fargo subalterno: o Yahv\u00e9 dos xudeus.\nSegundo Hip\u00f3lito de Roma, Bas\u00edlides fai derivar toda existencia dunha divindade suprema inconcibible, da que se enxendran, en sucesivos despregues, numerosos estratos, o \u00faltimo dos cales \u00e9 o noso mundo, gobernado polo deus dos xudeus. Concibe unha redenci\u00f3n totalmente intelectual, consistente na s\u00fabita revelaci\u00f3n (gnose) da existencia de Deus, ao que desco\u00f1ecemos polo orgullo inconsciente (isto comportar\u00eda unha \"grande ignorancia\", que cubrir\u00eda o universo e a cada ser humano, e non permitir\u00eda co\u00f1ecer outros mundos superiores a este, e s\u00f3 quedar\u00edan os desexos de elevarse por riba de tal condici\u00f3n).\nA moral de Bas\u00edlides era austera, e aconsellaba absterse do matrimonio."}
{"id": "20261", "revid": "22570", "url": "https://gl.wikipedia.org/wiki?curid=20261", "title": "Basilidiano", "text": "Os basilidianos foron os membros dunha seita gn\u00f3stica que segu\u00eda as doutrinas de Bas\u00edlides e que fundou o seu fillo Isidoro no s\u00e9culo II.\nA seita ti\u00f1a tres graos: material, intelectual e espiritual e pos\u00faa d\u00faas estatuas aleg\u00f3ricas, home e muller. As doutrinas eran semellantes a dos \u00f3fitos e segu\u00edan a un deus supremo denominado Abraxas e afirmaban que Cristo era s\u00f3 unha pantasma enviada \u00e1 Terra por el."}
{"id": "20262", "revid": "88215", "url": "https://gl.wikipedia.org/wiki?curid=20262", "title": "Nikolai Basov", "text": "Nikolai Gennadievich Basov (en ), nado o 14 de decembro de 1922 e finado o 1 de xullo de 2001, foi un f\u00edsico ruso. Premio Nobel de F\u00edsica de 1964.\nTraxectoria.\nNaceu en Usman, no \u00f3blast de Lipetsk, estudou en Voronesh e en 1941 ingresou na Academia M\u00e9dica Militar de Kuibyshev, en 1943 deixou a Academia para marchar \u00e1 fronte.\nLogo de graduarse en 1950 foi profesor no Instituto de Enxe\u00f1ar\u00eda F\u00edsica de Moscova e traballou no Instituto de F\u00edsica Lebedev, do que foi director entre 1973 e 1988. Entrou na Academia de Ciencias da URSS en 1963, foi membro do seu presidium entre 1967 e 1990.\nRecibiu o Premio Nobel polos seus traballos fundamentais no campo da electr\u00f3nica cu\u00e1ntica que conduciu \u00e1 construci\u00f3n de osciladores e amplificadores baseados no principio dos m\u00e1ser e dos l\u00e1ser."}
