{"id": "41686", "revid": "23204", "url": "https://gl.wikipedia.org/wiki?curid=41686", "title": "Canguro", "text": "Co nome xeral de canguro denom\u00ed\u00adnanse aos exemplares da grande familia dos macr\u00f3podos, que abrangue, ademais; os ualab\u00eds, o canguro arbor\u00ed\u00adcola, os wallaroos, pademelons, e os quokkas; o cal sup\u00f3n m\u00e1is de 63 especies. Son end\u00e9micos do continente de Australia, asemade, os canguros arbor\u00ed\u00adcolas viven tanto en Australia coma na Illa de Nova Guinea.\nEn xeral pode dicirse que os canguros se te\u00f1en adaptado aos cambios introducidos polo ser humano nas paisaxes australianas mellor ca alg\u00fans dos seus parentes, que se atopan en perigo. Malia iso, existe unha grande pol\u00e9mica arredor da cr\u00eda de canguros para carne destinada ao consumo humano.\nO canguro \u00e9 unha icona de Australia; aparece no escudo de armas de Australia, nalgunhas moedas, e a s\u00faa imaxe \u00e9 empregadas por algunhas empresas, entre elas, Quantas (a principal compa\u00f1\u00eda a\u00e9rea do pa\u00eds).\nTerminolox\u00ed\u00ada.\nA palabra canguro deriva \"gangurru\", unha palabra da lingua Guugu Yimidhirr, falada polos nativos de Australia. Con este termo des\u00ed\u00adgnase a unha especie de canguro gris.\n\u00c9 falsa a crenza que se ten, de que a palabra \"gangurru\" foi empregada polos nativos australianos, co significado de \"non entendo\", cando os europeos tentaron comunicarse con eles. Na variedade de ingl\u00e9s que se fala en Australia existen distintos termos para se referir aos canguros, por exemplo as palabras \"buck\", \"boomer\" e \"jack\", empr\u00e9ganse para os animais macho; para as femias, \"doe\", \"flyer\" e \"jill\"; e a cr\u00eda do canguro \u00e9 chamado\" joey\". Ademais, como nomes colectivos existen en ingl\u00e9s as seguintes formas: mob (\"multitude), troop (\"compa\u00f1\u00eda\" ou \"tropas\"), e court (\"corte\"). Coloquialmente tam\u00e9n se co\u00f1ecen como \"roos\" (singular \"roo\"), o cal \u00e9 un \"clipping\" da palabra orixinal \"kangaroo\", quedando reducida tan s\u00f3 a \"roo\".\nPrincipais tipos de especies.\nO canguro vermello (\"Macropus rufus\") \u00e9 o marsupial vivo de maior tama\u00f1o que existe no mundo, malia que o n\u00famero de exemplares \u00e9 menor ca noutras especies de canguros. Vive nas rexi\u00f3ns \u00e1ridas e semi\u00e1ridas do continente australiano. Un macho grande pode chegar a medir 2 metros e pesar 90\u00a0kg.\nO canguro gris oriental (\"Macropus giganteus\"), f\u00f3ra de Australia \u00e9 menos co\u00f1ecido que o anterior, pero resulta m\u00e1is doado velo na natureza, xa que o seu h\u00e1bitat abrangue toda a f\u00e9rtil rexi\u00f3n oriental do pa\u00eds.\nO canguro gris occidental (\"Macropus fuliginosus\") \u00e9 algo m\u00e1is pequeno que o oriental, un macho grande pode acadar os 54\u00a0kg. P\u00f3dese atopar na zona sur da rexi\u00f3n occidental do pa\u00eds, no sur de Australia, e na cunca do r\u00edo Darling.\n\u00c1 parte destas tres especies principais, existen outras 60 especies de animais que est\u00e1n intimamente unidas aos canguros dentro da familia dos Macropodidae.\nDescrici\u00f3n f\u00edsica.\nDurante moito tempo os canguros foron considerados como animais estra\u00f1os. Os primeiros exploradores ao describilos dic\u00edan que as s\u00faas cabezas eran coma as dos cervos, pero sen cornos; po\u00f1\u00edanse de p\u00e9 coma o home, e saltaban coma as ras. Todo isto, xunto coa aparencia das femias coa s\u00faa cr\u00eda, coma seres de d\u00faas cabezas, fixo que os exploradores non falasen destas criaturas nas s\u00faas narraci\u00f3ns cando retornaban aos seus fogares.\nOs canguros pos\u00faen unhas patas traseiras longas e poderosas, uns p\u00e9s longos para brincar, unha longa cola que os axuda co seu equilibrio, e unha cabeza pequena. Os canguros, coma todos os marsupiais, te\u00f1en unha bolsa, co\u00f1ecida coma marsupio ou bolsa marsupial, na cal a cr\u00eda se desenvolve despois de que te\u00f1a lugar o parto.\nOs canguros son os \u00fanicos animais grandes que empregan os brincos para se desprazar. A velocidade \u00e1 que adoiten brincar os canguros vermellos \u00e9 duns 20\u201325\u00a0km/h, podendo chegar a brincar ata a 70\u00a0km/h nas distancias curtas.\nEste eficiente m\u00e9todo de transporte, a nivel de velocidade e enerx\u00eda, non se desenvolveu para a protecci\u00f3n contra os depredadores, sen\u00f3n, para que poder cubrir longas distancias na procura de comida e auga.\nA diferenza doutros mam\u00edferos, o escroto dos canguros (o cal os machos te\u00f1en en lugar do marsupio) at\u00f3pase afastado do pene, case no medio do ventre. En \u00e9pocas en que vai moita calor pode verse como os animais te\u00f1en o escroto baixado para protexer os test\u00edculos da calor, e subido cando se moven.\nOs canguros viven unha media de 9 a 18 anos, alg\u00fans exemplares ata os 28.\nDieta.\nOs canguros son grandes herb\u00edvoros que se alimentan de herba, ra\u00edces, e son ruminantes. Todas as especies son nocturnas e crepusculares; normalmente pasan o d\u00eda lacazaneando e, \u00e1 tardi\u00f1a, \u00e1 noite, e \u00e1 ma\u00f1\u00e1, pasan o tempo despraz\u00e1ndose e aliment\u00e1ndose, normalmente en grupo.\nFlatulencias.\nA pesar de teren os canguros unha dieta semellante \u00e1 das vacas, os canguros non producen metano coa s\u00faa dixesti\u00f3n. O hidr\u00f3xeno resultante da fermentaci\u00f3n \u00e9 convertido en acetato, que logo \u00e9 empregado para proporcionar m\u00e1is enerx\u00eda. Os cient\u00edficos est\u00e1n interesados na posibilidade de trasladar a bacteria dos canguros ao gando vac\u00fan, xa que o metano \u00e9 un tipo de gas de efecto invernadoiro que \u00e9 23 veces m\u00e1is potente que o di\u00f3xido de carbono.\nDepredadores.\nOs canguros te\u00f1en poucos depredadores naturais. Segundo os paleont\u00f3logos, o tigre de Tasmania foi o maior depredador natural que tiveron os canguros, mais hoxe en d\u00eda est\u00e1n extintos. Por\u00e9n coa chegada do home \u00e1 illa fai polo menos 50.000 anos, e coa introduci\u00f3n do dingo fai 5.000 anos, os canguros tiv\u00e9ronse que adaptar a estes depredadores. O mero ladrido dun dingo pode facer que un canguro adulto se po\u00f1a hist\u00e9rico. As aguias de \u00e1s cuneiformes poden ser depredadores oportunistas, que poden cazar canguros novos; podendo chegar a ferir e, incluso matar a un canguro adulto (incluso a un canguro vermello adulto), pero s\u00f3 cando as aguias non dispo\u00f1en doutras fontes para se alimentar. Estas aguias e outros animais, normalmente se alimentan de canguros que xa estaban mortos. As goannas (parentes dos varanos) e outras especies de r\u00e9ptiles carn\u00edvoros poden supor perigo para algunhas das especies de canguros de menor tama\u00f1o, pero s\u00f3 cando escasean outras fontes.\n\u00c1 parte dos dingos e outros c\u00e1nidos, algunhas especies introducidas polo ser humano coma os raposos e os gatos asilvestrados tam\u00e9n supo\u00f1en un perigo para os canguros. Os canguros e os ualab\u00eds son bos nadadores, a mi\u00fado foxen met\u00e9ndose na auga se te\u00f1en ocaci\u00f3n. Se se ve perseguido na auga, un canguro grande poder\u00eda empregar as s\u00faas patas dianteiras (as mans/gadoupas) para manter ao seu depredador baixo a auga para afogalo. Outra t\u00e9cnica defensiva contada por testemu\u00f1as, consiste en que un canguro para defenderse, pode coller ao can que o est\u00e1 acosando coas patas dianteiras, mentres lle saca as entra\u00f1as coas poutas das patas traseiras.\nVida social.\nOs grupos ou mandas de canguros poden estar compostos por uns 10 machos e femias, ou m\u00e1is. O macho dominante (chamado \"boomer\") ten unhas caracter\u00edsticas de tama\u00f1o e idade determinantes. Un macho ten acceso temporal \u00e1s femias do grupo para copular con elas. Os machos adoitan a controlar as femias da manda e a intimidar aos outros machos da manda para que non se apareen con elas.\nNa maior\u00eda de especies de canguros, o cortexo comporta que o macho examine a cloaca das femias. Os machos a mi\u00fado son rexeitados polas femias por seren de menor tama\u00f1o, pero no caso dos machos grandes, as femias, poden simplemente afastarse del. \u00c9 bastante corrente que a femia ouri\u00f1e cando est\u00e1 a ser examinada por un macho. O macho cheira os ouri\u00f1os repetidas veces ata que est\u00e1 satisfeito e procede a efectuar a c\u00f3pula. Estudos cient\u00edficos conclu\u00edron que este ritual que levan a cabos os machos, s\u00e9rvelles para saber cando unha femia lles \u00e9 receptiva.\nO macho excitado segue \u00e1 femia receptiva, que sobe a s\u00faa cola. Pode ter lugar un xogo que preceda \u00e1 c\u00f3pula, no cal o macho e a femia frotan as s\u00faas colas. Unha cola arqueada \u00e9 s\u00edntoma de que un membro da parella, ou os dous, est\u00e1n preparados para o apareamento. \u00c1s veces, pode verse como o macho frota as costas da femia antes de se aparearen.\nAdaptaci\u00f3ns.\nOs canguros contan cun n\u00famero de adaptaci\u00f3ns que desenvolveron para poder facer fronte \u00e1 vida nun continente seco, pouco f\u00e9rtil e cun clima altamente variable. Como acontece no resto de marsupiais, as cr\u00edas nacen nunha fase temper\u00e1 do desenvolvemento tras unha xestaci\u00f3n de 31 a 36 d\u00edas. Neste momento s\u00f3 os membros anteriores est\u00e1n algo desenvolvidos para permitir ao recentemente nacido subir ata a bolsa marsupial e agarrarse a un teto. Realizando unha comparaci\u00f3n, un embri\u00f3n humano nunha fase de desenvolvemento semellante, estar\u00eda nunhas 7 semanas, e os beb\u00e9s prematuros con menos de 23 semanas de xestaci\u00f3n non acostuman estar o suficientemente desenvolvidos como para poderen sobrevivir.\nA cr\u00eda fica no marsupio arredor de 9 meses, antes de que comece a sa\u00edr da bolsa por breves espazos de tempo; e \u00e9 alimentado pola s\u00faa nai ata unha idade de 18 meses.\nUnha femia de canguro est\u00e1 permanentemente empre\u00f1ada, excepto no d\u00eda no que pare; por\u00e9n pode \"conxelar\" o desenvolvemento dun embri\u00f3n ata que a cr\u00eda anterior estea preparada para sa\u00edr do marsupio; isto co\u00f1\u00e9cese co nome de diapausa, e ten lugar en per\u00edodos de secas e escasa dispo\u00f1ibilidade de alimento. A composici\u00f3n do leite que producen os canguros femias var\u00eda en funci\u00f3n das necesidades da cr\u00eda; incluso pode producir dous tipos de leite distintos, un para o recentemente nado e outro para a cr\u00eda anterior.\nOs canguros e os ualab\u00eds contan con tend\u00f3ns longos e el\u00e1sticos nas s\u00faas patas traseiras, desenvolvidos para permitirlles brincar. Amorean enerx\u00eda el\u00e1stica nos tend\u00f3ns das s\u00faas patas traseiras, proporcionando a enerx\u00eda necesaria para un salto, grazas \u00e1 acci\u00f3n dos tend\u00f3ns no canto de esforzo muscular. Isto acontece en todos os animais que te\u00f1en os m\u00fasculos conectados ao esqueleto a trav\u00e9s de elementos el\u00e1sticos coma os tend\u00f3ns, pero no caso dos canguros o efecto vese m\u00e1is pronunciado.\nTam\u00e9n existe unha conexi\u00f3n entre a acci\u00f3n de chimpar e respirar; cando os p\u00e9s se despegan da terra, o aire \u00e9 expulsado dende os pulm\u00f3ns; o movemento que fai o canguro cos p\u00e9s cara a adiante para aterrar, perm\u00edtelle volver encher os pulm\u00f3ns, proporcion\u00e1ndolle unha maior economizaci\u00f3n enerx\u00e9tica. Estudos feitos con canguros e ualab\u00eds demostraron que, m\u00e1is al\u00e1 da cantidade de enerx\u00eda requirida para dar os chimpos, o aumento da velocidade case non sup\u00f3n un aumento do esforzo, cousa que non acontece con outros animais; coma cabalos, cans e co home. Para os canguros, o maior beneficio dos chimpos non \u00e9 escapar dos seus depredadores (a velocidade m\u00e1xima que pode acadar un canguro \u00e9 similar \u00e1 que pode acadar outro cuadr\u00fapede do seu tama\u00f1o), e os depredadores orixinarios de Australia non supo\u00f1en un risco tan grande coma outros que prove\u00f1en doutros continentes; sen\u00f3n a economizaci\u00f3n da s\u00faa enerx\u00eda: nun continente inf\u00e9rtil cun clima altamente variable, e a capacidade para percorrer longas distancias na busca de alimento, o cal \u00e9 imprescindible para a s\u00faa supervivencia.\nEn 2004 comezou un proxecto de colaboraci\u00f3n entre Australia (especialmente pagado polo estado de Victoria) e os Institutos Nacionais de Sa\u00fade dos Estados Unidos para a secuenciaci\u00f3n do xenoma dos canguros. O xenoma dun marsupial coma o canguro \u00e9 de grande interese para os cient\u00edficos que realizan estudos comparativos de xen\u00f3mica, dado que os marsupiais se atopan nun estado ideal de diverxencia evolutiva dos homes: os ratos at\u00f3panse demasiado preto e non desenvolveron funci\u00f3ns moi diferentes, mentres que as aves son xeneticamente remotas. A industria dos l\u00e1cteos tam\u00e9n ten expresado alg\u00fan interese por este proxecto.\nCegueira nos canguros.\nOs trastornos e as patolox\u00edas nos ollos non son habituais nos canguros. O primeiro informe de cegueira nos canguros data de 1994 dunha rexi\u00f3n no centro de Nova Gales do Sur. Ao ano seguinte, public\u00e1ronse outros informes de cegueira en canguros en Victoria e Australia do Sur. En 1996 a enfermidade xa se estendera ata Australia occidental, a trav\u00e9s do deserto. As autoridades australianas eran conscientes de que a enfermidade se poder\u00eda transmitir posiblemente a outros animais e aos humanos. Investigaci\u00f3ns nos Laboratorios Australianos de Sa\u00fade Animal, en Geelong, detectaron o virus chamado Wallal en d\u00faas especies de mosquitos, os cales se cre eran os portadores do virus. Os veterinarios tam\u00e9n descubriron que menos do 3% dos canguros expostos aos virus desenvolv\u00edan a enfermidade.\nContacto cos seres humanos.\nAntes da chegada dos europeos, os canguros eran un animal moi importante na vida dos nativos australianos, por mor da s\u00faa carne, pel, \u00f3sos, e tend\u00f3ns. Ademais, ti\u00f1an importantes historias dreaming e cerimonias nas que os canguros formaban parte. Aherrenge \u00e9 un lugar no Territorio do Norte de historias dreaming con canguros. O pobo Kurnai practicaba o Marn grook, un xogo no cal se empregaba un b\u00f3la feita de canguro.\nA diferenza de moitos dos pequenos macr\u00f3podos, aos canguros foilles ben dende o asentamento dos europeos en terras australianas. Os europeos talaron bosques para crear grandes prados para a cr\u00eda de gando ovino e bovino, crearon fontes de auga en rexi\u00f3ns \u00e1ridas, e reduciron substancialmente o n\u00famero de dingos.\nOs canguros son por natureza t\u00edmidos e normalmente non supo\u00f1en ameaza ningunha para o home. Os machos adoitan a boxear entre eles, xogando para dominar, ou ben competindo por unha parella. A destreza das s\u00faas patas dianteiras \u00e9 empregada en dar pu\u00f1adas e forcexar cos seus adversarios, pero o verdadeiro perigo ag\u00e1chase nun golpe cunha pata traseira; as unllas afiadas das dedas poden chegar a sacarlle as entra\u00f1as ao seu rival.\nExisten moi poucos casos arquivados de ataques de canguros a humanos sen que houbese unha provocaci\u00f3n previa ao animal, pero alg\u00fans deses ataques inmotivados espallaron o medo en 2004 a que os canguros tivesen algunha enfermidade semellante \u00e1 rabia. O \u00fanico caso documentado e constatado dun ataque fatal a unha persoa, tivo lugar en 1936 en Nova Gales do Sur; un cazador foi morto ao intentar rescatar aos seus dous cans dunha forte pelexa. Algunhas persoas opinan que o comportamento err\u00e1tico e perigoso dos canguros poder\u00eda deberse \u00e1 sede e fame extremas.\nEn 2004, Lulu, unha canguro gris oriental salvoulle a vida a un granxeiro. O 19 de maio de 2005, f\u00edxoselle entrega a Lulu do Premio Nacional ao Valor Animal RSPCA (A Sociedade Real para a Prevenci\u00f3n da Crueldade en Animais de Australia).\nProblemas con veh\u00edculos.\nO choque contra un veh\u00edculo pode causarlle a morte a un canguro. S\u00e1bese que os canguros, cegados polos faros dos veh\u00edculos ou asustados polo ru\u00eddo do motor, poden saltar diante dun veh\u00edculo. Tendo en conta que nun chimpo medio os canguros poden chegar aos 50\u00a0km/h e son algo pesados, a forza do impacto pode ser grave. Un veh\u00edculo pequeno pode resultar esnaquizado, mentres que veh\u00edculos de maior tama\u00f1o poden sufrir danos no motor. O risco de dano aos ocupantes do coche pode verse agravado se a colisi\u00f3n se produce contra o parabrisas. Para evitar este tipo de problemas existen en Australia un sinais de tr\u00e1fico especiais que advirten do posible paso de canguros pola estrada.\nOs veh\u00edculos que frecuentan estradas illadas, onde atopar asistencia na estrada pode ser dif\u00edcil, son equipados con \"roobars\" (barras anti-canguros) para minimizar o dano producido por unha colisi\u00f3n eventual. Tam\u00e9n se te\u00f1en dese\u00f1ado e comercializado aparellos que, montados enriba da capota, espantan \u00e1 fauna salvaxe f\u00f3ra da estrada, empregando ultras\u00f3ns e outros m\u00e9todos.\nNo caso de se producir un choque contra unha femia, as asociaci\u00f3ns polos dereitos dos animais piden que se lle bote unha ollada ao marsupio, por se puider haber unha cr\u00eda no seu interior, en cuxo caso poida ser levada a un santuario de vida salvaxe ou a un veterinario cirurxi\u00e1n para a s\u00faa rehabilitaci\u00f3n. Do mesmo xeito, cando un adulto resulta ferido, p\u00f3dese consultar que instruci\u00f3ns de coidado seguir a un veterinario, \u00e1 RSPCA ou ao Servizo de Parques Nacionais e Fauna Salvaxe. En Nova Gales do Sur a rehabilitaci\u00f3n dos canguros \u00e9 realizada por voluntarios do WIRES (Servizo de Informaci\u00f3n e Rescate da Fauna Salvaxe).\nA cr\u00eda e rehabilitaci\u00f3n dun beb\u00e9 canguro.\n\u00c1s veces, algunhas persoas deciden criar os beb\u00e9s canguros por si mesmos. A regra xeral di que se o beb\u00e9 canguro est\u00e1 cuberto xa de pelo (e non nun estado embrionario), existen moitas posibilidades de conseguir crialo. C\u00f3mpre empregar leite sen lactosa na alimentaci\u00f3n do canguro, de non ser as\u00ed, poder\u00eda quedar cego. As cr\u00edas saltan facilmente ao interior dunha bolsa de tea se llela sit\u00faan xusto diante e \u00e1 altura \u00e1 que estar\u00eda o marsupio da s\u00faa nai. O instinto dun beb\u00e9 canguro \u00e9 o de abrazarse, raz\u00f3n pola cal acaban fac\u00e9ndose querer polos seus coidadores. Mais tras seren criados por persoas, non se pode ceibalos na natureza e esperar que se vallan por si mesmos de inmediato. Xeralmente os santuarios da fauna salvaxe acollen ben aos canguros que non se poden valer por si mesmos, ou que te\u00f1en medrado moito, fac\u00e9ndose demasiado pequeno o lugar onde se criaban; sendo necesaria, como m\u00ednimo, unha extensi\u00f3n dun acre cun valado de 7 p\u00e9s de altura para un canguro adulto."}
{"id": "41687", "revid": "32797", "url": "https://gl.wikipedia.org/wiki?curid=41687", "title": "Gonzalo Pizarro", "text": "Gonzalo Pizarro, nado en Trujillo en 1511 e finado en Cuzco en 1548, foi un conquistador espa\u00f1ol.\nTraxectoria.\nO menor dos irm\u00e1ns Pizarro, foi o lugartenente do seu irm\u00e1n Francisco na conquista espa\u00f1ola do Imperio Inca, loitou contra Diego de Almagro, nomeado gobernador de Quito en 1539 dirixiu ao ano seguinte unha desastrosa expedici\u00f3n cara o oeste na procura de El Dorado. Tras a morte do seu irm\u00e1n Francisco op\u00faxose \u00e1s Leis Novas, ditadas pola Coroa, grazas \u00e1s denuncias de Bartolom\u00e9 de Las Casas, e ao primeiro vicerrei, Blasco N\u00fa\u00f1ez Vela, p\u00faxose \u00e1 fronte da rebeli\u00f3n dos encomendeiros, derrotado na batalla de Jaquijaguana foi decapitado."}
{"id": "41688", "revid": "1987", "url": "https://gl.wikipedia.org/wiki?curid=41688", "title": "Diego de Almagro", "text": "Diego de Almagro, nado en Almagro en 1472 e finado en Cuzco en 1538, foi un conquistador espa\u00f1ol.\nTraxectoria.\nParticipou na conquista espa\u00f1ola do Imperio Inca con Francisco Pizarro. Os \u00e9xitos de Pizarro anim\u00e1rono a solicitar ao rei o permiso para emprender unha expedici\u00f3n de conquista por conta propia, o que causou fricci\u00f3ns con Francisco. Almagro entrou no territorio da actual Chile para conquistar ese territorio. Nomeado en 1535 gobernador de Nova Toledo, ao regreso ao Per\u00fa ocupou a cidade de Cuzco por considerar que pertenc\u00eda \u00e1 s\u00faa gobernaci\u00f3n e fixo prisioneiros a Gonzalo Pizarro e Hernando Pizarro. Por mediaci\u00f3n de Pizarro liberounos, pero estes aproveitaron para atacar a Diego, que estaba enfermo. Derrotado por Hernando Pizarro na batalla das Salinas, foi executado en Cuzco. O seu fillo Diego de Almagro o Mozo p\u00faxose \u00e1 fronte dos almagristas pero acabou sendo executado."}
{"id": "41689", "revid": "889", "url": "https://gl.wikipedia.org/wiki?curid=41689", "title": "Historia do Chile", "text": ""}
{"id": "41691", "revid": "109216", "url": "https://gl.wikipedia.org/wiki?curid=41691", "title": "Diego de Almagro o Mozo", "text": "Diego de Almagro, co\u00f1ecido como o Mozo, nado en 1520 en Panam\u00e1 e finado o 16 de setembro de 1542 en Cuzco, foi un conquistador espa\u00f1ol fillo de Diego de Almagro e unha india paname\u00f1a, Ana Mart\u00ednez.\nTraxectoria.\nChegou ao Per\u00fa en 1535, logo da morte de seu pai en Cuzco en 1538, o Mozo ponse \u00e1 fronte dos almagristas, os cales asasinan a Francisco Pizarro en Lima en 1541 e nomean \u00f3 Mozo gobernador que se levanta contra a autoridade do gobernador do Per\u00fa, Crist\u00f3bal Vaca de Castro. Os dous ex\u00e9rcitos enfront\u00e1ronse na batalla de Chupas o 16 de setembro de 1542, derrotados os almagristas o Mozo tentou refuxiarse entre os rebeldes incas de Vilcabamba pero foi capturado e executado en Cuzco."}
{"id": "41692", "revid": "98629", "url": "https://gl.wikipedia.org/wiki?curid=41692", "title": "Galer\u00eda de imaxes de Pant\u00f3n", "text": "Galer\u00eda de imaxes do concello de Pant\u00f3n na provincia de Lugo."}
{"id": "41697", "revid": "23204", "url": "https://gl.wikipedia.org/wiki?curid=41697", "title": "Vilar de Ortelle, Pant\u00f3n", "text": "Santiago de Vilar de Ortelle \u00e9 unha das 26 parroquias do concello lugu\u00e9s de Pant\u00f3n, situado na comarca de Terra de Lemos. Pertence \u00e1 diocese de Lugo e \u00f3 arciprestado de Ferreira de Pant\u00f3n. Segundo o IGE en 2011 ti\u00f1a 90 habitantes (43 mulleres e 47 homes) distribu\u00eddos en 15 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 119 habitantes.\nXeograf\u00eda.\nLinda polo norte coas parroquias de Ribeiras de Mi\u00f1o, A Cova e Fi\u00f3n, polo sur con At\u00e1n, polo nacente con Eir\u00e9 e Castill\u00f3n, e polo oeste co r\u00edo Mi\u00f1o.\nA parroquia componse de tres \u00e1reas xeogr\u00e1ficas: unha de ribeira, outra de monta\u00f1a e outra intermedia."}
{"id": "41699", "revid": "23204", "url": "https://gl.wikipedia.org/wiki?curid=41699", "title": "Domersleben", "text": "Domersleben \u00e9 un concello situado en B\u00f6rdekreis, Saxonia-Anhalt en Alema\u00f1a. Nos seus 15.65\u00a0km\u00b2 de superficie viven 1.179 habitantes o que representa unha densidade media de 75 h/km\u00b2. A localidade fundouse o 6 de febreiro de 1056. A corporaci\u00f3n municipal est\u00e1 composta por 4 concelleiros da CDU, 3 do SPD, 2 da FDP e 3 independentes, o alcalde \u00e9 Bernd Meyer (CDU)."}
{"id": "41700", "revid": "114", "url": "https://gl.wikipedia.org/wiki?curid=41700", "title": "Reintegracionista", "text": ""}
{"id": "41702", "revid": "98629", "url": "https://gl.wikipedia.org/wiki?curid=41702", "title": "Slo Burn", "text": "Slo Burn foi unha banda de stoner rock de curta vida formada por John Garcia en 1996, meses despois da disoluci\u00f3n de Kyuss, anterior banda de Garcia.\nTraxectoria.\nSlo Burn naceu inicialmente como unha sesi\u00f3n de improvisaci\u00f3n pero acabou transform\u00e1ndose nunha banda. O grupo editou unicamente un EP titulado \"Amusing the Amazing\". Estaba composta polo l\u00edder e vocalista de Kyuss John Garcia (voz), Damon Garrison (baixo), Chris Hale (guitarra) e Brady Houghton (bater\u00eda). Slo Burn estivo de xira co Ozzfest de 1997 pero separouse antes de que rematase, no mes de setembro dese ano.\nSlo Burn ten unha sonoridade semellante \u00e1 de Kyuss, debido \u00e1 caracter\u00edstica voz de John Garcia e ao traballo de produci\u00f3n de Chris Goss no un\u00edco traballo que editaron, o EP \"Amusing the Amazing\". Con todo, a s\u00faa m\u00fasica \u00e9 m\u00e1is directa e menos complexa que a da Kyuss, que en moitas ocasi\u00f3ns alcanzaba a sicodelia.\nDespois da disoluci\u00f3n da banda John Garcia unir\u00edase \u00e1 igualmente banda de curta vida Unida antes de converterse no vocalista de Hermano, coa que editou dous \u00e1lbums de estudio e un en directo. Damon Garrison tocou nas bandas Casino, Vega, Zoo, sendo membro no presente de Brave Black Sea, onde tam\u00e9n toca Chris Dale e o bater\u00eda Alfredo Hernandez. Brady Houghton tocou nos grupos The Ross Sea Party e Life Leone\nNo ano 2017 Slo Burn reuniuse e tocou en varios festivais europeos como o Desertfest de Londres e o Freak Valley en Alema\u00f1a. A banda tam\u00e9n realizou un \u00fanico concerto nos Estados Unidos no Psycho Las Vegas 2017."}
{"id": "41703", "revid": "1131", "url": "https://gl.wikipedia.org/wiki?curid=41703", "title": "Sadurn\u00edn, Cenlle", "text": "San Xo\u00e1n de Sadurn\u00edn \u00e9 unha parroquia do concello de Cenlle, provincia de Ourense, situada a uns dous quil\u00f3metros de Santa Mar\u00eda de Cenlle. Segundo o IGE en 2013 ti\u00f1a 98 habitantes (47 mulleres e 51 homes) o que sup\u00f3n unha diminuci\u00f3n respecto ao ano 1999 cando ti\u00f1a 113 habitantes. O Curato \u00e9 de segundo ascenso e provisi\u00f3n ordinaria.\nXeograf\u00eda.\nSituada no curso dun regato que desemboca no r\u00edo Mi\u00f1o entre Razamonde e Trasar\u00edz, limita con Santa Mar\u00eda de Cenlle e o concello de Ribadavia.\nPatrimonio.\nNo lugar de Sadurn\u00edn est\u00e1n a igrexa de San Xo\u00e1n de Sadurn\u00edn e o Pazo de Sadurn\u00edn. No lugar de Saa est\u00e1 o Pazo de Saa."}
{"id": "41704", "revid": "85894", "url": "https://gl.wikipedia.org/wiki?curid=41704", "title": "Igrexa de San Xo\u00e1n de Sadurn\u00edn", "text": "A igrexa de San Xo\u00e1n de Sadurn\u00edn \u00e9 un templo relixioso situado na parroquia de San Xo\u00e1n de Sadurn\u00edn (concello de Cenlle).\n\u00c9 rom\u00e1nica do s\u00e9culo XII e, a\u00ednda que profundamente reformada, o corpo principal, de reducidas dimensi\u00f3ns, semella manter a s\u00faa estrutura primixenia. Constru\u00edda en cachotar\u00eda, a s\u00faa escasa decoraci\u00f3n exterior lim\u00edtase a unha serie de relevos nos beirados a modo de almofadas. Representan na s\u00faa maior\u00eda figuras xeom\u00e9tricas e vexetais con escasa representaci\u00f3n animal e humana.\nO resto, como a capela maior son de finais do s\u00e9culo XVIII ou principios do s\u00e9culo XIX.\nDestacan amais dos canzorros, a porta principal composta por un arco apuntado e tres arquivoltas apoiadas en dous pares de columnas. Ten un altar barroco da Virxe do Rosario e un altar maior neocl\u00e1sico."}
{"id": "41705", "revid": "98629", "url": "https://gl.wikipedia.org/wiki?curid=41705", "title": "Televisi\u00f3n dixital", "text": "A televisi\u00f3n dixital \u00e9 un sistema de difusi\u00f3n do sinal de televisi\u00f3n que utiliza a tecnolox\u00eda dixital para a transmisi\u00f3n da imaxe, o son e servizos interactivos ou de acceso \u00e1 sociedade da informaci\u00f3n. Esta transmisi\u00f3n p\u00f3dese efectuar por cable, por sat\u00e9lite ou por ondas terrestres. Neste \u00faltimo caso, util\u00edzanse os mesmos centros emisores e as mesmas antenas que a televisi\u00f3n terrestre convencional. \u00c9 o que denominamos Televisi\u00f3n Dixital Terrestre (TDT). Desenvolveuse a partir de comezos da d\u00e9cada de 1990 por mor do desenvolvemento de algoritmos de compresi\u00f3n, que permitiron reducir a cantidade de datos requiridos para a transmisi\u00f3n dunha imaxe dixital, e mais tam\u00e9n da tecnolox\u00eda de circu\u00edtos integrados que posibitou a construci\u00f3n de chips complexos a un prezo razoable. O primeiro servizo en emitir televisi\u00f3n dixital para o gran p\u00fablico foi DirectTV para o mercado estadounidense en 1994.\nDifusi\u00f3n.\nPor cable.\nO est\u00e1ndar de transmisi\u00f3n de televisi\u00f3n dixital por cable bas\u00e9ase no DVB-S e comparte moitos aspectos com\u00fans. As diferenzas fundamentais entre ambos os dous est\u00e1ndares \u00e9 que na transmisi\u00f3n por cable se substitue a modulaci\u00f3n QPSK por unha modulaci\u00f3n 64-QAM e que non se utilizan os c\u00f3digos de correcci\u00f3n internos. A supresi\u00f3n destes c\u00f3digos de protecci\u00f3n d\u00e9bese ao feito de que a relaci\u00f3n sinal ru\u00eddo que se obt\u00e9n a un sistema por cable \u00e9 moi superior \u00e1 dun sistema por sat\u00e9lite de xeito que, \u00e9 suficiente cos c\u00f3digos externos para garantir unha correcta recepci\u00f3n, exime de erros, dos datos. Para canles de 8\u00a0MHz de ancho de banda (equivalentes nas canles cable anal\u00f3xicas) pode obterse unha capacidade duns 38.5 Mbps (usando modulaci\u00f3ns do tipo 64 QAM). O est\u00e1ndar tam\u00e9n contempla o uso de modulaci\u00f3ns dixitais con taxas de datos superiores 128 QAM e 256 QAM as\u00ed como modulaci\u00f3ns con menores taxas (16 QAM, 32 QAM).\nPor sat\u00e9lite.\nO est\u00e1ndar para a transmisi\u00f3n de televisi\u00f3n dixital por sat\u00e9lite \u00e9, sen d\u00fabida, o o m\u00e1is sobradamente utilizado e, probablemente, o seu \u00e9xito, foi o detonador da progresiva implantaci\u00f3n do resto de sistemas dixitais. Actualmente est\u00e1 sendo utilizado por provedores de servizos en todos os continentes. Podemos considerar que o sistema por sat\u00e9lite parte da trama de transporte proporcionada polo MPEG-2, introducindo diferentes capas de protecci\u00f3n no sinal para adecuala \u00e1s caracter\u00edsticas da canle para o cal se ten que transmitir. As etapas sucesivas en que se introducen novas caracter\u00edsticas na trama de transporte res\u00famense a continuaci\u00f3n:\nPor ondas terrestres.\nCo\u00f1\u00e9cese como o nome de TDT , se emite sobre radiofrecuencias que son similares a televisi\u00f3n anal\u00f3xica est\u00e1ndar, coa diferenza principal do uso de transmisores multiplexores para permitir recepci\u00f3n de canles m\u00faltiples nunha gama|gamma de frecuencia (como unha canle de UHF ou VHF). A cantidade de datos que se poden emitir \u00e9 directamente afectada polo m\u00e9todo de modulaci\u00f3n da canle. O m\u00e9todo de modulaci\u00f3n en DVB-T \u00e9 COFDM con Modulaci\u00f3n de Amplitude de Cuadratura estatal de ou 64 ou 16 (QAM). En xeral unha canle de 64QAM \u00e9 capaz de emitir un bitrate maior, pero \u00e9 m\u00e1is susceptible de interferencia. As constelaci\u00f3ns de 16 e 64QAM p\u00f3dense combinar nun m\u00faltiplex sinxelo, proporcionando unha degradaci\u00f3n controlable para m\u00e1is correntes de programa importantes. Iso ch\u00e1mase modulaci\u00f3n xer\u00e1rquica.\nCuesti\u00f3ns t\u00e9cnicas.\nFormatos.\nTodas as variantes de televisi\u00f3n dixital poden emitir tanto en \"est\u00e1ndar-definition television\" como en televisi\u00f3n de alta definici\u00f3n. Todos os est\u00e1ndares para o est\u00e1ndar-definition television son de natureza an\u00e1loga e moitas das estruturas dos sistemas da televisi\u00f3n dixital \"est\u00e1ndar-definition television\" prove\u00f1en da necesidade de ser compatibles coa televisi\u00f3n anal\u00f3xica. \nDurante o desenvolvemento da televisi\u00f3n dixital intentouse evitar a fragmentaci\u00f3n do mercado mundial en diferentes est\u00e1ndares (como poidan ser PAL, S\u00c9CAM, NTSC, ...). En calquera caso, de novo o mundo non se puxo de acordo nun \u00fanico est\u00e1ndar e actualmente existen tres est\u00e1ndares maioritarios: o sistema europeo DVB, o norteamericano ATSC e o sistema xapon\u00e9s ISDB. Nota: para cable, ademais dos est\u00e1ndares ATSC, util\u00edzase o SCTE para describir Cable out-of-band metafecha.\nMoitos pa\u00edses adoptaron o DVB, pero outros puntos seguiron o ATSC (Canad\u00e1, M\u00e9xico, Corea do Sur). Corea adoptou S-DMB para satelite mobile broadcasting. No futuro, poder\u00eda haber outros formatos de v\u00eddeo dixital en alta resoluci\u00f3n especializados para novas \u00e1reas de mercado. Ademais de High Definition Video (UHDV) \u00e9 un formato proposto por NHK no Xap\u00f3n que proporciona unha resoluci\u00f3n 16 veces maior que o HDTV.\nAncho de banda.\nA televisi\u00f3n dixital de alta resoluci\u00f3n utiliza 1280 x 720 pixeis en xeito de esc\u00e1ner progresivo (720p, abreviado) ou 1920 x 1080 pixeis en xeito entrelazado (\"1080 e\"). A televisi\u00f3n dixital est\u00e1ndar ten menos resoluci\u00f3n: 640 x 480 ou 704 x 480 pixeis con NTSC, 768 x 576 ou 1024 x 576 con PAU en 4:3 e 16:9 aspect proporci\u00f3n respectivamente. Pero a capacidade dunha canle de televisi\u00f3n dixital pode subdividirse en m\u00faltiples subcanles; os televisores poden usar estas subcanles para transmitir diversa informaci\u00f3n de v\u00eddeo, son ou outros datos, as\u00ed como poden distribu\u00edr sedes nomeados \"bit-budget\" se \u00e9 necesario, como ser\u00eda po\u00f1er unha subcanle en resoluci\u00f3n menor para po\u00f1er outro en resoluci\u00f3n de gran pantalla. Tam\u00e9n pode reducir o uso de m\u00faltiples canles para que a recepci\u00f3n sexa mellor en situaci\u00f3ns complicadas (usuarios afastados, m\u00f3biles...). Mutiplex \u00e9 como se co\u00f1ece ao ancho de banda da televisi\u00f3n dixital que pode conter m\u00faltiples subcanles\nRecepci\u00f3n.\nHai unha cantidade de formas diferentes de recibir televisi\u00f3n dixital. Unha das primeiras maneiras de recepci\u00f3n \u00e9 utilizando unha antena terrestre. Esta forma co\u00f1\u00e9cese como Televisi\u00f3n Terrestre Dixital (TDT). Outras formas que se idearon para recibir televisi\u00f3n dixital, son cable dixital e sat\u00e9lite dixital. Nalg\u00fans pa\u00edses onde as transmisi\u00f3ns de sinais de TV son conseguidas normalmente por microondas, util\u00edzase MMDS dixital. Outros est\u00e1ndares, como DMB e DVB-h, idearon permitir dispositivos de handheld como tel\u00e9fonos para recibir sinais de TV. Finalmente, outra forma \u00e9 IPTV, iso \u00e9 TV que recibe mediante Internet."}
{"id": "41707", "revid": "23204", "url": "https://gl.wikipedia.org/wiki?curid=41707", "title": "Hendrik van der Vegte", "text": "Hendrik van der Vegte, nado en Zwolle o 15 de agosto de 1868 e finado na Haia o 29 de agosto de 1933, foi un pol\u00edtico holand\u00e9s.\nTraxectoria.\nEstudou dereito e foi director de banca na s\u00faa localidade natal, membro do Partido Anti Revolucionario foi elixido para o parlamento en 1912. Foi ministro de augas no primeiro gabinete de Dirk Jan de Geer (1926-1929)"}
{"id": "41708", "revid": "47401", "url": "https://gl.wikipedia.org/wiki?curid=41708", "title": "Pazo de Saa", "text": "O pazo de Saa \u00e9 unha construci\u00f3n civil situada na aba de Saa, na parroquia de Sadurn\u00edn (concello de Cenlle). Foi unha das casas mais poderosas da comarca do Ribeiro.\nHistoria.\nConsid\u00e9rase a don Gregorio Arias Mari\u00f1o, familiar do Santo Oficio, como fundador do morgado e Casa de Saa (fonte Pai Crespo).\nDescrici\u00f3n.\nO pazo forma un conxunto arquitect\u00f3nico rodeado de murall\u00f3ns que en parte ten continuidade co edificio e en parte o illa dentro da leira.\nA f\u00e1brica \u00e9 de perpia\u00f1o, presentando unha planta en U coas cox\u00edas laterais desiguais e a m\u00e1is curta formando un \u00e1ngulo agudo coa central. Pechan os tres corpos un pequeno patio inscrito aberto nun dos lados. A fachada principal e a formada polos tres corpos en torno ao patio.\nNun deles presenta unha solaina de pedra apeada sobre un muro con vans no piso baixo e do que sobresae a repisa moldurada. A cuberta sostense por columnas ben labradas, con base moldurada, fuste liso e capitel formado por un touro. Estas sost\u00e9\u00f1ense sobre pedestais que lles dan maior altura e esvelteza.\nNo \u00e1ngulo que fan a fachada sur e a leste vese un garit\u00f3n apoiado en dous canzorros de dobre moldura, caveto e cuarto bocel, con cornixa m\u00e1is coidada que o resto do edifico, con seteiras e rica pedra armeira. Na fachada orientada ao nacente hai un gran solaina.\nNo patio, separada do edificio principal estaba a capela hoxe en d\u00eda desaparecida.\nNo garit\u00f3n escudo de dif\u00edcil interpretaci\u00f3n."}
{"id": "41709", "revid": "22570", "url": "https://gl.wikipedia.org/wiki?curid=41709", "title": "Afon\u00eda", "text": "A afon\u00eda \u00e9 a perda, rouqu\u00e9n ou diminuci\u00f3n da voz. Pode estar causada, entre outras cousas, por unha enfermidade no aparello respiratorio, como a farinxite, larinxite ou a amigdalite, por forzar demasiado a voz durante un tempo prolongado, por inxesta de produtos t\u00f3xicos ou o fume do tabaco, por nerviosismo, unha operaci\u00f3n de p\u00f3lipos ou o contacto do fr\u00edo coa gorxa."}
{"id": "41711", "revid": "1131", "url": "https://gl.wikipedia.org/wiki?curid=41711", "title": "Casa Grande de Lentille", "text": "A Casa Grande de Lentille \u00e9 un pazo situado na parroquia da Pena no concello de Cenlle. O pazo as\u00e9ntase sobre zona moi rochosa, sendo os propios penedos parte da cimentaci\u00f3n da casa e no \u00e1ngulo leste da construci\u00f3n, baixo a solaina, as\u00e9ntanse grandes penedos confund\u00edndose co dese\u00f1o do edificio.\nDescrici\u00f3n.\nNa actualidade ten planta en forma de U, coas cox\u00edas laterais de distinta lonxitude. A planta actual \u00e9 froito de modificaci\u00f3ns feitas en distintas \u00e9pocas, malia iso a\u00ednda se pode ver o uso de material nobre e ben labrado indicativo das primeiras construci\u00f3ns en contraposici\u00f3n coas mais modernas engadidas ou enxertadas nos corpos m\u00e1is antigos. Exemplo disto son as vent\u00e1s con montante, en correspondencia co ancho daquelas.\nA fachada principal actual \u00e9 a que mira ao sueste, cun murall\u00f3n de peche de reducida lonxitude, con portada e ameas. Sobre da portada de entrada vese o escudo de armas.\nO piso m\u00e1is alto ten tres xanelas, con cadanseus montantes, e un balc\u00f3n de cemento e de feitura moderna.\nTraspasado a portada atop\u00e1monos no patio exterior. As tres \u00e1s perc\u00f3rreas interiormente unha solaina interior, en forma de U, que d\u00e1 ao patio seguindo a disposici\u00f3n das cox\u00edas. Ap\u00f3iase sobre arquer\u00edas sostidas por piares, canzorros e pequenas m\u00e9nsulas que sobresaen nos sobrazos dos arcos. Toda a solaina c\u00f3brese con tellado, prolongaci\u00f3n do da casa, sobre un gran beirado de madeira que se apoia en esveltas columnas de pedra pseudod\u00f3ricas ou capiteis-zapata.\nNa planta baixa, dende os arcos acc\u00e9dese aos habit\u00e1culos dedicados ao servizo e usos agr\u00edcolas, e a trav\u00e9s da propia solaina acc\u00e9dese \u00e1 planta alta dedicada a habitaci\u00f3n e uso se\u00f1orial, cunha serie de sal\u00f3ns intercomunicados entre si, como \u00e9 habitual na maior\u00eda dos pazos.\nA cuberta do edificio \u00e9 a catro augas en tella que se une ao propio edificio mediante cornixa moldurada. Tres chemineas de distinta tipolox\u00eda lev\u00e1ntanse sobre o tellado. A da coci\u00f1a con seis remates piramidais, a central de secci\u00f3n circular rematada cunha pequena c\u00fapula con respiradoiros e art\u00edstico pin\u00e1culo de pea\u00f1a, pir\u00e1mide e b\u00f3la.\nNo interior destaca pola s\u00faa conservaci\u00f3n a coci\u00f1a, con lareira e camp\u00e1 pequena de pedra que descansa sobre unha grosa columna con capitel e plinto moldurados, e colocada en \u00e1ngulo. A coci\u00f1a conserva o forno e o pavimento enlousado.\nO oratorio estivo situado nun dos sal\u00f3ns, que segue existindo nunha parede enclaustrado baixo arco de medio punto peraltado un pequeno e art\u00edstico de madeira.\nComo edificios secundarios sinalar a adega e unha fonte en construci\u00f3n abovedada de pedra."}
{"id": "41712", "revid": "5863", "url": "https://gl.wikipedia.org/wiki?curid=41712", "title": "Manuel Iglesias Corral", "text": "Manuel Iglesias Corral, nado na Coru\u00f1a o 1 de xaneiro de 1901 e finado na mesma cidade o 8 de setembro de 1989, foi un avogado e pol\u00edtico galego.\nTraxectoria.\nEstudou Dereito na Universidade de Valladolid e na Universidade de Santiago de Compostela, iniciou a s\u00faa andaina pol\u00edtica como concelleiro na cidade da Coru\u00f1a en 1931, concello do que chegou a ser Alcalde entre 1932 e 1934.\nParticipou na redacci\u00f3n do anteproxecto do estatuto de Galicia, elixido deputado pola ORGA nas Cortes Republicanas en 1933 e fiscal da Rep\u00fablica en 1936. Durante o franquismo tivo cargos directivos en empresas privadas e coa recuperaci\u00f3n da democracia foi senador pola Candidatura Democr\u00e1tica Galega e pola UCD (1977-1982), foi presidente da UCD de Galicia, deputado no Parlamento de Galicia por Alianza Popular (1981-89) e senador de novo, desta vez por Alianza Popular (1986-1989), en representaci\u00f3n da comunidade aut\u00f3noma.\nFoi decano do Colexio de Avogados da Coru\u00f1a desde 1963 a 1988, ano no que foi distinguido como Decano Honorario. Tam\u00e9n foi Fiscal Xefe do Tribunal Supremo e do Tribunal de Garant\u00edas Constitucionais da Rep\u00fablica.\nFoi Avogado da C\u00e1mara Oficial de Comercio, Industria e Navegaci\u00f3n da Coru\u00f1a. Tam\u00e9n no plano empresarial, foi Secretario Xeral da Industria Baleeira Espa\u00f1ola, S.A.; Presidente de Frigor\u00edficos do Noroeste, S.A. e Secretario do Consello de Administraci\u00f3n de \"La Voz de Galicia\", S.A.\nDecano do Ilustre Colexio de Avogados da Coru\u00f1a; Presidente da Academia Galega de Xurisprudencia e Lexislaci\u00f3n; Presidente da Comisi\u00f3n do Consello Xeral da Avogac\u00eda Espa\u00f1ola para a Uni\u00f3n de Avogados Hispanoamericanos; Conselleiro da Avogac\u00eda Espa\u00f1ola e Vogal da Comisi\u00f3n Xeral de Codificaci\u00f3n en 1968. Foi membro da Union Internationale des Avocats, do [[Instituto Jos\u00e9 Cornide de Estudos Coru\u00f1eses]]; membro correspondente da Academia de Ciencias, Letras e Artes de San Romualdo, de San Fernando ([[C\u00e1diz]]); membro do [[Instituto Padre Feij\u00f3o]], de Estudos Ourens\u00e1ns; membro fundador do Instituto Espa\u00f1ol de Dereito Foral; Acad\u00e9mico de Honra da Xurisprudencia e Lexislaci\u00f3n, de [[Barcelona]] e da Xurisprudencia e Lexislaci\u00f3n de [[Valencia]], as\u00ed como Colexiado de honra do Colexio de Avogados de [[Lima]] ([[Per\u00fa]]).\nFoi condecorado coa [[Lexi\u00f3n de Honra]] (Francia), coa Condecoraci\u00f3n da [[Orde do Cristo de Portugal]] e da Cruz da Orde de San Carlos, no grao de Grande Oficial, da Rep\u00fablica de Portugal.\nV\u00e9xase tam\u00e9n.\nOutros artigos.\n[[Categor\u00eda:Nados en 1901]]\n[[Categor\u00eda:Finados en 1989]]\n[[Categor\u00eda:Nados na Coru\u00f1a]]\n[[Categor\u00eda:Personalidades da pol\u00edtica de Galicia]]\n[[Categor\u00eda:Deputados do Parlamento de Galicia por AP]]\n[[Categor\u00eda:Senadores pola Coru\u00f1a]]\n[[Categor\u00eda:Alcaldes da Coru\u00f1a]]\n[[Categor\u00eda:Alcaldes de Galicia durante a II Rep\u00fablica]]\n[[Categor\u00eda:Alcaldes de Galicia da ORGA]]\n[[Categor\u00eda:Pol\u00edticos de AP]]\n[[Categor\u00eda:Pol\u00edticos de UCD]]\n[[Categor\u00eda:Alumnos da Universidade de Santiago de Compostela]]\n[[Categor\u00eda:Personalidades de Galicia sen imaxes]]\n[[Categor\u00eda:Senadores por designaci\u00f3n do Parlamento de Galicia]]\n[[Categor\u00eda:Deputados nas Cortes da II Rep\u00fablica]]\n[[Categor\u00eda:Deputados da I Lexislatura do Parlamento de Galicia]]\n[[Categor\u00eda:Deputados da II Lexislatura do Parlamento de Galicia]]\n[[Categor\u00eda:Real Academia Galega de Xurisprudencia e Lexislaci\u00f3n]]\n[[Categor\u00eda:Alumnos da Universidade de Valladolid]]\n[[Categor\u00eda:Personalidades da empresa de Galicia]]"}
{"id": "41714", "revid": "1131", "url": "https://gl.wikipedia.org/wiki?curid=41714", "title": "Razamonde, Cenlle", "text": "Santa Mar\u00eda de Razamonde \u00e9 unha parroquia do concello de Cenlle, a beira do r\u00edo Mi\u00f1o. Limita con Laias, Vilar de Rei e Trasariz. Segundo o IGE en 2013 ti\u00f1a 157 habitantes (80 mulleres e 77 homes) o que sup\u00f3n unha diminuci\u00f3n respecto ao ano 1999 cando ti\u00f1a 212 habitantes. O curato \u00e9 de entrada e presentaci\u00f3n nutual.\nPatrimonio.\nA igrexa de Santa Mar\u00eda de Razamonde ten unha porta lateral con estrutura e motivos medievais como o arco de medio punto con decoraci\u00f3n xeom\u00e9trica enmarcado por unha fileira de canzorros."}
{"id": "41715", "revid": "15490", "url": "https://gl.wikipedia.org/wiki?curid=41715", "title": "Partido del Trabajo de Espa\u00f1a", "text": "O Partido del Trabajo de Espa\u00f1a (PTE) foi un partido mao\u00edsta espa\u00f1ol activo durante o tardofranquismo e a Transici\u00f3n. En febreiro de 2009, un grupo de exmilitantes refundou o partido.\nHistoria.\nO partido foi fundado en 1967 co nome de Partido Comunista de Espa\u00f1a (Internacional) como unha escisi\u00f3n do PSUC na cal se integraron outros pequenos grupos escindidos do PCE. En 1975 cambiou o seu nome e acordou adoptar unha estrutura federal e integrar a Junta Democr\u00e1tica de Espa\u00f1a, mais un pequeno n\u00famero de militantes escindiuse e formou de novo o Partido Comunista de Espa\u00f1a (Internacional). O partido impulsou a fundaci\u00f3n da Confederaci\u00f3n de Sindicatos Unitarios de Traballadores (CSUT) como brazo sindical en 1976. As s\u00faas mocidades organiz\u00e1banse na Joven Guardia Roja, ata 1973 denominadas Juventudes Universitarias Revolucionarias.\nEn 1977, incorporouse o Partido Comunista de Unificaci\u00f3n e como a\u00ednda non estaba legalizado para as elecci\u00f3ns xerais dese ano tivo que organizar coalici\u00f3ns con outros pequenos partidos da esquerda como o Frente Democr\u00e1tico de Izquierdas e a Coalici\u00f3 Electoral Esquerra de Catalunya con ERC que conseguiu 1 deputado.\nEn 1978 un sector da organizaci\u00f3n catal\u00e1 do partido, o Partit del Treball de Catalunya, rompeu co PTE e formou un PTC independente que acabar\u00eda dando lugar ao Bloc Catal\u00e0 de Treballadors. Nas elecci\u00f3ns de 1979 presentouse coas s\u00faas siglas, obtivo 200.000 votos pero ning\u00fan deputado. Nese ano fusionouse coa Organizaci\u00f3n Revolucionaria de los Trabajadores para formar o Partido de los Trabajadores de Espa\u00f1a que desapareceu ao ano seguinte."}
{"id": "41716", "revid": "1131", "url": "https://gl.wikipedia.org/wiki?curid=41716", "title": "Razamonde, Razamonde, Cenlle", "text": "Razamonde \u00e9 un lugar da parroquia de Razamonde, no concello de Cenlle. Segundo o Instituto Nacional de Estad\u00edstica en 2018 tTi\u00f1a 132 habitantes (69 homes e 63 mulleres). At\u00f3pase a car\u00f3n da estrada N-120 que une Vigo e Ourense.\nPatrimonio.\nA igrexa de Santa Mar\u00eda de Razamonde \u00e9 de orixe rom\u00e1nica. Conserva importantes restos da f\u00e1brica orixinal, se ben foi restaurada con posterioridade.\nA Porta Sur, alta e estreita de arco de medio punto, cunha grosa mediacana e unha ringleira de molduras perladas acabando no exterior cunha banda axadrezada. O arco apoiase nunha imposta con follas encorvadas e d\u00faas columnas con basas e garras nos \u00e1ngulos e capiteis; un con d\u00faas pombas enfrontadas, bebendo dunha cunca alta e estreita, e o outro con tallos cruzados con follas pendentes. O texaroz en bisel perlado descansa en canecillos de follas enroladas, pi\u00f1as, motivos xeom\u00e9tricos, e un deles cun curioso frade lendo nun libro.\nNo interior ten un altar maior un magn\u00edfico retablo de fins do s\u00e9culo XVI ou XVII, con 18 baixorrelevos en madeira que representan distintas escenas do Evanxeo, e quizais os misterios do Rosario. No camar\u00edn central unha imaxe da virxe; e nas credencias, relevos representando a Creaci\u00f3n, o Pecado Orixinal, a Gloria, o Purgatorio, o Limbo e o Inferno.\nDas xoias conservadas destacan dous c\u00e1lices antigos restaurados, unha naveta de prata e unha cruz parroquial do s. XVI tam\u00e9n de prata, obra do ourive compostel\u00e1n Marcos Fern\u00e1ndez.\nNas proximidades da igrexa hai un sinxelo cruceiro.\nHistoria.\nA igrexa de Razamonde e o lugar cos seus termos foron doados polo rei de Galicia Afonso VII, en 1137 ao Convento de San Paio de Antealtares, ao mesmo tempo que Campo Redondo cos seus cotos, donaz\u00f3n confirmada polo mesmo emperador en 1142 a instancia do arcebispo compostel\u00e1n Pedro El\u00edas e polo papa Gregorio X en Bula do 1\u00ba de decembro de 1272.\nEn 1380, reunido en Medina del Campo unha especie de concilio para decidirse entre Urbano VI e Clemente VII que disputaban o pontificado o Mosteiro de San Marti\u00f1o Pinario de Santiago queixouse dos se\u00f1ores que se apoderaban das s\u00faas rendas e obtivo despacho do rei Xo\u00e1n I mandando a Pedro Ruiz Sarmiento que lle restitu\u00edsen o couto de Razamonde.\nEn 1505 a Chanceler\u00eda de Valladolid despachou sentenza no mesmo senso contra o Conde de Ribadavia."}
{"id": "41718", "revid": "865", "url": "https://gl.wikipedia.org/wiki?curid=41718", "title": "Unida (grupo musical)", "text": "Unida foi unha banda de stoner rock formada por John Garcia despois da disoluci\u00f3n de Kyuss, pioneiros do x\u00e9nero, e da s\u00faa curta aventura con Slo Burn. Formaron parte da banda Arthur Seay (guitarra), Mike Cancino (bater\u00eda) e Dave Dinsmore (baixo), este \u00faltimo substitu\u00eddo posteriormente polo excompa\u00f1eiro e baixista en Kyuss Scott Reeder.\nEn 1999, Unida aparece nun CD compartido coa banda sueca Dozer. A parte de Unida nese disco foi titulada \"The Best of Wayne-Gro EP\". Posteriormente, nese mesmo ano, editaron o seu \u00e1lbum de debut titulado \"Coping with the Urban Coyote\" a trav\u00e9s do agora desaparecido selo Man's Ruin Records.\nAs relaci\u00f3ns coa s\u00faa seguinta compa\u00f1\u00eda, American Records, remataron por problemas legais, e o seu segundo \u00e1lbum, previsto para o 2001, non chegou a ser editado.\nDende ent\u00f3n, John Garcia lanzou doun \u00e1lbums coa banda Hermano, e no 2004, Unida apareceu nun recompilatorio do selo High Times Records, titulado \"High Times Records' High Volume: The Stoner Rock Collection\", contribu\u00edndo co tema \"Left Us To Mold\"."}
{"id": "41719", "revid": "112172", "url": "https://gl.wikipedia.org/wiki?curid=41719", "title": "Hermano", "text": "Hermano \u00e9 un supergrupo estadounidense formado en 1998 como un proxecto paralelo composta por membros procedentes de bandas de stoner rock. A formaci\u00f3n orixinal consist\u00eda no vocalista John Garcia (Kyuss, Unida), o baixista Dandy Brown (\"Orquesta del Desierto\"), o bater\u00eda Steve Earle (Afghan Whigs) e os guitarristas Mike Callahan (Earshot, Disengage) e David Angstrom (Banger, Supafuzz, Black Cat Bone, Devil May Care).\nA banda editou \"Only a Suggestion\" a trav\u00e9s da Teepee Records en 2002. En 2004 asinaron co selo holand\u00e9s Suburban Records (ata o momento tiveron m\u00e1is \u00e9xito en Europa que en Estados Unidos) e editaron \"Dare I Say\" sen Mike Callahan e Steve Earle, este \u00faltimo substitu\u00eddo por Chris Leathers (Supafuzz). Posteriormente recrutaron un vocalista adicional, Aleah X (Banger, Devil May Care, Candy Says)."}
{"id": "41720", "revid": "23204", "url": "https://gl.wikipedia.org/wiki?curid=41720", "title": "Castro de Borneiro", "text": "O castro de Borneiro ou da Cibd\u00e1 \u00e9 un castro galaico datado a finais da Idade de Bronce, pertencente \u00e1 co\u00f1ecida como Cultura castrexa. Sit\u00faase na parroquia de Borneiro (Cabana de Berganti\u00f1os), a 500 metros da estrada LC-430 de Ponteceso a Baio. A poucos quil\u00f3metros est\u00e1 o famoso dolmen de Dombate. O poboado castrexo ten sido obxecto de escavaci\u00f3ns arqueol\u00f3xicas e traballos de consolidaci\u00f3n que permiten a s\u00faa visita. Foi catalogado como Ben de Interese Cultural en 2011\nDescrici\u00f3n.\nFoi o primeiro castro en ser datado cientificamente co m\u00e9todo do carbono-14 en Galicia . Estivo habitado entre os s\u00e9culos VI a.C. e o I d.C., pero non se observaron sinais de romanizaci\u00f3n. A s\u00faa localizaci\u00f3n \u00e9 un tanto at\u00edpica, nunha ladeira orientada ao leste que baixa cara a un regato, a unha altura de 200 metros.\nFoi descuberto en 1924 polo xe\u00f3grafo Isidro Parga Pondal e Ciriaco P\u00e9rez Bustamante, e comezouse a escavar na d\u00e9cada de 1930 por Sebasti\u00e1n Gonz\u00e1lez Garc\u00eda-Paz. Na d\u00e9cada de 1970 retomou as escavaci\u00f3ns Jorge Juan Eiroa, e xa na d\u00e9cada de 1980 lev\u00e1ronse a cabo as escavaci\u00f3ns m\u00e1is senlleiras por parte de Ana Romero Masi\u00e1. Na actualidade presenta escavadas un total de 36 construci\u00f3ns -case as tres cuartas partes da s\u00faa extensi\u00f3n total-. As vivendas son circulares e cuadrangulares coas esquinas redondeadas, de gran tama\u00f1o en comparaci\u00f3n coas doutros castros.\nAtop\u00e1ronse m\u00faltiples fragmentos de cer\u00e1mica ind\u00edxena, \u00fatiles de bronce e ferro, mu\u00ed\u00f1os de pedra, fusaiolas, f\u00edbulas, moldes de fundici\u00f3n ou contas de vidro, hoxe en d\u00eda expostos no Museo Arqueol\u00f3xico e Hist\u00f3rico da Coru\u00f1a.\nA acr\u00f3pole est\u00e1 rodeada por un foxo e dous muros defensivos en todo o seu per\u00edmetro, excepto no lado leste onde a acentuada pendente do terreo act\u00faa como defensa natural, cunha extensi\u00f3n de 90 metros de longo por 55 de largo.\nAdemais do recinto principal hai unha zona co\u00f1ecida como o Barrio Extramuros, no lado leste, coincidindo coa entrada principal do poboado. \u00c9 un conxunto formado por unha gran casa ovalada, d\u00faas fontes con desaugadoiro e un forno circular que debeu estar cuberto cunha b\u00f3veda."}
{"id": "41721", "revid": "98629", "url": "https://gl.wikipedia.org/wiki?curid=41721", "title": "Desert rock", "text": "Desert Rock \u00e9 un termo dado a varias bandas que proceden da escena musical da zona californiana de Palm Desert, polo que tam\u00e9n \u00e9 co\u00f1ecida como escena de Palm Desert. Acot\u00edo catalogada tam\u00e9n como stoner rock, a m\u00fasica cont\u00e9n fortes influencias latinas, ritmos de percusi\u00f3n repetitivos, e elementos de sicodelia. Josh Homme de Queens of the Stone Age fala \u00e1s veces tam\u00e9n do termo \"robot rock\" para describir a m\u00fasica da s\u00faa banda.\nO termo foi previamente aplicado, nos anos 80, a un tipo de punk sicod\u00e9lico con doses de country, que xeralmente evocaban a zonas des\u00e9rticas, caracterizado por pasaxes instrumentais \u00e9picas e letras que falaban de xente marxinal. Esta xeraci\u00f3n de \"desert rockers\" estaba centrada na \u00e1rea de Arizona, particularmente en Tucson, a pesar de que moitas bandas ti\u00f1an fortes lazos coa escena musical dos \u00c1nxeles, e moitas mud\u00e1ronse a esta cidade."}
{"id": "41722", "revid": "865", "url": "https://gl.wikipedia.org/wiki?curid=41722", "title": "...And the Circus Leaves Town", "text": "...And the Circus Leaves Town \u00e9 o cuarto \u00e9 derradeiro \u00e1lbum de Kyuss, editado o 11 de xullo de 1995 antes da separaci\u00f3n da banda en outubro. O \u00e1lbum ten unha canci\u00f3n oculta adicada a Nirvana despois da morte de Kurt Cobain.\n\"Catamaran\" \u00e9 unha versi\u00f3n de Yawning Man."}
{"id": "41723", "revid": "138085", "url": "https://gl.wikipedia.org/wiki?curid=41723", "title": "Transformador Tesla", "text": "Un Transformador Tesla \u00e9 un tipo de transformador de descarga dirsuptiva, que recibe este nome polo seu inventor, Nikola Tesla. Os transformadores Tesla est\u00e1n compostos de circu\u00edtos el\u00e9ctricos resonantes emparellados. Nikola Tesla experimentou cunha ampla variedade de bobinas e configuraci\u00f3ns, de xeito que \u00e9 complicado describir unha forma espec\u00edfica de construci\u00f3n que satisfaga os desexos daqueles que queiran sabelo todo dos transformadores \"Tesla\". Os diversos transformadores que foron resultando das s\u00faas investigaci\u00f3ns difiren tanto na configuraci\u00f3n como na construci\u00f3n. Os transformadores Tesla en xeral son moi populares entre os entusiastas das voltaxes altas.\nHistoria.\nOs Primeiros Transformadores.\nO libro \"American Electrician\" d\u00e1 a descrici\u00f3n dun dos primeiros transformadores na que se enrolan entre 60 e 80 voltas de cable de 'calibre americano No.18 B&amp;S Magnet Wire' nunha bater\u00eda cil\u00edndrica de cristal de 15\u00a0cm por 20\u00a0cm. Despois introd\u00facense entre oito e dez voltas de cable 'AWG No.6 B&amp;S', e m\u00e9tese todo nunha c\u00e1psula que conte\u00f1a aceite de li\u00f1aza ou mineral.\nTransformadores Disruptivos \"Tesla\".\nNa primavera de 1891, Tesla deu unha demostraci\u00f3n con varias m\u00e1quinas perante o Instituto Americano de Enxe\u00f1eiros El\u00e9ctricos (American Institute of Electrical Engineers, AIEE) na Universidade de Columbia. Seguindo a investigaci\u00f3n inicial de voltaxe e frecuencia de William Crookes, Tesla dese\u00f1ou e constru\u00edu unha serie de transformadores que produc\u00edan correntes de alta voltaxe e frecuencia. Estes primeiros transformadores pod\u00edan usa-la acci\u00f3n \"disruptiva\" do intervalo dun chispeiro no seu funcionamento. A configuraci\u00f3n pod\u00edase imitar cun transformador Ruhmkorff, dous condensadores (hoxe chamados capacitadores, e un segundo transformador disruptor, especialmente constru\u00eddo."}
{"id": "41724", "revid": "23204", "url": "https://gl.wikipedia.org/wiki?curid=41724", "title": "Scott Reeder", "text": "Scott Reeder, nado en Barstow (California) o 16 de maio de 1965, \u00e9 un baixista estadounidense. Foi o baixista da banda de stoner rock Kyuss e agora toca en B\u00fctcher e edita traballos en solitario tam\u00e9n.\nTraxectoria.\nUniuse a Kyuss despois da sa\u00edda de Nick Oliveri e estivo na banda ata a s\u00faa disoluci\u00f3n en outubro de 1995. Reeder reuniuse co antigo cantante da banda, John Garcia, en Unida, un grupo de stoner rock que s\u00f3 editou un traballo antes de separarse por problemas legais.\nEn 2002, foi un dos oito baixistas que fixeron unha proba para unirse a Metallica, da que sa\u00edu elixido Rob Trujillo. Tres anos despois, en 2005, uniuse \u00e1 banda B\u00fctcher.\nReeder editou un \u00e1lbum en solitario, \"TunnelVision Brilliance\", o 24 de xaneiro de 2006. Todas as canci\u00f3ns foron compostas e interpretadas por el."}
{"id": "41725", "revid": "23204", "url": "https://gl.wikipedia.org/wiki?curid=41725", "title": "Mick Quinn", "text": "Michael Milton Quinn, nado o 17 de decembro de 1969 en Oxford, \u00e9 o baixista da banda de rock inglesa Supergrass.\nTraxectoria.\nAo final da s\u00faa adolescencia Quinn tentou sen \u00e9xito forxar unha carreira musical. Por\u00e9n, mentres traballaba nun restaurante se fixo amigo dun compa\u00f1eiro, Gaz Coombes, o cal lle presentou ao seu amigo Danny Goffey, os cales vi\u00f1an de deixar a banda local The Jennifers, que tivera un relativo \u00e9xito. A pesar de ser sete anos maior, Quinn e Coobes \u00edan ao mesmo colexio (Wheatley Park) e os dous ti\u00f1an un interese com\u00fan pola m\u00fasica. Coombes invitou a Quinn a practicar con el e m\u00e1is con Goffey.\nEn febreiro de 1993 Quinn oficialmente uniuse \u00e1 banda como baixista, mentres Goffey tocaba a bater\u00eda e Coombes tocaba a guitarra e cantaba. Nac\u00eda as\u00ed Theodore Supergrass, posteriormente Supergrass."}
{"id": "41736", "revid": "56817", "url": "https://gl.wikipedia.org/wiki?curid=41736", "title": "Lecce", "text": "Lecce \u00e9 unha cidade do sur da Italia na rexi\u00f3n de Puglia, na pen\u00ednsula de Salento, capital da provincia hom\u00f3nima. Est\u00e9ndese por unha \u00e1rea de 241\u00a0km\u00b2, conta cunha poboaci\u00f3n de 94.040 habitantes (2014) e ten unha densidade de poboaci\u00f3n de 390,21 hab/km\u00b2."}
{"id": "41737", "revid": "98629", "url": "https://gl.wikipedia.org/wiki?curid=41737", "title": "Mapa de Karnaugh", "text": "Un mapa de Karnaugh \u00e9 un m\u00e9todo para simplificar expresi\u00f3ns de \u00e1lxebra booleana. Maurice Karnaugh introduciu este m\u00e9todo en 1953 coma un refinamento do grafo de Veitch publicado por Edward Veitch en 1952, que a s\u00faa vez era un redescubrimento do diagrama l\u00f3xico de Allan Marquand de 1881 tam\u00e9n co\u00f1ecido como diagrama Marquand. Os grafos de Veitch tam\u00e9n se co\u00f1ecen como diagramas Marquand\u2013Veitch diagrams, e os mapas de Karnaugh como mapas Karnaugh\u2013Veitch. Un mapa de Karnaugh reduce a necesidade de grandes c\u00e1lculos aproveitando as capacidades humanas de reco\u00f1ecemento de padr\u00f3ns, e permite a r\u00e1pida identificaci\u00f3n e eliminaci\u00f3n de potenciais condici\u00f3ns de carreira.\nOs resultados booleanos transf\u00edrense dende unha t\u00e1boa de verdade ata unha grella bidimensional na que as celas se ordenan en c\u00f3digo Gray, e cada posici\u00f3n de cela representa unha combinaci\u00f3n de condici\u00f3ns de entrada, mentres que cada valor de cela representa o valor de sa\u00edda correspondente. Identif\u00edcanse grupos \u00f3ptimos de 1s ou 0s, que representan os termos da forma can\u00f3nica da l\u00f3xica na t\u00e1boa de verdade orixinal. Estes termos poden empregarse para escribir unha expresi\u00f3n booleana m\u00ednima que representa \u00e1 l\u00f3xica requirida.\nOs mapas de Karnaugh empr\u00e9ganse para simplificar requirimentos l\u00f3xicos no mundo real para que poidan po\u00f1erse en funcionamento utilizando un n\u00famero m\u00ednimo de portas l\u00f3xicas f\u00edsicas. Unha expresi\u00f3n de suma de produtos sempre pode po\u00f1erse en pr\u00e1ctica usando portas AND que alimentan unha porta OR, e un expresi\u00f3n de produto de sumas d\u00e1 lugar a portas OR alimentando unha porta AND. Os mapas de Karnaugh tam\u00e9n se poden empregar para simplificar expresi\u00f3ns l\u00f3xicas en dese\u00f1o de software. As condici\u00f3ns booleanas empregadas en sentenzas booleanas poden resultar moi complexas, dificultando a lectura e mantemento do c\u00f3digo, polo que unha vez minimizadas as expresi\u00f3ns poden definirse directamente utilizando operadores l\u00f3xicos AND e OR."}
{"id": "41739", "revid": "56817", "url": "https://gl.wikipedia.org/wiki?curid=41739", "title": "Sistema dixital", "text": "Un sistema dixital \u00e9 un sistema de transmisi\u00f3n ou procesamento de informaci\u00f3n no cal a informaci\u00f3n se atopa representada por medio de cantidades f\u00edsicas (sinais), as cales est\u00e1n tan restrinxidas que s\u00f3 poden asumir valores discretos. Os sistemas dixitais m\u00e1is sinxelos tratan con sinais binarios, que s\u00f3 poden tomar dous valores, polo que reciben o nome de sistemas binarios.\nOs sistemas dixitais tam\u00e9n se denominan sistemas de conmutaci\u00f3n dado que a orixe hist\u00f3rica da teor\u00eda de sistemas dixitais se atopa na necesidade de analizar e dese\u00f1ar as redes de rel\u00e9s dos primeiros sistemas telef\u00f3nicos.\nA principal vantaxe dos sistemas dixitais respecto aos anal\u00f3xicos (aqueles que poden asumir valores continuos na informaci\u00f3n que procesan) \u00e9 que son m\u00e1is f\u00e1ciles de dese\u00f1ar, po\u00f1er en funcionamento e depurar, xa que as t\u00e9cnicas empregadas en cada unha destas fases est\u00e1n ben establecidas.\nAs operaci\u00f3ns dixitais son tam\u00e9n moito m\u00e1is sinxelas e a transmisi\u00f3n de sinais dentro do circu\u00edto e entre circu\u00edtos \u00e9 m\u00e1is fiable \u00f3 empregar un conxunto discreto de valores.\nO mellor argumento a favor da maior flexibilidade dos sitemas dixitais at\u00f3pase nos actuais ordenadores ou computadoras dixitais, baseados integramente nos dese\u00f1os e circu\u00edtos dixitais."}
{"id": "41741", "revid": "6010387", "url": "https://gl.wikipedia.org/wiki?curid=41741", "title": "Mult\u00edmetro", "text": "Un mult\u00edmetro ou pol\u00edmetro \u00e9 un aparato de medida universal, \u00e9 dicir, capaz de medir unha gama variada de magnitudes f\u00edsicas como tensi\u00f3n, intensidade (tanto en corrente continua coma en alterna) e resistencias, polo que se pode entender como un aparato de medida capaz de converterse en volt\u00edmetro, amper\u00edmetro ou ohm\u00edmetro."}
{"id": "41742", "revid": "27155", "url": "https://gl.wikipedia.org/wiki?curid=41742", "title": "Osciloscopio", "text": "Un osciloscopio \u00e9 un instrumento de medici\u00f3n \u00fanico que pode representar sinais el\u00e9ctricos de forma visual, como por exemplo unha tensi\u00f3n variable en funci\u00f3n do tempo, unha variaci\u00f3n de tensi\u00f3n en funci\u00f3n dunha variaci\u00f3n de intensidade etc."}
{"id": "41744", "revid": "5312", "url": "https://gl.wikipedia.org/wiki?curid=41744", "title": "66", "text": "O 66 (LXVI) foi un ano com\u00fan comezado en m\u00e9rcores segundo o calendario xuliano, en vigor naquela data."}
{"id": "41745", "revid": "43327", "url": "https://gl.wikipedia.org/wiki?curid=41745", "title": "Saint-Jean-le-Blanc", "text": "Saint-Jean-le-Blanc \u00e9 o nome de d\u00faas comunas francesas."}
{"id": "41746", "revid": "56817", "url": "https://gl.wikipedia.org/wiki?curid=41746", "title": "67", "text": ""}
{"id": "41747", "revid": "56817", "url": "https://gl.wikipedia.org/wiki?curid=41747", "title": "68", "text": ""}
{"id": "41749", "revid": "56817", "url": "https://gl.wikipedia.org/wiki?curid=41749", "title": "69", "text": "Outros.\nHistoria ano a ano"}
{"id": "41751", "revid": "7802", "url": "https://gl.wikipedia.org/wiki?curid=41751", "title": "70", "text": ""}
{"id": "41753", "revid": "1248", "url": "https://gl.wikipedia.org/wiki?curid=41753", "title": "Gustav Kirchhoff", "text": "Gustav Robert Kirchhoff, nado en K\u00f6nigsberg o 12 de marzo de 1824 e finado o 17 de outubro de 1887, foi un f\u00edsico alem\u00e1n cuxas principais contribuci\u00f3ns cient\u00edficas estiveron no campo dos circu\u00edtos el\u00e9ctricos, a espectroscopia e a emisi\u00f3n de radiaci\u00f3n dos corpos negros. Kirchoff propuxo o nome de radiaci\u00f3n do corpo negro en 1862. \u00c9 responsable dos conxuntos de leis fundamentais na teor\u00eda cl\u00e1sica de circu\u00edtos el\u00e9ctricos e na emisi\u00f3n t\u00e9rmica. A\u00ednda que ambas se denominan Leis de Kirchhoff, probablemente esta denominaci\u00f3n \u00e9 m\u00e1is com\u00fan no caso das Leis de Kirchhoff da enxe\u00f1er\u00eda el\u00e9ctrica.\nTraxectoria.\nGustav Kirchhoff naceu en K\u00f6nigsberg, Prusia (actualmente Kaliningrado, Rusia). Era fillo de Friedrich Kirchhoff (avogado) e Johanna Henriette. Graduouse na Universidade Albertus de K\u00f6nigsberg en 1847 e casou con Clara Richelot, filla de Friedrich Richelot, un dos seus profesores de matem\u00e1ticas. Aquel mesmo ano traslad\u00e1ronse a Berl\u00edn, onde permaneceu ata que lle outorgaron unha praza de catedr\u00e1tico en Breslau (na actualidade Wroclaw) onde traballou entre 1850 e 1854 para trasladarse posteriormente \u00e1 Universidade de Heidelberg e anos m\u00e1is tarde \u00e1 Universidade de Berl\u00edn. En 1886 o empeoramento da s\u00faa sa\u00fade obrigouno a retirarse falecendo un ano m\u00e1is tarde.\nKirchoff formulou a s\u00faa lei da voltaxe para a an\u00e1lise de circu\u00edtos en 1845 sendo a\u00ednda un estudante. Propuxo a s\u00faa lei de emisi\u00f3n de radiaci\u00f3n t\u00e9rmica en 1859 proporcionando probas dela en 1861. En Breslau colaborou en traballos sobre espectroscopia con Bunsen sendo codescubridor xunto a el dos elementos cesio e rubidio en 1861 estudando a composici\u00f3n qu\u00edmica do sol a trav\u00e9s do seu espectro.\nM\u00e1is adiante propuxo as tres leis emp\u00edricas que describen a emisi\u00f3n de luz por obxectos incandescentes:\nA existencia destas leis discretas foron explicadas m\u00e1is tarde por Niels Bohr, contribu\u00edndo decisivamente ao nacemento da mec\u00e1nica cu\u00e1ntica."}
{"id": "41756", "revid": "1576", "url": "https://gl.wikipedia.org/wiki?curid=41756", "title": "Gustav Robert Kirchhoff", "text": ""}
{"id": "41758", "revid": "89787", "url": "https://gl.wikipedia.org/wiki?curid=41758", "title": "Lied", "text": "O lied (plural lieder) \u00e9 en alem\u00e1n canci\u00f3n pero na tradici\u00f3n musical europea pasou a denominar un tipo de canto de orixe alem\u00e1 desenvolvido no romanticismo alem\u00e1n para un cantante s\u00f3 e piano, dunha fonda e \u00edntima sensibilidade, sen pretensi\u00f3n ningunha, de virtuosismo vocal baseado no clima po\u00e9tico dun texto polo xeral de gran calidade, Goethe, Schiller ou Heine etc. Pret\u00e9ndese que a m\u00fasica vaia m\u00e1is al\u00e1 do poema explorando a zona sentimental de misterio, querenza do romanticismo alem\u00e1n. O piano, m\u00e1is que acompa\u00f1ando \u00e1 voz, dialoga con ela en forma de comentario sonoro paralelo que acent\u00faa o car\u00e1cter irreal e m\u00e1xico da composici\u00f3n. Grandes compositores de lieder foron Franz Schubert, Robert Schumann, Gustav Mahler ou Felix Mendelssohn."}
{"id": "41760", "revid": "1283", "url": "https://gl.wikipedia.org/wiki?curid=41760", "title": "Lieder", "text": ""}
{"id": "41761", "revid": "1576", "url": "https://gl.wikipedia.org/wiki?curid=41761", "title": "Algol", "text": "Algol (acr\u00f3nimo ingl\u00e9s de \"Algorithmic Language\", \"linguaxe algor\u00edtmica\") \u00e9 unha linguaxe de programaci\u00f3n. Foi moi popular nas universidades durante os anos 1960, pero non chegou a ter \u00e9xito coma linguaxe de uso comercial.\nPor\u00e9n, Algol influ\u00edu profundamente en varias linguaxes posteriores que si acadaron gran difusi\u00f3n, coma Pascal, C e Ada.\nDeica 1965 d\u00faas correntes distingu\u00edronse sobre o tema dunha sucesora para a Algol. Como resultado, defin\u00edronse as linguaxes Algol W que \u00e9 unha linguaxe \"minimalista\", rapidamente implementada e distribu\u00edda e, por outra parte, Algol 68 que para a \u00e9poca est\u00e1 na fronteira entre unha linguaxe para programar nela e unha linguaxe para investigar sobre ela.\nAlgol W.\nLinguaxe elaborada dese\u00f1ada por Niklaus Wirth e Tony Hoare a partir dos traballos do grupo ALGOL da IFIP. Tr\u00e1tase dunha linguaxe concisa, simple de implementar, que evita t\u00f3dolos defectos co\u00f1ecidos da linguaxe Algol e incl\u00fae as s\u00faas propias caracter\u00edsticas adicionais. Con todo, o grupo Algol non a adoptou como sucesora do Algol preferindo no seu lugar \u00e1 que terminou sendo Algol 68. Algol W foi empregada por gran cantidade de usuarios e sementou o cami\u00f1o para o nacemento da linguaxe Pascal.\nEntre as caracter\u00edsticas desta linguaxe dest\u00e1canse: Aritm\u00e9tica de dobre precisi\u00f3n, n\u00fameros complexos, cadeas de caracteres e estruturas de datos din\u00e1micas, avaliaci\u00f3n por valor, paso de par\u00e1metros por valor, valor resultado ou resultado.\nAlgol 68.\nA definici\u00f3n desta linguaxe foi presentada na reuni\u00f3n do comit\u00e9 ALGOL da IFIP en 1965. Tras varios anos de revisi\u00f3n do dese\u00f1o chegouse a unha versi\u00f3n definitiva en 1968. O principal autor \u00e9 Adriaan Van Wijngarden.\nOs obxectivos principais da ALGOL 68 son a comunicaci\u00f3n de algoritmos, a eficiente execuci\u00f3n dos mesmos en diferentes arquitecturas e o servizo como ferramenta para a ensinanza.\nUnha caracter\u00edstica interesante da ALGOL 68 \u00e9 que a s\u00faa sem\u00e1ntica foi definida formalmente antes de ser implementada en base ao formalismo chamado gram\u00e1ticas de dous niveis."}
{"id": "41762", "revid": "98629", "url": "https://gl.wikipedia.org/wiki?curid=41762", "title": "Tute", "text": "O tute \u00e9 un xogo de naipes con varias modalidades, para d\u00faas, tres ou catro persoas. A s\u00faa premisa ou o obxectivo do xogo pode resumirse en que \"consiste en sumar tantos\". \u00dasase a baralla espa\u00f1ola de 40 cartas, ag\u00e1s no tute subastado e no tute cabr\u00f3n, onde se retiran os douses.\nValor das cartas.\nPuntuaci\u00f3n de cada carta:\nO resto de cartas (7, 6, 5, 4 e 2) non te\u00f1en valor, e denom\u00ednanse cartas brancas.\nAdemais desta puntuaci\u00f3n tam\u00e9n se engaden 10 puntos \u00e1 baza \u00faltima do xogo.\nRegras b\u00e1sicas.\nO tute (\"tute corrente\" ou \"orixinal\") \u00e9 un xogo de cartas para d\u00faas parellas. Est\u00e1n prohibidos os sinais e as pistas ao compa\u00f1eiro. Cada parella debe ter m\u00e1is puntos que a parella contraria para ga\u00f1ar.\nSempre hai un pau que \"trunfa\" (as cartas dese pau ga\u00f1an \u00e1s dos outros paus). Se un xogador tira unha carta, o xogador da dereita debe tirar outra carta do mesmo pau e sempre superando o valor da carta que est\u00e1 na mesa. Se non pode superar ese valor, poder\u00e1 tirar calquera carta do mesmo pau. Se un xogador non ten ningunha carta dese pau ter\u00e1 que \"fallar\", \u00e9 dicir, ter\u00e1 que tirar unha carta do pau que trunfe. Se xa hai na mesa algunha carta do pau que trunfa, o xogador ter\u00e1 que fallar cunha carta superior a esa e, en caso de que o trunfo que te\u00f1a non sexa superior ao que est\u00e1 na mesa, ou non te\u00f1a trunfo, poder\u00e1 tirar calquera carta que crea favorecerlle o seu xogo.\nCando todos os xogadores te\u00f1an tirado unha carta, o equipo da carta ga\u00f1adora (a m\u00e1is alta ou a carta de fallo) ga\u00f1a as cartas que hai na mesa (\"ga\u00f1a unha baza\") e g\u00e1rdaas para contar a s\u00faa puntuaci\u00f3n cando se te\u00f1an xogado todas as cartas.\nEmpezando a xogar.\nRep\u00e1rtense t\u00f3dalas cartas e s\u00e1case o trunfo en cada rolda. Cada vez que se xoguen t\u00f3dalas cartas o xogador \u00e1 dereita do que repartiu antes reparte e saca unha carta de trunfo e as\u00ed sucesivamente. Para sacar o trunfo hai que levantar a \u00faltima carta e o pau que saia ser\u00e1 o que trunfe.\nCando se te\u00f1an xogado t\u00f3dalas cartas, c\u00f3ntanse os puntos e o equipo que m\u00e1is puntos te\u00f1a \u00e9 o que ga\u00f1a.\nCantando.\nPara \"cantar\" \u00e9 necesario ter:\nSe alg\u00fan equipo canta as 40 ou 20, s\u00famase esa puntuaci\u00f3n (40 ou 20) \u00e1 puntuaci\u00f3n total das s\u00faas cartas. Se alg\u00fan equipo \"canta tute\" ga\u00f1a dous xogos (nalg\u00fans lugares se se canta tute, g\u00e1\u00f1ase toda a partida).\nS\u00f3 se pode cantar cando o noso equipo fai a primeira baza. Se se te\u00f1en dous ou m\u00e1is cantes, c\u00e1ntase a primeira vez cando se consegue a primeira baza, outra vez cando se consegue a segunda etc., dando sempre prioridade \u00e1s 40 (\u00e9 dicir, sempre se cantan primeiro as 40 e despois o resto de cantes doutros paus).\nPuntuaci\u00f3ns.\nSe os equipos sacan 65 puntos cada un empatan (xa que a puntuaci\u00f3n m\u00e1xima \u00e9 130), nese caso ga\u00f1a a parella que levou as dez \u00faltimas (a \u00faltima baza). Se un equipo pasa dos 65 puntos ga\u00f1a un xogo. Superando os 100 puntos g\u00e1\u00f1anse dous xogos. O equipo que chegue a oito xogos ga\u00f1a a partida (isto \u00faltimo pode variar segundo o lugar)."}
{"id": "41772", "revid": "98629", "url": "https://gl.wikipedia.org/wiki?curid=41772", "title": "Charles Rennie Mackintosh", "text": "Charles Rennie Mackintosh (nado en Glasgow o 7 de xu\u00f1o de 1868 e morto en Londres o 10 de decembro de 1928), foi un arquitecto, dese\u00f1ador e pintor escoc\u00e9s, participante do movemento Arts and Crafts e o m\u00e1ximo expo\u00f1ente da Art Nouveau en Escocia.\nVida.\nNaceu no seo dunha familia media da cidade de Glasgow, en Townhead, preto da catedral, con dez irm\u00e1ns m\u00e1is e con importantes problemas de sa\u00fade, tanto na vista como nun p\u00e9. De neno pasou bastante tempo no campo, descubrindo e debuxando moitas escenas do mundo que o arrodeaba. Aos 16 entrou como aprendiz dun arquitecto chamado John Hutchinson, co que traballou ao longo de cinco anos. As\u00ed foi que se fixo experto debuxante a canda os seus compa\u00f1eiros Honeyman e Keppie, dos que logo ser\u00eda socio. Tam\u00e9n naquela \u00e9poca comezou a acudir \u00e1s clases de arte na Escola de Arte de Glasgow, na quenda de noite. Foi al\u00ed onde co\u00f1eceu a artista Margaret MacDonald, coa que casar\u00eda e coa que elaborou algunhas das s\u00faas obras m\u00e1is importantes, mais tam\u00e9n a s\u00faa irm\u00e1 Frances MacDonald e a Herbert MacNair que se sumou ao grupo de aprendices do obradoiro de Hutchinson.\nEste grupo de artistas (as irm\u00e1s MacDonald, el e mais MacNair) formar\u00edan o que se co\u00f1eceu como grupo dos Catro, que expuxeron en Glasgow, Londres e Viena, influ\u00edndo tam\u00e9n no grupo de austr\u00edacos que conformaron o movemento da Secesi\u00f3n, por volta de 1900.\nEn 1889 incorporouse a unha nova firma de arquitectos e desenvolveu un estilo propio, contrastando os fortes \u00e1ngulos rectos das construci\u00f3ns con motivos decorativos florais baseados en subt\u00eds curvas. Tam\u00e9n soubo incorporar alg\u00fans caracteres da arquitectura escocesa tradicional. Precisamente o proxecto que axudou a dalo a co\u00f1ecer internacionalmente foi o da propia Escola de Arte de Glasgow onde estudara (1897-1909).\nTraballos como arquitecto.\nSe ben os resultados do seu labor como arquitecto non son numerosos, exerceu con eles unha consider\u00e1bel influencia no dese\u00f1o europeo. Especialmente popular en Austria e Alema\u00f1a, o traballo de Mackintosh foi moi aplaudido cando se mostrou na Exposici\u00f3n da Secesi\u00f3n, en Viena (1900). Tam\u00e9n se expuxeron as s\u00faas obras en Budapest, M\u00fanic, Dresde, Venecia ou Moscova.\nEntre as s\u00faas principais obras at\u00f3panse:\nSen constru\u00edr.\nMalia que foi algo popular durante unha \u00e9poca na s\u00faa Escocia natal, a maior parte dos seus cobizosos dese\u00f1os nunca se chegaron a realizar. Os seus proxectos para a Exposici\u00f3n Internacional de Glasgow de 1901 nunha se chegaron a facer, como a s\u00faa \"Haus eines Kunstfreundes\", dese mesmo ano, que non se levantou ata 1996 a partir dos seus bosquexos. Tam\u00e9n competiu en 1903 polo dese\u00f1o da Catedral de Liverpool, onde perdeu diante Giles Gilbert Scott.\nDese\u00f1ador e pintor.\nMackintosh tam\u00e9n traballou no dese\u00f1o de interiores, en mobles, no t\u00e9xtil e na metalurxia. Moitas das s\u00faas obras combinan as propostas de Mackintosh coas da s\u00faa muller, e integran os dese\u00f1os flu\u00eddos e florais (dela) coas li\u00f1as rectas (del). Como os do seu contempor\u00e1neo Frank Lloyd Wright, os dese\u00f1os arquitect\u00f3nicos de Mackintosh a mi\u00fado incl\u00faen extensas especificaci\u00f3ns sobre a decoraci\u00f3n, os detalles ou a moblaxe dos edificios.\nNa \u00faltima \u00e9poca da s\u00faa vida, desilusionado da arquitectura, Mackintosh dedicouse fundamentalmente \u00e1 acuarela, pintando abondosas paisaxes e estudos de flores, a mi\u00fado en colaboraci\u00f3n coa muller, na vila de Walberswick, en Suffolk, para onde a parella marchara a vivir en 1914. Case unha d\u00e9cada m\u00e1is tarde, en 1923, xa coa arquitectura e o dese\u00f1o totalmente abandonados, marcharon para Port Vendres, no sur de Francia, onde levaron as paisaxes e as relaci\u00f3ns entre o home e a s\u00faa obra \u00e1s acuarelas.\nReco\u00f1ecemento posterior.\nOs dese\u00f1os de Mackintosh ga\u00f1aron popularidade logo da s\u00faa morte. A s\u00faa Casa para un Amante da Arte constru\u00eduse por fin en 1996 en Bellahouston Park, en Glasgow. A Universidade de Glasgow, que pos\u00fae a maior parte das s\u00faas acuarelas, reconstru\u00edu unha casa terrada que Mackintosh dese\u00f1ara e amoblouna co seu traballo e mais co da muller, da colecci\u00f3n pertencente ao museo universitario Hunterian. E na actualidade, Mackintosh e as s\u00faas obras son un dos principais atractivos tur\u00edsticos da cidade de Glasgow."}
{"id": "41773", "revid": "1131", "url": "https://gl.wikipedia.org/wiki?curid=41773", "title": "Pazo de Riobo\u00f3", "text": "O Pazo de Riobo\u00f3 \u00e9 un pazo barroco sito no lugar de Riob\u00f3, na parroquia de Osmo, no concello de Cenlle. Tam\u00e9n se co\u00f1ece como Casa Grande de Riobo\u00f3 e Pazo dos Temes. Foi un dos m\u00e1is importantes da comarca. Hoxe en d\u00eda mantense en bo estado, conservado e restaurado polos seus donos.\nHistoria.\nPertenceu a Baltasar Benito de Araujo y Somoza e despois a Andr\u00e9s Antonio de Prado y Ulloa. No ano 1788 era dono do pazo Bernardino de Prado Ulloa Pi\u00f1eiro Araujo Osorio y Barba, c\u00f3engo da catedral de Santiago, que mandou edificar a capela e a portada do pazo. O padro\u00e1dego estaba constitu\u00eddo polo Xefe da Casa Grande de Riobo\u00f3, e os p\u00e1rrocos de Osmo, Nav\u00edo, Anllo e Gomariz.\nDescrici\u00f3n.\nO conxunto arquitect\u00f3nico est\u00e1 configurado por un edificio principal de planta rectangular e varias construci\u00f3ns secundarias unidas \u00e1 principal, inclu\u00edda a capela, todo el pechado por un muro e fachadas.\nTen dous patios inscritos contiguos ao redor dos que se organizan os diversos corpos. Estes patios organ\u00edzanse en torno a unha serie de funci\u00f3ns. O primeiro era p\u00fablico, dando acceso \u00e1 capela \u00e1 cal acud\u00edan os colonos das propiedades da casa, o segundo \u00e9 o de acceso ao edificio principal, cre\u00e1ndose a continuaci\u00f3n del un subespazo de chegada \u00e1 coci\u00f1a.\nA fachada da vivenda presenta d\u00faas plantas, cun corpo que sobresae no centro e est\u00e1 ocupada na planta principal por unha solaina, na actualidade pechada en parte, con cuberta sostida por columnas de pedra e piares de madeira con zapatas.\nToda a planta baixa ad\u00edcase a adega. Na fachada do pasadizo \u00e1brese un grande arco de medio punto configurando unha especie de soportal.\nA vivenda cons\u00e9rvase moi ben, cos seus teitos e pisos de madeira de casti\u00f1eiro nos sal\u00f3ns principais, a coci\u00f1a empedrada, con lareira, as cabalerizas na planta baixa co teito abovedado formado por tres grandes arcos de medio punto, que se corresponden no piso alto cun sal\u00f3n empedrado.\nO portal\u00f3n.\nO magn\u00edfico portal\u00f3n de entrada est\u00e1 formado por un arco de medio punto con grandes doelas.\nO muro rem\u00e1tase cunha cornixa. Sobre a portada \u00e1lzase un pavill\u00f3n, cun corpo central m\u00e1is alto enmarcado por d\u00faas columni\u00f1as corintias apeadas en repisas molduradas que soste\u00f1en un entaboamento e front\u00f3n circular partido, decorado con placas e cilindros. Entre as columnas vai un escudo cuartelado timbrado con coroa e lambrequines coas armas dos fundadores en catro partici\u00f3ns: Prado, Valcarcel, Ulloa e Osorio. A \u00e1mbolos lados sit\u00faanse d\u00faas cartelas nos baixos do pavill\u00f3n, e todo o conxunto rem\u00e1tase con acroterios de b\u00f3la, placa e cilindros, decoraci\u00f3n moi influ\u00edda pola escola barroca santiaguesa de Sim\u00f3n Rodr\u00edguez.\nA capela.\nA capela est\u00e1 unida e separado ao mesmo tempo polo corpo de divisi\u00f3n onde se localiza a sancrist\u00eda e o paso \u00e1 tribuna da capela. A planta \u00e9 rectangular. A fachada principal ori\u00e9ntase ao norte, enm\u00e1rcase por pilastras de fest\u00f3n refundido sobre pedestais. Pilastras estriadas soste\u00f1en un entaboamento con acroterios nos extremos sobre o que descansa unha fornela. A porta leva unha moldura acodada e decoraci\u00f3n de placas. Rem\u00e1tase a fachada cunha cornixa e unha pequena espadana.\nO interior distrib\u00faese nunha nave separada do presbiterio por un arco de medio punto. A b\u00f3veda \u00e9 de crucer\u00eda.\nO retablo data de 1768, obra de Benito de Lemos, mestre escultor, veci\u00f1o de Cima de Vila segundo dese\u00f1o feito por Juan Antonio Nogueira, arquitecto de Santiago, e a petici\u00f3n de Joaqu\u00edn Lorenzo de Prado e Ulloa, presb\u00edtero administrador da casa."}
{"id": "41775", "revid": "56817", "url": "https://gl.wikipedia.org/wiki?curid=41775", "title": "Tawunawa", "text": "Tuwanawa foi unha cidade hitita situada ao sueste da cl\u00e1sica Capadocia, ao norte de Adaniya (Cilicia). Foi a cl\u00e1sica Tyana a uns 170\u00a0km ao sur de Hattusa.\nSobre o -1345 un xefe chamado Anna, que apoiaba ao rei de Arzawa, ocupou Tupaziya, na zona do Monte Ammuna, e, despois de saqueala, pasou por un lago cuxo nome non se conservou (talvez o Lago do Sal) e chegou ata Tawanuwa que tam\u00e9n atacou. O rei Suppiluliumas I derrotouno e dominou a zona."}
{"id": "41776", "revid": "624", "url": "https://gl.wikipedia.org/wiki?curid=41776", "title": "Tawanuwa", "text": ""}
{"id": "41777", "revid": "22570", "url": "https://gl.wikipedia.org/wiki?curid=41777", "title": "Tupaziya", "text": "Tupaziya foi unha cidade hitita na Terra Baixa Hitita, na zona chamada do monte Ammuna, que foi invadida e ocupada por Arzawa sobre o -1345. Os de Arzawa pasaron a seguir por un lago (probabelmente o Lago do Sal) e chegaron a Tawunuwa, pero ser\u00edan derrotados por Suppiluliumas I nunha das s\u00faas primeiras campa\u00f1as como rei."}
{"id": "41778", "revid": "114", "url": "https://gl.wikipedia.org/wiki?curid=41778", "title": "Tawunuwa", "text": ""}
{"id": "41780", "revid": "98629", "url": "https://gl.wikipedia.org/wiki?curid=41780", "title": "Landa", "text": "Landa foi unha cidade ou rexi\u00f3n do Imperio Hitita situada ao leste de Hattusa, de localizaci\u00f3n exacta non localizada. Labarnas I combateu nesta rexi\u00f3n.\nOs kaskas de Pishuru, despois de conquistaren Ishupitta e Daistipassa, cidades hititas, apoder\u00e1ronse das terras de Landa, Marista e algunhas cidades fortificadas dos hititas; os hititas non os puideron conter e os kaskas continuaron avanzando ao sur, cruzando o r\u00edo Marasanda ou Mara\u0161\u0161anda, e chegando ata a terra de Kanis (Kanesh)."}
{"id": "41782", "revid": "22570", "url": "https://gl.wikipedia.org/wiki?curid=41782", "title": "Pishuru", "text": "Pishuru foi unha cidade habitada por kaskas na rexi\u00f3n de Ishupitta, que sobre o -1320 acadou a hexemon\u00eda comarcal e reconstru\u00edu Palhwisa, que o rei Mursilis II incendiara un ano antes; pero o rei hitita volveu e incendiouna por segunda vez; os kaskas de Pishuru ocuparon ent\u00f3n a cidade de Kuzastarina que Mursilis atacou e reconquistou.\nPishuru non perdeu a hexemon\u00eda e mant\u00edvoa ao comezar o s\u00e9culo \u2013XIII. Ishupitta e Daistipassa, cidades pr\u00f3ximas, ambas da Terra Alta Hitita, volv\u00e9ronse aliadas de Pishuru e apoder\u00e1ronse das terras de Landa, Marista e algunhas cidades fortificadas dos hititas; os hititas non os puideron conter e os kaskas continuaron avanzando ao sur cruzando o r\u00edo Marasanda ou Mara\u0161\u0161anda e chegando ata a terra de Kanis (Kanesh). As cidades de Kurustama, Gazzuira e outra cuxo nome non se pode ler (pero que comeza por Ha...) un\u00edronse aos kaska e atacaron as cidades hititas das inmediaci\u00f3ns. Durmitta tam\u00e9n quedou baixo control kaska e atacou a comarca de Tuhuppiya. Os kaskas non atoparon ning\u00fan obst\u00e1culo na terra de Ippasanama (Ippa\u0161\u0161anama), e puideron seguir ata atacaren a terra de Suwatara. S\u00f3 d\u00faas cidades, unha delas Istahara (a outra non se pode ler), escaparon aos ataques kaska."}
{"id": "41783", "revid": "56817", "url": "https://gl.wikipedia.org/wiki?curid=41783", "title": "Palhwisa", "text": "Palhwisa (Palhuissa) foi un reino ao nordeste do Imperio, abrazando unha rexi\u00f3n que foi saqueada polos kaskas sobre o -1330 e na que o rei Suppiluliumas I fixo operaci\u00f3ns na parte final do seu reinado. O reino era probabelmente vasalo dos hititas.\nNa segunda campa\u00f1a de Mursilis II (terceiro ano de reinado) o rei volveu combater en Ishupitta, onde outra vez obtivo a vitoria, pero os l\u00edderes da revolta, Pazzanna e Nunnuta, antigos vasalos dos hititas, puideron fuxir, e dirix\u00edronse a Palhwisa (Palhwi\u0161\u0161a) onde tiveron que recrutar continxentes locais, que non ser\u00edan inimigo para o ex\u00e9rcito regular hitita, que os derrotou, e o rei puido destru\u00edr a cidade polo lume e saqueouna; o ex\u00e9rcito dos kaskas fuxiu; ent\u00f3n o rei dirixiuse a Istahara, onde acampou, e desde onde enviou gran \u00e1 capital; os xefes rebeldes dirix\u00edronse \u00e1 cidade de Kammamma, e o rei pediulles a entrega ou en caso contrario destruir\u00eda a cidade; a cidade colleu aos dous rebeldes e matounos e despois someteuse a Mursilis."}
{"id": "41784", "revid": "22570", "url": "https://gl.wikipedia.org/wiki?curid=41784", "title": "Ishupitta", "text": "Ishupitta foi unha cidade hitita do nordeste do Imperio, na Terra Alta Hitita, ocupada polos kaskas no s\u00e9culo \u2013XIV. Foi un dos teatros da \u00faltima campa\u00f1a do rei hitita Suppiluliumas I pouco tempo antes da s\u00faa morte sobre o -1325/-1320.\nHistoria.\nMursilis II na s\u00faa primeira campa\u00f1a o segundo ano de reinado, cando volv\u00eda a Hattusa pasou preto de Ishupitta, onde os kaska da rexi\u00f3n neg\u00e1ronse a achegar os continxentes aos que estaban obrigados polos acordos cos hititas (continxentes que eran utilizados para loitar contra outros kaskas non sometidos) e o rei atacou a cidade e obrigounos, queimando unha das s\u00faas cidades na zona; pero pouco despois de sa\u00edr o rei da zona, Ishupitta volv\u00eda a se rebelar. No terceiro ano de reinado, na segunda campa\u00f1a, volveu \u00e1 zona e derrotou outra vez aos kaska, pero os\nl\u00edderes da revolta, Pazzanna e Nunnuta, que ata hab\u00eda poucos anos foran vasalos dos hititas, puideron fuxir, e dirix\u00edronse a Palhwisa (Palhwi\u0161\u0161a) onde ser\u00e1n derrotados.\nNo cuarto ano de reinado de Mursilis III, ao principio da s\u00faa terceira campa\u00f1a, (que despois foi contra Arzawa), o rei loitou outra vez; nesta zona a cidade kaska de Pishuru acadara a hexemon\u00eda e reconstru\u00edra a cidade de Palhwisa que Mursilis incendiara o ano antes, e o rei hitita incendiouna por segunda vez; os kaskas ocuparon ent\u00f3n a cidade de Kuzastarina, que Mursilis atacou e reconquistou; ent\u00f3n fixo un forte avance ata a cidade de Anziliya e conquistou os territorios das inmediaci\u00f3ns.\nBaixo Muwatallis II a cidade foi dominada polos kaskas, os cales se apoderaron ent\u00f3n das terras de Landa, Marista e algunhas cidades fortificadas dos hititas; os hititas non os puideron conter e os kaskas continuaron avanzando cara ao sur cruzando o r\u00edo Marasanda ou Mara\u0161\u0161anda e chegando ata a terra de Kanis (Kanesh). Pouco despois Ishupitta foi cedida por Muwatallis II ao seu irm\u00e1n Hattusilis dentro do reino vasalo de Hakpis."}
{"id": "41785", "revid": "22570", "url": "https://gl.wikipedia.org/wiki?curid=41785", "title": "Kuzastarina", "text": "Kuzastarina foi unha cidade habitada por kaskas na rexi\u00f3n de Ishupitta, que sobre o -1320 foi ocupada polos kaskas de Pishuru, poder comarcal hexem\u00f3nico. Mursilis II, que fac\u00eda campa\u00f1a na zona, atacouna e reconquistouna."}
{"id": "41786", "revid": "56817", "url": "https://gl.wikipedia.org/wiki?curid=41786", "title": "Anziliya", "text": "Anziliya foi unha cidade do pa\u00eds dos kaska, ao nordeste de Hattusa, non lonxe de Tapikka. Foi conquistada e reconquistada polo rei hitita Suppiluliumas I antes do -1340, probabelmente sen atopar resistencia.\nMursilis II estivo na zona sobre o -1320 na s\u00faa terceira campa\u00f1a (cuarto ano de reinado) pero non se di que conquistase a cidade, sen\u00f3n que conquistou os territorios das inmediaci\u00f3ns, o que indicar\u00eda que permanec\u00eda en mans hititas.\nFoi fortificada por Muwatallis II sobre o -1300 e cedida ao seu irm\u00e1n Hattusilis dentro do reino de Hakpis."}
{"id": "41787", "revid": "1131", "url": "https://gl.wikipedia.org/wiki?curid=41787", "title": "Casa da igrexa Ruchill", "text": "A Casa da Igrexa Ruchill, en ingl\u00e9s Ruchill Church Hall, \u00e9 un edificio dese\u00f1ado polo arquitecto glesca Charles Rennie Mackintosh como unha casa de traballo para a Igrexa Libre de Escocia, e que se rematou en 1899. At\u00f3pase no n\u00famero 15/17 da r\u00faa Shakespeare Street, unha perpendicular a Maryhill Road, en Glasgow, Escocia, preto da ponte que leva pola r\u00faa Ruchill Street ata o barrio de Ruchill, cruzando a canle do Forth e do Clyde, e pr\u00f3xima a unha \u00e1rea comercial na r\u00faa principal. A igrexa que est\u00e1 ao lado ergueuse m\u00e1is tarde, da man doutro arquitecto.\nO edificio ten dous sal\u00f3ns e d\u00faas salas de xuntanza. O sal\u00f3n principal ten unha divisoria pregable que permite facer unha separaci\u00f3n. Na actualidade s\u00e9gueno usando os fregueses da parroquia, e \u00e1brese a diario para darlle servizo \u00e1 comunidade. Tam\u00e9n abre o 'Sal\u00f3n de T\u00e9 Mackintosh', onde se lles ofrecen t\u00e9s e algo para comer aos visitantes.\nDescrici\u00f3n do interior.\nSe se entra pola r\u00faa Shakespeare Street, hai unha sala de xuntanza \u00e1 dereita, mentres que \u00e1 esquerda un corredor leva, logo dun lavabo protexido cun biombo, a unha porta que abre sobre o oco da escaleira. Logo a man esquerda hai unha pequena coci\u00f1a e despensa, e se segue de fronte dende a porta principal d\u00e1se a unhas portas que abren nun recanto do sal\u00f3n grande. \u00c1 dereita hai un longo entrante separado, como xa dixemos, da parte principal cunha divisoria encartable e corrediza de paneis de cristal, onde se insertan as caracter\u00edsticas vidreiras de Mackintosh.\nA escaleira sobe ata un corredor estreito, pasa por diante dos servizos, situados sobre a coci\u00f1a, e abre sobre unha sala de xuntanza xusto por riba da do primeiro andar, ao igual que a un sal\u00f3n que se atopa xusto por riba do sal\u00f3n principal. Estes dous cuartos est\u00e1n separados tam\u00e9n por unha divisoria encartabe, que se pode abrir para formar un espazo rectangular. As trabes do tellado est\u00e1n \u00e1 vista tanto na sala de xuntanzas coma no sal\u00f3n, con l\u00e1mpadas, e as ca\u00eddas te\u00f1en unha forma peculiar."}
{"id": "41788", "revid": "22570", "url": "https://gl.wikipedia.org/wiki?curid=41788", "title": "Tapikka", "text": "Tapikka ou Tappiga foi unha cidade hitita situada na moderna Ma\u015fat H\u00f6y\u00fck (Turqu\u00eda). Crese que foi destru\u00edda polos kaska pouco antes do -1350. Na cidade atopouse unha importante colecci\u00f3n de cartas, que permiten facerse unha idea da situaci\u00f3n do Imperio Hitita no s\u00e9culo \u2013XIV.\nA cidade foi reconstru\u00edda e fortificada por Muwatallis II sobre o -1300 e entregada ao seu irm\u00e1n Hattusilis como parte do recentemente creado reino vasalo de Hakpis."}
{"id": "41789", "revid": "22570", "url": "https://gl.wikipedia.org/wiki?curid=41789", "title": "Marista", "text": "Marista foi unha cidade situada ao leste (lixeiramente ao sueste) de Hattusa, na Terra Alta Hitita.\nOs kaska de Pishuru ao comezar o s\u00e9culo \u2013XIII dominaron as cidades hititas de Ishupitta e Daistipassa, desde onde conquistaron Landa, Marista e algunhas cidades fortificadas dos hititas. Marista foi cedida pouco despois por Muwatallis II ao seu irm\u00e1n Hattusilis dentro do reino vasalo de Hakpis."}
{"id": "41796", "revid": "56817", "url": "https://gl.wikipedia.org/wiki?curid=41796", "title": "Hakpis", "text": "\"Hakpis\"' foi unha cidade do Imperio Hitita, pr\u00f3xima a Hattusa.\nA cidade sagrada.\nNesta cidade estableceuse sobre o -1390 o culto \u00e1 deusa das tormentas, que antes se fac\u00eda en Nerik, cidade que fora ocupada polos kaska. Relixiosamente esta mudanza tivo un efecto social importante no imperio.\nReino de Hakpis.\nSobre o -1300 a hexemon\u00eda dos kaskas t\u00ed\u00f1aa a cidade de Pishuru. Ishupitta e Daistipassa, na Terra Alta Hitita, caeron nas s\u00faas mans e volv\u00e9ronse aliadas s\u00faas; os kaska apoder\u00e1ronse ent\u00f3n das terras de Landa, Marista e algunhas cidades fortificadas dos hititas; os hititas non os puideron conter e os kaskas continuaron avanzando cara ao sur, cruzando o r\u00edo Marasanda ou Mara\u0161\u0161anda (cl\u00e1sico Halys) e chegando ata a terra de Kanis (Kanesh). As cidades de Kurustama, Gazzuira e outra cuxo nome non se pode ler (pero que comeza por Ha...) un\u00edronse aos kaska e atacaron as cidades hititas das inmediaci\u00f3ns. Durmitta, importante cidade da zona, tam\u00e9n caeu en mans dos kaska, que atacaron a comarca de Tuhuppiya e avanzaron sen atopar ning\u00fan obst\u00e1culo cara \u00e1 terra de Ippasanama (Ippa\u0161\u0161anama), e a\u00ednda puideron seguir ata atacaren a terra de Suwatara. S\u00f3 d\u00faas cidades, unha delas Istahara (a outra non se pode ler) escaparon aos ataques kaska.\nNestas circunstancias, Muwatallis II decidiu crear un reino vasalo ao norte para o seu irm\u00e1n Hattusilis, coa encarga de conter aos kaska. A corte real f\u00edxose cargo de fortificar Anziliya e Tapikka, que pertenc\u00edan ao novo reino, pero o gran rei refusou facer campa\u00f1a en Durmitta e Kurustama, porque xa era responsabilidade de Hattusilis, e retornou \u00e1 s\u00faa capital Tarhuntasa deixando ao seu irm\u00e1n so cos seus propios recursos. As terras do novo reino estaban case todas nas mans do kaska e o mesmo Hattusilis menci\u00f3naas como \"terras baleiras\" (o reino form\u00e1bano Ishupitta, Marista, Hisashapa, Katapa, Hanhana, Darahna, Hattena, Durmitta, Pala, Tummanna, Gasiya, Sappa, o r\u00edo Hulanna, Hakpis e Istahara, as d\u00faas \u00faltimas en \"servidume\", probabelmente administradas, pero non parte do reino) . A capital foi Hakpis. A autonom\u00eda do rei era ampl\u00eda como territorio de fronteira en parte por conquistar e con absoluto control sobre o ex\u00e9rcito do reino. O novo rei, cunha eficaz combinaci\u00f3n de forza militar e de diplomacia logrou en dez anos restablecer a orde e repoboar moitas rexi\u00f3ns.\nO punto chave da campa\u00f1a foi a vitoria militar sobre a cidade de Pishuru, cidade que exerc\u00eda a hexemon\u00eda entre os kaska, e que conquistara ata Taggasta por un lado e ata Talmaliya pola outra, e conquistara entre outros Karahna e Marista, dispo\u00f1endo dun ex\u00e9rcito con 800 carros de combate e numerosa infanter\u00eda; Pishuru foi derrotada decisivamente en Wistawanda, cando o ex\u00e9rcito kaska se desbandou \u00e1 morte do seu xefe. Muwatallis s\u00f3 enviou pola ocasi\u00f3n 120 carros e non enviou infanter\u00eda. A reconquista das cidades hititas que seguiu xa foi sinxela. Hattusilis erixiu unha estela en Wistawanda.\nA\u00ednda despois Hattusilis puido enviar forzas ao seu irm\u00e1n pola batalla con Exipto que se librou en Qadesh, en Siria, sobre o -1390.\nPouco tempo despois, Hattusilis procedeu \u00e1 s\u00faa restauraci\u00f3n xa que sufrira ataques illados dos kaska, e novos habitantes ser\u00edan acollidos na cidade.\nMursilis III qu\u00edxoa incorporar aos seus dominios, xunto con Nerik, o que provocou a guerra civil na que este rei foi derrubado por Hattusilis, rei de Hakpis."}
{"id": "41798", "revid": "408", "url": "https://gl.wikipedia.org/wiki?curid=41798", "title": "Razamonde", "text": ""}
{"id": "41799", "revid": "529", "url": "https://gl.wikipedia.org/wiki?curid=41799", "title": "Parsuhanta", "text": ""}
{"id": "41800", "revid": "624", "url": "https://gl.wikipedia.org/wiki?curid=41800", "title": "Pusurramas", "text": ""}
{"id": "41801", "revid": "1131", "url": "https://gl.wikipedia.org/wiki?curid=41801", "title": "Monte Caxado", "text": "O monte Caxado \u00e9 un monte situado no concello coru\u00f1\u00e9s das Pontes de Garc\u00eda Rodr\u00edguez. Cos seus 756 metros de altitude sobre o nivel do mar \u00e9 o segundo punto m\u00e1is alto da provincia da Coru\u00f1a despois do Coto do Pilar con 806 metros de altitude."}
{"id": "41802", "revid": "65337", "url": "https://gl.wikipedia.org/wiki?curid=41802", "title": "John Venn", "text": "John Venn, nado en Drypool o 4 de agosto de 1834 e finado en Cambridge o 4 de abril de 1923, foi un matem\u00e1tico brit\u00e1nico.\nTraxectoria.\nDestacou polas s\u00faas investigaci\u00f3ns na l\u00f3xica indutiva. \u00c9 especialmente co\u00f1ecido polo seu m\u00e9todo de representaci\u00f3n gr\u00e1fica de proposici\u00f3ns (segundo a s\u00faa cualidade e cantidade) e siloxismos. Os diagramas de Venn permiten, ademais, unha comprobaci\u00f3n da veracidade ou falsidade dun siloxismo. Posteriormente foron empregados para mostrar visualmente as operaci\u00f3ns m\u00e1is elementais da teor\u00eda de conxuntos.\nEntre as s\u00faas obras destacan \"Symbolic Logic\" (1881), \"The Logic of Chance\" (1866) e \"The Principles of Empirical Logic\" (1889)."}
{"id": "41803", "revid": "98629", "url": "https://gl.wikipedia.org/wiki?curid=41803", "title": "Microelectr\u00f3nica", "text": "A microelectr\u00f3nica \u00e9 a aplicaci\u00f3n da ciencia electr\u00f3nica a compo\u00f1entes e circu\u00edtos de dimensi\u00f3ns moi pequenas, microsc\u00f3picas e ata de nivel molecular para producir dispositivos e equipos electr\u00f3nicos de dimensi\u00f3ns reducidas pero altamente funcionais. O tel\u00e9fono m\u00f3bil, o microprocesador da CPU e a computadora tipo Palm son claros exemplos dos alcances actuais da tecnolox\u00eda microelectr\u00f3nica."}
{"id": "41804", "revid": "98629", "url": "https://gl.wikipedia.org/wiki?curid=41804", "title": "Tupolev Tu-104", "text": "O Tupolev Tu-104 (alcumado pola OTAN como Camel) foi un avi\u00f3n de pasaxeiros de dous motores e medio rango sovi\u00e9tico. Despois do brit\u00e1nico de Havilland Comet e do canadense Avro Canada C102 Jetliner, o Tu-104 foi o terceiro reactor de pasaxeiros en voar e o segundo en facer un servizo regular. Despois dos problemas descubertos no Comet, que o mantiveron en terra por raz\u00f3ns de seguridade, entre os anos 1956 e 1958 o Tu-104 foi o \u00fanico reactor comercial operativo do mundo.\nO seu dese\u00f1o xestouse combinando unha nova fuselaxe de grande di\u00e1metro coa cola, as \u00e1s e os motores do bombardeiro Tu-16 \"Badger\". O feito de non ser un dese\u00f1o totalmente novo acelerou o seu proceso de desenvolvemento, e fixo o seu primeiro voo o 17 de xu\u00f1o de 1955, entrando en servizo coa aeroli\u00f1a rusa Aeroflot en setembro de 1956.\nA configuraci\u00f3n de clase mixta permit\u00eda levar 50 pasaxeiros e as versi\u00f3ns de clase \u00fanica chegaban ata os 80. Versi\u00f3ns posteriores, como o alongado Tu-104B, chegaban \u00e1s 100 prazas.\nCalc\u00falase que se constru\u00edron uns 200 exemplares, servindo a meirande parte deles en Aeroflot. O \u00fanico usuario estranxeiro do Tu-104 foi a aeroli\u00f1a checoslovaca CSA, que empregou seis avi\u00f3ns entre 1957 e 1980.\nDese\u00f1o e desenvolvemento.\nA comezos dos anos 50 a aeroli\u00f1a sovi\u00e9tica Aeroflot necesitaba un avi\u00f3n de pasaxeiros moderno con m\u00e1is capacidade e mellor rendemento que os aparellos de pist\u00f3n que estaban en servizo. Da solicitude de dese\u00f1o encargouse Tupolev OKB, que baseou o nova avi\u00f3n no seu bombardeiro estrat\u00e9xico Tu-16 'Badger'. O avi\u00f3n mantivo as \u00e1s, os motores e as superficies de cola do Tu-16, pero o novo dese\u00f1o adoptou unha fuselaxe presurizada m\u00e1is ancha dese\u00f1ada para poder acomodar a 50 pasaxeiros. O prototipo voou por vez primeira o 17 de xu\u00f1o de 1955. Estaba equipado cun paraca\u00eddas de freado para acurtar a distancia de aterraxe en ata 400 metros, xa que na \u00e9poca poucos aeroportos ti\u00f1an pistas o suficientemente longas. O primeiro Tu-102 de serie fixo o seu primeiro voo o 5 de novembro de 1955.\nO Tu-104 estaba impulsado por dous turborreactores Mikulin AM-3 situados nas ra\u00edces das \u00e1s (cunha configuraci\u00f3n semellante \u00e1 do de Havilland Comet). A tripulaci\u00f3n de voo estaba formada por cinco persoas: dous pilotos, un navegante (sentado no nariz acristalado), un enxe\u00f1eiro de voo e un operador de radio (despois eliminado). O avi\u00f3n despertou gran curiosidade polo seu luxoso interior \"victoriano\", como o definiron alg\u00fans observadores occidentais, debido ao uso de caoba, cobre e encaixes.\nOs pilotos do Tu-104 adestr\u00e1banse no bombardeiro Il-28, e despois realizaban voos transportando correo nun bombardeiro Tu-16 desarmado coas cores de Aeroflot, entre Moscova e Sverdlovsk. Os que xa ti\u00f1an experiencia previa no Tu-16 pasaban ao Tu-104 con relativa facilidade. O Tu-104 era considerado dif\u00edcil de voar, xa que era pesado aos controis e era algo r\u00e1pido na aproximaci\u00f3n final, e a baixas velocidades ti\u00f1a unha tendencia a entrar en perda, unha caracter\u00edstica com\u00fan das \u00e1s en frecha. A experiencia co Tu-104 levou \u00e1 oficina de dese\u00f1o Tupolev a desenvolver o primeiro avi\u00f3n de pasaxeiros fabricado en serie con turboventiladores, o Tupolev Tu-124, dese\u00f1ado para o mercado local, e despois o m\u00e1is exitoso comercialmente Tu-134."}
{"id": "41805", "revid": "89787", "url": "https://gl.wikipedia.org/wiki?curid=41805", "title": "Bridge of Allan", "text": "Bridge of Allan (a ponte do Allan) \u00e9 unha vila do distrito de Stirling, no centro de Escocia, inmediatamente ao norte da vila de Stirling. Antigamente pertenc\u00eda ao condado de Stirlingshire e ao Consello Rexional da Escocia Central. Ten uns 17,3 kms2 e 6.604 habitantes (censo de 2004). Conta ademais estaci\u00f3n de tren e acolle nos seus terreos a sede da Universidade de Stirling.\nHistoria.\nOs Maeatae habitaban a bisbarra durante a Idade de Ferro e foron eles os que constru\u00edron o castro pr\u00f3ximo. A antiga vila consist\u00eda en sete pequenos clach'an: Bridge End, Kierfield, Old Lecropt, Pathfoot, Logie, Corntown e Milne of Airthrey. Estes lugares estaban bastante afastados e as comunicaci\u00f3ns entre os seus habitantes non eran boas.\nO espazo que agora ocupa a moderna Bridge of Allan est\u00e9ndese dende o clach'an de Logie ata a Universidade de Stirling, cruzando por riba do r\u00edo Allan Water. A primeira vez que aparece mencionado por escrito \u00e9 nun foro do rei David I de Escocia e onde se terza na disputa entre as monxas de North Berwick e os frades da Abad\u00eda de Dunfermline sobre os d\u00e9cimos de Airthrey e de Corntown.Se ben non ten data, est\u00edmase que ser\u00e1 de ao redor de 1146.\nUnha estreita e alongada ponte de pedra constru\u00eduse en 1520 para substitu\u00edr o vello van sobre o Allan. Sub\u00eda abruptamente dende a ribeira e igualmente desc\u00eda bruscamente cara o outro lado. Pouco despois unhas poucas casi\u00f1as comezaron a aparecer nos cabos da ponte e o n\u00facleo de Bridge of Allan foise formando pouco e pouco. Abr\u00edrase unha mina nos bosques de antes da ponte, que estivo traballando en cobre, prata e ouro ata aproximadamente o ano 1550.\nContra a metade do s\u00e9culo XVII, as terras de Airthrey pasan a pertencerlles aos Grahams, parentes do marqu\u00e9s de Montrose. James Graham, primeiro marqu\u00e9s de Montrose pelexou a prol do rei durante a guerra civil inglesa, e en 1645, o ex\u00e9rcito do duque de Argyll que pasaba por Airthrey cara \u00e1 batalla of Kilsyth, prend\u00e9ronlles lume \u00e1s terras.\nOs xacobitas estiveron en Bridge of Allan en 1745, onde 300 \"highlanders\" puxeron un obst\u00e1culo na ponte e instauraron unha peaxe para os cami\u00f1antes.\nAlexander Henderson, o laird de Westerton, redactou un plan de como quer\u00eda que estivese urbanizada a vila en 1850. O seu proxecto abranx\u00eda espazosas r\u00faas entre campos e bosques. Tam\u00e9n mandou erguer unha fonte na r\u00faa Market Street, e o seu interese fixo que anos despois a r\u00faa principal da vila levase o seu nome. A mediados do s\u00e9culo XIX f\u00f3ronse constru\u00edndo elegantes pazos de pedra nas r\u00faas m\u00e1is amplas, con numerosas habitaci\u00f3ns para h\u00f3spedes a medida que Bridge of Allan \u00eda convert\u00e9ndose en balneario.\nEntre os seus habitantes m\u00e1is ilustres contou Bridge of Allan con Robert Louis Stevenson, que pasaba todos os ver\u00e1ns da s\u00faa mocidade al\u00ed.\nOs Xogos Strathallan.\nO primeiro domingo de agosto cel\u00e9branse os Xogos Strathallan. Creados en 1852 por Alexander Henderson, os xogos atraen a centos de atletas, gaiteiros e bailar\u00edns das Terras Altas.\nEdificios de interese.\nIgrexas.\nHai d\u00faas igrexas na vila, unha xusto en fronte da outra, e no cruzamento entre as r\u00faas Keir Street e Fountain Road. A Igrexa Episcopal Escocesa x\u00fantase no templo de St Saviour (San Salvador), erguido en 1854. Da outra beira da r\u00faa est\u00e1 a Parroquial de Bridge of Allan, a sede local da Igrexa de Escocia, formada ao fusion\u00e1rense as congregaci\u00f3ns desta coa de Chalmers (que est\u00e1 na r\u00faa Henderson), que pechou en 2004. Na s\u00faa decoraci\u00f3n interior p\u00f3dense atopar obras do arquitecto e dese\u00f1ador de Glasgow Charles Rennie Mackintosh."}
{"id": "41808", "revid": "1131", "url": "https://gl.wikipedia.org/wiki?curid=41808", "title": "Premios World Soccer", "text": "Dende o ano 1982, a revista World Soccer Magazine fai unha enquisa entre os seus lectores para outorgar tres premios, Xogador do ano, Adestrador do ano e Escuadra do ano.\nGa\u00f1adores.\nEscuadra do ano.\nes"}
{"id": "41809", "revid": "1093", "url": "https://gl.wikipedia.org/wiki?curid=41809", "title": "Clach'an", "text": ""}
{"id": "41810", "revid": "56817", "url": "https://gl.wikipedia.org/wiki?curid=41810", "title": "Clachan", "text": "Un clachan ou clach'an \u00e9 unha configuraci\u00f3n poboacional caracter\u00edstica de Irlanda e Escocia, do \u00e1mbito rural. Equivaler\u00eda aos nosos \"lugares\". Loxicamente, coa urbanizaci\u00f3n actual dos distintos condados, moitos destes clachans quedaron absorbidos polas novas vilas e cidades.\nSon pequenos asentamentos de casas agrupadas que normalmente non te\u00f1en nin igrexa, nin tenda nin escola, \u00e9 dicir, que non son o centro social ou comercial dunha comunidade. Normalmente exist\u00edan fortes relaci\u00f3ns de parentesco entre os habitantes dun mesmo clachan.\nA propiedade das terras ao redor repart\u00edase cun sistema de tenzas semellante ao rundale (\"runrig\" en Escocia), polo cal a cada un dos integrantes do clachan lles correspond\u00edan leiras boas, non tan boas e cativas. Normalmente as mellores terras estaban m\u00e1is pr\u00f3ximas das casas, e as peores m\u00e1is afastadas. Ademais, hab\u00eda terreos en mancom\u00fan, coma os montes ou os que arrodeaban o grupo das casas. O monte repart\u00edaselle aos granxeiros en funci\u00f3n das agras cultiv\u00e1beis que lle correspondesen, e daba dereito a alindar as vacas ou ovellas."}
{"id": "41811", "revid": "98629", "url": "https://gl.wikipedia.org/wiki?curid=41811", "title": "Outerelo, Lougares, Mondariz", "text": "Outerelo \u00e9 un lugar da parroquia de Lougares, no concello pontevedr\u00e9s de Mondariz, na comarca do Condado. Ti\u00f1a 27 habitantes no ano 2013 segundo datos do IGE, dos cales eran 16 homes e 11 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 41 habitantes."}
{"id": "41812", "revid": "22570", "url": "https://gl.wikipedia.org/wiki?curid=41812", "title": "Amplitude t\u00e9rmica", "text": "Amplitude t\u00e9rmica (ou oscilaci\u00f3n t\u00e9rmica) \u00e9 a diferenza entre a temperatura m\u00e1is alta e a m\u00e1is baixa rexistrada nun lugar ou zona, durante un certo per\u00edodo de tempo (un d\u00eda, un mes, un ano...).\nCaracter\u00edsticas.\nNos estudos do clima m\u00eddese a oscilaci\u00f3n t\u00e9rmica diaria, a maior amplitude t\u00e9rmica maior diferenza de temperaturas entre o d\u00eda e a noite.\nNas series clim\u00e1ticas a amplitude t\u00e9rmica \u00e9 a diferenza entre a temperatura media do mes m\u00e1is c\u00e1lido e a do m\u00e1is fr\u00edo.\nEste dato, normalmente se emprega na investigaci\u00f3n da atmosfera e do oc\u00e9ano dunha zona xeogr\u00e1fica determinada. En xeral, os climas que corresponden \u00e1s zonas costeiras ou pr\u00f3ximas ao mar presentan oscilaci\u00f3ns t\u00e9rmicas baixas, polos efectos moderadores ou suavizadores da masa h\u00eddrica. Pola contra, os climas de zonas interiores ou continentais adoitan presentar unha forte oscilaci\u00f3n t\u00e9rmica tanto diaria como anual, coa excepci\u00f3n das zonas ecuatoriais ou tropicais, onde as altas temperaturas son constantes.\nPode considerarse como amplitude t\u00e9rmica baixa a aquela que \u00e9 inferior a 10\u00a0\u00b0C, media se est\u00e1 entre os 10 e os 18\u00a0\u00b0C, alta se \u00e9 superior aos 18\u00a0\u00b0C, e insignificante se \u00e9 menor de 5\u00a0\u00b0C.\nAdoitase distinguir entre a oscilaci\u00f3n t\u00e9rmica anual e a diaria."}
{"id": "41814", "revid": "98629", "url": "https://gl.wikipedia.org/wiki?curid=41814", "title": "Telescopio Hubble", "text": "O Telescopio espacial Hubble (HST polas s\u00faas siglas inglesas) \u00e9 un telescopio rob\u00f3tico conxunto da NASA e a ESA localizado na beira externa da atmosfera, en \u00f3rbita circular \u00f3 arredor da Terra, a 593\u00a0km sobre o nivel do mar, cun per\u00edodo orbital entre 96 e 97 min.\nHistoria e caracter\u00edsticas.\nDenominado desa forma en honor de Edwin Hubble, foi posto en \u00f3rbita o 24 de abril de 1990 durante a misi\u00f3n STS-31 como proxecto conxunto da NASA e da ESA, inaugurando o programa de Grandes Observatorios. O telescopio pode obter imaxes cunha resoluci\u00f3n \u00f3ptica maior de 0,1 segundos de arco.\nO Hubble traballa no rango de frecuencias entre o ultravioleta e o infravermello pr\u00f3ximo. Os seus 11.000\u00a0kg foron lanzados o 24 de abril de 1990. Outras caracter\u00edsticas:\nA vantaxe de dispo\u00f1er dun telescopio m\u00e1is al\u00f3 da atmosfera radica, principalmente, en que deste xeito p\u00f3dense eliminar os efectos da turbulencia atmosf\u00e9rica, sendo posible alcanzar o l\u00edmite de difracci\u00f3n como resoluci\u00f3n \u00f3ptica do instrumento. Ademais, a atmosfera absorbe en grande medida a radiaci\u00f3n electromagn\u00e9tica en certas lonxitudes de onda, especialmente no infravermello, diminu\u00edndo a calidade das imaxes e imposibilitando a adquisici\u00f3n de espectros en certas bandas caracterizadas pola absorci\u00f3n da atmosfera terrestre. Os telescopios terrestres vense tam\u00e9n afectados por factores meteorol\u00f3xicos (presenza de nubes) e a contaminaci\u00f3n lum\u00ednica ocasionada polos grandes asentamentos urbanos, o que reduce as posibilidades de instalaci\u00f3n de telescopios terrestres.\nO Telescopio Espacial Hubble foi un dos proxectos que, sen d\u00fabida, m\u00e1is te\u00f1en contribu\u00eddo \u00f3 descubrimento espacial e desenvolvemento tecnol\u00f3xico de toda a Historia da Humanidade. Gran parte do co\u00f1ecemento cient\u00edfico do que os estudosos dispo\u00f1en do espazo interestelar d\u00e9bese ao Telescopio Hubble.\nDescrici\u00f3n t\u00e9cnica.\nA unidade ten un peso en torno a 11 toneladas, \u00e9 de forma cil\u00edndrica e ten unha lonxitude de 13,2 m e un di\u00e1metro m\u00e1ximo de 4,2 m. O custo do telescopio ascendeu (en 1990) a 2.000 mill\u00f3ns de d\u00f3lares US. Inicialmente un erro no pu\u00eddo do espello primario do telescopio (debido a cuesti\u00f3ns de programaci\u00f3n da m\u00e1quina correspondente) produciu imaxes lixeiramente desenfocadas debido a aberraci\u00f3ns esf\u00e9ricas. A\u00ednda que este fallo foi considerado no seu d\u00eda como unha importante neglixencia por parte do proxecto, a primeira misi\u00f3n de servizo na que unha nave tripulada se achegou \u00f3 telescopio espacial puido instalar un sistema de correcci\u00f3n \u00f3ptica capaz de corrixir o defecto do espello primario con pouca perda, acad\u00e1ndose as especificaci\u00f3ns de resoluci\u00f3n previstas \u00f3 inicio.\nO telescopio \u00e9 un reflector de dous espellos, tendo o principal 2,4 m de di\u00e1metro. Para a exploraci\u00f3n do ceo incorpora varios espectr\u00f3metros e tres c\u00e1maras, unha de campo estreito para fotografar zonas pequenas do espazo (de brillo d\u00e9bil polo seu afastamento), outra de campo ancho, para obter imaxes de planetas, e unha terceira, infravermella.\nPara a xeraci\u00f3n de electricidade empr\u00e9ganse dous paneis solares que alimentan as c\u00e1maras, os catro motores empregados para orientar e estabilizar o telescopio e os equipos de refrixeraci\u00f3n da c\u00e1mara infravermella e o espectr\u00f3metro que traballan a 93 K.\nDesde o seu lanzamento, o telescopio recibiu varias visitas dos astronautas para corrixir diversos erros de funcionamento e instalar equipo adicional. Debido ao rozamento coa atmosfera (moi tenue a esa altura), o telescopio vai perdendo velocidade moi lentamente e \u00e1 vez ga\u00f1ando peso por mor da interacci\u00f3n atractiva entre corpos con masa (o proceso de deceleraci\u00f3n fai que descenda a s\u00faa altitude, acheg\u00e1ndoo m\u00e1is \u00e1 codia terrestre, e aumentando polo tanto a forza de atracci\u00f3n que a Terra pos\u00fae sobre o sat\u00e9lite, o que aumenta inda m\u00e1is o proceso de descenso), de modo que cada vez que \u00e9 visitado, o transbordador espacial debe empuxalo a unha \u00f3rbita lixeiramente m\u00e1is alta. Deste xeito, cons\u00e9guese manter a \u00f3rbita, que fora alterada polos efectos f\u00edsicos antes mencionados, rozamento e atracci\u00f3n terrestre.\nA quinta misi\u00f3n de mantemento, prevista para 2006, cancelouse. Con ela, estaba previsto que o Hubble acadase o final da s\u00faa vida \u00fatil en 2010, 5 anos m\u00e1is tarde do previsto. O fin do Hubble, xa que logo, \u00e9 incerto, xa que depende da vida dos xiroscopios, bater\u00edas e o freado atmosf\u00e9rico. A Axencia Espacial Canadense, a ESA e a NASA prev\u00e9n lanzar en 2019 o telescopio James Webb para substitu\u00edr o Hubble.\nO 14 de xu\u00f1o de 2006 a C\u00e1mara de reco\u00f1ecemento avanzado (siglas en ingl\u00e9s, ACS), un dos instrumentos considerados fundamentais no telescopio, deixou de funcionar. A causa estribaba nun problema de excesiva voltaxe no circu\u00edto de alimentaci\u00f3n principal, e puido ser arranxada coa activaci\u00f3n do sistema de apoio. O 30 de xu\u00f1o a ACS volveu funcionar correctamente. O 31 de outubro de 2006, o Administrador de NASA anunciou a aprobaci\u00f3n para unha misi\u00f3n de mantemento. Esta misi\u00f3n de 11 d\u00edas de duraci\u00f3n, pautada tentativamente entre a primavera e o outono de 2008, entra\u00f1a a instalaci\u00f3n de novas bater\u00edas, da terceira c\u00e1mara de \u00e1ngulo ancho do Telescopio Espacial e dun novo espectr\u00f3grafo, as\u00ed como a reparaci\u00f3n os xiroscopios.\nEn 2019 segue funcionando e enviando imaxes de xeito peri\u00f3dico, como as de vixilancia dos planetas Urano e Neptuno.\nAlg\u00fans fitos.\nNo seu 32 aniversario, o HST nfocou \u00f3 Hickson Compact Group 40, un grupo de cinco galaxias en proceso de mestura.\nNovos interrogantes.\nO Hubble contribu\u00edu a revitalizar algunhas preguntas postas con antelaci\u00f3n \u00e1 s\u00faa existencia:"}
{"id": "41815", "revid": "23204", "url": "https://gl.wikipedia.org/wiki?curid=41815", "title": "Referendo", "text": "Un referendo \u00e9 un procedemento xur\u00eddico polo que se somete a votaci\u00f3n popular unha cuesti\u00f3n lexislativa, constitucional ou sobre calquera outra proposta para que o electorado se pronuncie sobre a s\u00faa aprobaci\u00f3n ou o seu rexeitamento, \u00e9 dicir a s\u00faa ratificaci\u00f3n ou non. \u00c9 o mecanismo de democracia directa por antonomasia. \nNa Constituci\u00f3n espa\u00f1ola vixente reco\u00f1\u00e9cense dous tipos de referendos, un de car\u00e1cter consultivo at\u00f3pase regulado no artigo 92, e outros vinculantes referidos a mudanzas constitucionais e aprobaci\u00f3n de estatutos de autonom\u00eda. Algunhas definici\u00f3ns de \"plebiscito\" suxiren que \u00e9 un tipo de voto para cambiar a constituci\u00f3n ou o goberno dun pa\u00eds."}
{"id": "41819", "revid": "132", "url": "https://gl.wikipedia.org/wiki?curid=41819", "title": "Outerelo", "text": ""}
{"id": "41821", "revid": "5863", "url": "https://gl.wikipedia.org/wiki?curid=41821", "title": "Juan D\u00edaz Porlier", "text": "Juan D\u00edaz Porlier, nado en Cartaxena de Indias, Colombia, en 1788 e finado na Coru\u00f1a o 3 de outubro de 1815, foi un militar espa\u00f1ol.\nTraxectoria.\nNo comezo da Guerra da Independencia foi co\u00f1ecido polo alcume do \"Marquesito\" por terse feito pasar, para reunir voluntarios, por sobri\u00f1o de Pedro Caro Sureda, terceiro marqu\u00e9s de La Romana e heroe do regreso a Espa\u00f1a da divisi\u00f3n espa\u00f1ola destinada en Dinamarca.\nCon 27 anos, un despois da concesi\u00f3n do t\u00edtulo de mariscal pola s\u00faa actuaci\u00f3n na Guerra da Independencia, desconforme coa vulneraci\u00f3n da Constituci\u00f3n gaditana e por non lle gustar o r\u00e9xime sa\u00eddo do \"Manifiesto de los Persas\", inicia conversaci\u00f3ns con outros liberais. Traizoado polo seu propio secretario, foi detido en Madrid e condenado a catro anos de cadea no Castelo de San Ant\u00f3n, na Coru\u00f1a. De al\u00ed sa\u00edu en prisi\u00f3n atenuada para tomar ba\u00f1os medicinais no veci\u00f1o concello de Arteixo, polo que pasou a residir na casa de Andr\u00e9s Rojo del Ca\u00f1izal, en Pastoriza, onde seguiu conspirando. Contactou as\u00ed mesmo con Sinforiano L\u00f3pez quen o conectou co grupo liberal da Coru\u00f1a, formado por burgueses e intelectuais, e cunha parte importante dos oficiais dos batall\u00f3ns acuartelados na Coru\u00f1a. Cando as autoridades tiveron noticia destes contactos detiveron e executaron a Sinforiano L\u00f3pez en abril de 1815.\nPorlier decidiu convocar o pronunciamento en favor da Constituci\u00f3n do 1812 na noite do 19 de setembro de 1815. Esa noite foi detido o Capit\u00e1n Xeneral e public\u00e1ronse tres proclamas dirixidas ao ex\u00e9rcito, ao pobo e \u00e1 oficialidade de Santiago. Despois, a fronte dos batall\u00f3ns sublevados dirixiuse a Santiago de Compostela con intenci\u00f3n de que as autoridades e corpos militares al\u00ed acuartelados se unisen ao pronunciamento, pero nun descanso no cami\u00f1o, no Mes\u00f3n de Deus, ou de Viqueira, como tam\u00e9n \u00e9 co\u00f1ecido, sito \u00e1 entrada da vila de Ordes, namentres escribe a car\u00f3n do lume, foi traizoado por un grupo de sarxentos do 6\u00ba Rexemento de Mari\u00f1a.\nLevado primeiro a Santiago de Compostela, pasou posteriormente \u00e1 Real Audiencia e Capitan\u00eda Xeneral da Coru\u00f1a, onde o capit\u00e1n xeneral Felipe de Saint Marq o someteu a un encausamento no que xa entraba condenado a morte. Foi conducido ata o pat\u00edbulo montado nun asno cunha levita verde e executado na forca que elevaran no Campo da forca (posteriormente Campo da le\u00f1a e actual Praza de Espa\u00f1a, onde existe unha estatua \u00e1 s\u00faa memoria) o 23 de outubro de 1815, para posteriormente queimar os seus escritos e proclamas. Nos seus derradeiros d\u00edas, escribiu unha carta \u00e1 s\u00faa muller, dona Josefa Queipo de Llano, onde dic\u00eda:\nRedactou as\u00ed do seu pu\u00f1o e letra o epitafio que haber\u00eda de colocarse sobre a s\u00faa sepultura. A vi\u00fava foi encerrada nunha cela dun pequeno Colexio de Orfas na cidade de Betanzos baixo a custodia de Vicente Feliciano Faraldo, pai de Antol\u00edn Faraldo, un dos absolutistas m\u00e1is fan\u00e1ticos, que levou o seu celo ao extremo de non lle permitir \u00e1 esposa de Porlier abrir os ba\u00fais que conservaban as roupas e os obxectos persoais do seu marido ata cinco anos despois, cando o levantamento liberal o obrigou a fuxir e a liberar a vi\u00fava.\nEn 1820, tralo triunfo de Riego os seus restos foron inhumados con honra na capela de San Roque, preto da praza onde foi aforcado. En 1823 coa volta do absolutismo foi de novo exhumado e enterrado no cemiterio de Santo Amaro da Coru\u00f1a, mais non se sabe onde."}
{"id": "41823", "revid": "98629", "url": "https://gl.wikipedia.org/wiki?curid=41823", "title": "Meta", "text": "Meta pode ter varios significados:\nPrefixo.\nmeta- \u00e9 un prefixo que prov\u00e9n do grego \"\u03bc\u03b5\u03c4\u03ac\" (\"met\u00e1\") e que se utiliza en galego nos seguintes sentidos:"}
{"id": "41824", "revid": "56817", "url": "https://gl.wikipedia.org/wiki?curid=41824", "title": "71", "text": ""}
{"id": "41825", "revid": "23204", "url": "https://gl.wikipedia.org/wiki?curid=41825", "title": "72", "text": "Outros.\nHistoria ano a ano"}
{"id": "41826", "revid": "98629", "url": "https://gl.wikipedia.org/wiki?curid=41826", "title": "73", "text": ""}
{"id": "41827", "revid": "56817", "url": "https://gl.wikipedia.org/wiki?curid=41827", "title": "74", "text": ""}
{"id": "41828", "revid": "98629", "url": "https://gl.wikipedia.org/wiki?curid=41828", "title": "75", "text": "Outros.\nHistoria ano a ano"}
{"id": "41829", "revid": "56817", "url": "https://gl.wikipedia.org/wiki?curid=41829", "title": "76", "text": ""}
{"id": "41830", "revid": "23204", "url": "https://gl.wikipedia.org/wiki?curid=41830", "title": "77", "text": ""}
{"id": "41831", "revid": "98629", "url": "https://gl.wikipedia.org/wiki?curid=41831", "title": "78", "text": ""}
{"id": "41832", "revid": "56817", "url": "https://gl.wikipedia.org/wiki?curid=41832", "title": "79", "text": ""}
{"id": "41833", "revid": "1822", "url": "https://gl.wikipedia.org/wiki?curid=41833", "title": "80", "text": ""}
{"id": "41836", "revid": "85894", "url": "https://gl.wikipedia.org/wiki?curid=41836", "title": "Osmo, Osmo, Cenlle", "text": "Osmo \u00e9 un lugar da parroquia de Osmo no concello ourens\u00e1n de Cenlle, na comarca do Ribeiro. \u00c9 o segundo n\u00facleo da parroquia en poboaci\u00f3n.\nPatrimonio.\nA s\u00faa carballeira e a capela da Virxe do Socorro acollen a romar\u00eda da Virxe do Socorro que se celebra t\u00f3dolos anos no segundo domingo do mes de setembro, sendo de moita sona en toda a bisbarra.\nA igrexa parroquial de San Miguel conserva pouco da s\u00faa orixinal f\u00e1brica rom\u00e1nica (alg\u00fan canzorro...). Na s\u00faa orixe parece ser que foi de fundaci\u00f3n privada, feita polo Conde de Ribadavia. A s\u00faa imaxe actual d\u00e9bese \u00e1 importante reforma feita no s\u00e9culo XVIII. Conserva unha sinxela pero fermosa fachada renacentista, do s\u00e9culo XVI ou primeiros anos do XVII, estilo pouco com\u00fan na zona e en igrexas parroquiais. No seu interior \u00e9 de resaltar a importancia dunha predela no altar de San Francisco. Preto dela hai un cruceiro con Crucificado e Piedade."}
{"id": "41837", "revid": "85894", "url": "https://gl.wikipedia.org/wiki?curid=41837", "title": "Riob\u00f3, Osmo, Cenlle", "text": "Riob\u00f3 \u00e9 un lugar da parroquia de San Miguel de Osmo no concello de Cenlle.\nNel at\u00f3pase o Pazo de Riob\u00f3, as escolas de nenos e nenas da \"Fundaci\u00f3n da escola da Doctrina Cristiana\" feita por Bernardino de Prado y Ulloa, dono do pazo, e unha casa tam\u00e9n patrimonio do pazo na que se pode ver sobre unha vent\u00e1 un escudo timbrado con cimera emplumada mirando a dereita, con dous cuarteis, o primeiro coas nove cu\u00f1as do apelido Acu\u00f1a e o segundo, cunha banda en diagonal e bordura de trece roeles que pode pertencer a familia Sandoval - Sarmiento."}
{"id": "41838", "revid": "56817", "url": "https://gl.wikipedia.org/wiki?curid=41838", "title": "Chad Channing", "text": "Chad Channing, nado o 31 de xaneiro de 1967 en Santa Rosa, California, Estados Unidos, foi o bater\u00eda da banda de grunge Nirvana dende 1988 ata 1990, cando deixou o grupo por diferenzas creativas co resto dos membros. Foi substitu\u00eddo por Dave Grohl.\nChanning posteriormente creou unha banda chamada Fireants e tam\u00e9n tocou noutras bandas como The Methodists, East of the Equator e, m\u00e1is recentemente, Redband. Na actualidade canta e toca o baixo en Before Cars."}
{"id": "41839", "revid": "51526", "url": "https://gl.wikipedia.org/wiki?curid=41839", "title": "Ario", "text": "Ario foi un presb\u00edtero alexandrino, configurador do arianismo, morto no 336, o d\u00eda anterior ao fixado polo emperador Constantino para que se reconciliase coa Igrexa, asunto tratado no Primeiro Concilio de Nicea no ano 325.\nTraxectoria.\nDisc\u00edpulo de Luciano de Antioqu\u00eda, enfrontouse ao seu bispo proclamando que Deus (o Pai) creara do nada ao Logos (o seu Fillo); que \u00abhoubo un tempo en que o Fillo non exist\u00eda\u00bb, e que xa que logo o Fillo era unha creaci\u00f3n de Deus e non era Deus mesmo. Este era divino (un deus) pero que esta divindade non era da magnitude que a do Pai, polo tanto non se pod\u00eda chamalo Deus Verdadeiro.\nA s\u00faa doutrina co\u00f1\u00e9cese como arianismo, a\u00ednda que xa exist\u00eda antes de Ario; por exemplo, nas obras de Paulo de Samosata (bispo de Antioqu\u00eda). En Tertuliano at\u00f3pase a crenza an\u00e1loga \u00e1 de Ario de que o Fillo de Deus non exist\u00eda antes de ser procreado. En Xustino M\u00e1rtir at\u00f3panse sentenzas subordinacionistas similares \u00e1s de Ario, do mesmo xeito que en Or\u00edxenes.\nA defensa do arianismo foi asumida por diversos l\u00edderes eclesi\u00e1sticos, entre os que se destaca Eusebio de Nicomedia (Arcebispo de Constantinopla), quen chegou a ser confesor do emperador Constantino I o Grande.\nCon todo, o arianismo foi condenado como herex\u00eda polo Concilio de Nicea no ano 325. Neste s\u00ednodo de bispos reafirmouse a doutrina da consubstancialidade (\"homoousios\", a mesma substancia) do Pai e do Fillo, polo que Ario e os seus seguidores foron exiliados e excomungados, a\u00ednda que outros concilios posteriores restauraron o arianismo como doutrina lex\u00edtima da Igrexa. A condena definitiva chegou no Primeiro Concilio de Constantinopla (381).\nPosteriormente o arianismo perviviu entre os godos e outros pobos xerm\u00e1nicos. Ario era un predicador popular e dic\u00edase que os seus serm\u00f3ns eran cantados e repetidos pola xente do pobo. A s\u00faa obra principal foi \"Tal\u00eda\" (\u0398\u03b1\u03bb\u03b9\u03b1), hoxe desaparecida, do mesmo xeito que o resto dos seus libros, que foron queimados e proscritos, a\u00ednda que fragmentos dos seus textos perduraron nas obras dos seus detractores e grazas a eles o seu pensamento p\u00faidose reconstru\u00edr ata certo punto.\nArio morreu en estra\u00f1as circunstancias (posiblemente envelenado) en en 336, na v\u00e9spera do d\u00eda en que \u00eda ser readmitido na comu\u00f1\u00f3n da Igrexa."}
{"id": "41840", "revid": "89787", "url": "https://gl.wikipedia.org/wiki?curid=41840", "title": "Boeing B-52 Stratofortress", "text": "O Boeing B-52 Stratofortress \u00e9 un bombardeiro estrat\u00e9xico subs\u00f3nico que voa co ex\u00e9rcito dos Estados Unidos dende 1955, e \u00e9 o sucesor do Convair B-36 Peacemaker. A\u00ednda que constru\u00eddo para o rol nuclear da guerra fr\u00eda, as s\u00faas capacidades de bombardeo convencional son m\u00e1is importantes hoxe en d\u00eda para os obxectivos da USAF, onde o seu gran radio de acci\u00f3n, de ata 14 080 km sen repostaxe a\u00e9rea, e a s\u00faa gran capacidade, de ata 32 toneladas, de carga probaron a s\u00faa val\u00eda.\nA partir da obtenci\u00f3n do contrato o 5 de xu\u00f1o de 1946, o B-52 pasou por varias etapas de dese\u00f1o; dende o primeiro prototipo de \u00e1 recta propulsado por seis motores turboh\u00e9lice ata o prototipo final YB-52, de \u00e1 en frecha e propulsado por oito turborreactores. O avi\u00f3n realizou o seu primeiro voo o 15 de abril de 1952. Constru\u00eddo para levar armas nucleares en misi\u00f3ns de disuasi\u00f3n durante a guerra fr\u00eda, o B-52 Stratofortress substitu\u00edu ao Convair B-36. A pesar de ser veterano nun feixe de guerras, o Stratofortress s\u00f3 utilizou munici\u00f3n convencional en combate. O seu nome de Stratofortress rara vez se utiliza f\u00f3ra dos contextos oficiais; adoita a ser co\u00f1ecido polo persoal da USAF como BUFF (Big Ugly Fat/Flying Fucker/Fellow).\nO B-52 leva en servizo coa USAF dende 1955. En xu\u00f1o de 2019 a\u00ednda hab\u00eda 76 unidades no seu inventorio; 58 operados por forzas activas (2nd Bomb Wing e 5th Bomb Wing), 18 por forzas de reserva (307th Bomb Wing), e uns 12 en almacenamento de longo prazo na base de Davis-Monthan. Os bombardeiros voaron baixo o Mando A\u00e9reo Estrat\u00e9xico (SAC) ata que se disolveu en 1992 e os avi\u00f3ns pasaron ao Mando A\u00e9reo de Combate (ACC). En 2010 todos os B-52 Stratofortresses foron transferidos do ACC ao novo Mando de Ataque Global da Fuerza A\u00e9rea (AFGSC). O rendemento superior a altas velocidades subs\u00f3nicas e os custos operativos relativamente baixos mant\u00ed\u00f1anos en servizo a pesar da chegada de bombardeiros estrat\u00e9xicos m\u00e1is avanzados e posteriores, como o B-58 Hustler, o cancelado B-70 Valkyrie, o B-1 Lancer de xeometr\u00eda variable, e o furtivo B-2 Spirit. O B-52 completou 60 anos de servizo continuo co seu operador orixinal en 2015. Tras ser actualizados entre 2013 e 2015, ag\u00e1rdase que as derradeira unidades operen ata a d\u00e9cada de 2050."}
{"id": "41841", "revid": "98629", "url": "https://gl.wikipedia.org/wiki?curid=41841", "title": "Convair B-36 Peacemaker", "text": "O Convair B-36 Peacemaker foi un bombardeiro estrat\u00e9xico dos Estados Unidos, e o maior bombardeiro que tivo o ex\u00e9rcito dese pa\u00eds. O dese\u00f1o comezou en 1941, o primeiro prototipo vo\u00f3u en 1946 e o primeiro avi\u00f3n de produci\u00f3n foi entregado en 1947. Como \u00fanico bombardeiro de longo alcance en servizo, o B-36 covert\u00e9use no principal piar da disuasi\u00f3n nuclear dos Estados Unidos ata mediados dos anos 50, cando foi substitu\u00eddo polo B-52 Stratofortress. O \u00faltimo B-36 foi retirado do servizo en 1959.\nDese\u00f1o.\nO concepto do B-36 empezou coa proposta de Consolidated Aircraft para cumprir un requirimento da USAAC para un bombardeiro intercontinental. Se Gran Breta\u00f1a era invadida polos aleman\u00e1s, os bombardeiros estadounidenses ter\u00edan que alcanzar Europa directamente dende Am\u00e9rica. A\u00ednda que isto nunca sucedeu, o B-36 foi considerado necesario para levar a guerra ao Xap\u00f3n e o proxecto seguiu adiante.\nO B-36 tomou forma como un avi\u00f3n con seis motores de inmensas proporci\u00f3ns: unha envergadura de 70m e unha lonxitude de 50. Os seis motores radiais Pratt &amp; Whitney Wasp Major de 28 cilindros foron colocados nas grosas \u00e1s, propulsando (\u00e1 metade de velocidade dos motores para manter as puntas subs\u00f3nicas) inmensas h\u00e9lices tripalas de 5 metros en configuraci\u00f3n impulsora, para evitar que as turbulencias creadas pola h\u00e9lice interferisen coa sustentaci\u00f3n e aerodin\u00e1mica das \u00e1s. A anchura destas (2,3 m) permit\u00eda ao enxe\u00f1eiro de voo acceder aos motores mentres o avi\u00f3n estaba no aire.\nComa no Boeing B-29 Superfortress, unha cuberta de voo presurizada e a cabina estaban unidas ao compartimento dos artilleiros traseiros por un t\u00fanel presurizado equipado cun carri\u00f1o con rodas para pasar a trav\u00e9s. A tripulaci\u00f3n era de 15 persoas: piloto e copiloto, radar/bombardeiro, navegador, enxe\u00f1eiro de voo, dous operadores de radio e oito artilleiros (3 dianteros e 5 traseiros). Exist\u00edan catro literas para descanso e relaxaci\u00f3n, as\u00ed como unha coci\u00f1a no compartimento traseiro.\nO armamento defensivo eran seis torretas con can\u00f3ns retractables controladas por control remoto, unha torreta traseira e unha montaxe no morro, cada unha equipada con dous can\u00f3ns de 20\u00a0mm. Este foi o armamento defensivo m\u00e1is poderoso nunca montado por un bombardeiro. A m\u00e1xima carga de bombas era de 33t, en catro xigantescas bodegas de bombas.\nO primeiro prototipo ti\u00f1a un tren de aterraxe cunha enorme roda sinxela de 2,8 m de di\u00e1metro, pero esta configuraci\u00f3n restrinx\u00eda o avi\u00f3n a s\u00f3 tres aeroportos en todos os Estados Unidos que fosen o bastante resistentes como para soportar a presi\u00f3n sobre o chan e os avi\u00f3ns de produci\u00f3n ti\u00f1an tren de aterraxe de catro rodas."}
{"id": "41842", "revid": "1556", "url": "https://gl.wikipedia.org/wiki?curid=41842", "title": "Arrio", "text": ""}
{"id": "41848", "revid": "98629", "url": "https://gl.wikipedia.org/wiki?curid=41848", "title": "Dispositivo electr\u00f3nico", "text": "Os dispositivos ou aparatos electr\u00f3nicos consisten nunha combinaci\u00f3n de diversos elementos ou compo\u00f1entes organizados en circu\u00edtos, destinados a controlar e aproveitar os sinais el\u00e9ctricos, a diferenza dun dispositivo el\u00e9ctrico, o cal serve para controlar e aproveitar o fluxo da corrente el\u00e9ctrica.\nComparemos o funcionamento dun dispositivo el\u00e9ctrico e dun dispositivo electr\u00f3nico para notar mellor o concepto anterior: Unha l\u00e1mpada el\u00e9ctrica aproveita o fluxo el\u00e9ctrico para producir enerx\u00eda luminosa, mentres que un aparato amplificador de son gobernar\u00e1, mediante os seus circu\u00edtos electr\u00f3nicos, os sinais provenientes dun micr\u00f3fono, e os sinais excitadores dos altofalantes.\nUn ordenador, est\u00e1 composto de diferentes dispositivos e circu\u00edtos electr\u00f3nicos que cumpren variadas funci\u00f3ns, esencialmente gobernando sinais el\u00e9ctricos, como por exemplo os producidos na unidade l\u00e1ser do lector de CD-ROMs."}
{"id": "41849", "revid": "6096092", "url": "https://gl.wikipedia.org/wiki?curid=41849", "title": "L\u00e9on-Charles Th\u00e9venin", "text": "L\u00e9on Charles Th\u00e9venin, nado o 30 de marzo de 1857 e finado o 21 de setembro de 1926, foi un enxe\u00f1eiro de tel\u00e9grafos franc\u00e9s que estendeu a Lei de Ohm \u00e1 an\u00e1lise de circu\u00edtos el\u00e9ctricos complexos.\nTraxectoria.\nNado en Meaux, Th\u00e9venin graduouse na Escola Polit\u00e9cnica de Par\u00eds no ano 1876. En 1878, uniuse ao corpo de Enxe\u00f1eiros de tel\u00e9grafos de Francia. Al\u00ed traballou inicialmente no desenvolvemento de li\u00f1as telegr\u00e1ficas soterradas de longa distancia. \nNomeado profesor xefe na Escola Superior en 1882, comezaron a interesarlle cada vez m\u00e1is os problemas de medidas nos circu\u00edtos el\u00e9ctricos. Tras estudar as Leis de Kirchhoff e a Lei de Ohm, desenvolveu o seu famoso teorema, o Teorema de Th\u00e9venin, o cal fixo posible calcular correntes en circu\u00edtos el\u00e9ctricos m\u00e1is complexos.\nAdemais ensinou outras disciplinas f\u00f3ra da Escola Superior, inclu\u00edndo un curso de mec\u00e1nica no Instituto Nacional Agr\u00f3nomo de Par\u00eds. No 1896, foi nomeado Director da Escola de Enxe\u00f1er\u00eda de Tel\u00e9grafos, e no ano 1901 foi nomeado Enxe\u00f1eiro en Xefe da compa\u00f1\u00eda de tel\u00e9grafos."}
{"id": "41850", "revid": "56817", "url": "https://gl.wikipedia.org/wiki?curid=41850", "title": "Magnitude aparente", "text": "A magnitude aparente (m) dunha estrela, planeta ou outro corpo celeste \u00e9 unha medida do seu brillo aparente, \u00e9 dicir, a cantidade de luz que se recibe do obxecto. Mentres que a cantidade de luz recibida depende realmente do ancho da atmosfera, as magnitudes aparentes normal\u00edzanse a un valor que ter\u00edan f\u00f3ra da atmosfera. N\u00f3tese que o brillo aparente non \u00e9 igual ao brillo real (un obxecto extremadamente brillante pode aparecer absolutamente d\u00e9bil se est\u00e1 lonxe). A relaci\u00f3n na cal o brillo aparente cambia, mentres que a distancia dun obxecto aumenta, \u00e9 calculada pola lei da inversa do cadrado. A magnitude absoluta, \"M\", dun obxecto, \u00e9 a magnitude aparente que ter\u00eda se estivese a 10 parsecs."}
{"id": "41851", "revid": "1131", "url": "https://gl.wikipedia.org/wiki?curid=41851", "title": "Teorema de Th\u00e9venin", "text": "O teorema de Th\u00e9venin indica que se unha parte dun circu\u00edto el\u00e9ctrico est\u00e1 comprendida entre d\u00faas terminais A e B, esta parte en cuesti\u00f3n pode substitu\u00edrse por un circu\u00edto equivalente constitu\u00eddo unicamente por un xerador de tensi\u00f3n en serie cunha impedancia, de forma que \u00f3 conectar un elemento entre os dous terminais A e B, a tensi\u00f3n que cae nel e a intensidade que pasa por el son as mesmas tanto no circu\u00edto real coma no equivalente.\nO teorema de Th\u00e9venin \u00e9 o dual do teorema de Norton.\nTensi\u00f3n de Th\u00e9venin.\nAo desconectar a resistencia de carga do circu\u00edto, entre os seus terminais aparece unha diferenza de potencial, sendo esta a tensi\u00f3n de Th\u00e9venin.\nResistencia (impedancia) de Th\u00e9venin.\nA resistencia de Th\u00e9venin \u00e9 a resistencia que se \"ve\" dende os terminais A e B da carga cando esta se atopa desconectada do circu\u00edto e t\u00f3dolos xeradores est\u00e1n anulados. Para anular un xerador, substitu\u00edmolo por un circu\u00edto cerrado. Se o xerador \u00e9 de corrente, substit\u00faese por un circu\u00edto aberto.\nPara calcular a resistencia Th\u00e9venin, temos que observa-lo circu\u00edto , diferenciando dous casos: circu\u00edto s\u00f3 con xeradores independentes (non dependen dos compo\u00f1entes do circu\u00edto), ou circu\u00edto con xeradores dependentes.\nPara o primeiro caso anulamos os xeradores do sistema, substitu\u00edndo os de tensi\u00f3n por un curtocircu\u00edto, e os de corrente por un circu\u00edto aberto. Calculamos a impedancia equivalente debida \u00e1 asociaci\u00f3n de t\u00f3dalas impedancias do circu\u00edto, sendo esta a resistencia de Th\u00e9venin.\nPara o segundo caso, anulamos todos os xeradores independentes, pero non os dependentes. Introducimos un xerador de tensi\u00f3n de proba Vproba entre os terminais A e B. Resolvemos o circu\u00edto, e calculamos a intensidade de corrente que circula polo xerador de proba. Teremos que a resistencia Th\u00e9venin ser\u00e1: \nformula_1"}
{"id": "41852", "revid": "56817", "url": "https://gl.wikipedia.org/wiki?curid=41852", "title": "Conxunto baleiro", "text": "O conxunto baleiro \u00e9 o conxunto matem\u00e1tico que non ten ning\u00fan elemento. Repres\u00e9ntase co s\u00edmbolo \u00d8 ou simplemente como {}, e cumpre:\nP\u00f3dese representar tam\u00e9n como:\nAlgunhas das s\u00faas propiedades son:"}
{"id": "41853", "revid": "98629", "url": "https://gl.wikipedia.org/wiki?curid=41853", "title": "Leopoldo O'Donnell", "text": "Leopoldo O'Donnell y Jor\u00eds, nado en Santa Cruz de Tenerife o 12 de xaneiro de 1809 e finado en Biarritz (Francia) o 5 de novembro de 1867, foi un militar e pol\u00edtico espa\u00f1ol. Foi nomeado primeiro Duque de Tetu\u00e1n, Conde de Lucena e Vizconde de Aliaga.\nTraxectoria.\nNace nunha familia de devanceiros mon\u00e1rquicos irlandeses con grande tradici\u00f3n militar, o seu t\u00edo foi Enrique Jos\u00e9 O'Donnell \"Conde de La Bisbal\". O'Donnell continuou a tradici\u00f3n familiar ingresando no rexemento de infanter\u00eda Imperial Alejandro co grao de subtenente.\n\u00c1 morte de Fernando VII en 1833, estalou a primeira guerra carlista e entre os partidarios da filla de Fernando Isabel II (isabelinos) e os do seu t\u00edo e irm\u00e1n de Fernando VII Carlos Mar\u00eda Isidro de Borb\u00f3n (carlistas); O'Donnell, que ti\u00f1a daquelas o grao de capit\u00e1n, ali\u00f1ouse co bando isabelino, a pesar de ter irm\u00e1ns e ao seu propio pai no bando carlista. Por distintos feitos de armas no conflito, ascendeu sucesivamente a coronel, logo a brigadier e en xu\u00f1o de 1837 a mariscal de campo. A defensa de San Sebasti\u00e1n fronte as tropas carlistas en 1838 deulle unha gran notoriedade e fama polo que en 1839, foi nomeado Capit\u00e1n Xeneral de Arag\u00f3n, Valencia e Murcia. Ao vencer ao xeneral Cabrera en Lucena, conced\u00e9uselle o t\u00edtulo de \"Conde de Lucena\" e ascendeu a tenente xeneral.\nPolas s\u00faas convicci\u00f3ns moderadas, tivo que emigrar a Francia, tras a revoluci\u00f3n progresista de setembro de 1840 que provocou a renuncia de Mar\u00eda Cristina de Borb\u00f3n-D\u00faas Sicilias (nai de Isabel II) \u00e1 Rexencia.\nEn 1841 figura na conspiraci\u00f3n moderada do xeneral Diego de Le\u00f3n contra a Rexencia do xeneral Baldomero Espartero. Nela, O'Donnell recibira o encargo de alentar a sublevaci\u00f3n militar en Pamplona, pero ao fracasar en Madrid o asalto ao Pazo Real, intentado por Le\u00f3n o 7 de outubro, tivo que volver refuxiarse en Francia.\nEn 1844, estando o xeneral Ram\u00f3n Mar\u00eda Narv\u00e1ez no poder, foi nomeado capit\u00e1n xeneral da Habana, cargo que tivo at\u00e9 1848. Ao regresar \u00e1 pen\u00ednsula foi nomeado Senador e director xeneral da Academia de Infanter\u00eda.\nDende 1853, comeza a interesarse pola pol\u00edtica activa e en xu\u00f1o de 1854, \u00e1 fronte dun batall\u00f3n de Infanter\u00eda e unido ao xeneral Dulce, lev\u00e1ntase contra o goberno; este env\u00eda ao xeneral Anselmo Bleser a enfrontarse con el. O encontro tivo lugar en Vic\u00e1lvaro e tras un combate simulado (co\u00f1\u00e9cese como \"la Vicalvarada\"), \u00e1mbolos dous militares retir\u00e1ronse, quedando a espera, ata que o 7 de xullo publicouse o Manifesto de Manzanares, redactado por Antonio C\u00e1novas del Castillo, que atraeu ao seu bando a gran parte do ex\u00e9rcito. Co triunfo revolucionario, Espartero \u00e9 nomeado Presidente do Consello de Ministros e O'Donnell ocupa o Ministerio da Guerra.\nNas novas Cortes formarase un novo grupo pol\u00edtico co\u00f1ecido como \"Uni\u00f3n Liberal\". Partido co que se tratar\u00e1n de unir moderados e progresistas.\nTras a ca\u00edda de Espartero en xullo de 1856, sucedeuno O'Donnell formando un goberno que durar\u00eda at\u00e9 outubro de 1857, ano en que ser\u00eda substitu\u00eddo por Narv\u00e1ez.\nVolve ao poder en xullo de 1858. Durante este goberno declara a guerra a Marrocos (Guerra de \u00c1frica) o 22 de outubro de 1859, e O'Donnell col\u00f3case ao mando das tropas, ocupando Tetu\u00e1n. O Tratado de Tetu\u00e1n, que puxo fin a guerra, reco\u00f1eceu as posici\u00f3ns espa\u00f1olas no norte de \u00c1frica e ampliou o territorio de Ceuta. A vitoria valeulle o t\u00edtulo de Duque de Tetu\u00e1n con Grandeza de Espa\u00f1a.\nGobernou at\u00e9 febreiro de 1863, cando por presi\u00f3ns do Partido Moderado presentou a s\u00faa dimisi\u00f3n, sendo substitu\u00eddo por Narv\u00e1ez.\nTras deixar o goberno, O'Donnell marcha a Biarritz onde morre o 5 de novembro de 1867."}
{"id": "41855", "revid": "197", "url": "https://gl.wikipedia.org/wiki?curid=41855", "title": "La Voz de Galicia", "text": "La Voz de Galicia \u00e9 un xornal galego con sede no pol\u00edgono de Sab\u00f3n (Arteixo), redactado maioritariamente en castel\u00e1n, fundado no ano 1882 por Juan Fern\u00e1ndez Latorre. \"La Voz de Galicia\" f\u00edxose un oco a nivel estatal convert\u00e9ndose nun dos dez medios impresos con maior tiraxe de todo o estado. A empresa editora, La Voz de Galicia Sociedad An\u00f3nima, sempre estivo nas mans da mesma familia e na actualidade o accionista maioritario e \u00fanico \u00e9 Santiago Rey Fern\u00e1ndez-Latorre.\nHistoria e evoluci\u00f3n.\nSegundo datos da Oficina de Xustificaci\u00f3n da Difusi\u00f3n (OJD), \"La Voz de Galicia\" tivo unha tirada media diaria, no per\u00edodo comprendido entre xaneiro e decembro de 2017 de 74.602 exemplares, cunha difusi\u00f3n de 65.390, o que representou un descenso sobre os datos do ano 2005, no que tivera unha difusi\u00f3n de 119.615 e 103.399 exemplares, respectivamente. No ano 2006, a edici\u00f3n dominical do diario tivo unha tirada de 160.400 exemplares, de media, e unha difusi\u00f3n de 138.970. La Voz de Galicia \u00e9 un xornal co\u00f1ecido en Galicia pola s\u00faa difusi\u00f3n sendo moi superior \u00e1s s\u00faas vendas xa que est\u00e1 presente en moitos lugares p\u00fablicos: instituci\u00f3ns, bancos, centros de hostaler\u00eda, locais sociais etc.\nA cabeceira do Grupo Voz ten a s\u00faa sede e redacci\u00f3n na Coru\u00f1a e a rotativa en Sab\u00f3n (Arteixo), inaugurada en 1992. O grupo ademais do citado xornal \u00e9 propietario de nove emisoras de radio (RadioVoz) que dan cobertura a toda Galicia, unha produtora de televisi\u00f3n que traballa creando series para outras emisoras, unha empresa de estudos de sondaxe de opini\u00f3n (Sondaxe), unha licenza de televisi\u00f3n dixital terrestre de \u00e1mbito auton\u00f3mico, e tam\u00e9n foi a editora do xornal \"Diario de Le\u00f3n\", vendido a un empresario da capital leonesa no mes de xu\u00f1o de 2007. La Voz de Galicia tam\u00e9n tivo proxectos para expandirse f\u00f3ra de Galiza, as\u00ed creou edici\u00f3n nacional en Madrid e as s\u00faas emisoras de radio estiveron a emitir programaci\u00f3n con grupos como Antena 3.\nEdici\u00f3ns locais.\nO modelo de edici\u00f3ns que caracteriza a \"La Voz\" comezou a xestarse na d\u00e9cada de 1960 coa idea non s\u00f3 de achegar informaci\u00f3n local, achegando tam\u00e9n a cada comarca as s\u00faas novas. Nesa \u00e9poca estaban a xurdir xornais nas cidades centrados en informar no \u00e1mbito local e \u00edan pechando outros ao tempo. As preto de 60 p\u00e1xinas do corpo central, con portada en cor e un n\u00famero variable no interior de p\u00e1xinas en cor, conte\u00f1en unha escolma de novas de \u00e1mbito xeral, mentres que un caderno pequeno de doce a dezaseis p\u00e1xinas intercala en cada edici\u00f3n, ofrecendo aos lectores a informaci\u00f3n m\u00e1is pr\u00f3xima, \u00e1 s\u00faa cidade, comarca ou provincia. Cada comarca recibe as\u00ed un pequeno xornal co t\u00edtulo de \"La Voz de\", e o nome da comarca. A informaci\u00f3n compl\u00e9tase con colaboradores locais.\nAs secci\u00f3ns reciben os nomes das principais comarcas de Galiza:\nO uso do galego no xornal est\u00e1 limitado a novas concretas sobre temas galegos e ao uso que del fan colaboradores habituais ou artigos de opini\u00f3n de xornalistas, pol\u00edticos ou xente da cultura.\nEdici\u00f3n dixital.\nLa Voz de Galicia iniciou a s\u00faa edici\u00f3n dixital o 17 de maio de 2000. Dende os seus inicios a p\u00e1xina foi unha das m\u00e1is seguidas en Galiza entre os xornais informativos. Foi ampliando contidos, nos inicios limit\u00e1base a ofrecer un resumo das novas m\u00e1is destacadas do xornal e algunha informaci\u00f3n local. Existe unha versi\u00f3n de pago con acceso a todo o contido do xornal. La Voz de Galicia ten rexistrados en Internet lavozdegalicia.es, lavozdegalicia.com, lavoz.com e avoz.com. Na p\u00e1xina web, ademais de en castel\u00e1n, p\u00f3dense consultar os contidos en galego por obra dun tradutor autom\u00e1tico.\nEn decembro de 2015, a edici\u00f3n dixital superaba os 8,5 mill\u00f3ns de usuarios mensuais.\nIngresos.\nAdemais dos ingresos pola venda de xornais e por publicidade (tanto na edici\u00f3n en papel como na dixital), \"La Voz de Galicia\" recibe unha subvenci\u00f3n anual da Xunta de Galicia, que no ano 2014 ascendeu a 662.175,81 \u20ac."}
{"id": "41856", "revid": "23204", "url": "https://gl.wikipedia.org/wiki?curid=41856", "title": "Tratado de Utrecht", "text": "O Tratado de Utrecht, ou Paz de Utrecht, foi un tratado asinado en 1713 na provincia m\u00e1is pequena do actual Reino dos Pa\u00edses Baixos na s\u00faa capital hom\u00f3nima. Esta provincia limita coas de Holanda Meridional, Holanda Setentrional e G\u00fceldres.\nO Tratado de Utrecht.\nFoi un tratado asinado entre Francia e Espa\u00f1a por unha banda e as Provincias Unidas pola outra para terminar a Guerra de sucesi\u00f3n espa\u00f1ola. \nO rei de Espa\u00f1a, Carlos II, non tendo herdeiro directo e temendo que logo da s\u00faa morte os seus Estados foran compartidos entre as grandes potencias, fixo un testamento en favor de Filipe de Anjou, futuro Filipe V e neto de Lu\u00eds XIV. Tras este acto, Inglaterra, Austria, Prusia e Hannover asinan esta Grande Alianza de 1701, esta firma abre a guerra de sucesi\u00f3n de Espa\u00f1a. Este conflito \u00e9 o m\u00e1is longo e o m\u00e1is custoso do tempo; os combates desenv\u00f3lvense en Italia, Alema\u00f1a, Espa\u00f1a e nos Pa\u00edses Baixos. Estas hostilidades cesan co Tratado de Utrecht, con Inglaterra, e co de Rastadt en 1714 co emperador Carlos VI, segundo fillo de Leopoldo I.\nFrancia asina en abril de 1713 con Inglaterra, Holanda, Portugal e o duque de Savoia. En canto a Espa\u00f1a, firma \u00e1 s\u00faa vez o 10 de xullo con Inglaterra logo co duque de Savoia o 13 de agosto.\nEstes Tratados constit\u00faen unha das normas fundamentais do dereito europeo; vese a separaci\u00f3n perpetua das d\u00faas monarqu\u00edas de Francia e Espa\u00f1a, sancionando importantes desprazamentos de territorio.\nAs disposici\u00f3ns do Tratado de Utrecht son as seguintes:\nLogo dos grandes desastres dos anos anteriores, esta paz \u00e9 inesperada; \u00e9 tam\u00e9n o principio da preponderancia inglesa. Espa\u00f1a e as Provincias Unidas son as d\u00faas grandes perdedoras. Estes Tratados deixan en suspenso, con respecto \u00e1 sucesi\u00f3n de Espa\u00f1a, alg\u00fans litixios dubidosos que avivan a guerra entre o rei de Espa\u00f1a e o emperador Carlos VI; estes desacordos soluci\u00f3nanse nos Tratados de Viena, en 1731 e 1738.\nO Tratado de Westfalia (1648) e de Utrecht permanecer\u00e1n durante medio s\u00e9culo como a carta pol\u00edtica e territorial de Europa."}
{"id": "41857", "revid": "23204", "url": "https://gl.wikipedia.org/wiki?curid=41857", "title": "Kokkai", "text": "A Dieta do Xap\u00f3n (\u56fd\u4f1a Kokkai) \u00e9 a asemblea ou \u00f3rgano m\u00e1ximo do poder do estado do Xap\u00f3n consonte a Constituci\u00f3n xaponesa. Est\u00e1 formada por membros directamente elixidos polo pobo, cunha idade m\u00ednima de 20 anos. Os partidos pol\u00edticos, aos que pertencen case t\u00f3dolos membros da Dieta, son as unidades b\u00e1sicas da actividade pol\u00edtica.\nA Dieta nomea a un dos seus membros Primeiro Ministro, quen a s\u00faa vez forma o [gabinete] que controla o poder executivo do goberno.\nA Dieta \u00e9 o \u00fanico \u00f3rgano lexislativo do Estado. Toda lei debe seguir un proceso ata a s\u00faa aprobaci\u00f3n final na mesma. Ademais ten outras funci\u00f3ns importantes, como a aprobaci\u00f3n dos orzamentos da Naci\u00f3n, a ratificaci\u00f3n de tratados internacionais e a posta en marcha de propostas formais para emendar a Constituci\u00f3n.\nCel\u00e9branse tres categor\u00edas de sesi\u00f3ns na Dieta: ordinaria, extraordinaria, e especial. A sesi\u00f3n ordinaria, convocase en xaneiro, unha vez ao ano, cun termo de 150 d\u00edas, desempe\u00f1a o papel principal xa que \u00e9 onde os membros da Dieta deliberan os orzamentos para o ano seguinte e as leis necesarias para po\u00f1er en execuci\u00f3n tales orzamentos."}
{"id": "41859", "revid": "56817", "url": "https://gl.wikipedia.org/wiki?curid=41859", "title": "81", "text": ""}
{"id": "41860", "revid": "1987", "url": "https://gl.wikipedia.org/wiki?curid=41860", "title": "82", "text": ""}
{"id": "41861", "revid": "1131", "url": "https://gl.wikipedia.org/wiki?curid=41861", "title": "Praia da Torre", "text": "A praia da Torre, chamada as\u00ed por mor da presenza do sitio arqueol\u00f3xico da fortificaci\u00f3n medieval (Castelo da L\u00faa) existente na punta da Torre, ou tam\u00e9n co\u00f1ecida como \" A Salgueiri\u00f1a\" quizais pola abondosa presenza de \"Salix Atrocinerea\" (salgueiro). O areal est\u00e9ndese e est\u00e1 limitado pola punta de I\u00f1obre ou punta da Posta e a desembocadura do r\u00edo T\u00e9, cunha lonxitude de aproximadamente de 1.200 metros. A praia local\u00edzase na parroquia de Tarago\u00f1a (concello de Rianxo), no fondo da r\u00eda de Arousa, na zona co\u00f1ecida como enseada de Beluso, na comarca do Barbanza.\n\u00c9 unha praia acolledora de grande amplitude e con area fina, inda que ao longo da s\u00faa historia se produciron frecuentes per\u00edodos de espolio da area. Esixe un grande percorrido para non acalar ou topar profundidade nas mareas baixas; o seu acceso \u00e9 sinxelo e acept\u00e1bel, d\u00faas pistas alcatranadas inda que existen distintos cami\u00f1os e sendeiros para acceder a distintas partes do areal. Esta praia ofrece gran cantidade de zonas arboradas e cunha variedade flor\u00edstica moi ampla, no tocante \u00e1 fauna no per\u00edodo invernal chegan multitude de parellas de Alavanco real, as\u00ed coma corvos mari\u00f1os, garzas...\nNo seu momento chegou a posu\u00edr d\u00faas cantinas ou chiringuitos, estando soamente na actualidade unha activa, que abre na tempada de ver\u00e1n. As\u00ed mesmo, na actualidade pos\u00fae un paseo mar\u00edtimo dos m\u00e1is afamados da comarca, ademais de distintos servizos, como aparcadorios, acceso a discapacitados, fontes, \u00e1reas de recreo..."}
{"id": "41862", "revid": "98629", "url": "https://gl.wikipedia.org/wiki?curid=41862", "title": "Freaky Styley", "text": "Freaky Styley e o segundo disco da banda estadounidense Red Hot Chili Peppers, editado o 16 de agosto de 1985 a trav\u00e9s do selo EMI. O \u00e1lbum marca o regreso do guitarrista Hillel Slovak \u00e1 banda.\nListaxe de canci\u00f3ns.\nTodas as canci\u00f3ns escritas polos Red Hot Chili Peppers (Kiedis, Slovak, Flea, Martinez) ag\u00e1s as indicadas."}
{"id": "41863", "revid": "56817", "url": "https://gl.wikipedia.org/wiki?curid=41863", "title": "House (m\u00fasica)", "text": "O house \u00e9 un x\u00e9nero de m\u00fasica electr\u00f3nica no marco do dance aparecido a mediados da d\u00e9cada de 1980 na cidade estadounidense de Chicago, a mans do m\u00fasico, produtor e \"discjockey\" Frankie Knuckles. A orixe do nome do x\u00e9nero procede da discoteca \"The Warehouse\" na que Knuckles exerc\u00eda como \"D.J.\" residente.\nO \"house\" naceu coma unha fusi\u00f3n de electro, funk, soul e m\u00fasica disco, fortemente influenciado por conxuntos vangardistas da \u00e9poca coma Kraftwerk e outras correntes electr\u00f3nicas procedentes de Europa."}
{"id": "41867", "revid": "56817", "url": "https://gl.wikipedia.org/wiki?curid=41867", "title": "B.Y.O.B. (Bring Your Own Bombs)", "text": "B.Y.O.B. (Bring Your Own Bombs) (traducido: \"trae as t\u00faas propias bombas\") \u00e9 o primeiro single do cuarto disco de System of a Down, \"Mezmerize\". \u00c9 un xogo coa frase \"Bring Your Own Beer\" (traducido: \"trae a t\u00faa propia cervexa\"). \u00c9 unha canci\u00f3n cunha alta carga pol\u00edtica que foi feita para protestar pola Guerra de Iraq. A frase \"Why do they always send the poor?\" (\"Por que eles env\u00edan sempre os pobres?\") repite unha pregunta similar feita polo director estadounidense Michael Moore, no seu documental \"Fahrenheit 9/11\" acerca do significativo n\u00famero de soldados que serven en Iraq procedentes de arrabaldes pobres."}
{"id": "41868", "revid": "865", "url": "https://gl.wikipedia.org/wiki?curid=41868", "title": "Sleater-Kinney", "text": "Sleater-Kinney \u00e9 unha banda de rock alternativo estadounidense formada en 1995 en Olympia, Washington influenciada polo movemento riot grrrl dos anos 90. A banda trasladar\u00edase posteriormente a Portland, Oreg\u00f3n. O nome do grupo deriva de Sleater-Kinney Road, unha r\u00faa pr\u00f3xima a onde elas ensaiaban nos seus comezos en Lacey, Washington.\n\u00c9 un grupo destacable do movemento riot grrrl e indie rock do noroeste estadounidense, co\u00f1ecido polas s\u00faas ideas feminismo e de esquerdas. O 27 de xu\u00f1o de 2006 a banda anunciou a trav\u00e9s da s\u00faa p\u00e1xina web a s\u00faa separaci\u00f3n por tempo indefinido. e en outubro de 2014 informaron de que publicar\u00edan un novo \u00e1lbum no ano seguinte co t\u00edtulo \"No Cities to Love\" e sair\u00edan de xira novamente.\nTraxectoria.\nFormaci\u00f3n e primeiros anos.\nSleater-Kinney foi formada a principios de 1994 en Olympia, Washington, por Corin Tucker e Carrie Brownstein. O nome do grupo deriva da estrada Sleater Kinney Road, en Lacey, Washington. A banda emerxeu do movemento riot grrrl co seu primeiro \u00e1lbum, \"Sleater-Kinney\", editado por Chainsaw Records en 1995. Segu\u00edronlle \"Call the Doctor\" (1996) e \"Dig Me Out\" (1997). En 1998 a banda gravou \"Big Big Lights\", o primeiro sinxelo compartido (con Cypher in the Snow) nunha serie de gravaci\u00f3ns para unha asociaci\u00f3n de mulleres tituladas \"Free to Fight\", e editadas por Candy Ass Records. Os seus seguintes traballos achegaron \u00e1 banda aos o\u00edntes do \"mainstream\", culminando en 2002 con \"One Beat\". A banda, por\u00e9n, permaneceu fiel \u00e1s s\u00faas ra\u00edces independentes e feministas. A maior\u00eda dos seus \u00e1lbums dende \"Call the Doctor\" foron editados a trav\u00e9s do selo independente Kill Rock Stars e o seu s\u00e9timo traballo, \"The Woods\", foi editado pola Sub Pop.\nJanet Weiss (de Quasi) tocou a bater\u00eda dende \"Dig Me Out\". Os anteriores bater\u00edas foron Lora Macfarlane (que aparece en \"Sleater-Kinney\" e \"Call the Doctor\"), Misty Farrell e Toni Gogin.\nTanto Brownstein como Tucker tocan a guitarra. A\u00ednda que Sleater-Kinney non ten baixo, Tucker toca unha guitarra bar\u00edtona, a mi\u00fado facendo o mesmo papel que un baixo, e Brownstein afina a s\u00faa guitarra un ton m\u00e1is baixo. Corin Tucker foi integrante da influente banda de riot grrrl Heavens to Betsy. Carrie Brownstein estivo na banda de queercore Excuse 17. \u00c1 parte de tocar con Sleater-Kinney, Tucker tam\u00e9n foi membro da banda Cadallaca con Sarah Dougher (membro de The Lookers).\nEn 2000, as tres membros de Sleater-Kinney colaboraron con Robert Forster e Grant McLennan na agora desaparecida banda indie The Go-Betweens, participando na gravaci\u00f3n de \u00e1lbum \"The Friends of Rachel Worth\".\nSleater-Kinney foi abreconcertos de Pearl Jam en moitos dos seus concertos en norteam\u00e9rica a principios do 2003. A experiencia de tocar en grandes escenarios \u00e9 citada pola banda como parte da inspiraci\u00f3n e motivaci\u00f3n do seu \u00faltimo traballo, \"The Woods\". O \u00e1lbum foi editado no ano 2005, e representou un cambio do son respecto aos seus traballos anteriores. Nel a banda aposta por un son m\u00e1is denso, pesado e distorsionado que toma como inspiraci\u00f3n o rock cl\u00e1sico.\nHiato.\nO 27 de xu\u00f1o do 2006 a banda anunciou un hiato indefinido, dicindo que non ti\u00f1an plans para futuras xiras ou gravaci\u00f3ns. O derradeiro gran concerto de Sleater-Kinney foi no festival de Lollapalooza dese ano, e a s\u00faa derradeira aparici\u00f3n foi no Crystal Ballroom en Portland, Oreg\u00f3n, o 12 de agosto.\nNunha entrevista o 17 de marzo do 2010, Carrie Brownstein dixo que Sleater-Kinney poder\u00eda reunirse e editar un \u00e1lbum nos seguintes cinco anos. Brownstein tam\u00e9n anunciou que ela e Janet Weiss estaban formando unha nova banda, Wild Flag, xunto con Mary Timony e Rebecca Cole, anteriormente en The Minders. O seu \u00e1lbum de estrea \"Wild Flag\" publicouse o 13 de setembro de 2011 a trav\u00e9s de Merge Records. Cara o ano 2014 o grupo estaba xa inactivo.\nReforma.\nEn outubro de 2014 revelouse que a banda gravara un novo \u00e1lbum, \"No Cities to Love\", publicado o 20 de xaneiro de 2015. As compo\u00f1entes do grupo tam\u00e9n anunciaron unha xira ese ano por Norteam\u00e9rica e Europa occidental. En 2014 o grupo publicou un \"box set\" con vinilos dos seus anteriores lanzamentos titulado \"Start Together.\" Claire McKinzie, da revista \"BUST Magazine\", dixo do lanzamento, \"Coas s\u00faas letras feministas e esquerdistas, a relevancia hoxe en d\u00eda de Sleater-Kinney \u00e9 obvia. Mentres que alg\u00fans cantantes af\u00e1stanse de ser etiquetados \"feministas\", Sleater-Kinney existe parcialmente para redireccionar a percepci\u00f3n que ten a sociedade do mundo\".\nEn xaneiro de 2017 a banda publicou o seu primeiro \u00e1lbum ao vivo, \"Live in Paris\", gravado en La Cigale o 20 de marzo de 2015. En xaneiro de 2018 a banda dixo que estaba traballando no seu seguinte \u00e1lbum de estudio, a\u00ednda que Brownstein comentou que \"imos facelo lentamente\". En xaneiro de 2019 o grupo anunciou que o novo disco, producido por St. Vincent (Annie Clark), ser\u00eda editado ese mesmo ano.\nEn maio de 2019 Sleater-Kinney publicou unha nova canci\u00f3n, \"Hurry on Home\", xunto cun v\u00eddeo coas letras. O tema actuar\u00eda como principal sinxelo de \"The Center Won't Hold\", editado no mes de agosto de 2019.\nO 1 de xullo de 2019 Weiss anunciou a trav\u00e9s da s\u00faa conta de Twitter que deixaba a banda dicindo que era \"hora para min para seguir adiante\". A banda realizou o seu primeiro concerto sen Weiss no Hopscotch Music Festival o 5 de setembro, coa s\u00faa nova bater\u00eda Angie Boylan.\nNo mes de maio de 2021 Sleater-Kinney anunciou un novo \u00e1lbum, \"Path of Wellness\", que ser\u00eda publicado o d\u00eda 11 de xu\u00f1o dese mesmo ano. O seu primeiro sinxelo, \"Worry With You\", apareceu o 11 de maio.\nEn outubro de 2023 anunciouse que o seu seguinte \u00e1lbum de estudio, \"Little Rope\", ser\u00eda editado o 19 de xaneiro de 2024 a trav\u00e9s do selo Loma Vista Recordings. O mesmo d\u00eda tam\u00e9n apareceu o seu primeiro sinxelo, \"Hell\", acompa\u00f1ado dun video musical. O segundo sinxelo, \"Say It Like You Mean It\", lanzouse o 8 de novembro co seu correspondente video.\nEstilo musical.\nO estilo musical de Sleater-Kinney ten as s\u00faas ra\u00edces nas escenas do punk e do rock independente de principios a mediados dos 90 de Olympia, Washington, formadas ao redor dos \u00faltimos anos do movemento riot grrrl. Tanto Tucker como Brownstein vi\u00f1an de bandas veteranas do principio do movemento. A\u00ednda que as letras da banda trataban sobre distintos temas, estaban inclu\u00eddas dentro do movemento riot grrrl debido a que apoiaban os ideais feministas. Sobre o tema da participaci\u00f3n da banda en movementos pol\u00edticos Carrie Brownstein citou, \"Sleater-Kinney son o suficientemente valentes e fortes como para facer unha diferenza e correr a voz\".\nO seu son incorpora temas persoais e sociais xunto con m\u00fasica minimalista influenciada polo punk e os ideais de libre pensamento do rock alternativo e indie dos 80 e 90. Experimentaron con esta base incorporando distintos instrumentos e arranxos. Sleater-Kinney foi comparada con cantantes femininas como Siouxsie Sioux de Siouxsie and the Banshees, Patti Smith e Poly Styrene de X-Ray Spex. Tam\u00e9n nomearon como influencias a nomes como Bikini Kill, Mecca Normal, Bratmobile, Throwing Muses e Sonic Youth. A voz emotiva de Corin Tucker e as letras da banda alternan entre o persoal e o pol\u00edtico, rebel\u00e1ndose contra a guerra, o tradicionalismo, os roles de x\u00e9nero e o consumismo dende unhas perspectivas feministas e progresivas. Sleater-Kinney aportou a canci\u00f3n protesta \"Off With Your Head\" ao recompilatorio do l\u00edder de NOFX, Fat Mike, \"Rock Against Bush\". En 2017 Sleater-Kinney aportou o sinxelo \"Here We Come\" a \"7-Inches For Planned Parenthood\", un recompilatorio de discos de 7\" e descargas dixitais cuxos ingresos foron para Planned Parenthood.\nNun documental sobre o riot grrrl, Tucker revelou que o seu estilo vocal sempre foi intencionadamente duro para encaixar coa mensaxe da banda e demandar a atenc\u00f3n dos o\u00edntes, e a s\u00faa voz foi descrita polo cr\u00edtico de \"AllMusic\" Heather Phares como \"voz que amas ou odias\". Ao principio da carreira da banda as voces principais adoitaban a ser interpretadas porTucker, a\u00ednda que a medida que o grupo progresaba Brownstein comezou a aparecer m\u00e1is como vocalista. Tanto Brownstein como Tucker tocan a guitarra, encarg\u00e1ndose xeralmente Brownstein da solista e Tucker da r\u00edtmica. A\u00ednda que Sleater-Kinney non ten baixista, Tucker e Brownstein afinan as guitarras un ton e medio m\u00e1is grave (afinaci\u00f3n Re\u266d), e o ton e estilo de Tucker lle permiten cumprir o mesmo papel que o dun baixista."}
{"id": "41869", "revid": "22795", "url": "https://gl.wikipedia.org/wiki?curid=41869", "title": "D\u00edxito", "text": ""}
{"id": "41870", "revid": "98629", "url": "https://gl.wikipedia.org/wiki?curid=41870", "title": "Paul Dirac", "text": "Paul Adrien Maurice Dirac, nado en Bristol o 8 de agosto de 1902 e finado en Tallahassee, Florida, o 20 de outubro de 1984, foi un f\u00edsico ingl\u00e9s pioneiro na f\u00edsica cu\u00e1ntica.\nTraxectoria.\nSeu pai, Charles, foi un inmigrante do cant\u00f3n su\u00edzo de Valais que ensinaba franc\u00e9s. A s\u00faa nai, orixinaria de Cornualla, era filla de mari\u00f1eiros. Paul ti\u00f1a unha irm\u00e1 m\u00e1is nova e un irm\u00e1n m\u00e1is vello. A s\u00faa primeira etapa familiar parece ser infeliz, pola infrecuente severidade e autoritarismo do seu pai. Estudou na Bishop Primary School e no Merchant Venturers Technical College, unha instituci\u00f3n da universidade de Bristol, que enfatizaba as ciencias modernas (algo infrecuente na \u00e9poca, e ao que Dirac estar\u00eda sempre agradecido).\nGraduouse en enxenar\u00eda el\u00e9ctrica na universidade de Bristol en 1921. Tras traballar por pouco tempo como enxe\u00f1eiro, Dirac decidiu a s\u00faa verdadeira vocaci\u00f3n eran as matem\u00e1ticas. Completou outra carreira en matem\u00e1ticas en Bristol en 1923 e pasou a traballar na Universidade de Cambridge, onde desenvolver\u00eda a maior parte da s\u00faa carreira. Empezou a interesarse pola Teor\u00eda da Relatividade e o nacente campo da f\u00edsica cu\u00e1ntica, e traballou baixo a supervisi\u00f3n de Ralph Fowler.\nEn 1926 desenvolveu unha versi\u00f3n da mec\u00e1nica cu\u00e1ntica na que un\u00eda o traballo previo de Werner Heisenberg e o de Erwin Schr\u00f6dinger nun \u00fanico modelo matem\u00e1tico que asocia cantidades medibles con operadores que act\u00faan no espazo vectorial de Hilbert e describe o estado f\u00edsico do sistema. Por este traballo recibiu un doutoramento en f\u00edsica por Cambridge.\nNo 1928, traballando nos spins non relativistas de Pauli, achou a ecuaci\u00f3n de Dirac, unha ecuaci\u00f3n relativista que describe \u00f3 electr\u00f3n. Este traballo permitiu a Dirac predicir a existencia do positr\u00f3n, a antipart\u00edcula do electr\u00f3n, que interpretou para formular o mar de Dirac. O positr\u00f3n foi observado por primeira vez por Carl Anderson en 1932. Dirac contribu\u00edu tam\u00e9n a explicar o spin como un fen\u00f3meno relativista.\nO \"Principio da Mec\u00e1nica Cu\u00e1ntica\" de Dirac, publicada en 1930, converteuse nun dos libros de texto m\u00e1is com\u00fans na materia e a\u00ednda hoxe \u00e9 utilizado. Introduciu a notaci\u00f3n de Bra-ket e a funci\u00f3n delta de Dirac.\nEn 1931 Dirac amosou que a existencia dun \u00fanico monopolo magn\u00e9tico no Universo ser\u00eda suficiente para explicar a cuantificaci\u00f3n da carga el\u00e9ctrica. Esta proposta recibiu moita atenci\u00f3n pero ata a data non hai ningunha proba convincente da existencia de monopolos.\nPaul Dirac compartiu en 1933 o Premio Nobel de F\u00edsica con Erwin Schr\u00f6dinger \"polo descubrimento de novas teor\u00edas at\u00f3micas produtivas.\" Dirac obtivo a c\u00e1tedra Lucasiana de matem\u00e1ticas da Universidade de Cambridge onde exerceu como profesor de 1932 a 1969. Al\u00ed co\u00f1eceu e desposou en 1937 \u00e1 filla de Eugene Wigner, Margit.\nDirac pasou os \u00faltimos anos da s\u00faa vida na Florida State University (\"Universidade Estatal de Florida\") en Tallahassee, Florida. Al\u00ed morreu o 20 de outubro de 1984, e en 1995 colocouse unha placa no seu honor na abad\u00eda de Westminster en Londres.\nCarreira.\nDirac estableceu a teor\u00eda m\u00e1is xeral da mec\u00e1nica cu\u00e1ntica e descubriu a ecuaci\u00f3n relativista do electr\u00f3n, que agora leva o seu nome. A notable noci\u00f3n dunha antipart\u00edcula para cada fermi\u00f3n - por exemplo, o positr\u00f3n como antipart\u00edcula para o electr\u00f3n - prov\u00e9n da s\u00faa ecuaci\u00f3n. Foi o primeiro en desenvolver a teor\u00eda cu\u00e1ntica de campos, que base de todo o traballo te\u00f3rico sobre part\u00edculas subat\u00f3micas ou \"elementais\" hoxe en d\u00eda, traballo fundamental para a comprensi\u00f3n das forzas da natureza. Propuxo e investigou o concepto de monopolo magn\u00e9tico, un obxecto a\u00ednda non co\u00f1ecido empiricamente, como un medio para dar unha maior simetr\u00eda \u00e1s ecuaci\u00f3ns do electromagnetismo de James Clerk Maxwell.\nGravidade.\nCuantificou o campo gravitacional e desenvolveu unha teor\u00eda xeral das teor\u00edas cu\u00e1nticas con restrici\u00f3ns din\u00e1micas, que constit\u00faen a base das teor\u00edas de gauge e as teor\u00edas de supercordas actuais. A influencia e importancia do seu traballo aumentaron co tempo e os f\u00edsicos utilizan cada d\u00eda os conceptos e ecuaci\u00f3ns que desenvolveu.\nTeor\u00eda cu\u00e1ntica.\nO primeiro paso de Dirac cara a unha nova teor\u00eda cu\u00e1ntica foi a finais de setembro de 1925. Ralph Fowler, o seu supervisor de investigaci\u00f3n, recibiu unha copia a proba dun traballo exploratorio de Werner Heisenberg no marco da antiga teor\u00eda cu\u00e1ntica de Bohr e Sommerfeld. Heisenberg inclinouse fortemente a favor do principio de correspondencia de Bohr, pero cambiou as ecuaci\u00f3ns para que participasen cantidades directamente observables, levando \u00e1 formulaci\u00f3n matricial da mec\u00e1nica cu\u00e1ntica. Fowler enviou o documento de Heisenberg a Dirac, que estaba de vacaci\u00f3ns en Bristol, ped\u00edndolle que examinase o artigo con atenci\u00f3n.\nA Dirac chamoulle a atenci\u00f3n unha misteriosa relaci\u00f3n matem\u00e1tica, a primeira vista inintelixible, \u00e1 que Heisenberg chegara. Varias semanas m\u00e1is tarde, de volta en Cambridge, Dirac repentinamente reco\u00f1eceu que esta forma matem\u00e1tica ti\u00f1a a mesma estrutura que os corchetes de Poisson que se producen na din\u00e1mica cl\u00e1sica do movemento das part\u00edculas. A partir desta idea, desenvolveu unha teor\u00eda cu\u00e1ntica que se baseaba en variables din\u00e1micas non commutables. Isto levouno a unha formulaci\u00f3n xeral m\u00e1is profunda e significativa da mec\u00e1nica cu\u00e1ntica. A formulaci\u00f3n de Dirac permitiulle obter as regras de cuantizaci\u00f3n dun xeito novedoso e m\u00e1is iluminador. Por este traballo, publicado en 1926, Dirac recibiu un doctorado en Cambridge. Este traballo constitu\u00edu a base da estat\u00edstica de Fermi-Dirac que se aplica a sistemas que consta de moitas part\u00edculas id\u00e9nticas de spin 1/2 (isto \u00e9, que obedecen ao principio de exclusi\u00f3n de Pauli), por exemplo electr\u00f3ns en s\u00f3lidos e l\u00edquidos, e sobre todo para o campo de conduci\u00f3n en semicondutores.\nDirac non era famoso por problemas de interpretaci\u00f3n da teor\u00eda cu\u00e1ntica. De feito, nun artigo publicado nun libro na s\u00faa hora, escribiu: \"A interpretaci\u00f3n da mec\u00e1nica cu\u00e1ntica foi cuestionada por moitos autores, e non quero discutilo aqu\u00ed.autor\u00eda de moitos mec\u00e1nicos interpretou a interpretaci\u00f3n da mec\u00e1nica cu\u00e1ntica e non quero discutir aqu\u00ed. Quero tratar cousas m\u00e1is fundamentais.\"\nA ecuaci\u00f3n de Dirac.\nEn 1928, base\u00e1ndose en matrices de spin de 2 \u00d7 2 que pretendeu ter descuberto de xeito independente do traballo de Wolfgang Pauli en sistemas de esp\u00edn non relativistas (Dirac d\u00edxolle a Abraham Pais: \"Eu creo que te\u00f1o estas [matrices] de xeito independente de Pauli e posiblemente Pauli as te\u00f1a de xeito independente de min\"), propuxo a ecuaci\u00f3n de Dirac como unha ecuaci\u00f3n relativista de movemento para a funci\u00f3n de onda do electr\u00f3n. Este traballo levou a Dirac a predicir a existencia do positr\u00f3n, a antipart\u00edcula do electr\u00f3n, que interpretou en termos do que se chamou o mar de Dirac. O positr\u00f3n foi observado por Carl Anderson en 1932. A ecuaci\u00f3n de Dirac tam\u00e9n contribu\u00edu a explicar a orixe do spin cu\u00e1ntico como fen\u00f3meno relativista.\nA necesidade de crear e destru\u00edr fermi\u00f3ns (\u00f3 cabo, materia) na teor\u00eda do decaemento beta de Enrico Fermi en 1934 levou a unha reinterpretaci\u00f3n da ecuaci\u00f3n de Dirac como unha ecuaci\u00f3n de campo \"cl\u00e1sica\" para calquera part\u00edcula puntual de spin \"\u0127\" / 2, suxeito a condici\u00f3ns de cuantizaci\u00f3n que implican anti-conmutadores. As\u00ed reinterpretada en 1934 por Werner Heisenberg como unha ecuaci\u00f3n de campo (cu\u00e1ntica) que describe con precisi\u00f3n todas as part\u00edculas de materia elemental - hoxe quarks e lept\u00f3ns - esta ecuaci\u00f3n de campo de Dirac \u00e9 tan fundamental para a f\u00edsica te\u00f3rica como as ecuaci\u00f3ns de campo Maxwell, Yang-Mills e Einstein. Dirac \u00e9 considerado o fundador da electrodin\u00e1mica cu\u00e1ntica, sendo o primeiro en usar ese termo. Tam\u00e9n introduciu a idea de polarizaci\u00f3n do baleiro a principios dos anos trinta. Este traballo foi fundamental para o desenvolvemento da mec\u00e1nica cu\u00e1ntica pola seguinte xeraci\u00f3n de te\u00f3ricos, en particular Schwinger, Feynman, Shin'ichir\u014d Tomonaga e Dyson na s\u00faa formulaci\u00f3n da electrodin\u00e1mica cu\u00e1ntica.\nOs \"Principios da mec\u00e1nica cu\u00e1ntica\" de Dirac, publicado en 1930, \u00e9 un hito na historia da ciencia. Tornouse rapidamente un dos libros de texto est\u00e1ndar sobre o tema e a\u00ednda se usa hoxe. Nese libro, Dirac incorporou o traballo anterior de Werner Heisenberg sobre mec\u00e1nica matricial e de Erwin Schr\u00f6dinger sobre mec\u00e1nica de ondas nun s\u00f3 formalismo matem\u00e1tico que asocia cantidades mensurabeis \u200b\u200ba operadores que act\u00faan no espazo de vectores de Hilbert que describen o estado dun sistema f\u00edsico. O libro tam\u00e9n introduciu a funci\u00f3n delta. Seguindo o seu artigo de 1939, tam\u00e9n inclu\u00edu a notaci\u00f3n bra-ket na terceira edici\u00f3n do seu libro, contribu\u00edndo as\u00ed ao seu uso universal hoxe en d\u00eda.\nMonopolos magn\u00e9ticos.\nNo 1931, Dirac propuxo que a existencia dun \u00fanico monopolo magn\u00e9tico no universo abondar\u00eda para explicar a cuantificaci\u00f3n da carga el\u00e9ctrica. Nos anos 1975, 1982, e 2009, resultados experimentais desoncertantes suxeriron a posible detecci\u00f3n de monopolosmagn\u00e9ticos, mais a d\u00eda de hoxe non hai evidencia da s\u00faa existencia. (ver tam\u00e9n Monopolo magn\u00e9tico).\nCadeira Lucasiana.\nDirac foi o profesor de Matem\u00e1ticas Lucasiano en Cambridge de 1932 a 1969. En 1937, propuxo un modelo cosmol\u00f3xico especulativo baseado na hip\u00f3tese de grandes n\u00fameros. Durante a segunda guerra mundial, realizou importantes investigaci\u00f3ns te\u00f3ricas e experimentais sobre enriquecemento de uranio mediante centr\u00edfuga de gas.\nA electrodin\u00e1mica cu\u00e1ntica de Dirac (QED) fixo predici\u00f3ns que eran, m\u00e1is que nunca, infinitas e, polo tanto, inaceptables. Desenrolouse unha soluci\u00f3n temporal co\u00f1ecida como renormalizaci\u00f3n, pero Dirac nunca a aceptou. \"Debo dicir que estou moi insatisfeito coa situaci\u00f3n\", dixo en 1975, \"porque esta chamada 'boa teor\u00eda' implica descoidar os infinitos que aparecen nas s\u00faas ecuaci\u00f3ns, descoidalos de forma arbitraria. Isto non \u00e9 Matem\u00e1tica sensible: a matem\u00e1tica sensible implica desprezar unha cantidade cando \u00e9 pequena, non esquecela s\u00f3 porque \u00e9 infinitamente grande e non a queres!\". O seu rexeitamento a aceptar a renormalizaci\u00f3n deu como resultado que o seu traballo sobre o tema se movese cada vez m\u00e1is f\u00f3ra da corrente principal de pensamento.\nCon todo, a partir das s\u00faas notas xa rexeitadas, logrou traballar para po\u00f1er electrodin\u00e1mica cu\u00e1ntica sobre \"fundamentos l\u00f3xicos\" baseados no formalismo hamiltoniano que formulou. Atopou unha forma bastante novedosa de derivar o momento magn\u00e9tico an\u00f3malo chamado \"termo de Schwinger\" e tam\u00e9n o desprazamento Lamb, de novo en 1963, utilizando a imaxe de Heisenberg e sen usar o m\u00e9todo de uni\u00f3n empregado por Weisskopf e French e polos dous pioneiros da QED moderna , Schwinger e Feynman, dous anos antes de que o quipo Tomonaga-Schwinger-Feynman recibira o premio Nobel de F\u00edsica pola QED.\nWeisskopf e French (FW) foron os primeiros en obter o resultado correcto para o desprazamento Lamb e o momento magn\u00e9tico an\u00f3malo do electr\u00f3n. Ao comezo os resultados de FW non estaban de acordo cos resultados incorrectos pero independentes de Feynman e Schwinger. As conferencias de 1963-1964 sobre a teor\u00eda de campo cu\u00e1ntico na Universidade de Yeshiva foron publicadas en 1966 na Escola de Ciencias de Belfer, n\u00famero de serie de monograf\u00edas, 3. Tras mudarse a Florida para estar preto da s\u00faa filla m\u00e1is vella, Mary, Dirac pasou os seus \u00faltimos catorce anos (de investigaci\u00f3n en f\u00edsica e vida) na Universidade de Miami en Coral Gables, Florida e Florida State University en Tallahassee, Florida.\nNa d\u00e9cada de 1950 na s\u00faa busca por unha mellor QED, Paul Dirac desenvolveu a teor\u00eda hamiltoniana das beiras a partir das conferencias que pronunciou no Congreso Internacional de Matem\u00e1ticas do Canad\u00e1 en 1949. Dirac tam\u00e9n resolveu o problema de po\u00f1er a ecuaci\u00f3n Schwinger-Tomonaga na representaci\u00f3n de Schr\u00f6dinger e deu expresi\u00f3ns expl\u00edcitas para o campo meson escalar (pi\u00f3n spin cero ou meson pseudoscalar), o campo meson vector (mes\u00f3n \u03c1 spin un), e o campo electromagn\u00e9tico (bos\u00f3n sen masa de spin un, fot\u00f3n).\nO Hamiltoniano de sistemas restrinxidos \u00e9 unha das moitas obras mestras de Dirac. \u00c9 unha poderosa generalizaci\u00f3n da teor\u00eda hamiltoniana que permanece v\u00e1lida para o espazo-tempo curvo. As ecuaci\u00f3ns para o hamiltoniano implican s\u00f3 seis grados de liberdade descritos por formula_1,formula_2 por cada punto da superficie do que se considera o estado. O formula_3 (\"m\" = 0, 1, 2, 3) aparece na teor\u00eda s\u00f3 a trav\u00e9s das variables formula_4, formula_5 como coeficientes arbitrarios nas ecuaci\u00f3ns do movemento.\nHai catro restrici\u00f3ns ou ecuaci\u00f3ns d\u00e9biles para cada punto da superficie formula_6 = constant. Tres deles formula_7 forman o cadrivector densidade na superficie. O cuarto formula_8 \u00e9 unha densidade escalar tridimensional na superficie \"H\"L \u2248 0; \"Hr\" \u2248 0 (\"r\" = 1, 2, 3)\nA finais dos anos cincuenta, aplicou os m\u00e9todos Hamiltonianos que desenvolver\u00eda para formular a relatividade xeral de Einstein de dita forma e levar a unha conclusi\u00f3n t\u00e9cnica o problema da gravitaci\u00f3n cu\u00e1ntica e tam\u00e9n o achegar\u00eda ao resto da f\u00edsica segundo Salam e DeWitt. En 1959 tam\u00e9n publicou unha conferencia sobre \"Enerx\u00eda do campo gravitacional\" na Reuni\u00f3n de Nova York da Sociedade Americana de F\u00edsica publicada m\u00e1is tarde en 1959 Phys Rev Lett 2, 368. En 1964 publicou as s\u00faas Lectures on Quantum Mechanics que trata sobre din\u00e1micas restrinxidas de sistemas din\u00e1micos non lineais, inclu\u00edndo a cuantificaci\u00f3n do espazo-tempo curvo. Tam\u00e9n publicou un artigo titulado \"Cuantizaci\u00f3n do campo gravitacional\" no Simposio de F\u00edsica Contempor\u00e1nea de 1967 ICTP / IAEA Trieste.\nC\u00e1tedra na Universidade Estatal de Florida.\nDe setembro de 1970 a xaneiro de 1971, Dirac foi profesor visitante na Florida State University en Tallahassee. Durante ese tempo ofrec\u00e9uselle unha posici\u00f3n permanente, o que aceptou, convert\u00e9ndose en profesor titular en 1972. Dato contempor\u00e1neos da \u00e9poca describ\u00edrono como feliz, ag\u00e1s que aparentemente atopou a calor do ver\u00e1n opresivo e gustoulle escapar a Cambridge.\nCami\u00f1aba m\u00e1is de quil\u00f3metro e medio para traballar todos os d\u00edas e adoitaba nadar nun dos dous lagos pr\u00f3ximos (Silver Lake e Lost Lake), e tam\u00e9n era m\u00e1is sociable do que fora en Cambridge, onde traballaba principalmente no fogar \u00e1 parte de dando clases e seminarios; Na FSU adoitou o comer o xantar cos seus colegas antes de tomar unha sesta.\nDirac publicou m\u00e1is de 60 artigos nestes \u00faltimos doce anos da s\u00faa vida, inclu\u00edndo un breve libro sobre a relatividade xeral. O seu \u00faltimo traballo (1984), titulado \"As insuficiencias da teor\u00eda do campo cu\u00e1ntico\", cont\u00e9n o seu xu\u00edzo final sobre a teor\u00eda do campo cu\u00e1ntico:\n\"Estas regras de renormalizaci\u00f3n dan sorprendentemente, un excesivamente bo acordo cos experimentos. A maior\u00eda dos f\u00edsicos din que estas regras de traballo son, polo tanto, correctas. Creo que non \u00e9 unha raz\u00f3n adecuada. S\u00f3 porque os resultados coinciden coa observaci\u00f3n non proba que unha teor\u00eda \u00e9 correcta\".\nO artigo remata con estas palabras:\n\"Pasei moitos anos buscando un hamiltoniano para traer a teor\u00eda e a\u00ednda non o atopei. Continuarei traballando nel mentres o poida e outras persoas, espero, seguir\u00e1n nesa li\u00f1a\".\nEstudantes.\nEntre os moitos disc\u00edpulos que tivo estiveron Homi J. Bhabha, Fred Hoyle e John Polkinghorne, quen recalcou que Dirac \"foi preguntado unha vez sobre as s\u00faas crenzas b\u00e1sicas. En resposta, cami\u00f1ou \u00e1 pizarra e escribiu que as leis da natureza deben ser expresadas en ecuaci\u00f3ns onitas.\"\nIdeolox\u00eda.\nDirac era un ateo reco\u00f1ecido. Tras falar con Dirac, Pauli dixo nas s\u00faas cr\u00f3nicas: \"Se entendo correctamente a Dirac, el di: non hai Deus, e Dirac \u00e9 o seu profeta\".\nDirac era co\u00f1ecido entre os seus colegas pola s\u00faa natureza precisa e taciturna. Cando Niels Bohr se queixaba de que non sab\u00eda como acabar unha determinada frase nun artigo cient\u00edfico, Dirac replicoulle: \"A min ensin\u00e1ronme na escola que nunca se debe empezar unha frase sen saber o final da mesma\". Cando visitou a URSS, foi invitado a dar unha conferencia de filosof\u00eda da f\u00edsica. El simplemente p\u00faxose de p\u00e9 e escribiu no taboleiro: \"As leis f\u00edsicas deben ter a simplicidade e beleza das matem\u00e1ticas\".\nCando nunha ocasi\u00f3n pregunt\u00e1ronlle sobre poes\u00eda, contestou: \"en ciencia un intenta dicir \u00e1 xente, nun xeito en que todos o poidan entender, algo que nunca ningu\u00e9n soubo antes. A poes\u00eda \u00e9 exactamente o contrario\".\nDirac era tam\u00e9n reco\u00f1ecido pola s\u00faa modestia. Chamou \u00e1 ecuaci\u00f3n da evoluci\u00f3n temporal dun operador mec\u00e1nicocu\u00e1ntico, \"a ecuaci\u00f3n de movemento de Heisenberg\", cando foi el o primeiro en escribila. Para referirse \u00e1 estat\u00edstica de Fermi-Dirac, sempre insistiu en dicir estat\u00edstica de Fermi."}
{"id": "41871", "revid": "98629", "url": "https://gl.wikipedia.org/wiki?curid=41871", "title": "Britpop", "text": "O britpop foi un x\u00e9nero de rock alternativo brit\u00e1nico e un movemento que foi moi popular sobre todo en Gran Breta\u00f1a a mediados dos anos 90. O britpop emerxeu da escena indie aprincipios da d\u00e9cada dos 90 e estaba caracterizado por bandas influenciadas polo pop guitar brit\u00e1nico dos anos 60 e 70. O movemento desenvolveuse como unha reacci\u00f3n contra varias tendencias musicais e culturais de finais dos 80 e principios dos 90, particularmente o fen\u00f3meno grunge dos Estados Unidos.\nA pesar de que as bandas de britpop non ti\u00f1an un son unificado elas foron agrupadas xuntas polos medios primeiramente como unha \"escena musical\", m\u00e1is que como un x\u00e9nero propiamente, e posteriormente como un movemento cultural nacional. Blur, Oasis e Pulp son considerados os grupos m\u00e1is representativos do britpop, e outras bandas asociadas a este movemento son Suede, Elastica, Ocean Colour Scene, Supergrass e The Verve. Esas bandas levaron o rock alternativo brit\u00e1nico cara o \"mainstream\" e formaron a espi\u00f1a dorsal dun movemento cultural brit\u00e1nico a\u00ednda maior denominado \"Cool Britannia\".\nA pesar de que as s\u00faas bandas m\u00e1is populares foron capaces de manter o seu \u00e9xito comercial internacionalmente, sobre todo en Norteam\u00e9rica, o movemento en gran parte se disolveu cara finais da d\u00e9cada dos 90.\nEstilo, ra\u00edces e influencias.\nAs bandas de britpop estiveron fortemente influenciadas pola m\u00fasica inglesa dos anos 60 e 70, especialmente polas bandas de British Invasion coma The Beatles, The Rolling Stones, The Who, The Kinks e The Small Faces; por artistas de glam rock coma David Bowie e T. Rex; e grupos de punk rock como os Sex Pistols, The Jam, os Buzzcocks e Wire. As influencias espec\u00edficas de cada banda var\u00edan: Blur e Oasis beben dos Kinks e dos Beatles respectivamente; mentres que Elastica est\u00e1 m\u00e1is influenciada polo arty punk rock.\nAs bandas de rock alternativo da escena \"indie\" dos 80 e de principios dos 90 foron on antecesores directos do movemento britpop. A influencia de The Smiths foi com\u00fan na maior\u00eda dos artistas britpop. A escena Madchester, encabezada por The Stone Roses, Happy Mondays e Inspiral Carpets (para quen Noel Gallagher de Oasis traballara de \"roadie\"), foi a ra\u00edz m\u00e1is inmediata do britpop.\nEn termos de estilo, as bandas de britpop confiaban en temas pegadizos e escrib\u00edan letras con tem\u00e1ticas af\u00edns \u00e1 mocidade brit\u00e1nica da s\u00faa xeraci\u00f3n. Estas bandas denunciaban que os grupos de shoegazing e grunge eran irrelevantes e non lle dic\u00edan nada \u00e1s s\u00faas vidas. Damon Albarn de Blur resumiu a s\u00faa actitude en 1993 cando despois de que lle preguntasen se Blur era unha \"banda anti-grunge\" dixo, \"se o punk trat\u00e1base de desfacerso dos hippies, ent\u00f3n esu estou desfac\u00e9ndome do grunge\". A pesar da declarada inimizade entre os x\u00e9neros, alg\u00fans elementos eran com\u00fans a ambos."}
{"id": "41882", "revid": "98629", "url": "https://gl.wikipedia.org/wiki?curid=41882", "title": "Vilar de Rei, Cenlle", "text": "San Miguel de Vilar de Rei \u00e9 unha parroquia do concello ourens\u00e1n de Cenlle, na comarca do Ribeiro. Segundo o IGE en 2009 ti\u00f1a 98 habitantes (50 mulleres e 48 homes), distribu\u00eddos en 5 entidades, o que sup\u00f3n unha diminuci\u00f3n respecto de 1999 cando ti\u00f1a 132 habitantes.\nXeograf\u00eda.\nA parroquia ocupa unha pequena cunca rodeada de pequenas alturas inferiores \u00f3s 500 metros, na parte central desa cunca at\u00f3panse os n\u00facelos habitados. Componse dos seguintes lugares: Vilar de Rei, A Lama, O Casar, Cima de Vila e A Sa\u00ednza. Tradicionalmente os lindes desta parroquia eran \"o terreo que se abarcaba coa vista dende o adro da igrexa de Vilar de Rei\".\nA parroquia limita \u00f3 norte e \u00f3 leste co concello de San Amaro, cara o sur coa parroquia de Razamonde (antes este linde era coa parroquia de San Andr\u00e9s de Ervededo desaparecida a finais do s\u00e9culo XIX a\u00ednda que mantense a s\u00faa pequena igrexa parroquial como capela) e \u00f3 oeste coa de Cenlle.\nHistoria.\nVilar de Rei pertenceu \u00e1 Xurisdici\u00f3n de Roucos con cabeceira e fortaleza en Roucos, baixo o se\u00f1or\u00edo do Conde de Ribadavia.\nAlg\u00fans veci\u00f1os da parroquia ti\u00f1an cargas en especie do mosteiro de San Clodio e do Cabidos das Catedrais de Ourense e Santiago.\nA primeira referencia escrita a Vilar de Rei aparece relacionada cunhas herdades localizadas en \"Fornellos\" e citadas na documentaci\u00f3n do Mosteiro de San Clodio de Leiro entre 1318 e 1429. Na actualidade non hai un lugar que mante\u00f1a o top\u00f3nimo Fornellos a\u00ednda que aparece o nome Forni\u00f1o, pertencente \u00f3 lugar da Lama.\nDurante a Guerra de 1808 estas terras foron ocupadas polos fanceses, permanecendo dous d\u00edas no lugar e matando a varios veci\u00f1os fidalgos (quizais en represalia pola resistencia armada), roubando e destruindo propiedades (entre elas obxectos lit\u00farxicos).\nPatrimonio.\nO elemento patrimonial m\u00e1is relevante \u00e9 o conxunto parroquial cun tempro barroco que est\u00e1 baixo a advocaci\u00f3n de San Miguel e corresponde \u00f3 s\u00e9culo XVII con reforma posteriores, cando Vilar de Rei era un anexo \u00e1 parroquia de Cenlle. \nHai catro cruces de pedra no termo parroquial: unha cruz alta no lugar das Pereiras, un cruceiro no campo da festa (A Naveira), con mesa ou pousadoiro, outra cruz alta no lugar da Lama e outra m\u00e1is no Monte do Chao. Tam\u00e9n houbo unha cruz baixa no Casar, no cami\u00f1o que cruzaba cara a Cima de Vila, hoxe desaparecida.\nMant\u00e9\u00f1ense restos dalgunhas construci\u00f3ns antigas con aspecto de teren sido de certa importancia sendo a m\u00e1is destacable a casa dos Carvajal de Prado en Vilar de Rei, na cima do pobo, que amosa restos de edificaci\u00f3ns datables entre os s\u00e9culos XVIII e XIX no seu conxunto pechado por unha cerca de pedra. Tam\u00e9n hai unha eira lousada no lugar de Cima de Vila e alg\u00fans h\u00f3rreos de madeira segundo a tipolox\u00eda habitual da zona conservados en varios lugares. Tam\u00e9n se conservan varios mu\u00ed\u00f1os no regato da Fareixa. \nA principios do s\u00e9culo XX nunha \"carballeira da parroquia\" (sic.) parece ser que apareceron restos arqueol\u00f3xicos dun acocho prehist\u00f3rico con cinco ou seis machados de tal\u00f3n con aneis feitos en fundici\u00f3n de bronce. Un deles, de dous aneis de 244 x 50\u00a0mm, foi depositado no Museo Arqueol\u00f3xico Provincial de Ourense por Maximino \u00c1lvarez, alcalde que foi do Carballi\u00f1o, desta \u00e9poca poder\u00edan datar tam\u00e9n os gravados de A Sainza, xusto no linde co concello de San Amaro. Tam\u00e9n houbo unha capela adicada \u00f3 San Ver\u00edsimo, hoxe desaparecida (quedan restos de cachotes e tellas), e localizada no monte do mesmo nome, no linde tradicional coa parroquia de Cenlle segundo se desprende do uso tradicional dos veci\u00f1os da parroquia. Cons\u00e9rvase a maiores no monte comunal o top\u00f3nimo Coto da Forca, recordo do antigo sistema de xustiza da Xurisdici\u00f3n de Roucos e linde coa parroquia de Cenlle na Corredoira."}
{"id": "41883", "revid": "1131", "url": "https://gl.wikipedia.org/wiki?curid=41883", "title": "Esposende, Cenlle", "text": "Santa Mari\u00f1a de Esposende \u00e9 unha parroquia do concello de Cenlle na beira esquerda do r\u00edo Avia. \u00c9 anexo de San Lourenzo da Pena. Segundo o IGE en 2010 ti\u00f1a 78 habitantes (42 mulleres e 36 homes), 41 menos ca en 1999. \u00c9 lim\u00edtrofe coa parroquia hom\u00f3nima de Esposende, do concello de Ribadavia.\nPatrimonio.\nNela sit\u00faase a pequena igrexa rom\u00e1nica de Santa Mari\u00f1a de Esposende e o Castro de Areas. Ao norte un monte chamado Castro, no que se ven vestixios dun posible castelo.\nHai unha capela da Virxe, cuxa festa se celebra o luns de Pascua."}
{"id": "41890", "revid": "23204", "url": "https://gl.wikipedia.org/wiki?curid=41890", "title": "Pousada, Cobres, Vilaboa", "text": "Pousada \u00e9 un lugar da parroquia de Cobres, no concello pontevedr\u00e9s de Vilaboa, na comarca de Pontevedra. Segundo o IGE, en 2022 ti\u00f1a 297 habitantes (138 homes e 159 mulleres). "}
{"id": "41892", "revid": "85894", "url": "https://gl.wikipedia.org/wiki?curid=41892", "title": "Manchester", "text": "Manchester \u00e9 unha cidade do Reino Unido situada na rexi\u00f3n do Noroeste de Inglaterra, nunha chaira aos p\u00e9s da ladeira occidental dos Peninos. Segundo estimaci\u00f3ns feitas no 2011 ten 498.800 habitantes, mentres que a \u00e1rea metropolitana, o Gran Manchester, ten 2\u00a0600\u00a0000, sendo a terceira aglomeraci\u00f3n urbana m\u00e1is grande do Reino Unido.\n\u00c9 un importante centro art\u00edstico, financeiro, de medios de comunicaci\u00f3n e de educaci\u00f3n superior. \u00c9 a terceira cidade m\u00e1is visitada no Reino Unido por turistas doutros estados. Manchester foi a anfitrioa dos Xogos da Mancomunidade de 2002, e \u00e9 sede de dous equipos de f\u00fatbol da Premier League, Manchester United e Manchester City.\nHistoria.\n\"Mamucium Castra\".\nNo ano 79 os romanos, no seu avance de conquista da Gran Breta\u00f1a cara ao norte, estableceron un campamento fortificado (guarnici\u00f3n de 500 homes) na confluencia dos r\u00edos Irwell e Medlock que chamaron \"Mamucium\" porque os celtas brigantes que habitaban a rexi\u00f3n refer\u00edanse ao lugar coma \"outeiro con forma de peito de muller\". Refeito en pedra no 160, xunto ao forte foi asent\u00e1ndose un vicus que chegou a estar habitado por 2.000 civ\u00eds. Hoxe en d\u00eda \u00e9 a zona co\u00f1ecida coma Castlefield, ao suroeste do concello, no centro da cidade.\nCoa retirada dos romanos de Britannia no 411, prod\u00facese tam\u00e9n o abandono do asentamento, que se traslada anos despois apenas un quil\u00f3metro cara ao nordeste, na confluencia do Irwell co Irk, nas inmediaci\u00f3ns da actual catedral. Pouco m\u00e1is ca un poboado durante s\u00e9culos, primeiro de celtas, anglosax\u00f3ns despois, tralo seu ataque do 429, e normandos finalmente, o \"Mamucium Castra\" romano conv\u00e9rtese no \"Mameceaster\" sax\u00f3n.\nOs sax\u00f3ns: \"Mameceaster\".\nPouco a pouco, de simple parroquia dos Salford's Hundred (Salford \u00e9 o concello xemelgo que se estende pola outra beira do Irwell) e residencia castelo dun se\u00f1or feudal, no s\u00e9culo XIII apunta o xurdimento dun burgo con feira e mercado (1222), foro en 1301, alcalde en 1322 e, nese mesmo ano, a referencia \u00e1 primeira f\u00e1brica de tecidos. No s\u00e9culo XIV asent\u00e1ronse tecedores flamengos co que se deu inicio \u00e1 industria t\u00e9xtil que tanta importancia tivo no desenvolvemento da cidade. No ano 1368 aparece a primeira referencia a unha ponte de pedra sobre o Irwell.\nEn 1422 reconstru\u00eduse a primitiva igrexa parroquial en estilo g\u00f3tico perpendicular coma colexiata, e co tempo converteuse na catedral de Manchester, foco xerador da futura urbe.\nOs s\u00e9culos XVI e XVII ver\u00e1n o florecemento da industria e o comercio de la co que a cidade contin\u00faa a s\u00faa especializaci\u00f3n t\u00e9xtil. Dende o punto de vista urbano, cabe salientar o desenvolvemento do centro da cidade cara o sur coa igrexa de St. Ann (1709) e a praza hom\u00f3nima.\nOrixes da Revoluci\u00f3n Industrial: \"Cottonopolis\".\nSer\u00e1 no s\u00e9culo XVIII e xa co algod\u00f3n (polo que recibe o alcume de Cottonopolis), da man de inventos coma a m\u00e1quina de vapor aplicada a novas tecedeiras e a existencia de minas de carb\u00f3n e numerosos cursos de auga nos montes pr\u00f3ximos (os Peninos, ao E e N), os que far\u00e1n da rexi\u00f3n de Manchester (manufacturas en 1772) o xermolo da Revoluci\u00f3n Industrial, abrindo unha \u00e9poca que s\u00f3 agora estamos a piques de pechar.\nXa a partir de 1790 aparecen as primeiras grandes fiaduras no arrabalde de Ancoats (Murray's Mills, McConnel&amp; Kennedy's Mills) e non deixaron de florecer durante todo o s\u00e9culo XIX ata un total de 108 factor\u00edas en 1853. Para semellante actividade foi preciso desenvolver unha nova rede de infraestruturas de transporte: canais (xa en 1761-1808 o Bridgewater Canal; Rochdale Canal, 1766-1794) que a conectan, v\u00eda o sistema fluvial Irwell-Mersey co mar (o Manchester Ship Canal 1889 a converte en porto oce\u00e1nico no \u00e1rea industrial de Trafford); e o ferrocarril, primeira li\u00f1a de vapor do mundo entre Manchester e Liverpool en 1830.\nAs\u00ed, o XIX viu aparecer a tam\u00e9n primeira cidade e aglomeraci\u00f3n industrial da historia, unha paisaxe diferente onde, no lugar das agullas de igrexas, sobresa\u00edan as chemineas das f\u00e1bricas, e os barrios de vivendas, todas iguais, dos obreiros vindos do campo, estend\u00edanse ata o horizonte.\nA\u00ed comezaron tam\u00e9n os problemas de poluci\u00f3n e suburbializaci\u00f3n que tan ben co\u00f1ecemos hoxe, e que levaron a Engels na s\u00faa visita a cidade a escribir un c\u00e9lebre ensaio anticipador do discurso posterior con Marx da loita de clases e a emancipaci\u00f3n do proletariado.\nA pioneira dunha \u00e9poca foino tam\u00e9n do seu declive. A segunda metade do s\u00e9culo vinte viu a obsolescencia e dependencia excesiva dun modo de produci\u00f3n que xa non \u00e9 competitivo. A cidade at\u00f3pase inmersa nunha profunda tarefa de reconversi\u00f3n e rehabilitaci\u00f3n do seu tecido produtivo e urbano.\nCultura.\nManchester ten unha gran cantidade de museos, entre eles o Lowry, Manchester Art Gallery, Urbis, e o Manchester Museum (Museo de Historia) con abundantes pezas do antigo Exipto. Na cidade \u00e1chase a biblioteca John Rylands, onde se conserva o manuscrito m\u00e1is antigo dos evanxeos: parte do evanxeo segundo San Xo\u00e1n.\nNo que se refire a tendencias musicais, especialmente \u00e1 escena de m\u00fasica \"New wave\" dos anos 1980, chamada Madchester, de al\u00ed sa\u00edron grupos e solistas tan relevantes como Oasis, Barclay James Harvest, Herman's Hermits, Van Der Graaf Generator, The Hollies, Buzzcocks, The Fall, The Smiths (e posteriormente o seu l\u00edder Morrissey e o guitarrista Johnny Marr), Joy Division, Simply Red, Happy Mondays, James, Take That, The Stone Roses, Inspiral Carpets, New Order, Black Grape, The Charlatans, The Chemical Brothers, 808 State, Electronic, John Foxx etc."}
{"id": "41893", "revid": "22570", "url": "https://gl.wikipedia.org/wiki?curid=41893", "title": "San Lourenzo, A Pena, Cenlle", "text": "San Lourenzo \u00e9 un lugar da parroquia de San Lourenzo da Pena, no concello de Cenlle, situado na pendente que cae cara ao r\u00edo Avia.\nConserva a s\u00faa igrexa de f\u00e1brica rom\u00e1nica, moi reformada, polo que s\u00f3 quedan vestixos da antiga f\u00e1brica."}
{"id": "41899", "revid": "85894", "url": "https://gl.wikipedia.org/wiki?curid=41899", "title": "Xohanesburgo", "text": "Xohanesburgo (en afrikaans e ingl\u00e9s \"Johannesburg\") \u00e9 a cidade m\u00e1is importante da Rep\u00fablica Surafricana a\u00ednda que non sexa sede de representaci\u00f3n pol\u00edtica algunha, \u00e9 o verdadeiro coraz\u00f3n financeiro, industrial e comercial do pa\u00eds, sendo a s\u00faa cidade m\u00e1is grande e poboada, a cuarta maior do continente africano, tralo Cairo, Lagos e Kinshasa.\nHistoria e caracter\u00edsticas.\nDe acordo co censo de 2001, a poboaci\u00f3n da cidade supera os tres mill\u00f3ns. A \u00e1rea urbana consta de 1644\u00a0km\u00b2, resultando unha densidade de s\u00f3 1,962 hab/km\u00b2; e a poboaci\u00f3n da rexi\u00f3n metropolitana do Gran Xohanesburgo chega a oito mill\u00f3ns de persoas. \u00c9 unha das 40 maiores \u00e1reas metropolitanas do mundo e unha das tres cidades globais africanas, xunto a O Cairo e Cidade do Cabo.\nEn 1886, despois do descubrimento de ouro no Witwatersrand, a administraci\u00f3n da pequena Rep\u00fablica de Transvaal decide enviar ao vicepresidente CH. Johannes Joubert e ao deputado supervisor xeral Johann Rissik para inspeccionar os xacementos e atopar o lugar m\u00e1is axeitado para establecer un asentamento, xermolo dunha futura cidade. Por eles recibiu o seu nome e xa en 1896 ti\u00f1a 100.000 habitantes.\nDebido \u00e1 proximidade da cadea de Witwatersrand, ricas en minerais, Xohanesburgo \u00e9 un centro de ouro e diamante a grande escala. Por algo lle chaman tam\u00e9n \"Igoli\" (\"lugar de ouro\").\nEtimolox\u00eda.\nA orixe do top\u00f3nimo \u00e9 incerta. Crese que o nome de \"Johannes\", nome en afrikaans para \"Xo\u00e1n\", pod\u00e9ndose referir a \"Johannes Rissik\".\nHistoria.\nPrehistoria.\nA rexi\u00f3n que abrangue a cidade de Xohanesburgo \u00e9 habitada hai mill\u00f3ns de anos. Nas cavernas de Sterkfontein, ao noroeste, foi encontrado un esqueleto completo dun hom\u00ednido de 3,3 mill\u00f3ns de anos de idade, ademais doutros 700 esp\u00e9cimes de \"Australopithecus africanus\", de entre eles \"Mrs Ples\", que ten entre 2,8 e 2,3 mill\u00f3ns de anos.\nHai cerca de 100 mil anos, a rexi\u00f3n de Xohanesburgo ach\u00e1base habitada por n\u00f3mades.\nEn 1060 a.C., os pobos co\u00f1ecidos como bant\u00fas migraron \u00e1 rexi\u00f3n. Os bant\u00fas eran un pobo da Idade de Ferro que domesticaba animais, cultivaba a terra, traballaba o metal, confeccionaba potes de cer\u00e1mica e viv\u00eda en vilas organizadas.\nColonizaci\u00f3n.\nOs primeiros europeos que chegaron \u00e1 \u00e1rea foi un pequeno grupo de b\u00f3ers que estabeleceron plantaci\u00f3ns. At\u00e9 a d\u00e9cada de 1880 ning\u00fan asentamento fora estabelecido. Cando se encontrou ouro en 1886, houbo un cambio.\nO ouro foi inicialmente encontrado ao leste da actual Xohanesburgo, en Barberton. Logo descubrir\u00edase un dep\u00f3sito a\u00ednda m\u00e1is rico en Witwatersrand.\nA cidade creceu como un pequeno asentamento de mineiros, mais \u00edan chegan millares de persoas doutras rexi\u00f3n estabelec\u00e9ndose na \u00e1rea, vindas principalmente de Am\u00e9rica do Norte, Reino Unido e do resto de Europa. Coa supervalorizaci\u00f3n das terras, as tensi\u00f3ns creceron entre os afric\u00e1ners, que controlaban a rexi\u00f3n durante o s\u00e9culo XIX, e os brit\u00e1nicos, culminando na Segunda Guerra dos B\u00f3er, conseguiron o control da \u00e1rea.\nApartheid.\nCoa Uni\u00f3n Surafricana declarada en 1910, o goberno pasou a controlar m\u00e1is as \u00e1reas de extracci\u00f3n. Foi institu\u00eddo un sistema racial no que negros e indianos ser\u00edan pesadamente taxados e barrados na contrataci\u00f3n de traballos non-brazais.\nO goberno tam\u00e9n institu\u00edu a mudanza forzada das poboaci\u00f3ns non-europeas para \u00e1reas delimitadas. Foi neste sistema que foi creada a \"Township\" de South Western Townships, m\u00e1is co\u00f1ecida como Soweto, onde Nelson Mandela viviu varios anos.\nDespois de 1990.\nAs regras do \"apartheid\" foron abolidas en febreiro de 1990, e desde as elecci\u00f3ns de 1994, Xohanesburgo viuse libre das leis discriminatorias. A \"township\" negra foi integrada ao sistema de goberno municipal. A pesar diso, hai unha migraci\u00f3n das zonas meridionais e do centro cara \u00f3 norte, por ser unha zona m\u00e1is segura.\nEducaci\u00f3n.\nXohanesburgo pos\u00fae un sistema de educaci\u00f3n superior desenvolvido, tanto para universidades privadas como p\u00fablicas. Conta coas universidades p\u00fablicas de Witwatersrand e Xohanesburgo.\nA Universidade de Xohanesburgo fundouse o 1 de xaneiro de 2005, cando tres universidades separadas e os seus campus \u2014Rand Afrikaans University, Technikon Witwatersrand e Vista University\u2014 se fusionaron. A nova universidade ofrece educaci\u00f3n en ingl\u00e9s e afrikaans, ademais de cursos doutras linguas oficiais de Sur\u00e1frica.\nA Universidade de Witwatersrand \u00e9 unha das principais universidades do pa\u00eds e \u00e9 famosa por ser un centro de resistencia ao apartheid.\nEntre as universidades privadas figuran a Monash University, que ten un dos seus 8 campus en Xohanesburgo (6 dos outros est\u00e1n en Australia e o outro en Malaisia) e o Midrand Graduate Institute, que se encontra en Midrand."}
{"id": "41902", "revid": "1131", "url": "https://gl.wikipedia.org/wiki?curid=41902", "title": "Galer\u00eda de imaxes de Mondariz", "text": "Galer\u00eda de imaxes do concello de Mondariz na provincia de Pontevedra."}
{"id": "41903", "revid": "25871", "url": "https://gl.wikipedia.org/wiki?curid=41903", "title": "Iaosi", "text": "As iaosi ou jiaozi (\u997a\u5b50 en chin\u00e9s) \u00e9 un prato da coci\u00f1a tradicional chinesa, semellante aos raviolis italianos.\nAs iaosi son un tipo de empanadi\u00f1as cocidas, moi populares na China, Xap\u00f3n e Corea. Consisten nunhas b\u00f3las de carne ou de vexetais coci\u00f1adas que se envolven nunha funda de masa de fari\u00f1a fervida durante uns poucos segundos. Son un prato moi popular, especialmente en grandes eventos e festividades. Crese que est\u00e1n na orixe dos raviolis italianos, pero tam\u00e9n moitas outras culturas desenvolveron pratos semellantes.\nCando e onde.\nAs iaosi son unha das comidas m\u00e1is importantes do Aninovo chin\u00e9s, que se preparan comunalmente nas v\u00e9speras para que s\u00f3 quede o paso \u00faltimo de fervelas o mesmo d\u00eda en que se serven. De feito, crese que a s\u00faa forma est\u00e1 inspirada pola dos lingotes de ouro e prata, simbolizando a prosperidade para o novo ano que comezaba, e como xa co\u00f1ecemos das nosas roscas, por exemplo, un dos iaoisi que se preparaban inclu\u00eda unha moeda, que era veh\u00edculo de boa sorte para quen ti\u00f1a a fortuna de dar con ela.\nMalia todo, non \u00e9 unicamente unha comida desa data, e \u00e9 frecuente en todo tipo de eventos e celebraci\u00f3ns familiares. \u00c9 particularmente importante no nordeste da China, e de a\u00ed seguramente se exportou ao Xap\u00f3n e a Corea. Por\u00e9n, a lenda sinala que o seu inventor foi Xan Xon-in, un dos m\u00e1is importantes menci\u00f1eiros chineses da historia, para tratar procesos de conxelaci\u00f3n nas orellas.\nComo se serven.\nUnha das particularidades das iaosi dentro do contexto da comida chinesa \u00e9 a s\u00faa austeridade. Se se pensa ben, as b\u00f3las incl\u00faen unha gran cantidade de ingredientes, pero pres\u00e9ntanse soas, apenas acompa\u00f1adas cunhas pingas de vinagre de soia ou cun mollo lixeiramente picante: unha mesa de iaosi non se enche de pequenas cunqui\u00f1as con acompa\u00f1amentos.\nVariedades e semellanzas.\nHai diversos tipos de iaosi en funci\u00f3n do tipo de preparaci\u00f3n, do contido do amoado e do pa\u00eds onde se elaboren.\nFervidas ou fritidas?\nPolo xeito de prepar\u00e1rense, as iaosi chinesas poden ser:\nQue levan dentro?\nO amoado das iaosi pode estar baseado en carne de porco, carneiro, tenreira, pero tam\u00e9n en peixe ou gambas, habitualmente acompa\u00f1adas de anaqui\u00f1os de vexetais. Os vexetais m\u00e1is frecuentes nos amoados son o repolo, as ceboli\u00f1as e o ceboli\u00f1o chin\u00e9s.\nAs iaosi cantonesas.\nO estilo canton\u00e9s, tan diverxente do beixin\u00e9s nalg\u00fans pratos, tam\u00e9n se manifesta nas iaosi, que son moito m\u00e1is pequenas e est\u00e1n envolveitas por unha l\u00e1mina de fari\u00f1a moi fina, transl\u00facida. Ademais, normalmente s\u00f3 se cocen ao vapor. Os amoados cantoneses m\u00e1is frecuentes son as gambas, as vieiras, o polo ou o tofu, ademais dos vexetais. En canton\u00e9s as iaosi reciben o nime de haa-gaau (\u8766\u9903). Ao rev\u00e9s das iaosi beixineses, as haa-gaau poucas veces se preparan na casa, porque resultan moi laboriosas e complexas, e adoitan tomarse nos restaurantes, onde se est\u00e1n a desenvolver receitas innovadoras.\nAs wonton.\nAs wonton non son iaosi, a\u00ednda que se lle parecen. Te\u00f1en a masa moito m\u00e1is fina c\u00e1s iaosi, son m\u00e1is pequenas, pero a diferenza principal \u00e9 que se toman mergulladas en sopa.\nAs guioosa, ou iaosi xaponesas.\nAs \"guioosa\" (\u30ae\u30e7\u30fc\u30b6, \u30ae\u30e7\u30a6\u30b6) son unhas iaosi de allo t\u00edpicas da coci\u00f1a xaponesa. Incl\u00faen tam\u00e9n carne picada de porco, repolo e ceboli\u00f1as. Ademais poden acompa\u00f1arse de mollo de soia, de vinagre de arroz, ou dun aceite de s\u00e9samo lixeiramente picante que se chama laiu. Normalmente fr\u00edtense, pero dun xeito un pouco peculiar, fritindo primeiro lixeiramente ata que a masa queda renxente por debaixo e engadindo logo auga, de xeito que a parte superior da guioosa queda unicamente cocida. Tam\u00e9n se atopan fervidas ou fritidas por completo a altas temperaturas.\nP\u00f3dense tomar en restaurantes xaponeses, pero tam\u00e9n se poden atopar en restaurantes. O seu nome \u00e9 unha adpataci\u00f3n xaponesa do termo do chin\u00e9s de Xand\u00f3n para referirse \u00e1s iaosi.\nAs mandu, ou iaosi coreanas.\nO nome coreano deste prato \u00e9 mandu (\ub9cc\ub450). A receita m\u00e1is habitual das mandu incl\u00fae carne de porco, vexetais, fideos extrafinos e kimchi, un prato tipicamente coreano a base de pementos picantes e repolo.\nAs potstickers.\nAs potstickers son as iaosi que levaron os inmigrantes chineses aos Estados Unidos, e que se serven como comida nos postos de r\u00faa das cidades con m\u00e1is presenza chinesa. A forma m\u00e1is habitual de preparalas \u00e9 frit\u00edndoas lixeiramente e logo coc\u00e9ndoas e no amoado incl\u00faen como \u00e9 habitual a carne de porco, o repolo, as ceboli\u00f1as, pero tam\u00e9n o xenxibre, as espinacas e o polo ou a tenreira nas cidades con maior presenza de musulm\u00e1ns."}
{"id": "41904", "revid": "1093", "url": "https://gl.wikipedia.org/wiki?curid=41904", "title": "Jiaozi", "text": ""}
{"id": "41908", "revid": "98629", "url": "https://gl.wikipedia.org/wiki?curid=41908", "title": "Marco van Basten", "text": "Marcel \"Marco\" van Basten, nado en Oog in Al (Utrecht) o 31 de outubro de 1964, \u00e9 un exfutbolista e actual adestrador de f\u00fatbol neerland\u00e9s. Xogaba de dianteiro e foi internacional coa selecci\u00f3n neerlandesa. Actualmente adestra o Heerenveen.\nAnteriormente foi un dianteiro centro que xogou para o Ajax Amsterdam e o AC Milan nas d\u00e9cadas dos 80 e 90. Est\u00e1 considerado un dos mellores atacantes de t\u00f3dolos tempos a pesar da s\u00faa curta carreira por mor de repetidas mancaduras nos nocellos. Anotou un total de 276 goles, e foi galardoado tres veces co Bal\u00f3n de Ouro (1988,1989 e 1992) e unha vez co FIFA World Player en 1992.\nXogador.\nVan Basten xogou brevemente para o Elinkwijk antes de fichar polo Ajax. Debuta co primeiro equipo en abril de 1982, entrando ao campo en substituci\u00f3n de Johan Cruyff e anotando o seu primeiro gol para o club.\nO crecemento de van Basten nos anos seguintes semellaba non ter l\u00edmite. Non s\u00f3 coma un grande rematador sen\u00f3n tam\u00e9n destacaba pola s\u00faa abriante t\u00e9cnica. Na tempada 1982-83 o Ajax contaba co Bota de Ouro Wim Kieft, o que fixo que van Basten s\u00f3 disputara vinte encontros. A\u00ednda as\u00ed o seu xogo convenceu \u00f3s t\u00e9cnicos do Ajax ata o punto de vender a Kieft \u00f3 Pisa e colocar a van Basten como titular.\nA confianza depositada nel non foi en balde, xa que foi o m\u00e1ximo goleador da liga holandesa catro anos consecutivos (1984,1985,1986 e 1987). Un total de 117 goles en 112 encontros. En 1985-86 fixo 37 goles en 26 encontros en liga, ga\u00f1ando a Bota de Ouro\nEn 1987 Silvio Berlusconi ficha a van Basten para o Milan. Al\u00ed atopar\u00edase con outros dous compatriotas seus, Ruud Gullit e Frank Rijkaard. Na s\u00faa primeira tempada no club italiano ga\u00f1an o \"Scudetto\", mais van Basten s\u00f3 pode xogar once encontros por problemas co nocello.\nA pesar diso, na Eurocopa de 1988 deu un rendemento espectacular, rematando coma m\u00e1ximo anotador e mellor xogador do torneo. Un dos seus mellores goles foi unha volea sen apenas \u00e1ngulo na final contra a URSS. Holanda venceu ese encontro por 2-0 e f\u00edxose coa vitoria e o seu \u00fanico ata o de agora t\u00edtulo de selecci\u00f3ns. Un dato curioso dese gol \u00e9 que o porteiro sovi\u00e9tico Rinat Dasaev ti\u00f1a o xeonllo mancado, e canto tenta saltar para dete-lo esf\u00e9rico s\u00f3 e quen de apoiarse nunha perna.\nDe volta ao Milan, Van Basten fai unha extraordinaria tempada nos anos 1988-89, sendo galardoado co Bal\u00f3n de Ouro, anotando 19 goles na Serie A e marcando dous tantos na final da Copa de Europa contra o Steaua de Bucarest.\nNa 1989-90 rematou coma m\u00e1ximo anotador da Serie A e o Milan defendeu a Copa de Europa con \u00e9xito, vencendo desta volta ao Benfica. En troques, Holanda decepcionou no Mundial dese ano, caendo na segunda rolda.\nNa 1991-92, adestrados por Fabio Capello o Milan perdeu un s\u00f3 encontro en liga e f\u00edxose co \"Scudetto\" de novo. Van Basten anotu 25 goles e rematou coma \"Capocannoniere\" de novo.\nAo ano seguinte o Milan segue arrasando na liga, chegando a sumar 58 encontros sen co\u00f1ece-la derrota. Van Basten destaca especialmente e ga\u00f1a por terceira vez o Bal\u00f3n de Ouro. Pouco despois volta cos seus problemas co nocello, e tras varias operaci\u00f3ns sen moito \u00e9xito decide retirarse do f\u00fatbol.\nA\u00ednda as\u00ed desde ent\u00f3n si que participou nun par de encontros homenaxe, coma o de Demetrio Albertini e o de Dennis Bergkamp.\nT\u00edtulos.\nClub\nInternacional\nIndividual\nAdestrador.\nVan Basten deixa oficialmente o Milan no ano 1995 retir\u00e1ndose do f\u00fatbol. Daquela declarou que nunca \u00eda dedicarse a adestrar, mais non tardar\u00eda en mudar de opini\u00f3n.\nComeza adestrando ao segundo equipo do Ajax no 2003 con John van 't Schip de axudante. O 29 de xullo de 2004 \u00e9 nomeado adestrador da selecci\u00f3n holandesa, xunto con van't Schip.\nOs seus comezos no cargo son bastante pol\u00e9micos o prescindir de estrelas coma Clarence Seedorf, Patrick Kluivert, Edgar Davids ou Roy Makaay.\nPor vez primeira en moito tempo, ning\u00fan dos tres grandes holandeses (Ajax Amsterdam, PSV Eindhoven, e Feyenoord Rotterdam) aportan \u00f3s xogadores clave da selecci\u00f3n, sendo o AZ Alkmaar o que conta con maior n\u00famero de convacados: Denny Landzaat, Barry Opdam, Barry van Galen, Ron Vlaar, Jan Kromkamp e Joris Mathijsen.\nA primeira proba real \u00e1 que se tivo que enfrontar Holanda foi o Mundial de 2006 en Alema\u00f1a, onde foron eliminados en oitavos de final por Portugal. A\u00ed chov\u00e9ronlle cr\u00edticas \u00f3 adestrador, sobre todo pola pouca participaci\u00f3n que lle deu a Ruud van Nistelrooy \u00e9 por deixar f\u00f3ra da convocatoria a Roy Makaay ou Clarence Seedorf.\nVan Basten ten contrato coa Federaci\u00f3n holandesa para adestrar \u00e1 selecci\u00f3n at\u00e9 o 2008. A federaci\u00f3n xa expresou os seus desexos de amplialo ata o 2010."}
{"id": "41909", "revid": "23204", "url": "https://gl.wikipedia.org/wiki?curid=41909", "title": "Scott Shriner", "text": "Scott Shriner, nado en Toledo (Ohio) o 11 de xullo de 1965, \u00e9 un m\u00fasico estadounidense, actual baixista da banda de rock Weezer.\nTraxectoria.\nShriner comezou a tocar o baixo no instituto. Despois de unirse aos Marines durante dous anos despois do instituto, decidiu que quer\u00eda tocar o baixo profesionalmente. Shriner mudouse aos \u00c1nxeles (California) aos 25 anos e tocou en varias bandas, inclu\u00edndo Broken, Bomber, The Movers, Exciters, Loved By Millions, Black Elvis, The Great Barbecue Gods e a banda de Vanilla Ice."}
{"id": "41910", "revid": "23204", "url": "https://gl.wikipedia.org/wiki?curid=41910", "title": "Mikey Welsh", "text": "Michael Edward \"Mikey\" Welsh, nado en Syracuse (Nova York) o 20 de abril de 1971 e finado en Chicago (Illinois) o 8 de outubro de 2011, foi un artista estadounidense co\u00f1ecido por ser baixista da banda de rock alternativo Weezer. Welsh tocou co l\u00edder de Weezer Rivers Cuomo no tempo que este pasou en Boston durante o hiato da banda, nun grupo chamado Homie. Despois de que Matt Sharp decidise centrarse no seu proxecto The Rentals e abandonar Weezer Welsh foi o elixido para ocupar o seu lugar e tocou no grupo dende o ano 2000 ata agosto de 2001, cando sufriu unha crise nerviosa. Pouco despois retirouse da m\u00fasica para centrarse na s\u00faa carreira art\u00edstica. Mikey morreu inesperadamente o 8 de outubro de 2011, cando ti\u00f1a 40 anos de idade."}
{"id": "41911", "revid": "98629", "url": "https://gl.wikipedia.org/wiki?curid=41911", "title": "Roberto Baggio", "text": "Roberto Baggio, nado o 18 de febreiro de 1967 en Caldogno (V\u00e9neto), \u00e9 un exfutbolista italiano, considerado un dos mellores e m\u00e1is populares da d\u00e9cada dos 1990.\nCoa selecci\u00f3n italiana xogou en tres Mundiais de F\u00fatbol e \u00e9 o \u00fanico futbolista do seu pa\u00eds que anotou en tres copas de mundo 1990, 1994 e 1998.\nEn 1994 foi un dos mellores do torneo levando \u00e1 escuadra italiana \u00e1 final na que perdeu co Brasil a penaltis.\nNo ano 1993 ga\u00f1ou o Bal\u00f3n de Ouro e o FIFA World Player\nTraxectoria.\nNado en Caldogno, preto de Vicenza, Baggio comeza a s\u00faa carreira no Vicenza, na Serie C1 en 1981. En 1985 marcha cara a Fiorentina, onde ficar\u00eda por cinco anos e comezou a ga\u00f1ar a s\u00faa reputaci\u00f3n de estrela.\nEn contra dos desexos dos seareiros \u00e9 vendido \u00e1 Juventus en 1990 por uns 19 mill\u00f3ns de Euros, o r\u00e9cord mundial de cartos pagados por un traspaso naqueles intres.\nOs seus comezos na escuadra de Tur\u00edn non foron o que todos agardaban, e nun principio dic\u00edase que o xogador non se adaptaba ao clubs. Houbo unha pequena pol\u00e9mica cando, nun encontro contra o seu exequipo, un seareiro lle lanzou dende a bancada unha bufanda da Fiore. El recolleuna do chan e p\u00faxoa. Isto alporizou \u00f3s seguidores da Juventus, mais non tardar\u00edan en \"perdoar\" \u00f3 que ser\u00eda o seu mellor xogador nos vindeiros anos.\nEn 1993 ga\u00f1a o seu \u00fanico t\u00edtulo europeo de clubs, a Copa da UEFA. A s\u00faa actuaci\u00f3n ese ano ser\u00eda premiada co Bal\u00f3n de Ouro e o FIFA World Player. Era o primeiro italiano que o ga\u00f1aba dende Paolo Rossi en 1982.\nA Juventus conseguira formar unha boa escuadra, xa que xunta Baggio estaban tam\u00e9n xogadores coma Gianluca Vialli, Fabrizio Ravanelli, Paulo Sousa ou o gardameta Angelo Peruzzi.\n1995 \u00e9 o ano no que ga\u00f1a o seu primeiro Scudetto, o primeiro de moitos que conseguir\u00eda a escuadra turinesa nos anos 90. Mais Baggio non \u00eda desfrutar destes \u00e9xitos coa \"Vecchia Signora\" xa que tras fortes presi\u00f3ns do presidente do A.C. Milan,Silvio Berlusconi, o xogador \u00e9 transferido ao club milan\u00e9s. Aqu\u00ed ga\u00f1ar\u00eda o Scudetto en 1996, sendo o primeiro en ga\u00f1ar dous campionatos da Serie A consecutivos con d\u00faas escuadras distintas.\nEn 1997 marcha ao Bologna co obxectivo de resucita-la s\u00faa carreira, maltreita tralo seu paso polo A.C. Milan. Esa tempada bate o seu mellor rexistro anotador con 22 goles na liga. Grazas \u00f3 bo ano no Bologna consegue ser titular na selecci\u00f3n italiana no Mundial de F\u00fatbol Francia 1998, quit\u00e1ndolle o posto a un xove Alessandro Del Piero.\nDespois do mundial Baggio ficha polo Inter de Mil\u00e1n, mais semella que non contaba co favor do adestrador Marcello Lippi, e non chegou a dispo\u00f1er de moitos minutos. Na s\u00faa autobiograf\u00eda conta que Lippi o apartou do equipo por non dicirlle \u00f3 adestrador que xogadores estaban a falar mal do propio t\u00e9cnico.\nTras ficar dous anos no Inter, e co obxectivo de xogar o Mundial de F\u00fatbol Corea e Xap\u00f3n 2002 marchou cara o Brescia. A pesar dunha forte mancadura, antes do final da tempada xa estaba totalmente recuperado. A\u00ednda as\u00ed o adestrador Giovanni Trapattoni non o levou ao mundial.\nBaggio seguiu a xogar no Brescia ata o seu retiro en 2004. Rematou a s\u00faa carreira con 205 goles na Serie A, sendo o quinto m\u00e1ximo anotador da historia, despois de Silvio Piola, Gunnar Nordahl, Giuseppe Meazza e Jos\u00e9 Altafini. A s\u00faa camisola co n\u00famero 10 do Brescia foi retirada.\nInternacional.\nBaggio xogou un total de 56 encontros coa selecci\u00f3n italiana, anotando 27 goles. E o cuarto goleador da selecci\u00f3n de t\u00f3dolos tempos.\n\u00c9 o \u00fanico italiano que anotou en tres mundiais, e xunto con Christian Vieri e Paolo Rossi o m\u00e1ximo anotador da escuadra nas Copas do mundo con 9 tantos.\nMundial de F\u00fatbol Italia 1990.\nBaggio xoga o seu primeiro mundial en 1990, e a\u00ednda que maiormente xogou sa\u00edndo do banco dos suplentes conseguiu anotar dous goles. Un deles, contra a Checoslovaquia foi alcumado o \"gol do torneo\". A Italia rematar\u00eda en 3\u00ba posto.\nMundial de F\u00fatbol USA 1994.\nBaggio era a pedra angular do combinado italiano, e as\u00ed se confirmou tras unha actuaci\u00f3n estelar nas roldas eliminatorias previas \u00e1 final. Anotou un total de cinco goles, dous en oitavos contra Nixeria, un en cuartos contra Espa\u00f1a e outros dous nas semifinais contra Bulgaria. Na final contra o Brasil o encontro rematou 0-0 tralos 120 minutos de xogo. Na quenda de penaltis Baggio errar\u00eda o seu lanzamento, d\u00e1ndolle o t\u00edtulo \u00e1 escuadra brasileira.\nBaggio rematou coma segundo na t\u00e1boa de m\u00e1ximos anotadores do torneo.\nMundial de F\u00fatbol Francia 1998.\nO primeiro encontro enfrontou \u00e1 Italia contra Selecci\u00f3n nacional de f\u00fatbol de Chile que s\u00f3 puido conseguir un empate a dous contra os suramericanos. Baggio deulle o pase do primeiro gol a Christian Vieri e anotou o segundo de penalti.\nO outro gol que marcou no torneo foi contra a Austria, grazas ao cal Italia rematou coma l\u00edder do grupo.\nNos cuartos de final caeron nos penaltis contra Francia que finalmente ser\u00eda a campioa do mundo.\nDespois do retiro.\nO seu derradeiro encontro coa selecci\u00f3n italiana o 28 de abril do 2004 contra Espa\u00f1a.\nBaggio escribiu unha autobiograf\u00eda \"Una Porta nel Cielo\" (Unha porter\u00eda no ceo)."}
{"id": "41913", "revid": "43327", "url": "https://gl.wikipedia.org/wiki?curid=41913", "title": "Filipe III", "text": "O t\u00edtulo de Filipe III pode referirse a:"}
{"id": "41916", "revid": "98629", "url": "https://gl.wikipedia.org/wiki?curid=41916", "title": "Imelda Marcos", "text": "Imelda Romu\u00e1ldez Marcos, nada en Manila o 2 de xullo de 1929, \u00e9 unha pol\u00edtica de Filipinas, e muller do ditador Ferdinand Marcos.\nTraxectoria.\nMocidade.\nImelda Romu\u00e1ldez naceu no hospital San Juan de Dios da capital filipina. Os seus pais cham\u00e1banse Vicente Orestes Romu\u00e1ldez e Remedios Trinidad e pertenc\u00edan a unha familia das clases altas que xa fundara a cidade de Tolosa, na provincia de Leyte. Por\u00e9n, na familia non se lles deu pola pol\u00edtica. O pai era home estudado m\u00e1is preocupado pola m\u00fasica e pola cultura ca pola vida p\u00fablica. Viv\u00edan preto do Palacio de Malaca\u00f1ang, sede do goberno filipino, onde Imelda Marcos pasou a s\u00faa infancia. Ao morrerlle a nai, a familia marchou para a provincia de Leyte, mentres que ela quedou en Manila estudando o bacharelato e para mestra.\nTam\u00e9n foi neste tempo cando comezou a s\u00faa vida p\u00fablica. Primeiro foi coroada como \"Rosa de Tacloban\", despois como \"Miss Leyte\" e despois como \"Musa de Manila\" (1950), un galard\u00f3n secundario creado a p\u00e9 feito para ela polo alcalde de Manila, Arsenio Lacson, logo de que Imelda perdese o concurso de \"Miss Manila\". Grazas a esta carreira polo mundo da beleza, en 1954 co\u00f1ece ao deputado Ferdinand Marcos e logo dun brev\u00edsimo noivado de s\u00f3 11 d\u00edas casan na Procatedral de Manila co presidente Ramon Magsaysay como principal convidado. Co tempo tiveron tres fillos: Mar\u00eda Imelda Marcos; Ferdinand Marcos II, e Irene Marcos, aos que hai que engadirlle unha filla adoptada, Aim\u00e9e.\nCarreira pol\u00edtica.\nEn 1965, Ferdinand Marcos conv\u00e9rtese no d\u00e9cimo presidente de Filipinas e ela, conseguintemente, pasa a ser a primeira dama. En 1969, \u00e9 reelixido e tres anos m\u00e1is tarde, en setembro de 1972, declarou a lei marcial e prohibiu a oposici\u00f3n pol\u00edtica. Foi neste per\u00edodo ditatorial cando Imelda Marcos asumiu un papel relevante na primeira li\u00f1a pol\u00edtica do seu pa\u00eds. Foi gobernadora da Metr\u00f3pole de Manila, Ministra de Asentamentos Humanos, deputada no Parlamento de Filipinas e embaixadora plenipotenciaria e extraordinaria. Como enviada especial, resultou decisiva no achegamento de Filipinas ao bloque comunista co que non ti\u00f1a relaci\u00f3ns diplom\u00e1ticas, e conseguiu abrir embaixadas na China, na URSS, en Roman\u00eda, Hungr\u00eda, Checoslovaquia, Alema\u00f1a Oriental, Libia ou Cuba, entre outros.\nTam\u00e9n foi decisivo o seu labor ao conseguir que o certame de Miss Universo se celebrase en Manila, en 1974, na primeira ocasi\u00f3n en que se celebraba nun pa\u00eds do Terceiro Mundo. Tam\u00e9n se contan entre os seus \u00e9xitos a organizaci\u00f3n de festivais multitudinarios, da Revoluci\u00f3n Verde, un plan do goberno filipino para que todos os cidad\u00e1ns plantases froitas e verduras nos seus xard\u00edns, ou dunha grande iniciativa de control de natalidade malia a oposici\u00f3n da Igrexa cat\u00f3lica, moi poderosa no seu pa\u00eds. Baixo a s\u00faa tutela tam\u00e9n se constru\u00edron diversos centros culturais, pazos de exhibici\u00f3ns, centros empresariais e complexos m\u00e9dicos. Tam\u00e9n era a encargada de xestionar a axuda institucional en casos de cat\u00e1strofes naturais, o que suced\u00eda con certa frecuencia por mor de tif\u00f3ns, volc\u00e1ns, tremores de terra e asolagamentos, o que lle valei o t\u00edtulo de \"Nai da Naci\u00f3n\". Manti\u00f1a centos de entrevistas nunha mesma semana e dispo\u00f1a dun grande equipo de secretarias que contestaba unhas 2500 cartas diarias.\nAo mesmo tempo, levou a cabo unha gran campa\u00f1a de enriquecemento persoal, malia a pobreza na que se sum\u00eda parte do seu pa\u00eds. D\u00edxose dela que posu\u00eda unha colecci\u00f3n de milleiros de pares de zapatos nun enorme armario e grandes cantidades de xoias e alfaias. En 1980 realizou unha visita oficial a Nova York para mercar propiedades. Logo de rexeitar o Empire State Building por \"demasiado ostentoso\", Imelda Marcos mercou o Crown Building por 51 mill\u00f3ns de d\u00f3lares, o Herald Center por 60 e dous pisos m\u00e1is, que tempo m\u00e1is tarde vendeu para recoller o beneficio. Tam\u00e9n posu\u00eda unha importante colecci\u00f3n de arte, con obras de Miguel Anxo, Botticelli, Picasso, Gauguin ou Canaletto. De feito, estivo na lista das dez mulleres m\u00e1is ricas do planeta.\nAdemais, evadiu capitais filipinos a contas en para\u00edsos fiscais por todos os mares do mundo, inclu\u00edda Su\u00edza, empregando o pseud\u00f3nimo de \"Jane Ryan\", e utilizando tam\u00e9n un amplo repertorio de empresas falsas. Esta cantidade de di\u00f1eiro poder\u00eda acadar os 10.000 mill\u00f3ns de d\u00f3lares. Por parte do di\u00f1eiro que puido desviar das arcas p\u00fablicas, valeuse de informaci\u00f3n privilexiada para mercar e vender produtos, terras e empresas, anticip\u00e1ndose \u00e1s flutuaci\u00f3ns dos prezos nos mercados.\nA destituci\u00f3n.\nEn 1986, o r\u00e9xime de Marcos foi derrocado pola Revoluci\u00f3n da EDSA e a parella exiliouse en Hawai. Ferdinand Marcos morreu en 1989 e, tres anos m\u00e1is tarde, Imelda regresou \u00e1s Filipinas e contendeu pola presidencia. Foi amplamente derrotada, pero en 1995 ga\u00f1ou un asento no congreso filipino pola s\u00faa provincia de Leyte.\nEn 1998 contendeu nuevamente para a presidencia, obtendo o mesmo resultado. Imelda Marcos terminou en novena posici\u00f3n dun total de 11 candidatos para o posto.\nEn 2001, logo de terminar o seu per\u00edodo como lexisladora, Imelda foi arrestada baixo cargos de corrupci\u00f3n e extorsi\u00f3n cometidos durante o mandato do seu esposo. O preito centrouse nuns 684 mill\u00f3ns de d\u00f3lares que desapareceron misteriosamente do Tesouro Filipino durante a presidencia de Marcos. En 2003, o di\u00f1eiro foille regresado ao goberno das Illas."}
{"id": "41917", "revid": "98629", "url": "https://gl.wikipedia.org/wiki?curid=41917", "title": "Gasolina", "text": "A gasolina \u00e9 un dos combustibles que usan os motores de combusti\u00f3n interna.\nFabricaci\u00f3n e distribuci\u00f3n.\nA gasolina fabr\u00edcase nas refiner\u00edas. En xeral obtense a partir da nafta de destilaci\u00f3n directa, que \u00e9 a fracci\u00f3n m\u00e1is lixeira do petr\u00f3leo (exceptuando os gases). \u00c9 polo tanto unha mestura de hidrocarburos. A nafta tam\u00e9n se obt\u00e9n a partir da conversi\u00f3n de fracci\u00f3ns pesadas do petr\u00f3leo (gas\u00f3leo de baleiro) en unidades de proceso denominadas FCC (craqueo catal\u00edtico fluidizado) ou hidrocraquer.\nDebe cumprir unha serie de especificaci\u00f3ns requiridas para que o motor funcione ben e outras de tipo ambiental, ambas reguladas pola lei na maior\u00eda dos pa\u00edses. A especificaci\u00f3n m\u00e1is caracter\u00edstica \u00e9 o n\u00famero de octanos (MON, \"motor octane number\", RON \"research octane number\" ou a media dos anteriores).\nHai distintos tipos de gasolinas comerciais, clasificadas en funci\u00f3n do seu n\u00famero de octano. A gasolina m\u00e1is vendida en Europa (2004) ten un MON m\u00ednimo de 85 e un RON m\u00ednimo de 95.\nCompo\u00f1entes.\nNormalmente consid\u00e9rase nafta \u00e1 fracci\u00f3n do petr\u00f3leo que ten un punto de ebulici\u00f3n aproximadamente entre os 28 e os 175\u00a0\u00b0C (l\u00edmite que var\u00eda en funci\u00f3n das necesidades comerciais da refinar\u00eda). \u00c1 s\u00faa vez, este subproduto subdiv\u00eddese en nafta lixeira (ata uns 100\u00a0\u00b0C) e nafta pesada (o resto). A nafta lixeira \u00e9 un dos compo\u00f1entes da gasolina, cuns n\u00fameros de octano en torno ao 70. A nafta pesada non ten a calidade suficiente como para ser empregada para tal fin, e o seu destino \u00e9 a transformaci\u00f3n mediante o reformado catal\u00edtico, proceso qu\u00edmico polo cal se obt\u00e9n tam\u00e9n hidr\u00f3xeno, \u00e1 vez que se aumenta a octanaxe de dita nafta.\nAdemais da nafta reformada e a nafta lixeira, outros compo\u00f1entes que se empregan na formulaci\u00f3n dunha gasolina comercial son a nafta de FCC, a nafta lixeira isomerizada, a gasolina de pir\u00f3lise desbencenizada, butano, butenos, MTBE, ETBE, alquilato e etanol. As f\u00f3rmulas de cada refinar\u00eda adoitan ser distintas (incluso pertencendo \u00e1s mesmas compa\u00f1\u00edas), en funci\u00f3n das unidades de proceso de que dispo\u00f1an e segundo sexa ver\u00e1n ou inverno.\nA nafta obtense por un proceso chamado \"fluid catalitic cracking FCC\" (\u00e1s veces denominada gasolina de FCC) de gas\u00f3leo pesado. Se non est\u00e1 refinada pode ter ata 1.000 ppm de xofre. Ten \u00f3 redor dun 40% de arom\u00e1ticos e 20% de olefinas. Os seus n\u00fameros de octano (MON/RON) est\u00e1n en torno a 80/93.\nA nafta lixeira isomerizada (isomerato) obtense a partir da nafta lixeira de destilaci\u00f3n directa, mediante un proceso que emprega catalizadores s\u00f3lidos na base platino/aluminio ou zeol\u00edticos. \u00c9 un compo\u00f1ente libre de xofre, benceno, arom\u00e1ticos e olefinas, cuns n\u00fameros de octano (MON/RON) en torno a 87/89.\nA gasolina de pir\u00f3lise desbencenizada obtense coma subproduto da fabricaci\u00f3n de etileno a partir da nafta lixeira. Est\u00e1 composta aproximadamente por un 50% de arom\u00e1ticos (tolueno e xilenos) e un 50% de olefinas (isobuteno, hexenos). Ten en torno a 200 ppm de xofre. O benceno que cont\u00e9n na orixe adoita ser purificado e vendido coma materia prima petroqu\u00edmica. Os seus n\u00fameros de octano (MON/RON) est\u00e1n en torno a 85/105.\nO alquilato obtense a partir de isobutano e butenos, mediante un proceso que emprega catalizadores \u00e1cidos (ben \u00e1cido sulf\u00farico ou ben \u00e1cido fluorh\u00eddrico). Tampouco ten xofre, benceno, arom\u00e1ticos nin olefinas. Os seus n\u00fameros de octano (MON/RON) est\u00e1n en torno a 94/95."}
{"id": "41919", "revid": "89787", "url": "https://gl.wikipedia.org/wiki?curid=41919", "title": "Curling", "text": "O curling \u00e9 un deporte de precisi\u00f3n similar \u00f3s birlos ingleses ou \u00e1 petanca, que se practica nunha pista de xeo, loitando entre si dous equipos de catro participantes cada un. O obxectivo \u00e9 lanzar 8 pedras de granito cun peso de 20 kg sobre a deslizante superficie a trav\u00e9s dun corredor de 45,5 metros de lonxitude e 4,32 metros de anchura. E unha vez realizados todos os lanzamentos, punt\u00faase en funci\u00f3n da proximidade destas pedras \u00e1 diana marcada ao final do corredor. Pract\u00edcase sobre todo no Canad\u00e1 e no norte de Europa.\nOrixe e historia.\nExisten evidencias da existencia do curling en Escocia a comezos do s\u00e9culo XVI, como unha pedra de \"curling\" na que se gravou a data 1511, mais a primeira referencia escrita a un xogo usando pedras no xeo procede dos rexistros da abad\u00eda de Paisley (Renfrewshire) en Escocia e data de febreiro de 1541 e d\u00faas pinturas de Pieter Brueghel o Vello \u00e1mbalas d\u00faas de 1565 amosan a campesi\u00f1os flamengos xogando con pedras no xeo. De todas formas, o \"curling\" foi moi popular en Escocia entre os s\u00e9culos XVI e XIX, cando o clima era suficientemente fr\u00edo coma para que se formase un bo xeo no inverno, e en consecuencia, a sede do organismo internacional que controla o \"curling\", a Federaci\u00f3n Mundial de Curling, at\u00f3pase en Perth, Escocia.\nO Royal Montreal Curling Club, o primeiro club deportivo de \"curling\" establecido en Norteam\u00e9rica, fundouse no 1807. O primeiro club en Estados Unidos creouse no 1832, e o xogo entrou en Su\u00edza e Suecia antes da entrada do s\u00e9culo XX. Hoxe en d\u00eda o deporte \u00e9 popular sobre todo no Canad\u00e1, xog\u00e1ndose tam\u00e9n en toda Europa e no Xap\u00f3n, Australia, Nova Zelandia e incluso, China e Corea.\nO \"curling\" \u00e9 deporte ol\u00edmpico de inverno dende 1998."}
{"id": "41921", "revid": "92340", "url": "https://gl.wikipedia.org/wiki?curid=41921", "title": "Clyfford Still", "text": "Clyfford Still, nado o 30 de novembro de 1904 e finado o 23 de xu\u00f1o de 1980, foi un artista estadounidense, un pintor, e ademais foi unha figura destacada do expresionismo abstracto.\nTraxectoria.\nNaceu na cidade de Grandin, Dacota do Norte, Estados Unidos. A fin\u00e1is da d\u00e9cada de 1920 e a comezos da d\u00e9cada de 1930, Still estudou na Universidade de Spokane, en Washington, gradu\u00e1ndose en arte no 1933. Ensinou no Centro de Arte de Spokane durante a gran depresi\u00f3n e na Universidade do Estado de Washington.\nDespois de traballar en California entre 1941 e 1943, Still tivo a s\u00faa primeira exhibici\u00f3n en 1943 no Museo de Arte Moderna de San Francisco. Uns anos despois co\u00f1eceu a Mark Rothko e tivo outra exhibici\u00f3n. En 1946 obtivo un traballo na Escola de Belas Artes de California, en San Francisco, pero volveu a Nova York en 1950."}
{"id": "41923", "revid": "98629", "url": "https://gl.wikipedia.org/wiki?curid=41923", "title": "Stovies", "text": "As stovies, son un prato tradicional da coci\u00f1a escocesa consistente de forma b\u00e1sica nun guiso de carne picada, pataca e cebola.\nEste prato, similar ao ingl\u00e9s guiso de carne picada (\"corned beef hash\"), ocupa unha escala moi b\u00e1sica dentro da gastronom\u00eda escocesa e, polo tanto, ofrece unha gran cantidade de receitas, que var\u00edan entre as rexi\u00f3ns e mesmo entre as distintas familias. Con todo, o elementar das \"stovies\" son os anacos de pataca e cebola guisadas con graxa e unha pouca auga, e algo de carne de desfeita, normalmente picada de tenreira, salchichas ou restos de carne asada. Unha variante rexional \u00e9 acompa\u00f1ar as \"stovies\" con galletas de avea.\nO termo \"stovies\" procede do nome escoc\u00e9s para guisar, \"stove\"."}
{"id": "41924", "revid": "23204", "url": "https://gl.wikipedia.org/wiki?curid=41924", "title": "Coala", "text": "O coala (Phascolarctos cinereus) \u00e9 un marsupial herb\u00edvoro nativo de Australia. \u00c9 a \u00fanica especie da familia dos fascol\u00e1rctidos, e o seu familiar m\u00e1is pr\u00f3ximo \u00e9 o uombat. Este animal vive en zonas costeiras das rexi\u00f3ns do leste e do sur de Australia, nos estados de Queensland, Nova Gales do Sur, Victoria e Australia Meridional. \u00c9 doado reco\u00f1ecelo polo seu corpo robusto sen cola e a unha gran cabeza con orellas redondeadas e peludas e un gran nariz con forma de culler. Os coalas poden chegar a medir entre 60 e 85\u00a0cm e acadar de 4 a 15\u00a0kg de peso. A cor da s\u00faa pelaxe var\u00eda dende o gris prateado ata o marr\u00f3n chocolate. Os membros das poboaci\u00f3ns m\u00e1is \u00f3 norte adoitan ser m\u00e1is pequenos e de cores m\u00e1is claras que os do sur, dando lugar a posibilidade de que sexan subespecies distintas, a\u00ednda que isto est\u00e1 en discusi\u00f3n.\nOs coalas habitan en zonas abertas de bosques de eucaliptos, e as follas destas \u00e1rbores conforman a maior\u00eda da s\u00faa dieta. Xa que esta dieta fornece un contido limitado de nutrientes e calor\u00edas, os coalas levan unha vida sedentaria e adoitan durmir unhas 20\u00a0horas \u00f3 d\u00eda. Son animais sociais e os lazos familiares existen s\u00f3 entre as nais e as cr\u00edas que dependen delas. Os machos adultos comun\u00edcanse por medio de fortes ruxidos que intimidan os rivais e atraen \u00e1s femias. Os machos tam\u00e9n marcan a s\u00faa presenza por medio de secreci\u00f3ns usando unhas gl\u00e1ndulas que te\u00f1en no peito. Sendo marsupiais, as cr\u00edas nacen sen estar a\u00ednda desenvolvidas por completo e s\u00f3bense \u00f3 marsupio das s\u00faas nais, onde permanecen durante os primeiros seis ou sete meses de vida. Estas cr\u00edas dest\u00e9tanse por completo cando chegan \u00f3 ano de idade. Os coalas te\u00f1en poucos predadores naturais e padecen de poucos parasitos, pero si son vulnerables a diversos pat\u00f3xenos como as bacterias da familia Chlamydiaceae e o retrovirus coala as\u00ed como \u00f3s incendios e secas.\nExisten probas de que os aborixes australianos xa cazaban estes animais, que tam\u00e9n aparecen na mitolox\u00eda aborixe as\u00ed como en pinturas rupestres que datan de varios miles de anos. O primeiro encontro rexistrado entre os europeos e un coala tivo lugar no ano 1798, e o naturalista George Perry publicou a primeira imaxe destes animais en 1810. O bot\u00e1nico Robert Brown foi o autor da primeira descrici\u00f3n cient\u00edfica detallada da especie en 1814, a\u00ednda que esta non se publicou ata 180 anos despois. O artista John Gould ilustrou e realizou tam\u00e9n unha descrici\u00f3n do coala, e outros cient\u00edficos ingleses publicaron m\u00e1is detalles da biolox\u00eda deste animal no s\u00e9culo XIX. Por mor da s\u00faa aparencia caracter\u00edstica, o coala est\u00e1 reco\u00f1ecido mundialmente como un s\u00edmbolo nacional de Australia. Esta especie est\u00e1 listada como \"Vulnerable\" na clasificaci\u00f3n da IUCN, e o goberno australiano tam\u00e9n declarou as poboaci\u00f3ns de Queensland, Nova Gales do Sur e o distrito da Capital como especie vulnerable. Nos comezos do s\u00e9culo XX este animal caz\u00e1base en grandes cantidades pola s\u00faa pelaxe, e os sacrificios a grande escala que tiveron lugar en Queensland deron como resultado un esc\u00e1ndalo p\u00fablico que iniciou un movemento a prol da protecci\u00f3n da especie. Grazas a isto establec\u00e9ronse diversos santuarios animais e lev\u00e1ronse a cabo esforzos para repoboar rexi\u00f3ns nas que as poboaci\u00f3ns de coala estaban fragmentadas ou reducidas.\nEtimolox\u00edas.\nA palabra \"coala\" procede da palabra \"gula\", da lingua dharug falada por alg\u00fans pobos nativos de Australia. Por mor das similitudes do coala cos osos chegou a recibir o nome incorrecto de \"oso coala\", principalmente por parte dos primeiros colonos.\nOs nomes empregados polas distintas tribos aborixes son \"cullawine\", \"koolawong\", \"colah\", \"karbor\", \"colo\", \"coolbun\", \"boorabee\", \"burroor\", \"bangaroo\", \"pucawan\", \"banjorah\" e \"burrenbong\", e moitos destes significan 'non beber'.\nO nome do x\u00e9nero, \"Phascolarctos\", deriva do grego antigo \u03c6\u03ac\u03c3\u03ba\u03c9\u03bb\u03bf\u03c2 \u200e\"ph\u00e1sk\u014dlos\" 'bolsa' e \u1f04\u03c1\u03ba\u03c4\u03bf\u03c2 \u200e\"\u00e1rktos\" 'oso', mentres que o nome espec\u00edfico, \"cinereus\", prov\u00e9n do lat\u00edn e significa 'de cor cinza'.\nTaxonom\u00eda e evoluci\u00f3n.\nO zo\u00f3logo franc\u00e9s Henri Marie Ducrotay de Blainville designou o coala co nome xen\u00e9rico \"Phascolarctos\" no ano 1816, mais decidiu non asignarlle un nome espec\u00edfico ata unha revisi\u00f3n posterior. En 1819 o tam\u00e9n zo\u00f3logo alem\u00e1n Georg August Goldfuss deulle o nome binomial \"Lipurus cinereus\", pero xa que \"Phascolarctos\" se publicou primeiro e segundo a ICZN, este \u00faltimo ten prioridade como nome oficial do x\u00e9nero. O naturalista franc\u00e9s Anselme Ga\u00ebtan Desmarest propuxo o nome \"Phascolartos fuscus\" en 1820, suxerindo que as versi\u00f3ns do animal de cor marr\u00f3n formaban unha especie distinta \u00e1 dos exemplares de cor gris. Outros dos nomes suxeridos por autores europeos foron \"Marodactylus cinereus\" por Goldfuss en 1820, \"P.\u00a0flindersii\" por Ren\u00e9 Primev\u00e8re Lesson en 1827 e \"P.\u00a0koala\" por John Edward Gray no ano 1827.\nO coala clasif\u00edcase xunto cos uombats (familia Vombatidae) as\u00ed como con outras familias xa extintas (inclu\u00edndo Palorchestes, Thylacoleonidae e Diprotodontidae) dentro da suborde Vombatiformes e da orde Diprotodontia. Os Vombatiformes son un grupo irm\u00e1n do clado que incl\u00fae os Macropodiformes (canguros e ualab\u00eds\") e os Phalangeriformes. Os antepasados dos vombatiformes foron con toda probabilidade arbor\u00edcolas, e a li\u00f1axe evolutiva dos coalas foi probablemente a primeira en ramificarse hai uns 40 mill\u00f3ns de anos, durante o Eoceno.\nO coala moderno \u00e9 o \u00fanico membro existente da familia Phascolarctidae, que chegou a inclu\u00edr varios x\u00e9neros e especies. Durante o Oligoceno e o Mioceno os coalas viv\u00edan en selvas e ti\u00f1an dietas menos especializadas. Algunhas destas especies, como o \"Nimiokoala greystanesi\" e algunhas especies de \"Perikoala\", ti\u00f1an un tama\u00f1o semellante \u00f3 coala moderno, mentres que outras, como as de \"Litokoala\", ti\u00f1an un tama\u00f1o de entre a metade e dous terzos do tama\u00f1o dos coalas. Os coalas prehist\u00f3ricos ti\u00f1an estruturas ben desenvolvidas nas orellas, o que suxire que esta especie desenvolveu as vocalizaci\u00f3ns de longa distancia e o sedentarismo nunha \u00e9poca temper\u00e1. Durante o Mioceno o continente australiano comezou a secarse, levando \u00f3 declive das selvas e provocando que os bosques abertos de eucaliptos se espallasen. O x\u00e9nero \"Phascolarctos\" dividiuse do \"Litokoala\" \u00f3 final deste per\u00edodo e sufriu varias adaptaci\u00f3ns que lle permitiron vivir a base dunha dieta especializada de follas de eucalipto. Estas adaptaci\u00f3ns foron un cambio no padal que se achegou \u00e1 fronte do cranio, un aumento no tama\u00f1o dos molares e premolares, unha diminuci\u00f3n de tama\u00f1o da canle pterigoide e un aumento do espazo entre os molares e os dentes incisivos.\nDurante o Plioceno e o Plistoceno Australia experimentou cambios no seu clima e vexetaci\u00f3n, e a especie foi medrando de tama\u00f1o. \"P. cinereus\" puido xurdir como unha forma anana do \"P.\u00a0stirtoni\". A reduci\u00f3n do tama\u00f1o dos grandes mam\u00edferos est\u00e1 considerado un fen\u00f3meno com\u00fan en todo o mundo no Plistoceno tard\u00edo, e varios mam\u00edferos australianos est\u00e1n considerados tradicionalmente como produto deste fen\u00f3meno. Por\u00e9n, un estudo de 2008 cuestionou esta hip\u00f3tese, indicando que \"P.\u00a0cinereus\" e \"P.\u00a0stirtoni\" xa conviv\u00edan conxuntamente dende o Plistoceno medio, que \u00e9 o per\u00edodo ata o que se estende o rexistro f\u00f3sil do coala moderno.\nXen\u00e9tica e variaci\u00f3ns.\nExisten tres subespecies distintas reco\u00f1ecidas tradicionalmente: o coala de Queensland (\"P.\u00a0c. adustus\", Thomas 1923), o coala de Nova Gales do Sur (\"P.\u00a0c.\u00a0cinereus\", Goldfuss 1817) e o coala de Victoria (\"P.\u00a0c.\u00a0victor\", Troughton 1935). Estas formas dist\u00ednguense pola cor e grosor da s\u00faa pelaxe, o tama\u00f1o do corpo e a forma do cranio. O denominado coala de Queensland \u00e9 o m\u00e1is pequeno dos tres, cunha pelaxe m\u00e1is curta de cor prateada e un cranio m\u00e1is pequeno, mentres que o chamado coala de Victoria \u00e9 o m\u00e1is grande, cun cranio de maior tama\u00f1o e unha pelaxe m\u00e1is longa de cor marr\u00f3n. Os l\u00edmites entre estas variaci\u00f3ns est\u00e1n marcados polos propios l\u00edmites estatais dos estados correspondentes, e o seu status como subespecies est\u00e1 en disputa. Un estudo xen\u00e9tico de 1999 suxeriu que estas variaci\u00f3ns representan poboaci\u00f3ns diferenciadas cun fluxo xen\u00e9tico limitado entre elas, e que as tres subespecies compo\u00f1en unha unidade evolutiva significativa \u00fanica. Outros estudos tam\u00e9n atoparon que as poboaci\u00f3ns de coalas presentaban altos niveis de endogamia e unha baixa variaci\u00f3n xen\u00e9tica. Esta baixa diversidade xen\u00e9tica puido ter sido unha caracter\u00edstica das poboaci\u00f3ns de coalas xa dende o Plistoceno tard\u00edo. Tam\u00e9n se demostrou que os r\u00edos e estradas limitan o fluxo xen\u00e9tico da especie e contribu\u00edron \u00e1 diferenciaci\u00f3n xen\u00e9tica das poboaci\u00f3ns do sueste de Queensland. En abril de 2013, cient\u00edficos do \"Australian Museum\" e da \"Queensland University of Technology\" anunciaron que conseguiran secuenciar o xenoma do coala por completo.\nAparencia e anatom\u00eda.\nO coala \u00e9 un animal de corpo compacto e a s\u00faa cola \u00e9 vestixial ou non existente. Pode chegar a medir entre 60 e 85\u00a0cm e acada un peso de entre 4 e 15\u00a0kg, o que o converte nun dos marsupiais arbor\u00edcolas m\u00e1is grandes. A especie presenta un dimorfismo sexual, no que os machos acadan un tama\u00f1o un 50% maior que as femias. Os machos tam\u00e9n se distinguen das femias por teren eles un foci\u00f1o m\u00e1is curvo, e pola presenza de gl\u00e1ndulas pectorais (que producen secreci\u00f3ns olorosas), visibles en zonas do seu peito que non te\u00f1en pelaxe. \u00d3 igual que moitos outros marsupiais, os coalas machos te\u00f1en un pene bifurcado, e as femias te\u00f1en d\u00faas vaxinas laterais e dous \u00fateros separados. A pel que recobre o pene dos machos cont\u00e9n unha serie de bacterias que xogan un papel importante na fecundaci\u00f3n. A abertura do marsupio das femias pode contraerse por medio dun esf\u00ednter para previr que as cr\u00edas caian f\u00f3ra da bolsa, e os tetos est\u00e1n dentro da bolsa.\nA pelaxe do coala \u00e9 m\u00e1is densa e longa nas costas, e m\u00e1is curta no ventre. As orellas te\u00f1en unha pelaxe grosa tanto no interior coma no exterior. A cor da pelaxe das costas pode variar dende o gris claro ata o marr\u00f3n chocolate, mentres que no ventre e cuartos traseiros \u00e9 m\u00e1is branca. A s\u00faa pelaxe das costas \u00e9 a m\u00e1is efectiva para o illamento t\u00e9rmico de todos os marsupiais, o que o fai moi resistente \u00f3 vento e a chuvia, mentres que a do ventre perm\u00edtelle reflectir a radiaci\u00f3n solar. As s\u00faas gadoupas te\u00f1en unhas unllas afiadas e curvadas ben adaptadas para gabear polas \u00e1rbores. As gadoupas anteriores te\u00f1en dous dedos opo\u00f1ibles \u00f3s outros tres que lles permiten agarrar pequenas p\u00f3las. Nas gadoupas posteriores, o segundo e terceiro dedo son sind\u00e1ctilos (fusionados), condici\u00f3n habitual nos membros da orde Diprotodontia, e empregan as unllas separadas destes para acicalarse. \u00d3 igual que os humanos e outros primates, os coalas te\u00f1en papilas d\u00e9rmicas nas gadoupas. O esqueleto deste animal \u00e9 robusto, e o seu tronco superior \u00e9 curto e musculado, cunhas patas dianteiras proporcionalmente longas que lle axudan a gabear e coller ramas. Tam\u00e9n se axudan a gabear por medio duns fortes m\u00fasculos das coxas que se unen \u00e1s tibias nunha zona m\u00e1is baixa que noutros animais. No final do espi\u00f1azo te\u00f1en unha zona cartilaxinosa que lles pode axudar a estar m\u00e1is c\u00f3modos cando se pousan nas ramificaci\u00f3ns das \u00e1rbores.\nO coala presenta unha das proporci\u00f3ns de tama\u00f1o do cerebro en relaci\u00f3n \u00f3 peso corporal m\u00e1is pequenas que calquera outro mam\u00edfero, sendo un 60% m\u00e1is pequeno que noutras especies de diprotodontes e pesando tan s\u00f3 19,2\u00a0g, cunha superficie bastante lisa, caracter\u00edstica habitual nos animais m\u00e1is primitivos. Ocupa tan s\u00f3 o 61% da cavidade cranial e at\u00f3pase presionado contra a superficie interior por medio dunha cantidade relativamente alta de l\u00edquido cefalorraqu\u00eddeo. A funci\u00f3n deste \u00e9 desco\u00f1ecida, a\u00ednda que unha posibilidade ser\u00eda que actuase absorbendo impactos e limitando o dano recibido no caso de caer dunha \u00e1rbore. O pequeno tama\u00f1o do seu cerebro poder\u00eda ter sido unha adaptaci\u00f3n \u00e1s restrici\u00f3ns enerx\u00e9ticas impostas pola s\u00faa dieta, insuficiente para manter un cerebro de maior tama\u00f1o. Por mor deste pequeno tama\u00f1o do cerebro, a capacidade do coala para levar a cabo comportamentos complexos ou pouco familiares \u00e9 limitada. Por exemplo, cando se lle ofrecen follas arrancadas nunha superficie plana, o animal non \u00e9 capaz de adaptarse \u00f3 cambio na s\u00faa rutina alimentaria e non come estas follas. O sentido do olfacto do coala est\u00e1 considerado como normal, sendo habitual que ula os aceites das ramas e follas individuais das \u00e1rbores para avaliar a s\u00faa comestibilidade. Te\u00f1en unha nariz relativamente grande, cuberta dunha pel que se asemella \u00f3 coiro. As s\u00faas orellas circulares perm\u00edtenlles ter unha boa capacidade auditiva, e pos\u00faen un o\u00eddo medio ben desenvolvido. Pola contra, a s\u00faa visi\u00f3n non \u00e9 tan efectiva, e os seus ollos relativamente pequenos non son habituais con respecto a outros marsupiais, xa que as pupilas presentan unhas aberturas verticais. Koalas empregan un \u00f3rgano vocal para producir sons graves. \u00d3 contrario que as cordas vocais t\u00edpicas dos mam\u00edferos que se pregan na larinxe, este \u00f3rgano at\u00f3pase no veo do padal, recibindo o nome de cordas vocais velares.\nEste animal presenta varias adaptaci\u00f3ns debidas a s\u00faa dieta de follas de eucalipto, que \u00e9 de baixo valor nutritivo, alta toxicidade e rica en fibra alimentaria. A dentadura deste animal componse de incisivos, un premolar e catro molares en cada mand\u00edbula. Os incisivos est\u00e1n bastante separados do resto, caracter\u00edstica habitual nos mam\u00edferos herb\u00edvoros. Usan estes incisivos para roer as follas, que recortan cos premolares antes de pasalas \u00f3s molares, que rematan en forma de punta e realizan a tarefa de mastigar as follas en pequenos anacos. Os coalas tam\u00e9n poden almacenar comida nos seus abaz\u00f3ns antes de mastigala. Os molares parcialmente gastados dos coalas de mediana idade resultan \u00f3ptimos para desfacer as follas en pequenas part\u00edculas, dando como resultado unha dixesti\u00f3n estomacal e unha absorci\u00f3n de nutrientes no intestino delgado m\u00e1is eficientes. Ocasionalmente os coalas poden regurxitar a comida na boca para mastigala unha segunda vez.\n\u00d3 contrario que os canguros e os Phalangeriformes, os coalas realizan unha fermentaci\u00f3n posterior. A s\u00faa retenci\u00f3n dixestiva pode durar ata 100 horas en liberdade e ata 200 horas en catividade. Isto \u00e9 posible pola extraordinaria lonxitude do seu cego, duns 200\u00a0cm de largo e 10\u00a0cm de di\u00e1metro, que \u00e9 o proporcionalmente m\u00e1is grande de calquera animal. Esta anatom\u00eda perm\u00edtelles seleccionar que part\u00edculas de comida reter para unha fermentaci\u00f3n de maior duraci\u00f3n e cales deixar pasar. As part\u00edculas m\u00e1is grandes adoitan pasar m\u00e1is rapidamente, xa que implicar\u00edan un maior tempo de dixesti\u00f3n. A\u00ednda que os seus intestinos posteriores son proporcionalmente m\u00e1is grandes que noutros herb\u00edvoros, s\u00f3 obte\u00f1en un 10% da enerx\u00eda por medio da fermentaci\u00f3n. Como a s\u00faa dieta \u00e9 de baixo valor enerx\u00e9tico, o seu metabolismo basal \u00e9 a metade que no mam\u00edfero t\u00edpico, a\u00ednda que isto pode variar entre estaci\u00f3ns e sexos. O coala \u00e9 capaz de conservar auga no corpo deixando pasar no intestino boli\u00f1as fecais relativamente secas e ricas en fibra sen dixerir, e almacenando auga no seu cego.\nComportamento e ecolox\u00eda.\nA distribuci\u00f3n xeogr\u00e1fica do coala abrangue aproximadamente 1\u00a0000\u00a0000\u00a0km2 en 30 ecorrexi\u00f3ns. Est\u00e9ndese por todo o leste e sueste de Australia, inclu\u00edndo o noroeste, centro e sueste de Queensland, o leste de Nova Gales do Sur, Victoria e o sueste de Australia do Sur. Tam\u00e9n foi introducido en zonas de Adelaida e en varias illas, inclu\u00edndo a Illa Kangaroo e French Island. A poboaci\u00f3n presente en Magnetic Island representa o l\u00edmite norte da s\u00faa distribuci\u00f3n. As evidencias f\u00f3siles indican que a distribuci\u00f3n do coala chegou ata zonas do oeste e suroeste de Australia Occidental durante o Plistoceno tard\u00edo. A s\u00faa extinci\u00f3n nestas zonas foi probablemente debida \u00f3s cambios ambientais e \u00e1 caza por parte dos aborixes australianos.\nEn Queensland as poboaci\u00f3ns de coalas distrib\u00faense de forma irregular e son pouco com\u00fans ag\u00e1s no sueste, onde si habitan en gran n\u00famero. En Nova Gales do Sur s\u00f3 abundan no Bosque Pilliga, mentres que en Victoria son com\u00fans en practicamente todas as zonas. En Australia do Sur os coalas sufriron unha extinci\u00f3n local \u00f3 redor do ano 1920 e foron reintroducidos posteriormente. Os coalas poden atoparse en h\u00e1bitats de bosques e forestas, con climas que var\u00edan dende o tropical ata o temperado. En climas semi\u00e1ridos prefiren h\u00e1bitats riparios (de ribeira), onde os r\u00edos e regatos pr\u00f3ximos poden fornecer refuxio en \u00e9pocas de seca e calor extrema.\nAlimentaci\u00f3n e actividade.\nOs coalas son herb\u00edvoros, e a\u00ednda que a maior\u00eda da s\u00faa dieta alimentaria consiste en follas de eucalipto, poden atoparse en \u00e1rbores doutros x\u00e9neros, como por exemplo en exemplares de \"Acacia\", \"Allocasuarina\", \"Callitris\", \"Leptospermum\" e \"Melaleuca\". A\u00ednda que te\u00f1en ata 600 especies de \"Eucalyptus\" dispo\u00f1ibles, o coala amosa unha forte preferencia por unhas 30 destas especies. Tenden a escoller especies que te\u00f1an un alto contido de prote\u00ednas e proporci\u00f3ns baixas de fibra e lignina. As especies favoritas son \"Eucalyptus microcorys\", \"E.\u00a0tereticornis\" e eucalipto vermello, que compo\u00f1en m\u00e1is do 20% da s\u00faa dieta. Malia a s\u00faa reputaci\u00f3n de comedor esixente, o coala \u00e9 m\u00e1is xeralista que alg\u00fans outros marsupiais, como por exemplo o \"Petauroides volans\". Xa que as follas de eucalipto conte\u00f1en grandes cantidades de auga, o coala non precisa beber a mi\u00fado. A s\u00faa inxesti\u00f3n de auga diaria pode ser de entre 71 e 91 mL/kg de peso corporal. As femias poden satisfacer a s\u00faa necesidade de auga por medio das follas das que se alimentan, pero os machos meirandes precisan inxerir auga adicional procedente de auga do chan ou de buratos das \u00e1rbores. Cando se alimenta, o coala ag\u00e1rrase a unha rama coas d\u00faas patas traseiras e unha dianteira, mentres que colle as follas coa outra pata dianteira. Os coalas m\u00e1is pequenos poden achegarse ata o final das ramas, pero os m\u00e1is grandes s\u00f3 poden manterse preto das bases m\u00e1is anchas. Poden chegar a consumir ata 400\u00a0g de follas \u00f3 d\u00eda, nunhas catro, cinco ou seis sesi\u00f3ns. Malia estar adaptados a un estilo de vida de baixo consumo enerx\u00e9tico, pos\u00faen baixas reservas de graxa e precisan alimentarse con frecuencia.\nPor mor da baixa enerx\u00eda que conseguen da s\u00faa dieta, os coalas limitan o seu gasto enerx\u00e9tico e dormen unhas 20 horas \u00f3 d\u00eda, realizando movementos activos s\u00f3 nas outras catro. Est\u00e1n activos principalmente polas noites e pasan a maior\u00eda deste tempo aliment\u00e1ndose. Adoitan alimentarse e durmir na mesma \u00e1rbore, na que poden permanecer durante un d\u00eda enteiro. Nos d\u00edas moi calorosos os coalas baixan ata as partes m\u00e1is frescas das \u00e1rbores, aferr\u00e1ndose a estas para reducir a s\u00faa temperatura corporal sen necesitar de arquexar para este prop\u00f3sito. Nos d\u00edas m\u00e1is temperados poden descansar apoiando as costas nunha rama ou deitarse sobre o est\u00f3mago coas patas colgando. Nos per\u00edodos fr\u00edos e h\u00famidos enr\u00f3scanse en forma de pelota para conservar enerx\u00eda. Cando fai vento, os coalas procuran ramas m\u00e1is anchas e a menor altitude para descansar nelas. A\u00ednda que pasan a maior\u00eda do tempo nas \u00e1rbores, baixan destas \u00f3 chan cando se moven dunha a outra, usando as catro patas para cami\u00f1ar. Adoitan acicalarse empregando as patas traseiras, pero tam\u00e9n poden usar as patas dianteiras ou a boca para isto.\nSociabilidade.\nOs coalas son animais sociais e dedican \u00f3 redor de 15 minutos diarios a comportamentos sociais. En Victoria o tama\u00f1o dos territorios habituais onde se desenvolve cada individuo \u00e9 pequeno e d\u00e1se un solapamento abundante, mentres que no centro de Queensland \u00e9 maior e o solapamento \u00e9 menor. A sociedade destes animais consiste en membros \"residentes\" e outros \"de paso\". Os primeiros adoitan ser as femias adultas, mentres que os \u00faltimos adoitan ser machos. Os machos residentes son territoriais e dominantes sobre outros de menor tama\u00f1o. Os machos alfa establecen o seu territorio preto das femias reprodutivas, mentres que os m\u00e1is xoves act\u00faan de forma subordinada ata que maduran e acadan o seu tama\u00f1o corporal completo. Os machos adultos saen ocasionalmente dos seus territorios habituais, e cando isto ocorre os machos dominantes mante\u00f1en o seu status. Cando un macho gabea a unha nova \u00e1rbore, m\u00e1rcao cozando a s\u00faa gl\u00e1ndula do peito contra o tronco ou unha rama, e en ocasi\u00f3ns tam\u00e9n con ouri\u00f1os. Este comportamento de marcado con olor ten probablemente un prop\u00f3sito comunicativo, e t\u00e9\u00f1ense rexistrado individuos ulindo a base das \u00e1rbores antes de subirse a ela. Este marcado con olor tam\u00e9n \u00e9 habitual durante os encontros agresivos entre individuos. As gl\u00e1ndulas do peito segregan unha mestura qu\u00edmica complexa, duns 40 compostos distintos, que var\u00eda en composici\u00f3n e concentraci\u00f3n segundo a estaci\u00f3n do ano e a idade do individuo.\nOs machos adultos comun\u00edcanse mediante ruxidos de gran volume, uns sons graves que consisten en inhalaci\u00f3ns semellantes a ronquidos e exhalaci\u00f3ns resoantes que se asemellan a un ruxido. Estes sons prod\u00facense nuns \u00f3rganos vocais \u00fanicos desta especie. Por mor da baixa frecuencia, estes ruxidos poden viaxar grandes distancias polo aire e a trav\u00e9s da vexetaci\u00f3n. Os coalas emiten estes sons en calquera \u00e9poca do ano, pero de forma m\u00e1is pronunciada durante a estaci\u00f3n de apareamento, na que o utilizan para atraer as femias e intimidar a outros machos. Tam\u00e9n emiten estes ruxidos para advertir da s\u00faa presenza a outros individuos veci\u00f1os cando soben a unha nova \u00e1rbore. Con estes sons indican o seu tama\u00f1o corporal e son capaces de esaxeralo, xa que as femias prestan m\u00e1is atenci\u00f3n \u00f3s ruxidos dos machos m\u00e1is grandes. As femias tam\u00e9n emiten uns ruxidos semellantes pero m\u00e1is suaves, ademais doutros gru\u00f1idos, xemidos e gritos. Realizan estas chamadas cando se ven en perigo e para facer ameazas defensivas. Os coalas xoves emiten uns gritos agudos cando se ven en perigo. Segundo van medrando, estes gritos t\u00f3rnanse nunha especie de gri\u00f1idos, que emiten tam\u00e9n para amosar agresividade. Os coalas tam\u00e9n realizan diversas expresi\u00f3ns faciais. Cando emiten os gru\u00f1idos, enroscan o beizo superior e inclinan as orellas cara a adiante. Cando gritan, retraen os beizos e inclinan as orellas cara a atr\u00e1s. As femias tam\u00e9n moven os beizos cara a f\u00f3ra e levantan as orellas cando se atopan inquedas.\nO comportamento antagon\u00edstico entre individuos adoita ocorrer en forma de rifas cando gabean polas \u00e1rbores un preto doutro, en ocasi\u00f3ns chegando a morderse. Os machos que non pertencen \u00f3 grupo local poden chegar a loitar, perseguir e morder a outros machos. En situaci\u00f3ns extremas un macho pode chegar a intentar expulsar a un rival m\u00e1is pequeno dunha \u00e1rbore. Isto faino gabeando a \u00e1rbore tentando acurralar o outro individuo, que ent\u00f3n tentar\u00e1 escapar esquiv\u00e1ndoo e baix\u00e1ndose da \u00e1rbore ou moverase cara ao extremo dunha rama. O agresor ataca a v\u00edtima agarr\u00e1ndoa polos ombreiros e mord\u00e9ndoa repetidamente. Cando o individuo m\u00e1is d\u00e9bil escapa, o vencedor emite un ruxido e marca a \u00e1rbore. As femias pre\u00f1adas e en lactaci\u00f3n son particularmente agresivas e poden atacar a outros individuos que se lles acheguen demasiado. Malia todo isto, os coalas polo xeral evitan este tipo de comportamentos que requiren un alto gasto enerx\u00e9tico.\nReproduci\u00f3n e desenvolvemento.\nOs coalas son reprodutores estacionais, e os nacementos te\u00f1en lugar dende a metade da primavera e durante o ver\u00e1n ata comezos do outono. As femias en celo adoitan ter a cabeza nunha posici\u00f3n m\u00e1is atrasada do normal e son habituais os tremores e espasmos. Non obstante os machos semellan non reco\u00f1ecer estes sinais, e t\u00e9\u00f1ense rexistrado casos nos que estes montan a femias que non se atopan en celo. Grazas ao seu maior tama\u00f1o, os machos son capaces de forzar as femias a aparearse, mont\u00e1ndoas pola parte traseira, e en casos extremos poden chegar a tirar \u00e1s femias das \u00e1rbores. Estas emiten gritos e loitan cos machos de forma vigorosa, pero am\u00f3sanse submisas perante os machos m\u00e1is dominantes ou co\u00f1ecidos. Os ruxidos e gritos que te\u00f1en lugar durante o apareamento poden atraer a outros machos, dando lugar a interrupci\u00f3n do coito e a loitas entre os individuos. Estas pelexas permiten en ocasi\u00f3ns que as femias decidan cal dos machos \u00e9 o dominante. \u00c9 com\u00fan ver marcas, cicatrices e cortes nos machos m\u00e1is vellos, particularmente nas partes expostas do nariz e nas p\u00e1lpebras.\nO per\u00edodo de xestaci\u00f3n dos coalas dura entre 33 e 35 d\u00edas, e as femias normalmente dan a luz a unha \u00fanica cr\u00eda. Da mesma forma que outros marsupiais, as cr\u00edas nacen estando a\u00ednda nunha fase embrionaria, pesando entre 0,5 e 2\u00a0g. Non obstante, cando nacen xa pos\u00faen beizos, extremidades e ombreiros relativamente desenvolvidos, as\u00ed como sistemas respiratorio, dixestivo e urinario funcionais. Tralo parto, a cr\u00eda gabea pola barriga da nai e m\u00e9tese no marsupio para continuar o resto do proceso de desenvolvemento. \u00d3 contrario que a maior\u00eda de marsupiais, os coalas non asean as s\u00faas bolsas.\nAs femias te\u00f1en dous tetos dentro da bolsa, e as cr\u00edas ag\u00e1rranse a un deles para mamar del durante o per\u00edodo da s\u00faa vida que pasan no marsupio. Os coalas te\u00f1en unha das proporci\u00f3ns de produci\u00f3n enerx\u00e9tica no leite en relaci\u00f3n \u00f3 tama\u00f1o corporal m\u00e1is baixas de todos os mam\u00edferos. Para compensar isto, o per\u00edodo de lactaci\u00f3n est\u00e9ndese ata os 12 meses de duraci\u00f3n. Cando acadan as sete semanas de idade, a cabeza das cr\u00edas comeza a medrar en proporci\u00f3n \u00f3 corpo, comezan a desenvolver pigmentaci\u00f3n e p\u00f3dese determinar o seu sexo, xa que o escroto t\u00f3rnase visible nos machos e o marsupio comeza a desenvolverse nas femias. As 13 semanas de vida, as cr\u00edas acadan un peso duns 50\u00a0g e a cabeza dobrase en tama\u00f1o. Comezan a abrir os ollos e aparece unha pelaxe moi fina na fronte, noca, ombreiros e patas. As 26 semanas a cr\u00eda xa est\u00e1 cuberta por completo de pelaxe e asem\u00e9llase a un exemplar adulto, e comeza ent\u00f3n a sacar a cabeza f\u00f3ra do marsupio.\nCando a cr\u00eda se achega \u00f3s seis meses de idade, a nai comeza a preparala para a dieta de eucalipto facendo unha dixesti\u00f3n previa das follas e producindo unha papa fecal que a cr\u00eda toma da s\u00faa cloaca. Esta papa ten unha composici\u00f3n distinta das feces normais, asemell\u00e1ndose m\u00e1is \u00f3s contidos do cego, cunha alta concentraci\u00f3n de bacterias. A cr\u00eda alim\u00e9ntase as\u00ed durante un mes, o que lle fornece unha fonte suplementaria de prote\u00ednas mentres fai unha transici\u00f3n dende a dieta a base de leite ata a dieta a base de follas. A cr\u00eda emerxe por completo do marsupio por primeira vez \u00f3s seis ou sete meses de vida, cun peso de entre 300 e 500\u00a0g. Comeza ent\u00f3n a explorar \u00f3 seu arredor con precauci\u00f3n, agarr\u00e1ndose a s\u00faa nai como axuda. \u00d3s nove meses de vida acada un peso maior de 1\u00a0kg e desenvolve a s\u00faa cor de pelaxe adulta. Deixando o marsupio xa por completo, s\u00f3bese as costas da s\u00faa nai como forma de transporte, mentres aprende a gabear agarr\u00e1ndose \u00e1s ramas das \u00e1rbores. Dende ese momento comeza a pasar gradualmente m\u00e1is tempo afastado da s\u00faa nai, destet\u00e1ndose por completo cando chega \u00f3s 12 meses de idade e xa cun peso corporal duns 2,5\u00a0kg. No momento en que a nai volve quedar pre\u00f1ada, os lazos familiares coa cr\u00eda anterior desaparecen por completo, e a nai comp\u00f3rtase de forma agresiva con esta para que a cr\u00eda xa desenvolvida se afaste e independice dela.\nAs femias acadan a madurez sexual \u00f3s tres anos de idade, momento a partir do que xa poden empre\u00f1ar. Por outra banda, os machos acadan esta madurez cando chegan \u00f3s catro anos de idade, a\u00ednda que xa poden producir esperma \u00f3s dous anos de idade. A\u00ednda que as gl\u00e1ndulas do peito xa son funcionais cando te\u00f1en 18 meses, os machos non comezan a realizar comportamentos de marcado por olor ata que acadan a madurez sexual. Debido a que as cr\u00edas presentan un per\u00edodo de dependencia largo, as femias de coala adoitan reproducirse en anos alternos, a\u00ednda que a presenza de factores ambientais favorables, como pode ser a abundancia de \u00e1rbores de calidade, poden permitirlles reproducirse cada ano.\nMortalidade e sa\u00fade.\nPoden chegar a vivir de 13 a 18 anos en liberdade, a\u00ednda que os machos tenden a vivir menos que as femias por mor dos seus h\u00e1bitos m\u00e1is perigosos. Soportan ben as ca\u00eddas das \u00e1rbores, pero estas poden resultar en feridas e incluso na morte, especialmente nos casos de machos xoves con pouca experiencia ou debido a pelexas entre individuos. Cando chegan \u00f3s seis anos de idade, os dentes dos coalas comezan a desgastarse e a eficiencia do mastigado dimin\u00fae. Eventualmente a cuberta en forma de punta pode acabar desgastada por completo, provocando que o animal morra de inanici\u00f3n.\nOs coalas te\u00f1en poucos predadores. Os \"Canis lupus dingo\" e as serpes pit\u00f3ns poden tratar de cazalos, mentres que as aves de presa como a \"Ninox strenua\" e a \"Aquila audax\" poden atacar os exemplares xoves. Normalmente non sofren de parasitos externos, ag\u00e1s nas zonas costeiras onde si son com\u00fans as carrachas. Poden padecer a sarna por mor do \"Sarcoptes scabiei\", e \u00falceras na pel por culpa da bacteria \"Mycobacterium ulcerans\", a\u00ednda que estas doenzas son pouco habituais. Os seus parasitos internos son poucos e inofensivos na s\u00faa maior\u00eda. Estes incl\u00faen o cestodo \"Bertiella obesa\", que se atopa normalmente no intestino, e os nematodos \"Marsupostrongylus longilarvatus\" e \"Durikainema phascolarcti\", que ocasionalmente se atopan nos pulm\u00f3ns. Nun estudo de tres anos cuns 600 exemplares admitidos no Australian Zoo Wildlife Hospital de Queensland, determinouse que o 73,8% dos animais estaban infectados polo menos cunha especie parasita de protozoos do x\u00e9nero \"Trypanosoma\", sendo o m\u00e1is com\u00fan o \"Trypanosoma irwini\".\nAlg\u00fans pat\u00f3xenos como as bacterias da familia Chlamydiaceae poden afectarlles, caus\u00e1ndolles queratoconxuntivite, infecci\u00f3ns urinarias e infecci\u00f3ns no tracto reprodutivo. Estas infecci\u00f3ns son habituais nas poboaci\u00f3ns do interior, pero non se dan nalgunhas poboaci\u00f3ns das illas. O retrovirus coala (KoRV) pode causar unha s\u00edndrome de inmunodeficiencia coala (KIDS), semellante \u00e1 SIDA nos humanos. A prevalencia do KoRV nas poboaci\u00f3ns de coalas indica unha tendencia que se estende dende o norte ata o sur de Australia, con poboaci\u00f3ns do norte infectadas \u00f3 completo, mentres que outras do sur at\u00f3panse libre deste virus.\nRelaci\u00f3n cos humanos.\nHistoria.\nA primeira referencia escrita sobre o coala foi rexistrada por John Price, servente de John Hunter, o Gobernador de Nova Gales do Sur. Price atopou un \"cullawine\" o 26 de xaneiro de 1798 durante unha expedici\u00f3n \u00e1s Monta\u00f1as Azuis, a\u00ednda que o seu informe non se publicou ata case cen anos despois en \"Historical Records of Australia\". En 1802 o explorador de orixe francesa Francis Louis Barrallier atopouse co animal cando os seus dous gu\u00edas aborixes volveron de cazar levando dous patas de coala coa intenci\u00f3n de comelas. Barrallier preservou estes ap\u00e9ndices e envioullos xunto coas s\u00faas notas \u00f3 sucesor de Hunter, Philip Gidley King, quen a s\u00faa vez pasoullas a Joseph Banks. De forma semellante a Price, as notas de Barrallier non se publicaron ata o ano 1897. Un artigo sobre a primeira captura dun exemplar vivo aparece no xornal \"Sydney Gazette\" de agosto de 1803. Unhas poucas semanas despois desta data, o astr\u00f3nomo James Inman mercou unha parella de esp\u00e9cimes para enviarllos vivos a Joseph Banks en Inglaterra. Naquel momento describ\u00edronos como \"en certa forma m\u00e1is grandes que o Waumbut (uombat)\". Estes encontros impulsaron a que o Rei lle encargase unha serie de acuarelas sobre este novo animal \u00f3 artista John Lewin. Lewin realizou tres imaxes, unha delas impresa posteriormente e reproducida na obra \"The Animal Kingdom\" de Georges Cuvier publicada en 1827, as\u00ed como en diversas obras europeas sobre historia natural.\nRobert Brown foi o primeiro que describiu de forma detallada o coala, no ano 1814, base\u00e1ndose nunha femia capturada preto do Monte Kembla na rexi\u00f3n de Illawarra. Nesta mesma \u00e9poca, o ilustrador austr\u00edaco Ferdinand Bauer debuxou o cranio, gorxa, p\u00e9s e patas do animal. Por\u00e9n, a obra de Brown permaneceu desco\u00f1ecida e sen publicar xa que retivo os seus cadernos de campo e notas ata a s\u00faa morte, cando foron legados \u00f3 Museo Brit\u00e1nico de Historia Natural. Non foron identificados ata 1994, mentres que as acuarelas de Bauer non se publicaron ata o ano 1989. O cirurxi\u00e1n brit\u00e1nico Everard Home detallou o coala base\u00e1ndose no testemu\u00f1o visual de William Paterson, quen trabara amizade con Brown e Bauer durante a s\u00faa estancia en Nova Gales do Sur. Home publicou o seu informe na revista \"Philosophical Transactions of the Royal Society\" no ano 1808, d\u00e1ndolle o nome cient\u00edfico de \"Didelphis coola\".\nA primeira imaxe dun coala publicouna George Perry na obra de historia natural de 1810 \"Arcana\". Perry chamouno o \"Preguiceiro de Nova Holanda\" xa que percibiu semellanzas cos mam\u00edferos arbor\u00edcolas de Centroam\u00e9rica e Am\u00e9rica do Sur do x\u00e9nero \"Bradypus\". O seu desd\u00e9n polo coala \u00e9 evidente na s\u00faa descrici\u00f3n do animal, algo habitual na actitude brit\u00e1nica prevalente nos comezos do s\u00e9culo XIX sobre a primitividade e rarezas da fauna australiana:\nO naturalista John Gould ilustrou e describiu o coala na s\u00faa obra de tres volumes \"The Mammals of Australia\" (1845-63) que serviu para introducir o p\u00fablico xeral brit\u00e1nico a esta especie e outras da ent\u00f3n pouco co\u00f1ecida fauna australiana. O anatomista comparativo Richard Owen presentou en 1836 un estudo sobre a anatom\u00eda do coala a Sociedade Zool\u00f3xica de Londres nunha serie de publicaci\u00f3ns da fisiolox\u00eda e anatom\u00eda dos mam\u00edferos australianos. Nesta obra, citada en numerosas ocasi\u00f3ns, Owen forneceu a primeira descrici\u00f3n detallada da anatom\u00eda interna do coala, destacando a s\u00faa semellanza \u00f3 uombat na estrutura xeral. O naturalista ingl\u00e9s George Robert Waterhouse, conservador da Sociedade Zool\u00f3xica de Londres foi o primeiro que clasificou correctamente \u00f3 coala como un marsupial na d\u00e9cada de 1840. Identificou as semellanzas entre o coala e os seus parentes f\u00f3siles \"Diprotodon\" e \"Nototherium\", descubertos uns anos antes. Pola s\u00faa banda, Gerard Krefft, conservador do Australian Museum, destacou os mecanismos evolutivos que tiveran lugar nesta especie \u00f3 comparala cos seus parentes ancestrais na obra de 1871 \"The Mammals of Australia\".\nO primeiro coala vivo chegou a Europa no ano 1881, adquirido pola Sociedade Zool\u00f3xica de Londres. Segundo a testemu\u00f1a do procurador William Alexander Forbes, o animal sufriu unha morte accidental \u00f3 caerlle enriba unha pesada tapa dun lavabo e non puido liberarse dela. Forbes aproveitou este feito para facer unha disecci\u00f3n do esp\u00e9cime acabado de falecer, obtendo detalles anat\u00f3micos expl\u00edcitos sobre o sistema reprodutivo feminino, o cerebro e o f\u00edgado, partes non descritas previamente por Owen, que tan s\u00f3 tivera acceso a esp\u00e9cimes preservados. O embri\u00f3logo escoc\u00e9s William Hay Caldwell, co\u00f1ecido nos c\u00edrculos cient\u00edficos por determinar o mecanismo reprodutivo dos ornitorrincos, fixo unha descrici\u00f3n do desenvolvemento uterino do coala no ano 1884, e usou esta nova informaci\u00f3n para determinar de forma convincente o per\u00edodo evolutivo do coala e dos monotremas.\nHenrique de Gloucester visitou o Koala Park Sanctuary de Sydney no ano 1934 e amosouse moi interesado nos \"osos\". A s\u00faa fotograf\u00eda con Noel Burnet, fundador do parque, e un coala publicouse no propio xornal. Trala segunda guerra mundial, cando o turismo en Australia comezou a medrar e os animais comezaron a exportarse a zool\u00f3xicos doutros pa\u00edses, a popularidade do coala medrou en todo o mundo. Este aumento na popularidade do animal deu lugar a que diversos l\u00edderes pol\u00edticos, membros de familias reais e outras personalidades te\u00f1en sacado fotograf\u00edas xunto a coalas\nSignificado cultural.\nO coala \u00e9 un animal co\u00f1ecido a nivel mundial e un grande atractivo nos zool\u00f3xicos australianos e parques naturais. Ten aparecido en anuncios, xogos, debuxos animados e en forma de bonecos de peluche. No ano 1998 as estimaci\u00f3ns indicaron que contribu\u00edra \u00f3 turismo en Australia cuns beneficios de m\u00e1is de 800 mill\u00f3ns de euros, n\u00fameros que seguiron medrando dende ent\u00f3n. En 1997 a metade dos visitantes de Australia, especialmente os procedentes de Corea do Sur, Xap\u00f3n e Taiw\u00e1n acudiron en grandes n\u00fameros \u00f3s zool\u00f3xicos e parques do pa\u00eds. Un 75% dos turistas europeos e xaponeses declararon que o coala era un dos animais que m\u00e1is desexo ti\u00f1an de ver. Segundo o bi\u00f3logo Stephen Jackson: \"Se tiveses que facer unha enquisa sobre que animal \u00e9 o que m\u00e1is se asocia con Australia, \u00e9 unha aposta bastante segura que o coala estar\u00eda marxinalmente por diante do canguro\". As s\u00faas proporci\u00f3ns corporais infant\u00eds e a s\u00faa cara semellante a un oso de peluche son varios dos factores contribu\u00edntes da popularidade do coala.\nO coala \u00e9 habitual nas historias do Tempo do So\u00f1o e mitolox\u00eda dos aborixes australianos. O pobo Tharawal cr\u00eda que este animal axudara a remar na barca que os trouxera \u00f3 continente. Outro mito conta como unha tribo matou un coala e usou os seus longos intestinos para crear unha ponte para a xente doutras partes do mundo. Esta narrativa destaca o status do coala como animal de caza na cultura aborixe, as\u00ed como a lonxitude dos seus intestinos. Diversas historias contan como o coala perdeu a s\u00faa cola. Nunha delas, un canguro c\u00f3rtalla como castigo por ser lacaz\u00e1n e avaricioso. As tribos aborixes de Queensland e Victoria consideraban o coala como un animal sabio e procuraban o seu consello. Os falantes de bidjara cr\u00edan que os coalas eran responsables de tornar as terras bald\u00edas en bosques frondosos. Este animal tam\u00e9n aparece en varios petr\u00f3glifos, a\u00ednda que non tan comunmente como outras especies nativas.\nOs primeiros colonos europeos en Australia pensaban que o coala era un animal semellante \u00f3s exemplares de Folivora, cunha aparencia \"feroz e ameazante\". A comezos do s\u00e9culo XX a reputaci\u00f3n do coala tornouse m\u00e1is positiva, principalmente grazas a un aumento da s\u00faa popularidade e a s\u00faa aparici\u00f3n en varios contos populares para nenos. Este animal aparece no libro \"Dot and the Kangaroo\" de 1899 escrito por Ethel Pedley, no que se representa como o \"oso nativo gracioso\". O artista Norman Lindsay representou un coala m\u00e1is antropomorfo nos debuxos de 1904 \"The Bulletin\". Este personaxe tam\u00e9n apareceu no seu libro de 1918 titulado \"The Magic Pudding\". Consid\u00e9rase que o coala ficticio m\u00e1is famoso \u00e9 Blinky Bill, creado por Dorothy Wall en 1933. Este personaxe aparece en varios libros e foi o protagonista de filmes, series de televisi\u00f3n, peluches e outros produtos, as\u00ed como nunha canci\u00f3n de John Williamson de 1986. O primeiro selo postal australiano que inclu\u00edu a un coala foi emitido pola Commonwealth no ano 1930. Unha campa\u00f1a publicitaria de televisi\u00f3n da aeroli\u00f1a nacional de Australia Qantas que comezou en 1967 e durou varias d\u00e9cadas, inclu\u00eda a un coala vivo (coa voz de Howard Morris) que se queixaba de que Australia ti\u00f1a demasiados turistas e remataba dicindo \"Odio Qantas\". Esta serie de anuncios est\u00e1 considerada por alg\u00fans medios como unha das mellores publicidades televisivas de t\u00f3dolos tempos.\nA canci\u00f3n \"Ode to a Koala Bear\" incl\u00faese na cara B do \u00e1lbum de Paul McCartney e Michael Jackson de 1983 titulado \"Say Say Say\". Un coala \u00e9 o protagonista na serie de Hanna-Barbera \"The Kwicky Koala Show\" e na serie de Nippon Animation \"Noozles\", \u00e1mbalas d\u00faas de comezos dos anos 1980. Existen tam\u00e9n varios doces con forma de coala, e Dadswells Bridge en Victoria pos\u00fae un complexo tur\u00edstico con forma de coala xigante. O equipo de rugby Queensland Reds ten un coala como mascota, e a moeda \"Platinum Koala\" amosa a este animal no reverso xunto coa ra\u00ed\u00f1a Isabel II no anverso.\nEstado de conservaci\u00f3n.\nNo 2016 a IUCN listou o coala na categor\u00eda de \"Vulnerable\" debido: \"\u00e1 incerteza sobre os par\u00e1metros relevantes da poboaci\u00f3n e a marcada variaci\u00f3n nas tendencias da poboaci\u00f3n no seu amplo rango. A taxa xeral de diminuci\u00f3n do tama\u00f1o da poboaci\u00f3n durante os \u00faltimos 18-24 anos estimouse en aproximadamente o 28% polo Comit\u00e9 Cient\u00edfico de Especies Ameazadas (2012), cunha taxa considerablemente influenciada por unha severa diminuci\u00f3n nas rexi\u00f3ns m\u00e1is expostas \u00e1 recente seca\". Os pol\u00edticos australianos rexeitaron unha proposta de 2009 para inclu\u00edr o coala dentro do \"Environment Protection and Biodiversity Conservation Act 1999\". No ano 2012 o goberno australiano pasou a considerar as poboaci\u00f3ns de coala en Queensland e Nova Gales do Sur como \"Vulnerables\", por mor dunha diminuci\u00f3n nestas poboaci\u00f3ns dun 40% e dun 33% respectivamente. As poboaci\u00f3ns de Victoria e Australia do Sur consid\u00e9ranse m\u00e1is abundantes, pero a Australian Koala Foundation argumentou que a exclusi\u00f3n da poboaci\u00f3n de Victoria destas medidas de protecci\u00f3n estaba baseada nunha idea equivocada de que o n\u00famero de individuos era de 200\u00a0000 cando segundo os seus datos \u00e9 de menos de 100\u00a0000.\nOs aborixes australianos cazaban coalas como alimento. Unha t\u00e9cnica habitual para capturalos era a de fixar un lazo feito con cortizas \u00f3 final dun longo pau. Con isto coll\u00edan os animais nas partes altas das \u00e1rbores, onde non pod\u00edan chegar sen gabear por elas. Posteriormente mataban o animal cun machado de pedra ou cunha lanza. Algunhas das tribos consideraban un tab\u00fa quitarlle a pel \u00f3 animal, mentres que outras cr\u00edan que a s\u00faa cabeza ti\u00f1a un status especial e gard\u00e1banas para enterralas posteriormente. Pola s\u00faa parte, os colonos europeos cazaron este animal de forma extensiva a comezos do s\u00e9culo XX, principalmente pola s\u00faa pel grosa e suave. Segundo diversas estimaci\u00f3ns, m\u00e1is de dous mill\u00f3ns de peles de coala ter\u00edan sa\u00eddo de Australia no ano 1924. Estas peles empreg\u00e1banse en alfombras, abrigos, luvas e adornos persoais. En Queensland tiveron lugar sacrificios masivos nos anos 1915, 1917 e 1919, onde se mataron m\u00e1is dun mill\u00f3n de coalas empregando armas de fogo, velenos e trampas. O esc\u00e1ndalo p\u00fablico que sucedeu a estas matanzas foi un dos primeiros problemas ambientais a grande escala de Australia que deron lugar a manifestaci\u00f3ns. O novelista e cr\u00edtico social Vance Palmer escribiu unha carta \u00f3 xornal \"The Courier-Mail\" na que expresou o sentimento popular por este feito:\nMalia o cada vez maior movemento social a prol da protecci\u00f3n das especies nativas, a pobreza causada pola seca de 1926-1928 provocou a matanza doutros 600\u00a0000 coalas nunha tempada de caza aberta, en agosto de 1927. En 1934 Frederick Lewis, naquel ent\u00f3n Inspector en Xefe da Caza en Victoria, declarou que o unha vez abondoso animal fora levado case a s\u00faa extinci\u00f3n nese estado, suxerindo que tan s\u00f3 quedaban entre 500 e 1000 exemplares.\nOs primeiros esforzos exitosos para a conservaci\u00f3n da especie inici\u00e1ronse co restablecemento do santuario Lone Pine Koala Sanctuary en Brisbane e do Koala Park Sanctuary de Sydney nos anos 1920 e 1930. O propietario deste \u00faltimo parque, Noel Burnet, converteuse na primeira persoa que conseguiu a reproduci\u00f3n en catividade dos coalas, ga\u00f1\u00e1ndose unha reputaci\u00f3n como a principal autoridade contempor\u00e1nea no tocante a este animal. No ano 1934 David Fleay do Zoo de Melbourne estableceu o primeiro recinto pechado de fauna australiana nun zoo do pa\u00eds, que inclu\u00eda o coala. Isto permitiulle levar a cabo un estudo detallado da s\u00faa dieta en catividade. Fleay continuou posteriormente os seus esforzos pola conservaci\u00f3n do animal no Healesville Sanctuary e no David Fleay Wildlife Park.\nDende 1870 os coalas foron introducidos en varias illas inclu\u00edndo a Illa Kangaroo e French Island. O seu n\u00famero foi medrando de forma significativa, pero como estas illas non son o suficientemente grandes para manter grandes n\u00fameros de exemplares, o pasto excesivo converteuse nun problema. Nos anos 1920 Lewis iniciou un programa de recolocaci\u00f3n e rehabilitaci\u00f3n a grande escala para transferir os coalas de h\u00e1bitats fragmentados ou reducidos cara a novas rexi\u00f3ns, coa intenci\u00f3n de que volvesen ter unha maior distribuci\u00f3n. Por exemplo, nos anos 1930 e 1931 165 coalas foron levadas a Illa Quail, e tras un per\u00edodo de crecemento al\u00ed, uns 1300 foron liberados de novo en zonas do interior no ano 1944. Este tipo de pr\u00e1cticas fix\u00e9ronse habituais. Segundo estimaci\u00f3ns de Peter Menkorst, entre os anos 1923 e 2006 traslad\u00e1ronse uns 25\u00a0000 animais en m\u00e1is de 250 lugares \u00f3 longo de Victoria. Dende os anos 1990 diversas axencias gobernamentais tentaron controlar o n\u00famero de exemplares por medio de matanzas controladas, pero as cr\u00edticas tanto no pa\u00eds coma internacionais impediron isto, polo que o goberno decantouse pola recolocaci\u00f3n e a esterilizaci\u00f3n de exemplares no seu lugar.\nUnha das ameazas naturais para este animal son os incendios, por mor da s\u00faa lentitude de movementos e da inflamabilidade das \u00e1rbores de eucalipto. Nestas situaci\u00f3ns o coala procura refuxio nas ramas m\u00e1is altas seguindo o seu instinto, fac\u00e9ndose as\u00ed m\u00e1is vulnerable \u00e1 calor intensa e \u00e1s lapas. Estes incendios tam\u00e9n fragmentan os seus h\u00e1bitats, restrinxindo os seus movementos e a unha perda de diversidade xen\u00e9tica nos grupos de poboaci\u00f3n. A deshidrataci\u00f3n e exposici\u00f3n \u00e1 calor excesiva tam\u00e9n pode resultarlles mortal. De forma semellante, o coala \u00e9 vulnerable \u00f3s efectos do quecemento global. Os modelos do cambio clim\u00e1tico en Australia predixeron climas m\u00e1is secos e calorosos, o que suxire que a distribuci\u00f3n do coala ser\u00e1 cada vez m\u00e1is reducida nas zonas do leste e do sur. As secas tam\u00e9n afectan o benestar do coala. Unha gran seca ocorrida no ano 1980 provocou que moitas \u00e1rbores de eucalipto perdesen as s\u00faas follas. Isto causou que o 63% da poboaci\u00f3n de coalas no sueste de Queensland morrese, en particular os exemplares xoves que non consegu\u00edan acceso \u00f3s escasos sitios de alimentaci\u00f3n habitados por outros coalas m\u00e1is vellos e dominantes, e a recuperaci\u00f3n da poboaci\u00f3n nestas zonas foi polo tanto m\u00e1is lenta do normal. En anos posteriores esta poboaci\u00f3n continuou reduc\u00edndose, dende unha media estimada de 59\u00a0000 exemplares en 1995 ata os 11\u00a0600 individuos no ano 2009, unha reduci\u00f3n atribu\u00edda principalmente \u00e1s condici\u00f3ns ambientais m\u00e1is secas e calorosas resultantes das secas que tiveron lugar entre os anos 2002 e 2007. Outro resultado negativo esperado do cambio clim\u00e1tico \u00e9 o efecto da elevaci\u00f3n dos niveis de di\u00f3xido de carbono na cadea tr\u00f3fica do coala. Estes incrementos poden causar unha reduci\u00f3n no nivel de prote\u00ednas das follas de eucalipto e un incremento da concentraci\u00f3n de taninos nas mesmas, o que reduce a calidade do alimento para o animal.\nA maior ameaza antropox\u00e9nica para o coala \u00e9 a destruci\u00f3n e fragmentaci\u00f3n do seu h\u00e1bitat. Nas zonas costeiras a principal causa disto \u00e9 a urbanizaci\u00f3n, mentres que nas zonas rurais \u00e9 a agricultura, e os bosques nativos tam\u00e9n se tallan para a fabricaci\u00f3n de produtos de madeira. No ano 2000 Australia estaba no quinto posto mundial por ritmo de deforestaci\u00f3n, cunha talla de 564\u00a0800\u00a0ha. A distribuci\u00f3n do coala minguou en m\u00e1is dun 50% dende a chegada dos colonos europeos, principalmente por mor da fragmentaci\u00f3n dos h\u00e1bitats en Queensland. O status de \"vulnerable\" en Queensland e Nova Gales do Sur significa que os promotores nesta rexi\u00f3n te\u00f1en que considerar o posible impacto nesta especie antes de levar a cabo calquera proxecto de construci\u00f3n ou explotaci\u00f3n, e ter en conta as zonas protexidas designadas.\nA\u00ednda que a urbanizaci\u00f3n pode ser unha ameaza para as poboaci\u00f3ns de coalas, estes poden sobrevivir en zonas urbanas sempre que haxa \u00e1rbores suficientes nelas. As poboaci\u00f3ns urbanas te\u00f1en outra serie de vulnerabilidades: os atropelos e ataques por parte de cans dom\u00e9sticos resultan na morte duns 4000 coalas cada ano. Os coalas feridos adoitan levarse a hospitais de fauna salvaxe e centros de rehabilitaci\u00f3n. Nun estudo retrospectivo de 30 anos levado a cabo polo centro de rehabilitaci\u00f3n de coalas de Nova Gales do Sur, os traumas resultaron ser a causa m\u00e1is frecuente de admisi\u00f3n, seguidos de s\u00edntomas de infecci\u00f3n por \"Chlamydia\". Os coidadores destes centros te\u00f1en uns permisos especiais para tratar os animais, pero deben liberalos en canto estes se atopan suficientemente ben, ou no caso das cr\u00edas, cando acadan a madurez. \u00d3 igual que moitos outros animais nativos de Australia, non se permite ter coalas como mascotas."}
{"id": "41926", "revid": "98629", "url": "https://gl.wikipedia.org/wiki?curid=41926", "title": "Francisco L\u00f3pez de Goicoechea Inchaurrandieta", "text": "Francisco L\u00f3pez de Goicoechea Inchaurrandieta, nado en Totana (Murcia) o 24 de setembro de 1894 e finado en Madrid o 28 de xu\u00f1o de 1973, foi un pol\u00edtico espa\u00f1ol.\nTraxectoria.\nCursou a carreira de Dereito na Universidade Central de Madrid, dende 1911 at\u00e9 1916. Antes da proclamaci\u00f3n da Rep\u00fablica, ocupou os cargos de Acad\u00e9mico Numerario da Real Academia de Xurisprudencia e Lexislaci\u00f3n e o de Deputado Noveno do Ilustre Colexio de Avogados de Madrid. Xa na \u00e9poca Republicana, foi elixido Deputado a Cortes por Murcia nas Constitu\u00edntes de 1931, polo Partido Republicano Radical Socialista e na lexislatura que deu comezo o ano 1936, pola Uni\u00f3n Republicana. As\u00ed mesmo, ocupou a Direcci\u00f3n Xeral de Minas e Combustible en 1933.\nGolpe de estado e posguerra.\nAo producirse o golpe de estado fascista do 18 de xullo de 1936, D. Francisco permaneceu leal \u00e1 Rep\u00fablica e inacautouse xunto con outros colegas republicanos do Colexio de Avogados de Madrid, instituci\u00f3n da que foi nomeado Decano, mediante decreto publicado na Gaceta de Madrid, o 30 de xu\u00f1o de 1936, asinado polo presidente Manuel Aza\u00f1a.\nAs\u00ed mesmo, durante a guerra civil, ocupou os cargos de Maxistrado do Tribunal Supremo e Presidente da Audiencia de Murcia. O 29 de xaneiro de 1939, exiliouse en Francia, pasando posteriormente a M\u00e9xico e Cuba, pa\u00edses nos que exerceu a avogac\u00eda.\nEn M\u00e9xico tivo o honor de ser socio fundador do Ateneo Espa\u00f1ol, unha das asociaci\u00f3ns culturais m\u00e1is importantes do pa\u00eds. D. Francisco foi autor dunha vintena de tratados de Dereito, entre os que figura \"As Sociedades Mercant\u00eds no Dereito Cubano\" (Jes\u00fas Montero Editor, A Habana, 1953), obra \u00e1 que no ano 1958 foille concedido o Diploma de Honor e a Medalla do Instituto de Dereito Comparado da Rep\u00fablica Arxentina. L\u00f3pez de Goicoechea, regresou a Espa\u00f1a en 1964 para seguir loitando contra a ditadura franquista e faleceu en Madrid o 28 de xu\u00f1o de 1973, momento no que ocupaba o cargo de Deputado Contador da Xunta de Goberno, do Ilustre Colexio de Avogados de Madrid."}
{"id": "41927", "revid": "1000", "url": "https://gl.wikipedia.org/wiki?curid=41927", "title": "Francisco L\u00f3pez de Goikoetxea Intxaurrandieta", "text": ""}
{"id": "41929", "revid": "114", "url": "https://gl.wikipedia.org/wiki?curid=41929", "title": "Do", "text": ""}
{"id": "41934", "revid": "89787", "url": "https://gl.wikipedia.org/wiki?curid=41934", "title": "Gaeltacht", "text": "Gaeltacht ou Gaedhealtacht (en plural \"Gaeltachta\u00ed\" ou \"Gaedhealtachta\u00ed\") \u00e9 un termo en lingua irlandesa que se emprega para identificar as \u00e1reas onde se fala irland\u00e9s de xeito maioritario. En Irlanda \u00fasase para referirse de forma individual ou colectiva aos distritos onde o goberno reco\u00f1ece que a lingua \u00e9 vern\u00e1cula ou a lingua maioritaria dos fogares. Os l\u00edmites dos \"Gaeltachta\u00ed\" incl\u00faen tam\u00e9n unha importante porcentaxe de falantes de ingl\u00e9s dende os tempos das colonizaci\u00f3ns de Irlanda.\nA poboaci\u00f3n actual das \u00e1reas \"Gaeltachta\u00ed\" \u00e9 de aproximadamente 85.000 persoas, con concentraci\u00f3ns de falantes nos condados occidentais de Dh\u00fan na nGall, Maigh Eo, Gaillimhe, Ciarra\u00ed e Chorca\u00ed.\nEn marzo de 2005, o Ministro de Asuntos da \"Gaeltacht\" anunciou que os sinais de tr\u00e1fico estar\u00edan exclusivamente en ga\u00e9lico irland\u00e9s."}
{"id": "41935", "revid": "43327", "url": "https://gl.wikipedia.org/wiki?curid=41935", "title": "RIP", "text": "RIP pode ser:"}
{"id": "41937", "revid": "85894", "url": "https://gl.wikipedia.org/wiki?curid=41937", "title": "Ventosela, Ribadavia", "text": "San Paio de Ventosela \u00e9 unha parroquia do concello de Ribadavia. Segundo o IGE en 2016 ti\u00f1a 495 habitantes (248 mulleres e 247 homes), distribu\u00eddos en 5 entidades de poboaci\u00f3n.\nHistoria.\nNa Idade de Ferro estableceuse o castro Boubou ou castro da Veiga (co\u00f1ecido na Idade Media como Castrum Minei, e sendo talvez Abobriga), situado nun outeiro dominando un paso sobre o r\u00edo Mi\u00f1o. Este castro foi tam\u00e9n santuario castrexo e atop\u00e1base na fronteira co tribo castrexa dos Coelerni.\nA rexi\u00f3n foi asolada no 754 polas tropas de Abdul-Azis e conquistada no 793 por Abdul-Malek, sendo m\u00e1is tarde reconquistada por Afonso II. Durante estas datas o castro volveu ser fortificado para protexer o val do r\u00edo Avia (o \"territorio de Castella\"), ao tempo que se sit\u00faa baixo del un lugar de paso dunha barca, Portomiro, que funcionar\u00eda de enlace entre San Paio e Castrelo de Mi\u00f1o ata finais do s\u00e9culo XIX. Na zona houbo tam\u00e9n unha ponte.\nNo s\u00e9culo XII este lugar pertenceu \u00e1 familia nobre dos Traba, refuxi\u00e1ndose no castelo (o castro Boubou sobre San Paio) o aio do rei Pedro Froilaz, o arcebispo Diego Xelm\u00edrez e o infante Afonso VII, sendo asediados pola s\u00faa nai a ra\u00ed\u00f1a Urraca I de Le\u00f3n, do cal tiveron que fuxir cara ao castelo dos Traba en Pena Corneira (Avi\u00f3n). San Paio foi entregada por Sancho IV de Castela ao mosteiro de Oseira, que rifaron cos abades do mosteiro de Celanova pola pesca e rendas da barca de Portomiro.\nCoa paz e os colonos e servos do mosteiro \u00e9nchese todo o val de vi\u00f1as, este monocultivo est\u00e9ndese ata o s\u00e9culo XX, cando no ano 1969 se constr\u00fae o encoro de Castrelo de Mi\u00f1o que asolaga as terras m\u00e1is f\u00e9rtiles. Os de Ventosela aliaranse co seus veci\u00f1os de Castrelo por defenderse dos abusos de Fenosa xunto cos activistas da UPG; malia todo o encoro seguiu e a maior\u00eda da xente sa\u00edu \u00e1 emigraci\u00f3n. Entre os seus habitantes destacaron o gaiteiro Xan M\u00edguez, \"O Ventosela\"(1847-1912) e Xes\u00fas Alonso Montero, que a\u00ednda que nado en Vigo foi a Ventosela a vivir unha tempada tralo apresamento do seu pai na illa de San Sim\u00f3n por denuncias falsas de falanxistas.\nPatrimonio.\nO Castro de San Paio de Veiga, preto da Presa de Castrelo nun espor\u00f3n de 277 metros sobre o Mi\u00f1o cun santuario rupestre castrexo na acr\u00f3pole.\nA Igrexa de San Paio de Ventosela, de f\u00e1brica barroca. Esta foi cedida ao Mosteiro de Oseira polo rei Sancho IV, o edificio prioral da orde cons\u00e9rvase nun terreo anexo cunha importante bodega. Xunto ao cemiterio cons\u00e9rvase un peto de \u00e1nimas.\nO Pazo de San Paio de Ventosela moi alterado por reconstruci\u00f3ns contempor\u00e1neas."}
{"id": "41941", "revid": "23204", "url": "https://gl.wikipedia.org/wiki?curid=41941", "title": "Fukuoka", "text": "Fukuoka (\u798f\u5ca1\u5e02, \u3075\u304f\u304a\u304b\u3057, \"Fukuoka-shi\") \u00e9 unha cidade da prefectura de Fukuoka, no sur do Xap\u00f3n, a m\u00e1is importante da illa de Ky\u016bsh\u016b, capital da prefectura do seu nome. Sit\u00faase \u00f3 oeste da prefectura, na zona da provincia hist\u00f3rica de Chikuzen, na beira da ba\u00eda de Hakata fronte ao Estreito de Tsushima, situaci\u00f3n estrat\u00e9xica que fai o seu porto fundamental no tr\u00e1fico con Corea do Sur e a China. Ten 341,11\u00a0km\u00b2 de superficie, unha poboaci\u00f3n de 1\u00a0446\u00a0644 habitantes (2009) e unha densidade de poboaci\u00f3n de 4.240 h/km\u00b2.\nO concello de Fukuoka limita cos concellos de Itoshima, Nakagawa, Kasuga, \u014cnoj\u014d, Umi, Shime, Kasuya, Hisayama, Shing\u016b (estes son da prefectura de Fukuoka); Saga, Kanzaki e Yoshinogari (estes \u00faltimos son da prefectura de Saga).\nHistoria.\nPrehistoria.\nOs intercambios entre o continente e norte da illa de Ky\u016bsh\u016b datan do Paleol\u00edtico. Crese que ondas de inmigrantes chegaron ao norte de Ky\u016bsh\u016b dende a Asia continental. Desta \u00e9poca cons\u00e9rvanse diversos Kofun.\nPor iso consid\u00e9rase a Fukuoka coma a cidade m\u00e1is antiga do Xap\u00f3n. O certo \u00e9 que na \u00e1rea aparecen os primeiros asentamentos dunha nova cultura, a Yayoi, que no primeiro milenio antes da nosa era p\u00f3dese considerar a nai de Yamato, que ser\u00e1 o inicio da dinast\u00eda imperial nipoa. O sitio arqueol\u00f3xico de Yoshinogari (a 20 quil\u00f3metros ao sur) pode ter sido unha protocapital. E na mesma cidade de Fukuoka, o de Itazuke (a car\u00f3n do aeroporto), datado ao redor do ano 400 a.C., d\u00e1 conta do elemento primordial que supuxo a revoluci\u00f3n: a introduci\u00f3n no Xap\u00f3n do cultivo do arroz. Trat\u00e1base dunha aldea protexida por un amplo foxo f\u00f3ra do cal estend\u00edanse os campos do cereal.\nO progreso que reportou o novo cultivo consolidou no lugar nos s\u00e9culos seguintes un estado vasalo da dinast\u00eda Han (do ano 57 d.C. achouse un valioso selo imperial de ouro), chamado Nakoku, que para a terceira centuria, segundo textos dos Tres Reinos, contaba con 20.000 fogares (hai varios asentamentos espallados por toda a \u00e1rea metropolitana ).\nHakata.\nEn 663, xa no per\u00edodo imperial xapon\u00e9s (Yamato), a capitalidade da illa de Kyushu (e de todo o suroeste do Xap\u00f3n) foi trasladada por seguridade uns quil\u00f3metros ao interior, a Dazaifu. O seu porto vai ser Hakata, primeira denominaci\u00f3n de Fukuoka e barrio actual na beira oriental da desembocadura do r\u00edo Naka.\nAl\u00ed constr\u00faese o \"Korokan\", instituci\u00f3n diplom\u00e1tica e mercantil para os intercambios co continente . Hakata vai ser no per\u00edodo Heian (s. VIII-XII) o porto m\u00e1is importante do arquip\u00e9lago convert\u00e9ndose nun centro cosmopolita cunha gran colonia chinesa e grandes importaci\u00f3ns de cer\u00e1mica Tang e Song. Moitos templos de diferentes confesi\u00f3ns foron erixidos arredor da ba\u00eda (shinto\u00edstas, budistas, zen).\nNa metade do s\u00e9culo XII liberal\u00edzase o comercio. O m\u00e1is poderoso samurai do tempo, Kiyomori Taira, constr\u00fae en 1161 unha illa artificial (Okinohama) coma peirao para o tr\u00e1fico portuario no que ata ent\u00f3n era s\u00f3 un excelente fondeadeiro natural. \u00c9 o comezo do moderno porto de Hakata (Sodeno Minato). \u00c1 illa \u00fanense aos templos-monasterio mediante pontes.\nO comercio co continente florece a\u00ednda m\u00e1is e a afluencia de novos continxentes de estranxeiros increm\u00e9ntase dando lugar a barrios (xeralmente de chineses) co\u00f1ecidos coma \"daitougai\".\nNon se reducir\u00e1, mesmo ao contrario crecer\u00e1 despois de que en 1274 a nova dinast\u00eda mongol que goberna China, os Yuan de Kublai Khan tentan invadir o Xap\u00f3n. O punto de entrada ser\u00e1 a ba\u00eda de Hakata. Os xaponeses constr\u00faen unha li\u00f1a de fortificaci\u00f3ns ao longo da ba\u00eda (1276). Pero ser\u00e1 un vento divino (\"kamikaze\") o que destr\u00fae a frota inimiga o que salvar\u00e1 ao pa\u00eds (1281).\nFukuoka.\nEn 1587, tralas guerras civ\u00eds que provocaron o incendio e devastaci\u00f3n de Hakata, Toyotomi Hideyoshi, o unificador do pa\u00eds, reconstr\u00fae a cidade cun plan urbano co\u00f1ecido coma \"Taiko Machi-wari\" ou divisi\u00f3n en doce bloques (\"nagare\"). Ademais a declara cidade aut\u00f3noma libre de impostos, gobernada polos cidad\u00e1ns e prohibida aos samurais.\nO \"daimyo\" herdeiro do distrito, Kuroda Nagamasa, establece en 1601-7 na outra beira do Naka un novo asentamento arredor dun castelo (no mesmo lugar do antigo \"Korokan\", e cun foxo inundado polas augas do r\u00edo), Fukuoka (polo seu lugar de orixe). Nace as\u00ed a cidade dual: portuaria e comercial ao leste; se\u00f1orial dos samurai a oeste. A illa que exist\u00eda na metade do r\u00edo desenv\u00f3lvese, pola s\u00faa ambigua posici\u00f3n de fronteira, no hoxe chamado distrito vermello (Nakasu).\nEsa estrutura vaise manter ata o fin do per\u00edodo Edo. Coa nova era Meiji (1868), unha reorganizaci\u00f3n administrativa comporta a uni\u00f3n de \u00e1mbalas d\u00faas cidades nunha soa municipalidade (1899, con pol\u00e9mica na elecci\u00f3n de Fukuoka coma nome definitivo). O castelo feudal desmant\u00e9lase en 1871.\nTam\u00e9n \u00e9 o tempo da chegada do ferrocarril (Estaci\u00f3n de Hakata).\nO crecemento da cidade no s\u00e9culo XX v\u00e9n da man do de seu porto mediante recheos na ba\u00eda. A urbe est\u00e9ndese primeiro ao longo da s\u00faa beira, cara o leste e oeste; e despois cara o interior seguindo o val do r\u00edo Naka.\nBombardeada na segunda guerra mundial, a cidade recuperou o pulo \u00e1 vez do pa\u00eds, tentando dende o sur acadar a importancia que tivo, e competir coas grandes metr\u00f3poles xaponesas.\nDivisi\u00f3n administrativa.\nO concello de Fukuoka div\u00eddese en 7 barrios (\"ku\" \u533a):"}
{"id": "41942", "revid": "23204", "url": "https://gl.wikipedia.org/wiki?curid=41942", "title": "Yingkou", "text": "Yingkou \u00e9 unha cidade e porto do sur de Manchuria na Rep\u00fablica Popular da China.\nEncravada a beira do r\u00edo Hun no seu amplo meandro de desembocadura no Mar Amarelo, ten unha poboaci\u00f3n de 605.000 habitantes (2006).\nHistoria.\nComezou a desenvolverse no segundo cuarto do s\u00e9culo XIX ao substitu\u00edr os portos de Niuzhuang e Tianzhuangtai que, ao estaren augas arriba do r\u00edo foron quedando entupidos. De a\u00ed prov\u00e9n a confusi\u00f3n de ser co\u00f1ecida coma Newchwang, que foi o porto elixido polo tratado de Tientsin (1858) coma un dos abertos ao tr\u00e1fico occidental.\nNos nosos tempos (1985) Yingkou, desta vez si, foi elixida unha das cidades abertas ao invesstimento estranxeiro, o que facilitou o seu desenvolvemento actual."}
{"id": "41946", "revid": "23204", "url": "https://gl.wikipedia.org/wiki?curid=41946", "title": "Ualab\u00ed", "text": "Engl\u00f3banse baixo o termo ualab\u00ed animais dunhas trinta especies de macr\u00f3podos. Esencialmente, un ualab\u00ed \u00e9 un macr\u00f3podo que polo seu tama\u00f1o non pode ser considerado coma un canguro e tampouco recibe ning\u00fan outro nome espec\u00edfico. Non existe unha verdadeira clasificaci\u00f3n fixa ou definida dos ualab\u00eds. Por regra xeral, un ualab\u00ed \u00e9 m\u00e1is pequeno e robusto ca un canguro; un \"ualuro\" (portmanteau de ualab\u00ed e canguro; en ingl\u00e9s \"wallaroo\", de \"wallaby\"+\"kangaroo\") \u00e9 un exemplar dalgunhas poucas especies, que segundo o seu tama\u00f1o se atopan entre os ualab\u00eds e os canguros. Alg\u00fans ualab\u00eds moi pequenos que viven nos bosques reciben os nomes de pademelons (x\u00e9nero \"Thylogale\") e dorcopsises (x\u00e9neros \"Dorcopsis\" e \"Dorcopsulus\"). O termo ualab\u00ed \u00e9 unha palabra tomada da tribo Eora, que habitaba orixinalmente a rexi\u00f3n de Sydney. As cr\u00edas dos ualab\u00eds reciben tam\u00e9n o nome de \"joeys\" en ingl\u00e9s, coma no caso doutras especies de marsupiais.\nA distribuci\u00f3n das poboaci\u00f3ns de ualab\u00eds abrangue unha extensa parte do territorio australiano, especialmente en zonas remotas, de bosques mestos e terreos accidentados; e en menor medida nas chairas semi-\u00e1ridas, que son m\u00e1is apropiadas para os canguros; m\u00e1is grandes, delgados e con p\u00e9s m\u00e1is veloces.\nClasificaci\u00f3n.\nOs ualab\u00eds non conforman un grupo biol\u00f3xico claramente diferenciado. Por\u00e9n, clasif\u00edcanse en varias categor\u00edas moi amplas. Os t\u00edpicos ualab\u00eds do x\u00e9nero \"Macropus\"; coma o ualab\u00ed \u00e1xil (\"Macropus agilis\") e o ualab\u00ed de pescozo vermello (\"Macropus rufrogriseus\") est\u00e1n m\u00e1is emparentados cos canguros e wallaroos, e o seu tama\u00f1o \u00e9 semellante ao destes \u00faltimos. O ualab\u00ed \u00e1xil e o ualab\u00ed de pescozo vermello son as especies que se ven con maior frecuencia, especialmente nos estados do sur de Australia.\nO ualab\u00ed de rocha (x\u00e9nero \"Petrogale\"), do mesmo xeito que as cabras do hemisferio norte, est\u00e1n especialmente adaptados para vivir en terreos escarpados e rochosos, ademais est\u00e1n provistos con p\u00e9s modificados, dese\u00f1ados para adherirse \u00e1s rochas produc\u00edndose unha fricci\u00f3n da pel; mentres que outras especies de canguros e ualab\u00eds empregan as s\u00faas poutas para escarvar na terra. Hai, polo menos, quince especies de ualab\u00eds de rocha, e o parentesco que existe entre algunhas destas especies a\u00ednda \u00e9 algo desco\u00f1ecido e do que se ten pouca informaci\u00f3n. Varias destas especies est\u00e1n en perigo de extinci\u00f3n. Alg\u00fans programas de cr\u00eda dos ualab\u00eds de rocha en catividade, coma do Santuario de Healesville, tiveron un pouco de \u00e9xito e un n\u00famero pequeno destes animais foi ceibado recentemente na natureza.\nO ualab\u00ed lebre raiado (\"Lagostrophus fasciatus\") consid\u00e9rase coma a \u00faltima especie sobrevivente do que noutro momento foi a numerosa subfamilia dos \"Sthenuriae\". O ualab\u00ed lebre raiado foi unha especie com\u00fan en todo o sur de Australia, mais hoxe en d\u00eda s\u00f3 viven en d\u00faas illas moi afastadas da costa oeste de Australia, nas que non existen depredadores introducidos polos europeos.\nEn Nova Guinea, que formou parte do continente australiano ata unha etapa recente na historia da xeolox\u00eda, viven polo menos cinco especies de ualab\u00eds.\nOs ualab\u00eds foron introducidos polo home en Nova Zelandia, onde son considerados unha praga. Un programa para reintroducilos en Australia tivo pouco \u00e9xito.\nAdemais diso, existe unha colonia de ualab\u00eds asilvestrados en Hawai, nas rexi\u00f3ns altas de Kalihi Valley, na illa de Oahu. Esta colonia procede dun grupo de ualab\u00ed de cola pincelada (\"Petrogale penicillata\") que se escaparon dun zoo en 1916.\nTense intentado o establecemento de colonias de cr\u00eda de ualab\u00eds noutras partes do mundo, mais s\u00f3 unha deu resultado. As principais poboaci\u00f3ns foron as da illa de Inchconnachan en Loch Lomond, Escocia; e o Peak District de Inglaterra. A colonia de Peak District asentouse arredor de 1940 por cinco exemplares que escaparan dun zoo local; dita colonia existiu ata 1993. No cumio do seu esplendor reprodutivo, o grupo chegou a contar cuns 50 ualab\u00eds. A colonia de Loch Lomond foi creada intencionadamente en 1975, e malia non estar controlada, acadou unha poboaci\u00f3n de 28 exemplares. \u00c1s veces prod\u00facense escapes ocasionais cando se conxela o lago Loch Lomond. Outras colonias de cr\u00eda que resultaron ser viables foron; unha preto de Teignmouth, Devon; outra en Ashdown Forest, East Sussex, e outra na illa de Bute and Lundy.\n\u00c1 parte, existe unha pequena colonia na illa de Lambay, na costa leste de Irlanda; que foi introducida polo Zoo de Dubl\u00edn despois dunha explosi\u00f3n poboacional a mediados dos anos 80."}
{"id": "41947", "revid": "22570", "url": "https://gl.wikipedia.org/wiki?curid=41947", "title": "Principio de Peter", "text": "O principio de Peter di que nunha empresa, entidade ou organizaci\u00f3n as persoas que realizan ben o seu traballo ascenden a postos de maior responsabilidade unha e outra vez, ata que resultan incompetentes para realizar o traballo.\nEste principio, formulado por Laurence J. Peter no seu libro \"The Peter Principle\", de 1968, foi comprobado infinidade de veces. Como proba deste principio, moitos postos de alta direcci\u00f3n son ocupados por profesionais que non te\u00f1en a suficiente cualificaci\u00f3n para o seu traballo, o que leva a graves erros nas decisi\u00f3ns que toman as persoas responsables en moitas organizaci\u00f3ns.\nExplicaci\u00f3n.\nExiste unha l\u00f3xica neste proceso, xa que os responsables de seleccionar unha persoa para un novo posto pensan na propia organizaci\u00f3n. Se un empregado existente cumpre ben o seu actual cometido, os responsables da selecci\u00f3n deducen erroneamente que ser\u00e1 igualmente eficaz no novo posto. Iso non quere dicir que o posto seguinte sexa m\u00e1is dif\u00edcil c\u00f3 anterior, sen\u00f3n unicamente que necesita dunhas habelencias distintas.\nUnha complicaci\u00f3n da xesti\u00f3n de recursos humanos \u00e9 que os empregados competentes a mi\u00fado queren ser incompetentes. A raz\u00f3n m\u00e1is sinxela \u00e9 que queren evitar os celos dos compa\u00f1eiros ou o enfado dos xefes. Outra m\u00e1is complexa ten que ver co que Peter denominou a incompetencia creativa, que \u00e9 cando os empregados queren evitar ascender porque as condici\u00f3ns laborais non melloran proporcionalmente \u00e1 responsabilidade.\nO principio de Peter \u00e9, pois, unha advertencia a ter moi en conta nun proceso de selecci\u00f3n. Deben definirse con claridade as funci\u00f3ns do posto a cubrir, e con base nestas, as aptitudes e actitudes necesarias por parte da persoa que o ocupar\u00e1. Ao analizar a idoneidade de empregados xa existentes na organizaci\u00f3n, haber\u00e1 que examinalos como candidatos ao novo posto prescindindo totalmente da eficacia coa que desenvolven a s\u00faa actual funci\u00f3n.\nO principio de Peter \u00e9 unha cr\u00edtica impl\u00edcita das estruturas moi xerarquizadas. Nunha empresa onde a cadea \"de mando\" \u00e9 moi longa, \u00e9 dicir onde hai numerosos chanzos, e onde hai un \u00fanico \"cume\" que acadar, este principio far\u00e1 estragos. Pola contra, nunha empresa ou sociedade onde hai moitos \"cumes\" posibles, onde os chanzos son escasos, este principio non entrar\u00e1 en xogo.\nCando o n\u00famero de postos dirixentes ocupados por incompetentes acada unha masa cr\u00edtica, a organizaci\u00f3n colapsa porque non \u00e9 capaz de cumprir as s\u00faas funci\u00f3ns.\nCr\u00edticas.\nEste principio tense criticado por ir vencellado a pr\u00e1cticas culturais concretas e por ser efectivo unicamente en organizaci\u00f3ns minimamente meritocr\u00e1ticas). En determinados contextos socioculturais os ascensos baseados no m\u00e9rito non son moi frecuentes. Ademais, parte dun determinismo teleol\u00f3xico na evoluci\u00f3n das organizaci\u00f3ns."}
{"id": "41948", "revid": "7596", "url": "https://gl.wikipedia.org/wiki?curid=41948", "title": "Aforismo", "text": "Un aforismo \u00e9 unha frase concisa que condensa un principio moral ou unha regra de xeito breve, pensativo e aparentemente pechado. O termo utilizouno por vez primeira Hip\u00f3crates como unha serie de proposici\u00f3ns relativas \u00f3s s\u00edntomas e \u00f3 diagn\u00f3stico das enfermidades, posteriormente o concepto aplicouse despois \u00e1 ciencia f\u00edsica e, posteriormente a todo tipo de principios.\nO aforismo pode ser considerado un x\u00e9nero po\u00e9tico de seu que polo xeral fai uso abundamentemente da aliteraci\u00f3n, da an\u00e1fora e do ritmo."}
{"id": "41950", "revid": "85894", "url": "https://gl.wikipedia.org/wiki?curid=41950", "title": "Tom\u00e1s Iribarren", "text": "Tom\u00e1s Jes\u00fas Iribarren Fern\u00e1ndez-Rogina, nado en Pontevedra o 16 de setembro de 1955, \u00e9 un pol\u00edtico galego.\nTraxectoria.\nLicenciado en dereito, foi tenente de alcalde do concello de Pontevedra. A ra\u00edz das elecci\u00f3ns galegas de 1989 foi escollido deputado no Parlamento de Galicia, escano que revalidou nos seguintes comicios. En outubro de 1996 foi designado presidente da autoridade portuaria de Mar\u00edn-Pontevedra, logo de que Mariano Rajoy fose nomeado ministro de Administraci\u00f3ns P\u00fablicas. No Parlamento foi substitu\u00eddo por Mar\u00eda del Carmen Bastos. Ocupou o cargo no porto marin\u00e9s ata 2003.\nPresidente da Fundaci\u00f3n Internacional Iberoamericana de Administraci\u00f3n e Pol\u00edticas P\u00fablicas, foi designado director xeral de Madrid Plataforma Log\u00edstica, unha asociaci\u00f3n p\u00fablico-privada de promoci\u00f3n industrial e de infraestruturas na Comunidade de Madrid. En 2012 dimitiu deste posto e adscribiuse \u00e1 oficina de avogados Herbert Smith Free Hills.\nVida persoal.\n\u00c9 amigo persoal de Mariano Rajoy. \u00c9 neto de Ram\u00f3n Iribarren, enxe\u00f1eiro de portos vasco."}
{"id": "41952", "revid": "85894", "url": "https://gl.wikipedia.org/wiki?curid=41952", "title": "Lahore", "text": "Lahore \u00e9 unha cidade de Paquist\u00e1n, a segunda m\u00e1is poboada e importante tras Karachi. At\u00f3pase no nordeste, no Paquist\u00e1n Occidental, preto da fronteira coa India, nas beiras do r\u00edo Ravi, e \u00e9 a capital da hist\u00f3rica rexi\u00f3n do Punjab paquistan\u00ed.\nTi\u00f1a unha poboaci\u00f3n estimada de 6\u00a0485\u00a0175 de habitantes no 2006; tendo unha \u00e1rea metropolitana de m\u00e1is de sete mill\u00f3ns e medio de persoas (7\u00a0620\u00a0000 (2001)).\nFoi disputada ao longo da historia por varios pobos, sendo unha cidade musulm\u00e1 dende o s\u00e9culo XII. Foi anexionada polos sikhs no 1767 e no 1849 polo brit\u00e1nicos. No 1947 pasou a formar parte de Paquist\u00e1n, como segue actualmente.\nA industria do cinema m\u00e1is famosa do pa\u00eds est\u00e1 localizada en Lahore e recibe o nome de Lollywood."}
{"id": "41953", "revid": "85894", "url": "https://gl.wikipedia.org/wiki?curid=41953", "title": "Busan", "text": "Busan (en ; anteriormente co\u00f1ecida coma Pusan) \u00e9 a segunda cidade m\u00e1is poboada de Corea do Sur, despois de Se\u00fal, cunha poboaci\u00f3n de m\u00e1is de 3,4 mill\u00f3ns de habitantes, 7 mill\u00f3ns se se conta toda a \u00e1rea metropolitana. \nSit\u00faase no extremo sueste da pen\u00ednsula coreana a beira do Mar do Xap\u00f3n na entrada norte do Estreito de Corea. \u00c9 un importante centro econ\u00f3mico, cultural e educativo do sur da pen\u00ednsula de Corea, e conta co porto con maior tr\u00e1fico do pa\u00eds e o noveno do mundo, que se atopa a s\u00f3 190 km das illas xaponesas de Kyushu e Honshu. A \"\u00c1rea Econ\u00f3mica do Sueste\" (que incl\u00fae Ulsan e Gyeongsang do Sur) \u00e9 a meirande \u00e1rea industrial de Corea do Sur.\nHistoria.\n\"V\u00e9xase\" Historia de Busan"}
{"id": "41954", "revid": "23204", "url": "https://gl.wikipedia.org/wiki?curid=41954", "title": "Cleveland, Ohio", "text": "Cleveland \u00e9 unha cidade estadounidense que pertence ao estado de Ohio. \u00c9 a sede do condado de Cuyahoga, o m\u00e1is poboado deste estado. Segundo o censo de 2010, a cidade de seu ten un total de 396.815 habitantes, convertendo a Cleveland na cuadrax\u00e9simo quinta cidade m\u00e1is grande dos Estados Unidos, e na segunda m\u00e1is grande de Ohio.\nCoordenadas.\nA cidade est\u00e1 situada no nordeste de Ohio, na ribeira sur do lago Erie, aproximadamente a 60 millas (97\u00a0km) ao oeste da fronteira co estado de Pensilvania. Fundouse en 1796 preto da desembocadura do r\u00edo Cuyahoga, e converteuse nun centro manufactureiro grazas \u00e1 s\u00faa localizaci\u00f3n na ribeira, as\u00ed como a estar conectado con numerosas canais e li\u00f1as de ferrocarril.\nHistoria.\nFundaci\u00f3n.\nEn 1796, o xeneral Moses Cleaveland, inspeccionando a rexi\u00f3n ao sur do lago Erie para a Connetticut Land Company, considerou a foz do r\u00edo Cuyahoga un bo lugar para asentar unha cidade coma centro do territorio \"Western Reserve\". Dispuxo unha praza central (\"Public Square\", \u00e1 maneira das vilas de Nova Inglaterra) e parcelou o terreo arredor.\nPero as condici\u00f3ns insalubres por pantanosas das terras nas que levantouse Cleaveland e a dureza dos invernos disuadiron aos colonos e impediron que fora pouco m\u00e1is que un pobo ata a terceira d\u00e9cada do s\u00e9culo XIX.\nCrecemento.\nFoi da man da posta en marcha do canal do Erie-Ohio en 1832 e a posterior chegada do ferrocarril que a posici\u00f3n da poboaci\u00f3n adquiriu importancia no tr\u00e1fico de mercador\u00edas entre os Grandes Lagos e o val do Mississippi. Perdeu o \"a\" e converteuse en Cleveland.\nDe seguido urbaniz\u00e1ronse as terras baixas da foz (os \"Flats\") onde xa estaba a medrar a poboaci\u00f3n rival de Ohio City na beira occidental do Cuyahoga. Foi o lugar onde se asent\u00e1ron industrias e os seus traballadores, maiormente inmigrantes (irlandeses e alem\u00e1ns). M\u00e1is tarde constru\u00edronse peiraos no lago e no vello leito do r\u00edo. Ohio City foi anexionada en 1854.\nNa outra beira, en Cleveland propiamente, tam\u00e9n se produciu a expansi\u00f3n da cidade ao leste con grandes avenidas diagonais partindo da Public Square (Euclid Avenue).\nExlosi\u00f3n econ\u00f3mica.\nO per\u00edodo da guerra civil (1861-65) e a posguerra foron os dun aut\u00e9ntico boom econ\u00f3mico para a cidade que pasou a se converter nun centro manufactureiro de primeiro orde, xigante industrial da naci\u00f3n sobre todo na industria pesada (o aceiro, ao seres intermediaria do mineral que vi\u00f1a de Minnesota cara as grandes cidades da costa leste; os Rockefeller comezaron aqu\u00ed a s\u00faa fortuna cunha refiner\u00eda a partir de 1870). A poboaci\u00f3n m\u00e1is que duplicouse en apenas unha d\u00e9cada e Cleveland acadou todos os servizos e adiantos dunha urbe moderna (primeiro alumeado p\u00fablico el\u00e9ctrico do mundo na Public Square).\nO s\u00e9culo XX comezou coa proposta dun \"sal\u00f3n urbano\" a maneira do \"Mall\" de Washington e co mesmo nome. Proxectado por D. Burnham entre outros, un\u00eda a esquina nordeste da Public Square coa beira do lago Erie. Inda que non levada completamente a cabo, representou a primeira e m\u00e1is lograda realizaci\u00f3n de centro c\u00edvico fora do da capital do pa\u00eds.\nCrise econ\u00f3mica e decadencia.\nOs anos vinte representaron o c\u00e9nit da prosperidade de Cleveland cando era a quinta metr\u00f3pole dos Estados Unidos. A erecci\u00f3n da \"Terminal Tower\" (1927, a m\u00e1is alta do mundo f\u00f3ra de Nova York) no suroeste da Public Square simbolizou ese poder\u00edo. Despois veu a Gran Depresi\u00f3n da que o Exposici\u00f3n dos Grandes Lagos de 1936 (na beira do lago, xusto diante do \"Mall\" ) tentou seres un revulsivo.\nPero os anos duros inda estaban por vir. Coma para todo a \u00e1rea co\u00f1ecida anteriormente coma \"Cinto do Aceiro\" (Detroit-Cleveland-Pittsburgh) a recesi\u00f3n dos setenta na industria pesada castigou a cidade e a s\u00faa \u00e1rea metropolitana (no agora chamado \"Cinto do Ferruxe\").\nO incerto futuro enc\u00e1rase con plans de renovaci\u00f3n e revitalizaci\u00f3n do centro urbano e os barrios, e buscando investimentos en novos sectores produtivos.\nXeograf\u00eda.\nDe acordo coa Oficina do Censo dos Estados Unidos, a cidade ten unha \u00e1rea total de 82,47 millas cadradas (213,60 km2), das cales, 77,70 millas cadradas (201,24 km2) son terra e 4,77 millas cadradas (12,35 km2) son auga. A ribeira do lago Erie sit\u00faase a 569 p\u00e9s (173 m) por riba do nivel do mar; por\u00e9n a cidade repousa sobre acantilados irregulares que se estenden de maneira abrupta en paralelo c\u00f3 lago. En Cleveland estes acantilados son cortados principalmente polo r\u00edo Cuyahoga, Big Creek, e Euclid Creek. A terra ascende rapidamente dende a ribeira do lago. A \u201cPublic Square\u201d, a menos dunha milla (2\u00a0km) terra adentro, at\u00f3pase a unha altura de 650 p\u00e9s (198 m), e o aeroporto Hopkins, a s\u00f3 5 millas (8\u00a0km) terra adentro dende o lago, at\u00f3pase a unha altitude de 791 p\u00e9s (241 m).\nClima.\nComo \u00e9 t\u00edpico da rexi\u00f3n dos grandes lagos, Cleveland presenta un clima continental con catro estaci\u00f3ns ben diferenciadas, o que deriva nun clima continental h\u00famido. Os ver\u00e1ns son quentes e h\u00famidos, mentres que os invernos son fr\u00edos e nevarentos.\nEconom\u00eda.\nA localizaci\u00f3n xeogr\u00e1fica de Cleveland no r\u00edo Cuyahoga e no lago Erie foi a clave para o seu crecemento. O canal de Ohio e de Erie xunto coas li\u00f1as ferroviarias axudaron a establecer a cidade como un importante centro comercial. O aceiro e moitos outros produtos manufacturados emerxeron como as industrias m\u00e1is importantes.\nA cidade diversificou a s\u00faa econom\u00eda m\u00e1is al\u00e1 do seu sector manufactureiro. Cleveland acolle as sedes centrais de moitas grandes compa\u00f1\u00edas, tales como \u201cApplied Industrial Technologies\u201d, \u201cEaton\u201d, \u201cForest City Enterprises\u201d, \u201cSherwin-Williams Company\u201d e \u201cKeyCorp\u201d. A NASA mant\u00e9n unha das s\u00faas instalaci\u00f3ns en Cleveland, o \u201cGlenn Research Center\u201d. \u201cJones Day\u201d, un bufete de avogados dos m\u00e1is grandes nos Estados Unidos, comezou en Cleveland. Cleveland e as \u00e1reas residenciais circundantes acollen tam\u00e9n varias empresas privadas de capitais, inclu\u00edndo a \u201cRiverside Company\u201d, \u201cKirtland Capital Partners\u201d, \u201cResilience Capital Partners\u201d e \u201cPrimus Capital\u201d.\nOcio e educaci\u00f3n.\nO distrito escolar metropolitano de Cleveland \u00e9 a rexi\u00f3n con m\u00e1is escolas infant\u00eds e primarias no estado de Ohio, con 127 escolas e matr\u00edculas de 55.567 estudantes durante o ano acad\u00e9mico 2006-2007. \u00c9 a \u00fanica rexi\u00f3n en Ohio que se atopa baixo o control directo do alcalde, quen designa o consello de administraci\u00f3n. \nAproximadamente unha milla cadrada (2,6 km2) de Cleveland, contiguo \u00e1 veci\u00f1anza de Shaker Square, pertence ao \u201cShaker Heights City School District\u201d. A \u00e1rea, que foi unha parte do distrito da escola Shaker dende a d\u00e9cada dos 20, permite a estes residentes de Cleveland pagar as mesmas taxas estudant\u00eds que os residentes de Shaker, as\u00ed como votar nas elecci\u00f3ns ao consello escolar desta escola.\nEscolas privadas: Benedictine High School, Cleveland Central Catholic High School, Eleanor Gerson School, Montessori High School at University Circle, St. Ignatius High School, St. Joseph Academy, Villa Angela-St. Joseph High School, Urban Community School, Saint Martin de Porres e The Bridge Avenue School.\nDeporte.\nOs equipos deportivos profesionais de Cleveland incl\u00faen os \u201cCleveland Indians\u201d (grandes ligas de b\u00e9isbol), \u201cCleveland Browns\u201d (liga nacional de f\u00fatbol americano), \u201cCleveland Cavaliers\u201d (National Basketball Association; en galego, Asociaci\u00f3n Nacional de Baloncesto) e \u201cLake Erie Monsters\u201d (liga estadounidense de hockey).\nMedios de comunicaci\u00f3n.\nS\u00f3 existe un xornal diario en Cleveland chamado \u201cThe Plain Dealer\u201d. Tam\u00e9n se distrib\u00fae na cidade unha revista mensual de cultura rexional, chamada \u201cCleveland Magazine\u201d."}
{"id": "41956", "revid": "75439", "url": "https://gl.wikipedia.org/wiki?curid=41956", "title": "Uxue Barkos", "text": "Miren Uxue Barkos Berruezo, nada en Pamplona o 5 de xullo de 1964, \u00e9 unha pol\u00edtica Navarra, presidenta do Goberno de Navarra entre 2015 e 2019. Def\u00ednese a si mesma como progresista, vasquista, abertzale e independentista. Deputada no Congreso de 2004 a 2015 (durante as lexislaturas VIII e IX en representaci\u00f3n de Nafarroa Bai, e durante a X Lexislatura en representaci\u00f3n de Geroa Bai), tam\u00e9n foi voceira de Nafarroa Bai no Concello de Pamplona dende 2007 at\u00e9 2015. Dende setembro de 2011 lidera a asociaci\u00f3n Zabaltzen, integrada na coalici\u00f3n Geroa Bai pola que foi elixida deputada nas elecci\u00f3ns ao Parlamento de Navarra de 2015.\nTraxectoria.\nEstudou na ikastola San Ferm\u00edn. \u00c9 Licenciada en Ciencias da Informaci\u00f3n pola Universidade de Navarra, e est\u00e1 casada e ten un fillo.\nTraballou como locutora en RNE e TVE en Navarra, no xornal \"Navarra Hoy\" e en 1990 en Euskal Telebista (ETB), onde ten realizado labores de redacci\u00f3n na s\u00faa corresponsal\u00eda de Pamplona, posteriormente no centro de Informativos de Iurreta e na corresponsal\u00eda de ETB en Madrid.\nFoi deputada por Navarra elixida nas listas da coalici\u00f3n nacionalista vasca Nafarroa Bai ('Navarra Si' en \u00e9uscaro), a\u00ednda que no Congreso dos Deputados estaba integrada no grupo mixto."}
{"id": "41957", "revid": "110", "url": "https://gl.wikipedia.org/wiki?curid=41957", "title": "Fifa World Player", "text": ""}
{"id": "41958", "revid": "132", "url": "https://gl.wikipedia.org/wiki?curid=41958", "title": "Escribe na area", "text": ""}
{"id": "41960", "revid": "1131", "url": "https://gl.wikipedia.org/wiki?curid=41960", "title": "Igrexa de San Salvador de Tarago\u00f1a", "text": "A igrexa de San Salvador de Tarago\u00f1a \u00e9 un templo relixioso situado na parroquia de Tarago\u00f1a, no concello de Rianxo, sendo a \u00fanica igrexa da parroquia.\nHistoria.\nA igrexa \u00e9 de recente construci\u00f3n, se ben a data de edificaci\u00f3n \u00e9 desco\u00f1ecida, a da s\u00faa reconstruci\u00f3n foi no ano 1863; a torre executouse no ano 1865.\nDescrici\u00f3n.\nO edificio consta dunha nave cunha capela maior, sancrist\u00eda, d\u00faas capelas laterais e unha torre campanario. Ten por dimensi\u00f3ns exteriores m\u00e1ximas 15,75 metros de anchura e 28,00 metros de longo.\nA nave principal \u00e9 dun s\u00f3 tramo e est\u00e1 cuberta cunha b\u00f3veda rebaixada de ladrillo; sinxelos arcos de medio punto \u00e1brense sobor a capela maior e ambas capelas laterais. A capela maior \u00e9 a prolongaci\u00f3n da nave, e \u00f3 igual que esta c\u00f3brese cunha b\u00f3veda rebaixada de ladrillo. Sobre a zona de entrada hai unha tribuna de madeira, \u00e1 que se chega por unha esqueira de caramecha met\u00e1lica. Os paramentos internos estiveron revestidos por morteiro.\nA sancrist\u00eda \u00e9 un corpo engadido detr\u00e1s da capela maior, e a ela acc\u00e9dese por d\u00faas portas laterais abertas no muro que separa a ambas; c\u00f3brese igualmente cunha b\u00f3veda rebaixada de ladrillo. As d\u00faas capelas, unha no lado do evanxeo, e no lado da ep\u00edstola a outra, c\u00f3brense cunha b\u00f3veda de can\u00f3n.\nA torre \u00e9 de planta cadrada, exterior \u00e1 igrexa e sit\u00faase no lateral da ep\u00edstola, detr\u00e1s da capela. Ch\u00e9gase \u00f3 campanario por unha esqueira de caramecha desenrolada no interior da torre, con entrada polo exterior do templo.\nA porta principal, rectangular, \u00e1brese na fachada anterior; orientada cara \u00e1 r\u00eda de Arousa; sobre ela hai un oco limitado pola parte superior cun semiarco. A \u00e1mbolos lados da fachada \u00e1lzanse dous corpos sa\u00edntes de xenerosa anchura que se unen na s\u00faa parte alta por un remate horizontal, todos eles con estr\u00edas e acanaladuras. Un dobre beiril inclinado conduce a un remate en pi\u00f1\u00f3n coa cruz.\nAs fachadas restantes son sinxelas e sen notoriedades. Unha porta lateral \u00e1brese no lado da ep\u00edstola, antes da capela. A torre el\u00e9vase en catro corpos ben definidos e limitados por sa\u00edntes horizontais con molduras.\nA cuberta est\u00e1 resolta con tella a tres augas; as vertentes laterais prol\u00f3nganse no senso da pendente para acubillaren tam\u00e9n as capelas laterais."}
{"id": "41961", "revid": "22570", "url": "https://gl.wikipedia.org/wiki?curid=41961", "title": "By the Way", "text": "By the way, oitavo \u00e1lbum de estudio da banda estadounidense de rock alternativo Red Hot Chili Peppers, publicado o 9 de xullo de 2002 a trav\u00e9s do selo Warner Bros. Records e producido por Rick Rubin.\nNeste disco os Peppers introducen ritmos m\u00e1is mel\u00f3dicos, incorporando m\u00e1is baladas do que era normal at\u00e9 agora, isto implica unha certa ruptura cos discos anteriores, nos que o estilo da banda era m\u00e1is puramente funk.\nA banda estaba composta por:"}
{"id": "41966", "revid": "56817", "url": "https://gl.wikipedia.org/wiki?curid=41966", "title": "Arciprestado", "text": "O arciprestado \u00e9 a unha agrupaci\u00f3n de parroquias e asemade unha subdivisi\u00f3n das dioceses (ou bispados).\nA s\u00faa etimolox\u00eda v\u00e9n de \"arki\" (\"maior\") + \"preste\" (\"crego\", cf. franc\u00e9s \"pr\u00eatre\") + \"ado\" (sufixo derivativo para formar adxectivos, \"relativo a\", en referencia \u00f3 territorio do que est\u00e1 encargado)."}
{"id": "41967", "revid": "197", "url": "https://gl.wikipedia.org/wiki?curid=41967", "title": "Bispado", "text": ""}
{"id": "41970", "revid": "22570", "url": "https://gl.wikipedia.org/wiki?curid=41970", "title": "Leis ponderais", "text": "As leis ponderais son o resultado dunha serie de experimentos levados a cabo por unha serie de cient\u00edficos a finais do s\u00e9culo XVIII e principios do XIX. Estas leis reciben o nome de \"leis ponderais\" debido a que a propiedade da materia que se med\u00eda era o \"peso\"; \u00e9 dicir, med\u00edase o peso dos reactivos e os produtos dunha reacci\u00f3n qu\u00edmica.\nLei da conservaci\u00f3n da masa.\nEsta primeira lei, enunciada por Antoine Lavoisier no 1789, lim\u00edtase a establecer que \nLei das proporci\u00f3ns definidas.\nEsta segunda lei, establecida por Louis Proust no 1799 di que\nPor exemplo, o xofre e mailo azucre son dous elementos constitu\u00edntes do composto denominado \u00e1cido sulf\u00farico, e c\u00famprese que, independentemente do m\u00e9todo de obtenci\u00f3n de dito \u00e1cido, por cada gramo de azucre hai sempre dous gramos de os\u00edxeno (falamos de compostos puros).\nLei das proporci\u00f3ns m\u00faltiplas.\nEsta terceira lei, menos co\u00f1ecida, que foi enunciada por John Dalton antes de propor a s\u00faa teor\u00eda at\u00f3mica, establece que\nPor exemplo, cando se combinan carbono e m\u00e1is os\u00edxeno para dar dous \u00f3xidos distintos. Nun caso, a formaci\u00f3n de CO, 20 gramos de os\u00edxeno requiren 15 gramos de carbono; noutro, a formaci\u00f3n de CO2, \u00e9 necesaria dobre masa de os\u00edxeno para a mesma masa de carbono, 15 gramos. A relaci\u00f3n entre as masas de os\u00edxeno \u00e9 un n\u00famero sinxelo: 2."}
{"id": "41971", "revid": "56817", "url": "https://gl.wikipedia.org/wiki?curid=41971", "title": "The Abbey Road E.P.", "text": "The Abbey Road EP, E.P. publicado por Red Hot Chili Peppers en 1988 na discogr\u00e1fica EMI, na s\u00faa portada a banda parodia ao que fora o derradeiro \u00e1lbum de The Beatles."}
{"id": "41972", "revid": "25871", "url": "https://gl.wikipedia.org/wiki?curid=41972", "title": "Charles Edouard Guillaume", "text": "Charles-Edouard Guillaume, nado en Fleurier, (Su\u00edza) o 15 de febreiro de 1861 e finado o 13 de maio do 1938, foi un f\u00edsico su\u00edzo.\nTraxectoria.\nComezou os seus estudos en \nNeuchatel e posteriormente na Polit\u00e9cnica de Z\u00faric, onde obtivo o t\u00edtulo de doutor en f\u00edsica. Traballou no Bureau internacional de pesos e medidas dende o ano 1883. No 1906 converteuse en sub-director e dende o 1915 at\u00e9 a s\u00faa retirada no ano 1936 foi director.\nGuillaume traballou con Kristian Birkeland. Serviu no Observatorio de Par\u00eds, Secci\u00f3n de Meudon. Levou a cabo diversos experimentos relativos a medici\u00f3ns termost\u00e1ticas. Foi o primeiro en determinar a temperatura correcta do espazo.\nFoi galardoado en 1920 co premio Nobel de F\u00edsica pola s\u00faa descuberta dunha aliaxe de aceiro ao n\u00edquel co\u00f1ecida como invar, elinvar, nivarox etc. Esta aliaxe ten un coeficiente de dilataci\u00f3n t\u00e9rmica moi pequeno, o que permite o seu emprego na construci\u00f3n de reloxos e de patr\u00f3ns para medidas xeod\u00e9sicas."}
{"id": "41973", "revid": "27155", "url": "https://gl.wikipedia.org/wiki?curid=41973", "title": "Difracci\u00f3n de raios X", "text": "A difracci\u00f3n de raios X \u00e9 un fen\u00f3meno ondulatorio que consiste na dispersi\u00f3n dos raios X cando atopan un obst\u00e1culo no seu cami\u00f1o. A distribuci\u00f3n de intensidades atopada despois do obst\u00e1culo amosa unha serie de m\u00e1ximos e m\u00ednimos relativos que dimin\u00faen a medida que nos afastamos do centro (punto onde se detectar\u00edan todos os raios X se non houbese obst\u00e1culo).\nEste patr\u00f3n depende da distribuci\u00f3n at\u00f3mica do material atravesado polo que este fen\u00f3meno pode ser empregado para o estudo da estrutura at\u00f3mica dos materiais. A t\u00e9cnica ch\u00e1mase cristalograf\u00eda de raios X."}
{"id": "41975", "revid": "23204", "url": "https://gl.wikipedia.org/wiki?curid=41975", "title": "F\u00edsica aplicada", "text": "A F\u00edsica aplicada \u00e9 a F\u00edsica entendida como soporte para unha tecnolox\u00eda ou uso pr\u00e1ctico particular, como por exemplo en enxe\u00f1ar\u00eda, como oposta \u00e1 investigaci\u00f3n b\u00e1sica. Esta aproximaci\u00f3n \u00e9 semellante \u00e1 dada \u00e1 matem\u00e1tica aplicada. A F\u00edsica aplicada est\u00e1 enraizada nas verdades fundamentais e nos conceptos b\u00e1sicos das ciencias f\u00edsicas, pero est\u00e1 relacionada co uso de principios cient\u00edficos en aparellos e sistemas pr\u00e1cticos, e na aplicaci\u00f3n da f\u00edsica noutras \u00e1reas da ciencia. a \"F\u00edsica Aplicada\" dist\u00ednguese da \"F\u00edsica Pura\" por unha combinaci\u00f3n de factores como a motivaci\u00f3n e a actitude dos investigadores e a natureza das relaci\u00f3ns para coa tecnolox\u00eda ou a ciencia que pode ser afectada polo seu traballo."}
{"id": "41976", "revid": "5312", "url": "https://gl.wikipedia.org/wiki?curid=41976", "title": "Partido Dem\u00f3crata Liberal", "text": "O Partido Dem\u00f3crata Liberal (PDL) foi un partido espa\u00f1ol de ideolox\u00eda liberal fundado en 1982 por Antonio Garrigues Walker constitu\u00eddo por partidos territoriais federados que constitu\u00edu a base do Partido Reformista Democr\u00e1tico liderado por Miquel Roca que se presentou \u00e1s elecci\u00f3ns xerais de 1986, que resultou un fracaso electoral, e que comportou a autodisoluci\u00f3n do PDL.\nEn 1994 un grupo de militantes refundou o Partido Dem\u00f3crata Liberal de Catalu\u00f1a e relanzou o PDL en toda Espa\u00f1a constitu\u00edndo en 1995 a Federaci\u00f3n de Partidos Liberales na cal ademais do PDL participaba a Uni\u00f3n Progresista Liberal que non logrou consolidarse."}
{"id": "41977", "revid": "7596", "url": "https://gl.wikipedia.org/wiki?curid=41977", "title": "Caixa de aforros", "text": "Unha caixa de aforros \u00e9 unha instituci\u00f3n financeira de car\u00e1cter p\u00fablico que ten unha finalidade social a\u00ednda que act\u00faa segundo criterios de mercado.\nHistoria e caracter\u00edsticas.\nAs caixas de aforros ofertan os mesmos produtos e servizos c\u00f3s bancos comerciais, a diferenza fundamental radica na s\u00faa estrutura de propiedade e no repartimento dos beneficios. As caixas de aforros son unhas fundaci\u00f3ns de car\u00e1cter especial que poden ser de orixe p\u00fablica ou privada, non te\u00f1en uns accionistas cos que repartir os seus beneficios. Estes beneficios dest\u00ednanse a reservas para garantir o futuro da entidade e a Obra Social que fai revertir o beneficio da entidade no resto da sociedade."}
{"id": "41980", "revid": "23204", "url": "https://gl.wikipedia.org/wiki?curid=41980", "title": "Jes\u00fas de Juana L\u00f3pez", "text": "Jes\u00fas de Juana L\u00f3pez, nado en Molina de Arag\u00f3n (provincia de Guadalaxara) o 4 de xullo de 1949, \u00e9 un historiador e pol\u00edtico galego. Reside en Melias (O Pereiro de Aguiar).\nTraxectoria.\nDoutor en Historia Contempor\u00e1nea pola Universidade Complutense de Madrid, e catedr\u00e1tico da mesma disciplina na Universidade de Vigo e director e catedr\u00e1tico da UNED en Ourense. Foi vicerreitor do Campus de Ourense, deputado no Congreso dos Deputados polo Partido Popular da VI Lexislatura durante dous meses de 1996, gobernador civil de Ourense (1996-1997) e Subdelegado do goberno en Ourense (1997-2000). Xunto a Xavier Castro promoveu desde 1983 as Xornadas de Historia de Galicia.\nObra.\nConxuntamente con Julio Prada Rodr\u00edguez:"}
{"id": "41981", "revid": "5312", "url": "https://gl.wikipedia.org/wiki?curid=41981", "title": "Partido Dem\u00f3crata Popular", "text": "O Partido Dem\u00f3crata Popular foi un partido espa\u00f1ol de centro dereita, de inspiraci\u00f3n democristi\u00e1, que se fundou en 1977 e que axi\u00f1a quedou integrado na UCD, en 1982 antes das elecci\u00f3ns xerais os antigos dirixentes deixaron a UCD e refundaron o partido que se presentou \u00e1s elecci\u00f3ns en coalici\u00f3n con Alianza Popular.\nFormou xunto a Alianza Popular e o Partido Liberal a Coalici\u00f3n Popular entre 1982 e 1986.\nEn 1986 o PDP rompeu os acordos con AP e o seu presidente \u00d3scar Alzaga renunciou ao seu escano, presentouse en solitario \u00e1s elecci\u00f3ns municipais de 1987 conseguindo 319.519 votos e 1.520 concelleiros. Nas elecci\u00f3ns europeas tivo 170.866 votos. En 1989 dirixido por Javier Rup\u00e9rez incorporouse ao Partido Popular.\nEntre os seus principais dirixentes, ademais de \u00d3scar Alzaga, atop\u00e1banse Jaime Mayor Oreja, Javier Arenas, Jos\u00e9 Mar\u00eda \u00c1lvarez del Manzano e Jaime Ignacio del Burgo."}
{"id": "41994", "revid": "624", "url": "https://gl.wikipedia.org/wiki?curid=41994", "title": "Zabar", "text": ""}
{"id": "41995", "revid": "624", "url": "https://gl.wikipedia.org/wiki?curid=41995", "title": "Arinna", "text": ""}
{"id": "41996", "revid": "56817", "url": "https://gl.wikipedia.org/wiki?curid=41996", "title": "Xanthos", "text": "Xanthos (lat\u00edn Xanthus) foi a capital de Licia e estaba situada pr\u00f3xima \u00e1 desembocadura do r\u00edo Xanthos. Os edificios principais eran o templo de Sarped\u00f3n e o de Apolo de Licia. Non demasiado lonxe estaba o santuario de Leto, \u00e1 beira do r\u00edo. O seu nome licio era Ar\u00f1na, e os hititas co\u00f1ec\u00e9rona como Arinna.\nA cidade foi atacada polo xeneral persa Harpago, ao servizo de Ciro II o grande. Os habitantes defend\u00e9ronse heroicamente e finalmente queimaron a cidade antes de caeren en mans dos persas (sobre o -544 - -543). M\u00e1is tarde foi reconstru\u00edda e uns vinte anos despois emit\u00edronse moedas na cidade. Foi inclu\u00edda na primeira satrap\u00eda de Dar\u00edo I de Persia, onde se co\u00f1ece o imposto asignado. A arqueolox\u00eda demostra que foi destru\u00edda outra vez durante as loitas entre persas e gregos sobre o -475 - -470, por uns ou outros ou por causas naturais, e unha vez m\u00e1is foi reconstru\u00edda. Antes do -400 Xanthos incorporou Telmessos.\n\u00c9 mencionada como cidade de Licia por escritores gregos e romanos. Alexandre o Grande ocupou a cidade pero non est\u00e1 claro se pola forza (como di Apiano) ou voluntariamente (como di Flavio Arriano). Despois da morte de Alexandre pertenceu a Ant\u00edgono do que pasou a Tolomeo I S\u00f3ter, e do que m\u00e1is tarde pasou aos sel\u00e9ucidas, o -272 e o -188 foi inclu\u00edda no reino de P\u00e9rgamo pola paz de Apamea. O -133 o reino de P\u00e9rgamo pasou a Roma por legado, e as\u00ed Xanthos vai converterse en cidade romana.\nDespois do asasinato de Xulio C\u00e9sar a cidade foi atacada polo ex\u00e9rcito de Bruto, pero os habitantes resistiron e foi ocupada ao asalto, continuando a loita nas r\u00faas e morrendo a maior parte antes de rend\u00e9rense e quedando destru\u00edda a cidade polos incendios (sobre -42). Desta segunda destruci\u00f3n xa non se recuperou. Apiano di que foi reconstru\u00edda por Marco Antonio, pero en todo caso xa foi un lugar sen importancia.\nAs s\u00faas ru\u00ednas ser\u00edan descubertas por Sir C. Fellows. Est\u00e1n pr\u00f3ximas a Kinik e conte\u00f1en templos, tumbas, arcos triunfais, murallas, e teatro como elementos principais. Unha parte dos obxectos atopados ser\u00edan levados a Inglaterra en 1842 e 1843 e est\u00e1n no Museo Brit\u00e1nico."}
{"id": "41997", "revid": "624", "url": "https://gl.wikipedia.org/wiki?curid=41997", "title": "Ar\u00f1na", "text": ""}
{"id": "41998", "revid": "22570", "url": "https://gl.wikipedia.org/wiki?curid=41998", "title": "Zaruar", "text": "Zaruar foi un reino do norte de Siria, entre Iamkhad e Karkemish, mencionado a metade do s\u00e9culo -XVII na loita entre os hititas e Iamkhad."}
{"id": "41999", "revid": "1131", "url": "https://gl.wikipedia.org/wiki?curid=41999", "title": "Zuppa", "text": "Zuppa foi un reino do norte de Siria, entre Iamkhad e Karkemish, mencionado a metade do s\u00e9culo -XVII na loita entre os hititas e Iamkhad."}
{"id": "42002", "revid": "624", "url": "https://gl.wikipedia.org/wiki?curid=42002", "title": "Sanahuitta", "text": ""}
{"id": "42003", "revid": "22570", "url": "https://gl.wikipedia.org/wiki?curid=42003", "title": "Sanahut", "text": "Sanahuitta ou Sanahut (\u0160anahuitta ou \u0160anahut) foi unha cidade hitita situada ao norte ou nordeste de Hattusa (a s\u00faa posici\u00f3n exacta desco\u00f1\u00e9cese) que o rei Hattusilis I destru\u00edu no sexto mes do seu cuarto ano de reinado, e \u00e1 volta ofrendou o bot\u00edn \u00e1 deusa de Arinna."}
{"id": "42004", "revid": "22570", "url": "https://gl.wikipedia.org/wiki?curid=42004", "title": "Sallahsuwa", "text": "Sallahsuwa (\u0160allah\u0161uwa) foi unha cidade hitita situada ao sur-suroeste da Anatolia central, que se sublevou contra Hattusilis I sobre o -1640. Cando o rei se achegaba \u00e1 cidade para sometela, viu que os seus partidarios xa se rebelaran e a cidade estaba en chamas. Ante a presenza do rei a cidade abriulle as portas."}
{"id": "42005", "revid": "22570", "url": "https://gl.wikipedia.org/wiki?curid=42005", "title": "Parmanna", "text": "Parmanna foi unha cidade hitita de situaci\u00f3n desco\u00f1ecida, que encabezou unha coalici\u00f3n de cidades contra o rei Hattusilis I. Este atacou a cidade que foi tomada sen resistencia."}
{"id": "42006", "revid": "56817", "url": "https://gl.wikipedia.org/wiki?curid=42006", "title": "Terra de Abbaya", "text": "A terra de Abbaya foi unha rexi\u00f3n do 'Imperio Hitita, de situaci\u00f3n desco\u00f1ecida, onde o rei Hattusilis I derrotou a unha forza militar de diversos carros de combate. Probabelmente ti\u00f1a unha cidade chamada Abbaya."}
{"id": "42007", "revid": "22570", "url": "https://gl.wikipedia.org/wiki?curid=42007", "title": "Alakhkha", "text": "Alakhkha foi unha cidade hitita cuxa localizaci\u00f3n exacta se desco\u00f1ece. O rei Hattusilis I conquistouna e destru\u00eduna ao final da s\u00faa cuarta campa\u00f1a militar, recollidas nos seus anais."}
{"id": "42008", "revid": "624", "url": "https://gl.wikipedia.org/wiki?curid=42008", "title": "Hasu", "text": ""}
{"id": "42009", "revid": "22570", "url": "https://gl.wikipedia.org/wiki?curid=42009", "title": "Adalur", "text": "Adalur foi o nome hitita das monta\u00f1as Amanus da \u00e9poca cl\u00e1sica. O rei hitita Hattusilis I derrotou ao rei de Iamkhad nas monta\u00f1as Adalur, na s\u00faa campa\u00f1a contra o reino hurrita de Hasu."}
{"id": "42010", "revid": "624", "url": "https://gl.wikipedia.org/wiki?curid=42010", "title": "Wilusha", "text": ""}
{"id": "42011", "revid": "15490", "url": "https://gl.wikipedia.org/wiki?curid=42011", "title": "Arquitectura moderna", "text": "A arquitectura moderna (non confundir con arquitectura modernista) \u00e9 un termo moi amplo, e designa o conxunto de correntes ou estilos de arquitectura que se desenvolveron \u00f3 longo do s\u00e9culo XX, e mesmo desde finais do XIX, en todo o mundo. \nTerminolox\u00eda.\nDesambiguaci\u00f3n.\nO termo ref\u00edrese aos edificios e arquitectos das d\u00e9cadas do modernism en ingl\u00e9s, que non ti\u00f1a que ver co sentido do termo \"modernismo\" (vinculado ao \"Art Nouveau\" e o \"Arts and Crafts\") na Pen\u00ednsula Ib\u00e9rica, antes da segunda guerra mundial.\nOrixe.\nO termo modernism que d\u00e1 lugar a movemento moderno e arquitectura moderna ten a s\u00faa orixe orixinaria do nome do libro de Henry-Russel Hitchock e Philip Johnson no que se identificaba, categorizaba e expo\u00f1\u00eda baixo caracter\u00edsticas com\u00fans ao modernismo por todo o mundo. Como resultado, centrouse m\u00e1is nos aspectos estil\u00edsticos do modernismo. Os principios b\u00e1sicos do estilo internacional xuntos constit\u00faen unha parte do movemento moderno.\nDiversidade de termos.\nO movemento moderno ou estilo internacional non ten unha denominaci\u00f3n homox\u00e9nea en todos os pa\u00edses e linguas. En moitos pa\u00edses \u00fasase o termo \u00abestilo internacional\u00bb que orixe na exposici\u00f3n organizada por Henry-Russell Hitchcock e Philip Johnson no Museum of Modern Art de Nova York en 1932 e no libro publicado por ambos \"O estilo internacional: arquitectura dende 1922\". Un termo sin\u00f3nimo \u00e9 \"Modern Movement\", do libro \"Pioneers of Modern Movement from William Morris to Walter Gropius\" (1936), de Nikolaus Pevsner. Este \u00faltimo ten un significado m\u00e1is amplo e incluir\u00eda, ademais do racionalismo ou estilo internacional, os movementos de vangarda das d\u00faas primeiras d\u00e9cadas do s\u00e9culo XX.\n\u00c9 un termo dado a unha serie de estilos arquitect\u00f3nicos con caracter\u00edsticas semellantes, principalmente a simplificaci\u00f3n da forma e a eliminaci\u00f3n da ornamentaci\u00f3n, e que declinou aproximadamente no 1900. Preto dos anos corenta estes estilos consolid\u00e1ranse e identific\u00e1ranse coma o Estilo Internacional pasando a se converter no estilo dominante na arquitectura durante moitas d\u00e9cadas no s\u00e9culo vinte.\nAs caracter\u00edsticas e orixes exactos da arquitectura moderna conforman a\u00ednda hoxe un debate aberto.\nCaracter\u00edsticas principais.\nA arquitectura moderna caracter\u00edzase usualmente por:"}
{"id": "42012", "revid": "111586", "url": "https://gl.wikipedia.org/wiki?curid=42012", "title": "Estilo Internacional (arquitectura)", "text": "O estilo internacional, tam\u00e9n chamado racionalismo ou movemento moderno foi a maior tendencia arquitect\u00f3nica na arquitectura moderna dos anos vinte e trinta do s\u00e9culo XX.\nTerminolox\u00eda.\nDesambiguaci\u00f3n.\nO termo ref\u00edrese aos edificios e arquitectos das d\u00e9cadas do modernism en ingl\u00e9s, que non ti\u00f1a que ver co sentido do termo \"modernismo\" (vinculado ao \"Art Nouveau\" e o \"Arts and Crafts\") na Pen\u00ednsula Ib\u00e9rica, antes da segunda guerra mundial.\nOrixe.\nO termo modernism que d\u00e1 lugar a movemento moderno ten a s\u00faa orixe orixinaria do nome do libro de Henry-Russel Hitchock e Philip Johnson no que se identificaba, categorizaba e expo\u00f1\u00eda baixo caracter\u00edsticas com\u00fans ao modernismo por todo o mundo. Coma resultado, centrouse m\u00e1is nos aspectos estil\u00edsticos do modernismo. Os principios b\u00e1sicos do estilo internacional xuntos constit\u00faen unha parte do movemento moderno.\nDiversidade de termos.\nO movemento moderno ou estilo internacional non non ten unha denominaci\u00f3n homox\u00e9nea en todos os pa\u00edses e linguas.\nEn castel\u00e1n \u00fasase con m\u00e1is frecuencia o termo racionalismo, por\u00e9n no mundo anglosax\u00f3n ese termo adoita limitarse ao \u00e1mbito italiano, ao racionalismo practicado polo \"Gruppo 7\" e M.I.A.R. En moitos pa\u00edses \u00fasase m\u00e1is o termo \u00abestilo internacional\u00bb que orixe na exposici\u00f3n organizada por Henry-Russell Hitchcock e Philip Johnson no Museum of Modern Art de Nova York en 1932 e no libro publicado por ambos \"O estilo internacional: arquitectura dende 1922\". Un termo sin\u00f3nimo \u00e9 \"Modern Movement\", do libro \"Pioneers of Modern Movement from William Morris to Walter Gropius\" (1936), de Nikolaus Pevsner. \nEste \u00faltimo ten un significado m\u00e1is amplo e incluir\u00eda, ademais do racionalismo ou do estilo internacional, os movementos de vangarda das d\u00faas primeiras d\u00e9cadas do s\u00e9culo XX, como o expresionismo, cubismo, futurismo, neoplasticismo e construtivismo, \u00e1s veces considerados xenericamente como \"preracionalismo\" ou \"protorracionalismo\".\nCaracter\u00edsticas.\nEsta corrente buscaba unha arquitectura baseada na raz\u00f3n, de li\u00f1as sinxelas e funcionais, baseada en formas xeom\u00e9tricas sinxelas e materiais de car\u00e1cter industrial (aceiro, formig\u00f3n, vidro), \u00e1 vez que renunciaba \u00e1 excesiva ornamentaci\u00f3n e daba grande importancia ao dese\u00f1o, que era igualmente sinxelo e funcional. A arquitectura racionalista tivo unha estreita relaci\u00f3n cos avances tecnol\u00f3xicos e a produci\u00f3n industrial, sobre todo pola firme defensa desa relaci\u00f3n propugnada por Walter Gropius desde a fundaci\u00f3n da Bauhaus en 1919. Tam\u00e9n defendeu o uso de elementos prefabricados e m\u00f3dulos desmontables. A s\u00faa linguaxe formal base\u00e1base nunha xeometr\u00eda de li\u00f1as sinxelas, como o cubo, o cono, o cilindro e a esfera, e defend\u00eda o uso dunha planta e fachada libres e a proxecci\u00f3n do edificio de dentro para f\u00f3ra. Unha das s\u00faas principais premisas foi o funcionalismo, unha teor\u00eda que postulaba a subordinaci\u00f3n da linguaxe arquitect\u00f3nica \u00e1 s\u00faa funci\u00f3n.\nComo indica o seu nome \u201cMovemento Moderno\u201d, foi un estilo comprometido cos valores da modernidade, paralelo \u00e1s chamadas \u201cvangardas art\u00edsticas\u201d que se estaban desenvolvendo naquel momento nas artes pl\u00e1sticas. Foi un movemento preocupado por mellorar a sociedade, por incidir na mellora da vida das persoas, a trav\u00e9s dunha linguaxe innovadora que supuxo a ruptura coa tradici\u00f3n na procura dunha nova forma de constru\u00edr, dunha nova forma de interpretar a relaci\u00f3n do ser humano co seu medio buscar novas soluci\u00f3ns que solucionen o problema do aumento da poboaci\u00f3n nas grandes cidades. Para iso, utilizou non s\u00f3 achegas te\u00f3ricas, novas formas de concibir espazos e empregar o dese\u00f1o como ferramenta para combinar funcionalidade e est\u00e9tica, sen\u00f3n tam\u00e9n os avances t\u00e9cnicos e industriais, o uso de novas t\u00e9cnicas e novos materiais. \nAdemais da arquitectura, este movemento interesouse polo urbanismo e polo dese\u00f1o. Tam\u00e9n promoveu a teor\u00eda arquitect\u00f3nica e a organizaci\u00f3n de congresos e xornadas para a difusi\u00f3n do novo movemento, que se materializou na constituci\u00f3n en 1928 do Congreso Internacional de Arquitectura Moderna (CIAM), as\u00ed como o seu \u00f3rgano executivo, o Comit\u00e9 Internacional para a Resoluci\u00f3n dos Problemas da Arquitectura Contempor\u00e1nea (CIRPAC).\nCr\u00edticas.\nA\u00ednda que segundo certa terminolox\u00eda se inscribe o organicismo arquitect\u00f3nico e en xeral toda a arquitectura de Frank Lloyd Wright dentro do movemento moderno, en 1930 Wright escribiu: \"As casas humanas non deber\u00edan ser como caixas ardendo ao sol, nin debemos desafiar \u00e1 M\u00e1quina, intentando facer que as casas sexan demasiado subsidiarias de Machinery\".\nEn 1966, o arquitecto Robert Venturi publicou o libro \"Complexity and Contradiction in Architecture\", esencialmente un libro cr\u00edtica ao \"estilo internacional\". \nO autor estadounidense Tom Wolfe escribeu unha obra de cr\u00edtica en 1981, \"From Bauhaus to our House\" (literalmente en galego \"Da Bauhaus \u00e1 nosa casa\", traducido en portugu\u00e9s como \"Da Bauhaus ao nosso caos\", retratando o estilo como elitista. \nO historiador da arquitectura Vincent Scully considerou o libro de Venturi \"probablemente a obra m\u00e1is importante sobre o acto arquitect\u00f3nico desde \"Vers une Architecture\" de Le Corbusier.\nNo prefacio da cuarta edici\u00f3n do seu libro \"Critical History of Modern Architecture\" (2007), Kenneth Frampton argumenta que exist\u00eda un \"perturbador nesgo euroc\u00e9ntrico\" nas narrativas da arquitectura moderna. Neste caso, este \"eurocentrismo\" incluir\u00eda os Estados Unidos.\nMark Wigley, te\u00f3rico da arquitectura neozeland\u00e9s, sost\u00e9n que certos aspectos do \"movemento postmoderno\" da arquitectura derivado en certo modo do movemento moderno e de certos aspectos da Bauhaus, \u00e9 un virus que chegou a danar o planeta coa idea sinxela do \"bo dese\u00f1o\". Di que a pesar da s\u00faa f\u00f3rmula orixinaria de talleres buscando a sinerxia entre mestres e alumnado, e de combinar e achegar a arte \u00e1 artesan\u00eda, acabou por se converter, especialmente na New Bauhaus nunha maquinaria que se extendeu polo mundo como \"unha pandemia de \u00e1ngulos rectos de vidro e aceiro\":\n \"Todo \u00e9 xenial at\u00e9 que te decatas de que ti, as t\u00faas emoci\u00f3ns, os teus pensamentos, o teu corpo, os teus xenes, os teus fillos, o teu modo de vida, o tempo... son dese\u00f1ados. Estamos a dese\u00f1ar o clima, a nosa propia extinci\u00f3n, o dese\u00f1o da Bauhaus, o \"bo dese\u00f1o\" abocounos \u00e1 destruci\u00f3n da nosa especie. Chegados a este punto, antes de nos matar a n\u00f3s mesmos, matemos \u00e1 Bauhaus.\"\nRepresentantes.\nEntre as figuras que seguiron o movemento moderno sobresaen: Walter Gropius e Ludwig Mies van der Rohe, en especial despois de ter pechado a Bauhaus, Le Corbusier, Jacobus Johannes Pieter Oud, Richard Neutra, Rudolf Schindler, Philip Johnson, Alvar Aalto, Eliel e Eero Saarinen, Erik Gunnar Asplund, Josep Llu\u00eds Sert, Louis Kahn, Pier Luigi Nervi, Gio Ponti, Kenz\u014d Tange, Josep Llu\u00eds Sert, L\u00facio Costa e Oscar Niemeyer, entre moitos outros.\nUrbanismo.\nO urbanismo tivo un gran desenvolvemento no movemento moderno, xa que o progresivo aumento da poboaci\u00f3n urbana desde o inicio da Revoluci\u00f3n Industrial provocou un crecente interese por buscar novas f\u00f3rmulas e soluci\u00f3ns para atender necesidades de vivenda e infraestruturas da sociedade. Se en 1800 hab\u00eda no mundo unhas 200 cidades con m\u00e1is de 20.000 habitantes, cun total de 21,7 mill\u00f3ns de habitantes (o 2,4% da poboaci\u00f3n total), en 1950 hab\u00eda 5.509 cidades dese tama\u00f1o, con 502,2 mill\u00f3ns de habitantes (o 20,9%) do total). \nO racionalismo, polas s\u00faas ideas progresistas e sociais, puxo un grande esforzo en desenvolver teor\u00edas urbanas de aplicaci\u00f3n universal, con especial \u00e9nfase no hixi\u00e9nico e funcional. soluci\u00f3ns, que satisfacesen todos os aspectos inherentes \u00e1 cidade, tanto econ\u00f3micos como tecnol\u00f3xicos, culturais e ecol\u00f3xicos. A concreci\u00f3n de todas estas ideas produciuse na \"Carta de Atenas\", un dos principais manifestos do urbanismo racionalista. Foi redactado no IV CIAM celebrado en Atenas en 1933, principalmente por iniciativa de Le Corbusier, a\u00ednda que a redacci\u00f3n correu a cargo dos arquitectos su\u00edzos Werner Max Moser e Rudolf Steiger.\nAlg\u00fans plans urban\u00edsticos comezados no XIX, como o plan Cerd\u00e0 para Barcelona, continuaron o seu desenrolo no s\u00e9culo XX baixo premisas do movemento moderno, como o Plan Maci\u00e0, no que colaborou Le Corbusier despois do de Par\u00eds. Le Corbusier foi o \"gran creador da utop\u00eda da cidade moderna no seu aspecto f\u00edsico\", segundo Martin Meyerson. Tam\u00e9n elaborou proxectos urban\u00edsticos para S\u00e3o Paulo e R\u00edo de Xaneiro (1929-1930), Alxer (1930), Xenebra (1933), Estocolmo (1933), Antuerpen (1933), Buenos Aires (1938-1940), Saint-Di\u00e9 (1945), Bogot\u00e1 (1949-1952), Marsella (1950), Izmir (1950) e Chandigarh (1951-1965), o \u00fanico executado.\nExpuxo os seus principios en \"Urbanisme\" (1925), onde desenvolveu as s\u00faas ideas sobre unha cidade funcional baseada na orde e na linealidade. En 1922 esbozara o seu proxecto de \"Ville contemporaine pour trois mill\u00f3ns d'habitants\", proxectando un centro urbano cunha serie de ra\u00f1aceos de oficinas ao redor dun n\u00facleo de comunicaci\u00f3ns rodeado de zonas residenciais, de servizos e de lecer. con abundantes zonas verdes e r\u00faas ordenadas xerarquicamente. Os edificios ser\u00edan de tres tipos: ra\u00f1aceos cruciformes no centro, casas \"\u00e0 redent\" (\"en redent\", edificios con \u00e1ngulos rectos para aproveitar as orentaci\u00f3ns leste-oeste e norte-sur), con vivendas na parte sur e r\u00faa perimetral no norte. Tanto os edificios como as estradas elevar\u00edanse en \"pilotis\" e deixar\u00edan a parte baixa para espazos verdes e servizos comunitarios no medio e \"immeubles-villas\" na periferia. \nNo seu libro de 1925, Le Corbusier estableceu catro puntos esenciais sobre a planificaci\u00f3n urbana:\nNa Pen\u00ednsula Ib\u00e9rica.\nA Espa\u00f1a e Portugal, o racionalismo chegou a finais dos anos 20, de maneira que a s\u00faa recepci\u00f3n xa chegou de forma establecida, acr\u00edtica e sen debate. Os seus primeiros expo\u00f1entes adopt\u00e1rono dun xeito epid\u00e9rmico, ecl\u00e9ctico, trasladando as s\u00faas soluci\u00f3ns sen contemplar unha pos\u00edbel adaptaci\u00f3n distinta ao medio. Un dos pioneiros foi Luis Guti\u00e9rrez Soto, autor do Aeroporto de Madrid-Barajas (1930). \nEn 1928, Le Corbusier impartiu conferencias na Instituci\u00f3n Libre de Ense\u00f1anza de Madrid, que tivo unha poderosa influencia nos novos arquitectos da \u00e9poca. Alg\u00fans deles xunt\u00e1ronse baixo as siglas en castel\u00e1n GATEPAC (\"Grupo de Arquitectos y T\u00e9cnicos Espa\u00f1oles para el Progreso de la Arquitectura Contempor\u00e1nea\"). O grupo fundouse en Zaragoza en 1930, con tres subgrupos: Centro, situado en Madrid; Norte, no Pa\u00eds Vasco; e Leste ou GATCPAC (en catal\u00e1n \"Grup d'Arquitectes i T\u00e8cnics Catalans per al Progr\u00e9s de l'Arquitectura Contempor\u00e0nia\") en Catalu\u00f1a, o grupo m\u00e1is activo, entre os que figuraban Josep Llu\u00eds Sert, Sixte Illescas e Germ\u00e1n Rodr\u00edguez Arias entre outros. \nO grupo era membro do CIAM e, en marzo de 1932, organizou unha reuni\u00f3n do CIRPAC en Barcelona para preparar o Moscova CIAM \u2014 finalmente celebrado en Atenas en 1933\u2014 e Le Corbusier, Victor Bourgeois, Walter Gropius, Sigfried Giedion e Cornelis van Eesteren impartiron conferencias. Como \u00f3rgano difusor das s\u00faas actividades, publicaron unha revista, \"A.C.,\" baseada en revistas de vangarda como as de Ernst May, Le Corbusier e Am\u00e9d\u00e9e Ozenfant. S\u00f3 o GATCPAC ficou como grupo activo at\u00e9 o final da guerra civil.\nGATEPAC Centro.\nO sector Centro tivo pouca actividade como colectivo \u2014s\u00f3 a organizaci\u00f3n dalg\u00fans congresos e unha certa participaci\u00f3n na revista \"A.C.\", editada en Barcelona\u2014, e mostraba certa inconsistencia interna. Destacou Fernando Garc\u00eda Mercadal, un dos fundadores do CIAM en 1928 e delegado espa\u00f1ol do CIRPAC. O seu primeiro proxecto pr\u00f3ximo ao racionalismo foi o pavill\u00f3n \"Rinc\u00f3n de Goya\" de Zaragoza (1927), que denota certa influencia do \"art deco\". M\u00e1is adiante cabe mencionar o \"Museo de Arte Moderno\" de Madrid (1933), no que se afastaba das vangardas. A chamada Xeraci\u00f3n do 25 estivo activa en Madrid at\u00e9 o comezo da Guerra Civil. As primeiras realizaci\u00f3ns foron, xunto ao\" Rinc\u00f3n de Goya\", a gasolineira Porto Pi de Casto Fern\u00e1ndez Shaw e a casa do Marqu\u00e9s de Villora de Rafael Bergam\u00edn, todas do ano 1927. Estes tres arquitectos foron os principais referentes deste grupo, no que tam\u00e9n forman parte Luis Blanco-Soler, Manuel S\u00e1nchez Arcas, Luis Lacasa e outros. As s\u00faas foron as principais obras de vangarda no Madrid anterior \u00e1 guerra civil, como as colonias Parque-Residencia,El Viso, o Instituto Escuela, a totalidade da cidade universitaria de Madrid, o Front\u00f3n Recoletos de Eduardo Torroja e Secundino Zuazo ou a \"Casa de las Flores\" de Secundino Zuazo.\nGrupo vasco.\nO grupo vasco apenas funcionaba como tal e s\u00f3 se desenvolveu nas actividades individuais dos seus membros, como Aizpur\u00faa e Labayen, que proxectaron obras conxuntamente, como o N\u00e1utico de San Sebasti\u00e1n (1929). \nGATCPAC.\nEn Catalu\u00f1a, o colectivo foi o m\u00e1is activo e lonxevo. Xurdiu cunha vontade renovada e liberadora do clasicismo novecentista, as\u00ed como a de introducir as novas correntes internacionais. De ideas progresistas e preocupado tanto pola renovaci\u00f3n social como arquitect\u00f3nica, este movemento tivo un forte v\u00ednculo coas autoridades republicanas, especialmente coa Generalitat para a que elaboraron numerosos proxectos relacionados co urbanismo, a vivenda obreira e as infraestruturas escolares e sanitarias. O Plan Maci\u00e0 (1932-1935) foi un proxecto de reforma urban\u00edstica de Barcelona elaborado polos membros do GATCPAC xunto con Le Corbusier, que prev\u00eda unha distribuci\u00f3n funcional da cidade cunha nova orde xeom\u00e9trica, a trav\u00e9s de grandes eixos vertebradores en forma de amplas avenidas e cun novo paseo mar\u00edtimo definido por ra\u00f1aceos cartesianos. O inicio da guerra civil truncou o proxecto. O principal expo\u00f1ente do GATCPAC foi Josep Llu\u00eds Sert, arquitecto de sona internacional que se instalou despois da guerra nos Estados Unidos, onde foi profesor en Yale e Harvard. En 1937 co-proxectou con Luis Lacasa e Antoni Bonet o Pavill\u00f3n da Rep\u00fablica Espa\u00f1ola para a Exposici\u00f3n Internacional de Par\u00eds de 1937, onde presentaron o\" Guernica \"de Picasso. \nF\u00f3ra deses grupos, na d\u00e9cada de 1930 diversos arquitectos do Estado espa\u00f1ol practicaban individualmente o racionalismo, normalmente nun estilo ecl\u00e9ctico con influencias que van do art d\u00e9co ao expresionismo, ou mesmo un clasicismo desorganizado entre os arquitectos m\u00e1is antigos; son os chamados \"racionalistas \u00e1 marxe\", segundo unha definici\u00f3n de Oriol Bohigas.\nGaliza.\nEn Galiza, arquitectos como Santiago Rey Pedreira, Antonio Tenreiro, Peregr\u00edn Estell\u00e9s, Francisco Castro Represas, Jenaro de la Fuente, Pedro Alonso P\u00e9rez, Pedro Mari\u00f1o ou Rafael Gonz\u00e1lez Villar desenvolveron obras que segu\u00edan as premisas do movemento moderno, especialmente concentrados en once anos de actividade, mesmo con particularidades como o emprego da pedra, nada habitual nos postulados do racionalismo. En 2007 realizouse en Vigo unha exposici\u00f3n sobre a obra destes arquitectos seguidores do estilo internacional.\nDespois da guerra, os primeiros anos da ditadura franquista provocaron un declive da arquitectura, xa que foi reconstru\u00edda co estilo acad\u00e9mico historicista dos tempos anteriores \u00e1 II Rep\u00fablica, cunha compo\u00f1ente monumentalista da nova mentalidade pol\u00edtica. Por\u00e9n, na d\u00e9cada de 1950 comezou un desenvolvemento lento que levou a un retorno ao racionalismo.\nPortugal.\nOs primeiros trazos da arquitectura racionalista xurdiron a mediados dos anos 20 con certa influencia de Le Corbusier, Gropius e Robert Mallet-Stevens, como se evidencia en obras como o Teatro Capitol (1931) de Luis Cristino da Silva, o Instituto Superior T\u00e9cnico do Porf\u00edrio Pardal Monteiro (1927-1932) e o Pavill\u00f3n de Radiolox\u00eda de Carlos Jo\u00e3o Chambers Ramos (1927-1933), todos en Lisboa- Ademais dos anteriores, c\u00f3mpre citar a Cassiano Branco, autor do Hotel Victoria de Lisboa (1934-1936); e a Francisco Keil do Amaral, fortemente influenciado polo holand\u00e9s Dudok (Escola Secil en Set\u00fabal, 1938-1940; Aeroporto de Lisboa, 1938-1942). \nDurante os inicios da ditadura de Salazar produciuse unha involuci\u00f3n, na que, como noutros r\u00e9ximes totalitarios da \u00e9poca, a arquitectura volveu ao academicismo clasicista, cunha referencia especial no barroco de \"estilo pombalino\" (estilo portugu\u00e9s suave). A partir da d\u00e9cada de 1950, unha nova xeraci\u00f3n de arquitectos asumiu a linguaxe moderna. Cabe mencionar a Rui Jervis Atouguia, autor do proxecto do barrio das Estacas en Lisboa, inspirado na \"Carta de Atenas\" (1949), a escola do barrio de S\u00e3o Miguel, onde aplica os\" brise- soleil \" lecorbusierianos (1949-1955) e a Fundaci\u00f3n Calouste Gulbenkian (1959-1969), con Pedro Cid e Alberto Pessoa; do propio Pessoa \u00e9 o conxunto de vivendas Infante Santo en Lisboa (1952-1955), bloques suspendidos en\" pilotis\"; Jorge Segurado , influenciado pola arquitectura holandesa, autor da Ceca de Lisboa (1953); e o barrio de Ramalde no Porto (1952-1962), inspirado na \"Carta de Atenas\", as\u00ed como obras onde desenvolve un racionalismo rexionalizado ao estilo de Aalto ou do Le Corbusier na India (Escola Primaria do Cedro en Vila Nova de Gaia, 1957-1961; casa de Ofir, 1957-1958); Nuno Teot\u00f3nio Pereira, autor con Bartolomeu Costa Cabral da urbanizaci\u00f3n \"\u00c1guas Libres\" en Lisboa (1953), unha das maiores figuras do estilo internacional de Portugal; Alfredo Viana de Lima, fiel seguidor de Le Corbusier, como se denota na s\u00faa casa de Ar\u00edstides Ribeiro no Porto (1952) ou Francisco Keil do Amaral, nunha segunda etapa racionalista, na que destaca a s\u00faa Feira Industrial de Lisboa (1957)."}
{"id": "42013", "revid": "23204", "url": "https://gl.wikipedia.org/wiki?curid=42013", "title": "Alfredo Hernandez", "text": "Alfredo Hernandez foi o bater\u00eda das bandas de desert rock Kyuss, Queens of the Stone Age e Che.\nEl uniuse a Kyuss a finais de 1994/principios de 1995 para substitu\u00edr o bater\u00eda anterior, Brant Bjork, que sa\u00edra durante unha xira da banda por problemas persoais. Hernandez s\u00f3 aparece no derradeiro \u00e1lbum da banda \"...And the Circus Leaves Town\" xa que Kyuss separouse pouco despois, en outubro de 1995. Hernandez tam\u00e9n tocou no primeiro disco de Queens of the Stone Age en 1998, e no 2004 na gravaci\u00f3n dun EP da banda do seu compa\u00f1eiro en Queens of the Stone Age Nick Oliveri, Mondo Generator."}
{"id": "42014", "revid": "25871", "url": "https://gl.wikipedia.org/wiki?curid=42014", "title": "Fu Manchu (grupo musical)", "text": "Fu Manchu \u00e9 unha banda estadounidense de stoner rock procedente do condado de Orange (California), e que editou o seu traballo de debut, o sinxelo \"Kept Between Trees\", en 1990.\nBiograf\u00eda.\nFu Manchu formouse orixinalmente en 1987 como unha banda de hardcore punk chamada Virulence. As s\u00faas principais influencias foron as bandas Black Flag e Bl'ast. A formaci\u00f3n estaba composta polo vocalista Ken Pucci, o guitarrista Scott Hill, o baixista Greg McCaughey e o bater\u00eda Ruben Romano. En 1989 editaron o seu \u00e1lbum de debut \"If This Isn't a Dream...\" a trav\u00e9s de Alchemy Records. En 1990, Pucci deixou a banda e foi substitu\u00eddo polo vocalista Glen Chivens e eles cambiaron o nome para Fu Manchu. Pouco despois editaron o sinxelo \"Kept Between Trees\" pola Slap A Ham Records. Nesta gravaci\u00f3n, Fu Manchu a\u00ednda amosaba moito do son hardcore da formaci\u00f3n anterior. Por\u00e9n, a banda comezou a facer un estilo semellante ao hard rock dos 70. McCaughey non estaba contento con isto, ao consideralo que segu\u00edan unha tendencia, xa que nese momento o selo Sub Pop estaba na cima do \u00e9xito do underground, e moitas das s\u00faas bandas eran co\u00f1ecidas por ter un son semellante ao rock dos 70. McCaughey deixou a banda e foi substitu\u00eddo por Mark Abshire. Chivens tam\u00e9n abandonou Fu Manchu por ese tempo por raz\u00f3ns desco\u00f1ecidas. En vez de incorporar un novo vocalista, Scott Hill asumiu ese papel mentres continuaba cos seus labores de guitarrista. Para compensar, Scott Votaw foi recrutado para tocar a guitarra. En 1992, Fu Manchu editou tres sinxelos: \"Senioritis\", \"Pick Up Summer\", e \"Don't Bother Knockin' (If This Vans Rockin')\". En 1993, Votaw deixou a banda sendo substitu\u00edda polo antigo bater\u00eda de Olivelawn Eddie Glass, que na actualidade toca coa banda Nebula.\nCo \u00e9xito de Nirvana a principios dos 90, Fu Manchu foi abordada por unha grande discogr\u00e1fica que lle deu cartos para gravar unha demo e as\u00ed determinar se eran axeitados para a gravaci\u00f3n dun \u00e1lbum. Segundo os membros da banda, eles gravaron a demo sen intenci\u00f3n de asinar co selo. O seu plan era entrar a gravar un \u00e1lbum como tal, non unha demo, que posteriormente editar\u00edan independentemente. Iso foi precisamente o que ocorreu; Fu manchu non asinou co grande selo, pero o resultado das gravaci\u00f3ns foron o seu primeiro \u00e1lbum, \"No One Rides for Free\", editado polo selo independente Bong Load Custom Records en 1994.\nAbshire deixou Fu Manchu antes da gravaci\u00f3n do segundo \u00e1lbum, \"Daredevil\" en 1995. Foi substitu\u00eddo por Brad Davis. Romano e Glass abandonaron pouco despois da edici\u00f3n do terceiro traballo da banda, \"In Search Of...\" (1996), e ser\u00edan substitu\u00eddos por Brant Bjork e Bob Balch respectivamente. Glass, Romano e Abshire formar\u00edan pouco despois Nebula.\nFu Manchu editar\u00eda posteriormente varios \u00e1lbum exitosos e reforzaron a s\u00faa reputaci\u00f3n como banda cun potente directo. Esta fama f\u00f3rona ga\u00f1ando cos anos debido \u00e1s s\u00faas actuaci\u00f3ns xirando con bandas coma Kyuss, Monster Magnet, Marilyn Manson, Clutch, Corrosion of Conformity ou White Zombie entre outros.\nBrant Bjork deixar\u00eda a banda despois da edici\u00f3n do seu disco \"California Crossing\" no ano 2002, para facer carreira en solitario, e foi substitu\u00eddo polo antigo bater\u00eda das bandas Sunshine e Smile Scott Reeder (moitas veces confundido co baixista de Kyuss, Unida e Goatsnake Scott Reeder). No ano 2004, Fu Manchu editar\u00eda o seu oitavo traballo, \"Start The Machine\".\nO \u00faltimo traballo da banda tit\u00falase \"We Must Obey\", e foi lanzado o 19 de febreiro do ano 2007. Ese ano a banda gastou gran parte do tempo de xira, tocando polos Estados Unidos e por Europa. A finais do ano editaron o sinxelo \"Knew It All Along\".\nEn febreiro do 2008, a s\u00faa canci\u00f3n \"Mongoose\" (do \u00e1lbum \"California Crossing\") apareceu nun anuncio da Super Bowl do Toyota Sequoia."}
{"id": "42019", "revid": "89787", "url": "https://gl.wikipedia.org/wiki?curid=42019", "title": "Casti\u00f1eiro de Pumbari\u00f1os", "text": "O casti\u00f1eiro de Pumbari\u00f1os \u00e9 un casti\u00f1eiro senlleiro da especie \"Castanea sativa\" Mill. Forma parte do Souto de Rozavales.. No ano 2000 foi inclu\u00eddo no cat\u00e1logo de \u00e1rbores senlleiras. Est\u00e1 dentro da ruta tur\u00edstica ruta Ourense Oriental da Xunta de Galicia.\nCaracter\u00edsticas.\nEst\u00e1 situado no lugar do Souto de Rozavales, na parroquia de San Marti\u00f1o de Manzaneda, en Manzaneda. Ten un per\u00edmetro medio de 12,15 m (entre 13 e 15 en funci\u00f3n da altura do toro) e poder\u00eda ter arredor de 500 anos, polo que ser\u00eda a \u00e1rbore galega co\u00f1ecida m\u00e1is vella. \u00c9 un exemplar enxertado, como a maior\u00eda no Souto de Rozavales, polo que durante s\u00e9culos foi aproveitado para a recollida das s\u00faas casta\u00f1as."}
{"id": "42029", "revid": "6163658", "url": "https://gl.wikipedia.org/wiki?curid=42029", "title": "Afrancesado", "text": "Afrancesado \u00e9 o nome co cal se co\u00f1ece en Espa\u00f1a e Portugal aos partidarios da Revoluci\u00f3n Francesa, do liberalismo e das ideas da Ilustraci\u00f3n que apoiaron a ocupaci\u00f3n francesa da Pen\u00ednsula Ib\u00e9rica durante o Primeiro Imperio Franc\u00e9s.\nHistoria e caracter\u00edsticas.\nEn Espa\u00f1a o termo xa aparecera durante o reinado de Carlos III a\u00ednda que ti\u00f1a un car\u00e1cter neutro e s\u00f3 designaba os que segu\u00edan as modas francesas e s\u00f3 adquiriu un significado pexorativo durante o reinado de Xos\u00e9 I, irm\u00e1n de Napole\u00f3n e que pretendeu reformar as estruturas do estado. Cando caeu o r\u00e9xime bonapartista en Espa\u00f1a gran parte dos afrancesados marcharon ao exilio a Francia, entre 4\u00a0000 e 12\u00a0000. Durante a amnist\u00eda de 1820 moitos volveron pero coa fin do trienio liberal volver\u00e1n cruzar a fronteira.\nGalicia.\nEn Galicia houbo 600 acusados de colaborar co goberno de Xos\u00e9 I, foi a cidade de Santiago de Compostela onde maior fora a influencia dos partidarios de Bonaparte co apoio dunha parte pequena dos profesores da Universidade, existindo xa desde comezos de s\u00e9culo un club liberal dirixido por Pedro Baz\u00e1n de Mendoza e Manuel Acu\u00f1a, a\u00ednda que este \u00faltimo se opor\u00e1 aos franceses. Pola contra Baz\u00e1n de Mendoza foi o principal valedor dos franceses en Galicia, despois da chegada dos franceses \u00e1 cidade en xaneiro de 1809 foi director da Universidade, xefe de polic\u00eda e superintendente do ex\u00e9rcito. Na cidade da Coru\u00f1a os afrancesados eran comerciantes de orixe francesa, destacando os irm\u00e1ns Barri\u00e9 e membros da burocracia local. En Ferrol os m\u00e1ximos dirixente foran Manuel de la Piedra e o xeneral Pedro Obreg\u00f3n, que contaba co apoio dalg\u00fans militares. En Vigo os afrancesados m\u00e1is importantes tam\u00e9n eran comerciantes de orixe francesa."}
{"id": "42036", "revid": "5863", "url": "https://gl.wikipedia.org/wiki?curid=42036", "title": "Jos\u00e9 Lage Lage", "text": "Jos\u00e9 Lage Lage, nado en Foncuberta (Maceda) o 18 de xu\u00f1o de 1938 e finado en Ourense o 9 de decembro de 2007, foi un economista e pol\u00edtico galego.\nTraxectoria.\nLicenciouse en Ciencias Econ\u00f3micas pola Universidade de Barcelona e foi presidente do consello de administraci\u00f3n da Caixa de Aforros Provincial de Ourense. Foi concelleiro en Maceda, deu o salto ao Concello de Ourense, sendo concelleiro responsable de Tr\u00e1fico. Entre 1981 e 1985 foi deputado no Parlamento de Galicia de man da UCD. No ano 1989 foi reelixido deputado, desta volta da man do PPdG, estando no parlamento ata 1996.\nFoi delegado en Ourense da Conseller\u00eda de Xustiza, Interior e Relaci\u00f3ns Laborais (1997-2003) e da Conseller\u00eda de Asuntos Sociais, Emprego e Relaci\u00f3ns Laborais (2003-2005). Xubilouse no ano 2005. A mediados de outubro de 2007 sufriu un grave accidente de tr\u00e1fico, do que xa non logrou recuperarse. Os seus restos repousan no camposanto da s\u00faa parroquia natal.\nVida persoal.\nCasou con Raquel Vidal Docampo e tiveron dous fillos."}
{"id": "42037", "revid": "5312", "url": "https://gl.wikipedia.org/wiki?curid=42037", "title": "Partido Democr\u00e1tico de la Nueva Izquierda", "text": "O Partido Democr\u00e1tico de la Nueva Izquierda (PDNI) foi un partido espa\u00f1ol de esquerdas xurdido como unha corrente interna de Izquierda Unida co nome de Nueva Izquierda que se transformou en partido en 1997 ao ser expulsada da coalici\u00f3n.\nPor mor da dura pol\u00edtica de oposici\u00f3n ao goberno socialista de Felipe Gonz\u00e1lez que efectuaba o coordinador xeral de IU, Julio Anguita, provocou que un sector da coalici\u00f3n partidario dun maior di\u00e1logo co PSOE, unha maior cr\u00edtica ao Partido Popular e un reforzamento das bases da coalici\u00f3n constituira unha corrente interna que se enfrontou coa direcci\u00f3n da coalici\u00f3n e que acabou sendo sancionada e finalmente deixou a coalici\u00f3n en setembro de 1997 para constitu\u00edr o seu propio partido pol\u00edtico, o PDNI, o cal en 1999 chegou a un acordo electoral co PSOE para concorrer \u00e1s elecci\u00f3ns conxuntamente, o que permitiu que o PDNI tivese arredor de 20 parlamentarios auton\u00f3micos, 3 deputados no Congreso dos Deputados e 2 no Parlamento Europeo ademais de 300 concelleiros. En marzo de 2001 o PDNI acordou integrarse no PSOE. Os seus principais dirixentes foron Diego L\u00f3pez Garrido e Cristina Almeida."}
{"id": "42039", "revid": "85894", "url": "https://gl.wikipedia.org/wiki?curid=42039", "title": "Antonio Landeta \u00c1lvarez-Vald\u00e9s", "text": "Antonio Landeta \u00c1lvarez-Vald\u00e9s (A Coru\u00f1a, 30 de novembro de 1936) \u00e9 un pol\u00edtico asturiano.\nTraxectoria.\nLicenciado en dereito, membro do Partido Popular, foi concelleiro en Oviedo, deputado no Parlamento de Asturias (Xunta Xeral de Asturias) (1983-1993) elixido o seu presidente (1987-1991) e deputado no Congreso dos Deputados."}
{"id": "42040", "revid": "1987", "url": "https://gl.wikipedia.org/wiki?curid=42040", "title": "David Stirling", "text": "Sir David Stirling, nado o 15 de novembro de 1915 en Doune e finado o 4 de novembro de 1990, foi un militar escoc\u00e9s, fundador do Special Air Service (SAS), o grupo de forzas especiais do ex\u00e9rcito brit\u00e1nico.\nTraxectoria.\nCo seu nome completo, Archibald David Stirling, naceu na casa petrucial do clan Stirling, en Kier House, nas aforas de Douane, unha vili\u00f1a do condado de Perthshire. O seu era un dos fogares m\u00e1is importantes da contorna: seu pai era o xeneral de brigada Archibald Stirling of Kier, o seu av\u00f3 materno Simon Fraser, 13\u00ba lord Lovat, d\u00e9cimo terceiro lord Lovat, t\u00edtulo que pasou tam\u00e9n ao seu curm\u00e1n Simon Fraser, d\u00e9cimo quinto lord Lovat. Estudou no Ampleforth College e no Trinity College de Cambridge.\nEra un nobre atl\u00e9tico, e moi alto para o seu tempo, que estaba adestrando para escalar o Everest cando estourou a segunda guerra mundial. Alistouse nos Gardas escoceses en 1939 e en 1940 entrou como voluntario no oitavo comando, baixo as ordes do tenente coronel Robert Laycock, que formaba parte da Layforce. Despois do fracaso desta iniciativa b\u00e9lica, Stirling cavilou que, debido \u00e1 mecanizaci\u00f3n da guerra, un grupo reducido de soldados ben adestrados poder\u00eda infrinxirlle ao inimigo maior dano ca un batall\u00f3n enteiro.\nLogo de sofrer un accidente de paraca\u00eddas, quedou temporalmente de baixa, o que aproveitou para visitar no Cairo o comandante en xefe e xeneral Claude Auchinleck. Co apoio do xeneral Neil Ritchie, Stirling convenceu a Auchinleck, e crearon un novo corpo de forzas especiais, co confuso nome de \"L Detachment, Special Air Service Brigade\", escollido \u00e1 mantenta para despistar e para lembrar unha brigada de paracaidistas anterior que levou ese nome no norte de \u00c1frica. Ao seu mando figuraba o propio David Stirling.\nOs seus primeiros intentos de ataque, realizados con paraca\u00eddas sobre Gazala e Tmimi o 16 e o 17 de novembro de 1941, foron un completo desastre, e unha alta porcentaxe dos seus homes morreron ou resultaron feridos. Como consecuencia diso, a L Detachment integrouse de novo dentro do Oitavo Comando. Pero Stirling segu\u00eda decidido, e co apoio de brigadas de transporte, emprendeu unha estratexia de pequenos ataques nocturnos, m\u00e1is seguros e m\u00e1is efectivos, co que empezaron a colleitar abondosos \u00e9xitos b\u00e9licos sobre o deserto norteafricano. En quince meses, as SAS, de novo como comando independente e ao mando do tenente David Stirling, inutilizaron 250 avi\u00f3ns, ducias de cami\u00f3ns de abastecemento, estradas, cami\u00f1os de ferro e centos de veh\u00edculos.\nStirling caeu preso do ex\u00e9rcito alem\u00e1n en xaneiro de 1943, no sur de Tunisia. Tentou escapar catro veces antes de que o enviasen ao castelo Colditz, onde permaneceu o resto da guerra ata a rendici\u00f3n alem\u00e1. En 1945 fundou unha asociaci\u00f3n de ex-combatentes das SAS, da que foi o primeiro presidente.\nEn 1975 David Stirling fundou a organizaci\u00f3n GB75, destinada a loitar contra os sindicatos e a defender o pa\u00eds do que el consideraba o ataque antipatri\u00f3tico das folgas. Foi nomeado cabaleiro en 1990, e posu\u00eda ademais a Orde do Imperio Brit\u00e1nico e a Orde do Servizo Distinguido. Ao falecer, foi soterrado nas ribeiras do Loch Morar."}
{"id": "42042", "revid": "92340", "url": "https://gl.wikipedia.org/wiki?curid=42042", "title": "Jurij Vega", "text": "Jurij Vega, nado o 23 de marzo de 1754 e finado o 26 de setembro de 1802, foi un militar, matem\u00e1tico e f\u00edsico esloveno, alumno do escritor Anton Toma\u017e Linhart.\nTraxectoria.\nComo matem\u00e1tico, Vega publicou unha serie de libros con t\u00e1boas logar\u00edtmicas, o primeiro dos cales apareceu en 1783 e un segundo volume en 1797. O seu manual publicouse en 1793 e co\u00f1eceu un inmenso \u00e9xito con m\u00e1is de 100 edici\u00f3ns, traduc\u00edndose a diversas linguas. En 1794 publicou a s\u00faa obra m\u00e1is importante, o \"Thesaurus Logarithmorum Completus\". O 20 de agosto de 1789 calculou o n\u00famero pi con 140 decimais, dos cales os primeiros 126 eran correctos, mantendose este r\u00e9cord ata 1841."}
{"id": "42043", "revid": "23204", "url": "https://gl.wikipedia.org/wiki?curid=42043", "title": "Doune", "text": "Doune \u00e9 unha vili\u00f1a do distrito de Stirling, na parroquia de Kilmadock, pero pertencente ao condado de Perthshire, en Escocia. En toda a parroquia, da que Doune \u00e9 o \u00fanico n\u00facleo de importancia, hai 2003 habitantes (censo de xaneiro de 2004).\nDescrici\u00f3n.\nO edificio principal de Doune \u00e9 o seu castelo, unha fortaleza do s\u00e9culo XIV onde se rodou boa parte do filme \"Monty Python and the Holy Grail\", do grupo humor\u00edstico brit\u00e1nico Monty Python.\nAdemais, a sona principal de Doune v\u00e9nlle pola s\u00faa artesan\u00eda de pistolas. Moitas delas son agora pezas de colecci\u00f3n e pertencen aos museos b\u00e9licos e de historia do mundo, coma o Museo de Escocia, en Edimburgo. Dise, por exemplo, que foi unha pistola de Doune a que primeiro disparou na Guerra da independencia estadounidense.\nAs terras da parte oriental de Doune pert\u00e9ncenlle \u00e1 nobre familia dos Stirling of Kier, do clan Stirling. Deles foi David Stirling, militar brit\u00e1nico durante a segunda guerra mundial e fundador do Special Air Service. Na estrada que vai cara a Dunblane, preto das s\u00faas propiedades, hai unha estatua de homenaxe a David Stirling.\nDoune \u00e9 un deses lugares, coma Os Peares de adscrici\u00f3n administrativa confusa. Pertence ao concello de Stirling, pero ao mesmo tempo ao condado de Perthshire, ao que non pertence o resto do concello. Ademais, postalmente depende do distrito de Falkirk.\nEn Doune desenv\u00f3lvese a Doune Speed Hillclimb, unha das m\u00e1is importantes carreiras campo a trav\u00e9s de Escocia."}
{"id": "42044", "revid": "1131", "url": "https://gl.wikipedia.org/wiki?curid=42044", "title": "Universidade Nacional Polit\u00e9cnica de Lviv", "text": "A Universidade Nacional Polit\u00e9cnica de Lviv \u00e9 a principal universidade de Lviv, cidade do occidente de Ucra\u00edna. Fundada en 1844 como Academia T\u00e9cnica, \u00e9 a m\u00e1is antiga universidade t\u00e9cnica do pa\u00eds e foi un dos grandes centros de investigaci\u00f3n cient\u00edfica e t\u00e9cnica da Europa central."}
{"id": "42046", "revid": "1131", "url": "https://gl.wikipedia.org/wiki?curid=42046", "title": "D\u00eda da Nai", "text": "O D\u00eda da Nai \u00e9 un d\u00eda de festa que se celebra en honra da nai, como o D\u00eda do Pai celebra a paternidade e a crianza polos pais.\nOrixe.\nExist\u00edan tradici\u00f3ns anteriores de celebraci\u00f3n da maternidade, como entre os gregos o culto \u00e1 nai ou nai dos deuses, asociado con Cibeles ou Rea ou a festival de Hilaria entre os romanos, ou outras m\u00e1is recentes como o \"Mothering Sunday\" en Inglaterra que se espallou a outros pa\u00edses anglosax\u00f3ns e que ten a s\u00faa orixe na tradici\u00f3n que data do s\u00e9culo XV cando os que estaban f\u00f3ra volv\u00edan \u00e1 igrexa onde foran bautizados (\"mother church\") para o servizo do cuarto domingo de coresma, e como era tam\u00e9n cando os nenos e mozos que serv\u00edan f\u00f3ra volv\u00edan ver \u00e1 nai tam\u00e9n pasou a co\u00f1ecerse na \u00e9poca moderna como D\u00eda da Nai . \nNon obstante, a moderna celebraci\u00f3n do D\u00eda da Nai celebrouse por primeira volta o 10 de maio de 1908, cando Anna Jarvis celebrou un servizo pola s\u00faa nai na igrexa metodista de Santo Andr\u00e9 en Grafton (Virxinia Occidental) que se continuou pola tarde en Filadelfia nunha concentraci\u00f3n nun auditorio ao que foron 15000 persoas .Jarvis iniciara unha campa\u00f1a para que o D\u00eda da Nai fose festa nacional nos Estados Unidos en 1905, o ano da morte de s\u00faa nai, Ann Reeves Jarvis, unha reco\u00f1ecida pacifista e creadora de clubs de traballo do d\u00eda da nai, nos que se abordaba de temas de sa\u00fade. A\u00ednda que non logrou ao primeiro o reco\u00f1ecemento federal, en 1911 todos os estados celebraban o d\u00eda e en 1914 o presidente Woodrow Wilson asinaba a proclamaci\u00f3n do segundo domingo de maio como festivo nacional como D\u00eda da Nai ."}
{"id": "42047", "revid": "54334", "url": "https://gl.wikipedia.org/wiki?curid=42047", "title": "D\u00eda da mai", "text": ""}
{"id": "42048", "revid": "310", "url": "https://gl.wikipedia.org/wiki?curid=42048", "title": "Phasianinae", "text": "Os Phasianinae ou fasianinos forman unha subfamilia de aves da familia \"Phasianidae\", da orde das Galiformes, de grande importancia para a especie humana, ben sexa pola caza deportiva, ben pola s\u00faa produci\u00f3n av\u00edcola e de carne en granxas.\nEsta subfamilia comprende 16 x\u00e9neros entre os que se atopan gali\u00f1as, pavos e fais\u00e1ns. As aves deste grupo son naturais de Europa, Asia e \u00c1frica.\nMoitas destas especies amosan un dimorfismo sexual, con machos de gran corido e con plumas longas separadas do corpo, e con femias m\u00e1is pequenas, de corpo m\u00e1is repoludo e normalmente pardas ou pedresas. Outras, coma as perdices, son semellantes en ambos x\u00e9neros."}
{"id": "42049", "revid": "98629", "url": "https://gl.wikipedia.org/wiki?curid=42049", "title": "Partido Ecol\u00f3gico Espa\u00f1ol", "text": "O Partido Ecol\u00f3gico Espa\u00f1ol (PAEC) foi un partido ecoloxista espa\u00f1ol de dereitas fundado en 1977 por Fernando Enebral Casares, acusado por outros grupos verdes de crealo para coutar o crecemento do movemento ecoloxista en Espa\u00f1a. O PAEC acabou disolv\u00e9ndose en 1981 e integr\u00e1ndose en Alianza Popular."}
{"id": "42050", "revid": "98629", "url": "https://gl.wikipedia.org/wiki?curid=42050", "title": "Revoluci\u00f3n de 1841 en Espa\u00f1a", "text": "Denom\u00ednase Revoluci\u00f3n de 1841 ao movemento civil e militar patrocinado e promovido pola ex-rexente de Espa\u00f1a, Mar\u00eda Cristina de Borb\u00f3n-D\u00faas Sicilias e o seu marido Agust\u00edn Fernando Mu\u00f1oz e S\u00e1nchez, contra o goberno do xeneral Baldomero Espartero e que se preparou dende o exilio en Francia da \"Ra\u00ed\u00f1a Gobernadora\" xunto con elementos do Partido Moderado tam\u00e9n no exilio.\nAntecedentes.\nA principios de 1841, Mar\u00eda Cristina e o seu marido Mu\u00f1oz viaxaron a Italia para entrevist\u00e1rense co papa Gregorio XVI e obteren del a bendici\u00f3n do seu matrimonio morgan\u00e1tico, situaci\u00f3n que pesaba como unha lousa sobre a situaci\u00f3n pol\u00edtica de Mar\u00eda Cristina. A viaxe foi organizada por Francisco Cea Berm\u00fadez. Os esposos conseguiron a absoluci\u00f3n que tanto desexaban, non sen antes ter que renunciar \u00e1 obtenci\u00f3n dalg\u00fan t\u00edtulo nobiliario para o seu esposo. Desta forma, os moderados viron renacer a esperanza de que Mar\u00eda Cristina puidese liderar o Partido sen atranco ning\u00fan no seu historial persoal. As\u00ed, en febreiro os moderados instaron o goberno franc\u00e9s ao apoio de Mar\u00eda Cristina fronte \u00e1s alianzas de Espartero con Inglaterra.\nEn maio de 1841, ao tempo que as Cortes Xerais conced\u00edan a Rexencia \u00fanica a Espartero, Mar\u00eda Cristina chegou a Par\u00eds onde Lu\u00eds Felipe de Orle\u00e1ns a instou a fixar al\u00ed a s\u00faa residencia. Logo diso, os moderados desfilaron ante a Corte da ex rexente baixo a atenta vixilancia de Mu\u00f1oz que se converteu en pedra angular dos seus movementos pol\u00edticos. Un dos primeiros homes en ga\u00f1ar a confianza de Mar\u00eda Cristina e do seu esposo foi Juan Donoso Cort\u00e9s que, m\u00e1is tarde, se converteu nun aut\u00e9ntico \"palad\u00edn\" da causa moderada m\u00e1is cr\u00edtica cos liberais. A este un\u00edronselle Francisco Javier de Ist\u00fariz, Diego de Le\u00f3n, Juan de la Pelezuela e outros moderados da parte m\u00e1is conservadora.\nOs acontecementos precip\u00edtanse.\nNin Mar\u00eda Cristina nin o seu esposo estaban polo labor de patrocinaren e, menos, financiaren, un movemento contra Espartero a quen xulgaban de traidor. \u00c1mbolos dous mostraban abertamente a s\u00faa hostilidade aos moderados, aos cales criticaban por non saberen defender a Rexencia e traizoaren o Estatuto real de 1834. A posici\u00f3n dos moderados criticando a rexente cando se viu obrigada a capitular ante as petici\u00f3ns dos sarxentos da Granxa de San Ildefonso e a s\u00faa inacci\u00f3n nos meses posteriores fronte aos liberais, xunto aos panfletos que lanzaron polas r\u00faas de Madrid para castigaren o matrimonio secreto con Mu\u00f1oz, eran os reproches com\u00fans. Mu\u00f1oz incluso evocaba o per\u00edodo anterior, o da D\u00e9cada Ominosa, no que v\u00eda o reflexo do que deb\u00eda ser a monarqu\u00eda: un r\u00e9xime absolutista.\nPor\u00e9n, a situaci\u00f3n comezou a cambiar por mor de varios sucesos. Por unha banda, a tutela da ra\u00ed\u00f1a Isabel, menor de idade, encomend\u00f3uselle a Agust\u00edn Arg\u00fcelles, home non desexado por Mar\u00eda Cristina; en segundo lugar, relevou nas persoas pr\u00f3ximas \u00e1 ra\u00ed\u00f1a no Pazo Real colocando xente de confianza de Espartero que alongaba os contactos coas s\u00faas fillas; e en terceiro lugar, a ameaza que supo\u00f1\u00eda para as pretensi\u00f3ns de Mar\u00eda Cristina a proximidade a s\u00faa filla Isabel da infanta Lu\u00edsa Carlota, teimosa dunha voda da ra\u00ed\u00f1a con alg\u00fan dos seus fillos. Por todos eses motivos, Mar\u00eda Cristina asegurou, finalmente, o financiamento da sublevaci\u00f3n.\nReacci\u00f3n e fracaso da Revoluci\u00f3n.\nOs primeiros movementos da intriga moderada sucederon no Pa\u00eds Vasco, onde o carlismo ti\u00f1a a\u00ednda unha forte implantaci\u00f3n. Moitos elementos carlistas, descontentos co Convenio de O\u00f1ate, estaban dispostos a dar unha lecci\u00f3n a Espartero, xeneral vitorioso por excelencia da Primeira Guerra Carlista. Os moderados m\u00e1is reaccionarios non dubidaron en ali\u00f1\u00e1rense con eles, ofrecendo mesmo esperanzas dunha uni\u00f3n futura entre a Ra\u00ed\u00f1a Isabel cun herdeiro directo de Carlos Mar\u00eda Isidro de Borb\u00f3n, unindo as\u00ed as d\u00faas ramas enfrontadas da Casa de Borb\u00f3n. Ist\u00fariz, que era, \"de facto\", o xefe da conspiraci\u00f3n civil, xunto con Antonio Alcal\u00e1 Galiano, recibiron a maior parte do di\u00f1eiro da ex rexente e dos seus banqueiros franceses e espa\u00f1ois. \u00c1s sublevaci\u00f3ns vascas f\u00f3ronse unindo de forma continua e intermitente as doutros puntos do norte de Espa\u00f1a. Na conspiraci\u00f3n estaban implicados tam\u00e9n militares como Ram\u00f3n Mar\u00eda Narv\u00e1ez e Leopoldo O'Donnell, a\u00ednda que este \u00faltimo cun menor convencemento dado o esp\u00edrito radicalmente absolutista que ti\u00f1a a trama.\nMar\u00eda Cristina, a\u00ednda financiando a revolta, negou aos elementos civ\u00eds e militares a s\u00faa implicaci\u00f3n at\u00e9 que se lle garantisen d\u00faas cousas: a protecci\u00f3n do Pazo Real e, polo tanto, das s\u00faas fillas; e a posibilidade de fuxida das mesmas se a sublevaci\u00f3n fracasaba polo temor de que sobre elas recaese a reacci\u00f3n liberal.\nO goberno de Espartero tivo co\u00f1ecemento en setembro dos movementos civ\u00eds e militares e, ante a posibilidade de que a operaci\u00f3n fracasase a\u00ednda antes de comezar, O'Donell viuse obrigado a sublevarse en Pamplona antes de tempo. Outras poboaci\u00f3ns como Zaragoza, Bilbao ou Vitoria segu\u00edrono nos primeiros d\u00edas de outubro. A planificaci\u00f3n fallara porque se contaba coa primeira gran sublevaci\u00f3n en Andaluc\u00eda por Narv\u00e1ez seguida doutros movementos en Madrid coa toma do Pazo. A\u00ednda as\u00ed, Pelezuela, Diego de Le\u00f3n e o xeneral Concha trataron de tomar o Pazo o d\u00eda 7 de outubro nunha operaci\u00f3n que resultou ser un absoluto fracaso pola contundente reacci\u00f3n dos \"alabarderos\" da \"Guardia Real\" dirixidos polo coronel Domingo Dulce y Garay."}
{"id": "42051", "revid": "5312", "url": "https://gl.wikipedia.org/wiki?curid=42051", "title": "Partido Moderado", "text": "O Partido Moderado ou Partido Liberal Moderado\u00a0era a principal organizaci\u00f3n pol\u00edtica espa\u00f1ola en liza polo poder no reinado de Isabel II (1833-1868). O nome procede do acordo t\u00e1cito coa rexente Mar\u00eda Cristina de Borb\u00f3n-D\u00faas Sicilias para mante-la orde social. Tam\u00e9n foi co\u00f1ecido como Partido Estatutista, porque defenderon o Estatuto Real de 1834, aprobado por Francisco Mart\u00ednez de la Rosa. A outra organizaci\u00f3n pol\u00edtica rival que se lles opu\u00f1a era o Partido Progresista. \u00c1mbalas d\u00faas organizaci\u00f3ns eran liberais e\u00a0din\u00e1sticas\u00a0ou\u00a0isabelinas\u00a0\u2014\u00e9 dicir, defensoras da li\u00f1a din\u00e1stica borb\u00f3nica representada por\u00a0Isabel II\u00a0fronte aos carlistas\u2014.\nTraxectoria.\nOs\u00a0\"moderados\"\u00a0ou\u00a0\"liberais moderados\"\u00a0son a continuaci\u00f3n dos\u00a0\"docea\u00f1istas\"\u00a0do\u00a0Trienio Liberal\u00a0(opostos aos\u00a0\"exaltados\"\u00a0ou\u00a0\"vintea\u00f1istas\") que nos \u00faltimos anos do reinado de Fernando VII\u00a0levaron a cabo unha aproximaci\u00f3n aos elementos menos\u00a0absolutistas\u00a0pr\u00f3ximos ao poder. Trala morte do rei, apoiaron a sucesi\u00f3n de Isabel (a filla m\u00e1is vella do rei, unha nena de tres anos) baixo a rexencia da ra\u00ed\u00f1a nai (Mar\u00eda Cristina de Borb\u00f3n-D\u00faas Sicilias) e esta sempre procurou mantelos no poder. Do sistema pol\u00edtico quedaron afastados os carlistas\u00a0(partidarios dun absolutismo rigoroso e do Antigo R\u00e9xime representado pola sucesi\u00f3n do var\u00f3n con m\u00e1is dereito: o infante\u00a0Carlos Mar\u00eda Isidro de Borb\u00f3n).\nO partido cr\u00e9ase en 1834, arredor da presidencia de\u00a0Francisco Mart\u00ednez de la Rosa, que recolle dende absolutistas que apoiaron a Fernando VII, at\u00e9 carlistas arrepentidos e xente nova da clase media que \u00e9 rexeitada polos vellos progresistas. Tras uns anos de predominio progresista, ocupou o poder de forma continuada durante a chamada \"D\u00e9cada moderada\" (1843-1854) baixo o liderado do\u00a0xeneral Narv\u00e1ez, e tralo Bienio progresista\u00a0(1854-1856) volveu ao poder aliado \u00e1 Uni\u00f3n Liberal. \nTrala\u00a0revoluci\u00f3n de 1868, e a Constituci\u00f3n de 1869 non obtivo representaci\u00f3n nas novas Cortes e perdeu todo o seu poder. Unha vez rematado o\u00a0sexenio democr\u00e1tico\u00a0e restaurada a monarqu\u00eda en 1874, a maior parte dos moderados acabar\u00edan entrando no\u00a0Partido Liberal-Conservador, baixo a direcci\u00f3n de\u00a0C\u00e1novas del Castillo que artellou manobras para dividilo e absorvelo e converterse no l\u00edder do bloque mon\u00e1rquico conservador.\nIdeolox\u00eda.\nAs s\u00faas ideas principais eran:\nApoios.\nDurante a s\u00faa existencia tivo o apoio do ex\u00e9rcito (os\u00a0\"espadones\"\u00a0moderados, como o xeneral Narv\u00e1ez), dunha burgues\u00eda enriquecida polas desamortizaci\u00f3ns e as novas actividades econ\u00f3micas, dos terratenentes (unha aristocracia tradicional presente nas zonas latifundistas de Andaluc\u00eda e a Meseta) e dunha parte importante da chamada clase media (a autodenominada \"xente de orde\") composta por intelectuais de prestixio, altos funcionarios e profesionais.\nEconomicamente tend\u00edan a defender o\u00a0librecambismo\u00a0que permit\u00eda a exportaci\u00f3n dos excedentes agr\u00edcolas, o que se favorec\u00eda os intereses das s\u00faas bases sociais. Electoralmente defend\u00edan o sufraxio restrinxido\u00a0ou\u00a0sufraxio censitario\u00a0(que limitaba o\u00a0censo electoral\u00a0aos m\u00e1is ricos, esixindo un determinado nivel de propiedade ou o pagamento dunha certa cantidade de impostos para obte-la condici\u00f3n de elector).\nUnha vez derrotado o carlismo, o pacto que supuxo o remate da guerra (abrazo de Bergara) permitiu que alg\u00fans dos seus membros m\u00e1is moderados e condescendentes se incorporaran ao partido. O mesmo ocorreu coa maior parte do clero (moi presente na contorna da ra\u00ed\u00f1a) despois do Concordato de 1851, a\u00ednda que a corrente denominada neocat\u00f3licos (a corrente cat\u00f3lica-conservadora do partido moderado) mant\u00edvose como unha opci\u00f3n diferenciada e apoiou, en moitas ocasi\u00f3ns, a opci\u00f3n carlista."}
{"id": "42055", "revid": "23204", "url": "https://gl.wikipedia.org/wiki?curid=42055", "title": "Fais\u00e1n com\u00fan", "text": "O fais\u00e1n com\u00fan (\"Phasianus colchicus\") \u00e9 unha ave da familia dos fais\u00e1ns e a \u00fanica delas con poboaci\u00f3n salvaxe en Galiza. Pertence \u00e1 familia Phasianidae, da orde dos galiformes. Orixinaria de Oriente, foi introducida polo ser humano en Europa occidental dende moi cedo, tanto como ave de caza como para o seu aproveito decorativo, posto que as plumas dos machos poden ser moi espectaculares. Tam\u00e9n se produce en granxas.\nExisten d\u00faas subespecies altamente espalladas e conviventes:\nCaracter\u00edsticas f\u00edsicas.\nO fais\u00e1n adulto mide entre 50 e 90 cent\u00edmetros de longo, e ten unha cauda moi longa, que pode representar a metade do seu tama\u00f1o. Os machos te\u00f1en unha plumaxe marr\u00f3n no corpo, de forma repoluda, pero salferido de plumas brancas, p\u00farpuras ou verdes. A cabeza \u00e9 verde escura, co peteiro branco, e unhas olleiras vermellas de cor intensa. Na base do pescozo, dependendo da subespecie, pode ter un anel branco.\nAs femias son moito m\u00e1is discretas, cunha plumaxe marr\u00f3n clara, e con pintas negras, similares \u00e1s perdices, pero moito maiores ca estas.\nComportamento.\nOs machos son pol\u00edgamos e territoriais. Viven machos e femias no campo, entre as \u00e1rbores, e tam\u00e9n nos matos, e alim\u00e9ntanse de gran, follas e pequenos invertebrados, pero gabean \u00e1s noites para durmiren nas p\u00f3las das \u00e1rbores. Ani\u00f1an no chan, cunhas postas de ao redor de dez ovos entre abril e xu\u00f1o (no hemisferio norte). O per\u00edodo de incubaci\u00f3n \u00e9 de 23 a 2 d\u00edas. Os polos permanecen coa femia varias semanas, malia medraren moi axi\u00f1a: en catro meses xa poden ser considerados adultos.\nPoden voar en distancias curtas, e a velocidades que roldan os 100 kms/h, pero prefiren escapar \u00e1 carreira e desprazarse polo chan.\nOrixe e distribuci\u00f3n.\nA especie \u00e9 orixinaria de Asia, pero existen diversas fontes \u00e1 hora de datar a s\u00faa introduci\u00f3n en Europa Occidental. Parece ser que os primeiros en traelas foron os gregos, e que de a\u00ed saltaron, polo seu valor ornamental, a cri\u00e1rense en Roma. Outras fontes apuntan a unha masiva introduci\u00f3n a comezos da Idade Media. En Gran Breta\u00f1a introduc\u00edronse no s\u00e9culo X, extingu\u00edronse e volv\u00e9ronse reintroducir a principios do s\u00e9culo XIX, con moit\u00edsimo \u00e9xito. En Am\u00e9rica comezouse a s\u00faa introduci\u00f3n a mediados do XIX e principios do XX (M\u00e9xico, Chile...).\nEn Galiza non \u00e9 unha ave abondosa, pero pode atoparse nas zonas de monta\u00f1a pr\u00f3ximas a Ourense, as\u00ed como na raia portuguesa e na monta\u00f1a interior (Chandrexa de Queixa, Vilari\u00f1o de Conso...). Tam\u00e9n se te\u00f1en producido avistamentos nas zonas costeiras de Sanxenxo e O Grove. Estanse a realizar soltas experimentais de fais\u00e1n como especie cinex\u00e9tica e sempre dentro de coutos. Na produci\u00f3n agr\u00edcola, en Espa\u00f1a hab\u00eda en 2003 unhas 52.000 cabezas, pero a maior parte correspond\u00edan a Catalu\u00f1a.\nGastronom\u00eda.\nA carne do fais\u00e1n \u00e9 menos aprezada c\u00e1 da perdiz. \u00c9 seca, e un tanto dura, especialmente nos machos, que son menos queridos na coci\u00f1a. O fais\u00e1n de granxa ten m\u00e1is prote\u00ednas e menos graxas ca outras especies av\u00edcolas, coma o polo ou o pato.\nA carne ten un escaso contido en sodio, polo que se lles recomenda aos hipertensos, e constit\u00fae unha fonte importante de f\u00f3sforo e vitaminas do grupo B.\nNa literatura.\nA novela \"Danny the Champion of the World\", de Roald Dahl, conta a historia dun furtivo e do seu fillo, que se dedican \u00e1 caza do fais\u00e1n."}
{"id": "42057", "revid": "1093", "url": "https://gl.wikipedia.org/wiki?curid=42057", "title": "Phasianus colchicus", "text": ""}
{"id": "42058", "revid": "56817", "url": "https://gl.wikipedia.org/wiki?curid=42058", "title": "Phasianus colchicus torquatus", "text": "O fais\u00e1n com\u00fan da subespecie \"torquatus\", ou fais\u00e1n torcado, \u00e9 unha variedade de fais\u00e1n com\u00fan, caracterizada por lucir un anel de cor branca na base do pescozo.\nA diferenza do \"Ph. colchicus colchicus\", esta subespecie \u00e9 lixeiramente m\u00e1is pequena, ten retornos inferiores e pode voar m\u00e1is dificultosamente. Por\u00e9n, son pos\u00edbeis os h\u00edbridos con esoutra subespecie para mellorar tanto os rendementos como a capacidade de voo.\nFoi introducida dende China pero acadou unha grande distribuci\u00f3n por todo o mundo. Identif\u00edcanse catro variedades principais, que se distinguen polo corido das s\u00faas plumas: a chinesa de anel, a de lombo azul, a Kansas, e a Bazanty."}
{"id": "42060", "revid": "56817", "url": "https://gl.wikipedia.org/wiki?curid=42060", "title": "Phasianus colchicus colchicus", "text": "O fais\u00e1n com\u00fan da subespecie \"colchicus\" \u00e9 unha variedade de fais\u00e1n com\u00fan, caracterizada por ter o pescozo totalmente verde, a diferenza da subespecie \"torquatus\", que ten un anel branco na s\u00faa base. Son pos\u00edbeis os h\u00edbridos coa subespecie \"torquatus\"."}
{"id": "42061", "revid": "1093", "url": "https://gl.wikipedia.org/wiki?curid=42061", "title": "Fais\u00e1n torcado", "text": ""}
{"id": "42062", "revid": "1576", "url": "https://gl.wikipedia.org/wiki?curid=42062", "title": "Spiders (canci\u00f3n)", "text": "Spiders \u00e9 unha canci\u00f3n do grupo de metal alternativo System of a Down. Pertence \u00f3 seu primeiro disco, chamado \"System of a Down\". A canci\u00f3n foi inclu\u00edda na banda sonora do filme \"Scream 3\"."}
{"id": "42063", "revid": "1576", "url": "https://gl.wikipedia.org/wiki?curid=42063", "title": "Sugar (canci\u00f3n)", "text": "Sugar \u00e9 un \"single\" da banda de metal alternativo System of a Down. Foi lanzado como un EP en 1998 e foi tomado para o seu primeiro disco, o hom\u00f3nimo System of a Down."}
{"id": "42064", "revid": "98629", "url": "https://gl.wikipedia.org/wiki?curid=42064", "title": "Estomatite aftosa", "text": "A estomatite aftosa \u00e9 unha condici\u00f3n m\u00e9dica com\u00fan caracterizada pola formaci\u00f3n de \u00falceras orais benignas e non contaxiosas chamadas aftas, co\u00f1ecidas tam\u00e9n co nome popular de carouquexas.\nA s\u00faa causa non se comprende por completo, pero involucra unha resposta inmune con mediaci\u00f3n de c\u00e9lulas T desencadenada por diversos factores. Os diferentes individuos poden ter diferentes desencadeadores, que poden estar entre deficiencias nutricionais, traumatismos locais, estr\u00e9s, influencias hormonais, alerxias ou predisposici\u00f3n xen\u00e9tica.\nEstas aftas aparecen de forma peri\u00f3dica e c\u00faranse por completo entre ocorrencias. Na maior\u00eda dos casos as aftas individuais duran entre 7 e 10 d\u00edas, e os episodios de ulceraci\u00f3n danse entre 3 e 6 veces por ano. A maior\u00eda das aftas aparecen nas superficies epiteliais non queratinizadoras da boca, \u00e9 dicir, en calquera parte ag\u00e1s nas enxivas, no padal duro e o dorso da lingua, a\u00ednda que as manifestaci\u00f3ns m\u00e1is severas desta condici\u00f3n poden chegar a darse tam\u00e9n nestas superficies. Os s\u00edntomas van dende molestias m\u00ednimas ata problemas para comer e beber. As manifestaci\u00f3ns m\u00e1is graves poden chegar a ser debilitantes, provocando p\u00e9rdidas de peso debido a unha malnutrici\u00f3n.\n\u00c9 unha condici\u00f3n com\u00fan, afectando \u00f3 redor do 20% da poboaci\u00f3n xeral en maior ou menor medida. As primeiras aparici\u00f3ns das aftas adoitan suceder durante a infancia ou a adolescencia, durando varios anos ata que desaparece por completo. Non existe unha cura, e os posibles tratamentos existentes como por exemplo os corticosteroides util\u00edzanse para realizar un manexo da dor, reducir os tempos de curaci\u00f3n e reducir a frecuencia dos episodios de ulceraci\u00f3n.\nS\u00edntomas e sinais.\nOs sinais desta condici\u00f3n lim\u00edtanse \u00e1 apareici\u00f3n das propias aftas, e as persoas con estomatite aftos non te\u00f1en s\u00edntomas sist\u00e9micos detectables f\u00f3ra da boca. Xeralmente os s\u00edntomas adoitan inclu\u00edr sensaci\u00f3ns prodr\u00f3micas como pro\u00eddo ou comech\u00f3n, que poden preceder \u00e1 aparici\u00f3n das lesi\u00f3ns en varias horas, e unha dor desproporcionada en comparaci\u00f3n \u00e1 extensi\u00f3n da ulceraci\u00f3n e que empeora co contacto f\u00edsico, especialmente co de certas comidas e bebidas \u00e1cidas ou abrasivas. A dor \u00e9 m\u00e1is aguda nos d\u00edas inmediatamente posteriores \u00e1 formaci\u00f3n inicial da \u00falcera, e recede segundo avanza a s\u00faa curaci\u00f3n. Nos casos nos que presentan lesi\u00f3ns na lingua, falar e mastigar pode resultar molesto, e as \u00falceras no padal brando, na orofarinxe ou no es\u00f3fago poden provocar dor \u00f3 tragar.\nOs episodios de ulceraci\u00f3n adoitan darse entre 3 e 6 veces por ano. Por\u00e9n, os casos graves caracter\u00edzanse por unha ulceraci\u00f3n virtualmente constante, con novas lesi\u00f3ns desenvolv\u00e9ndose antes de que as anteriores curen por completo, e poden provocar dor cr\u00f3nica debilitante e interferir coa nutrici\u00f3n, podendo chegar a provocar malnutrici\u00f3n e perda de peso.\nAs aftas adoitan aparecer inicialmente como m\u00e1culas eritematosas (zonas de mucosa avermelladas) que se converten en \u00falceras cubertas cunha membrana fibrinosa de cor gris amarela que pode rasparse, e cunha aureola avermellada que arrodea \u00e1 \u00falcera. O tama\u00f1o, n\u00famero, localizaci\u00f3n, tempo de curaci\u00f3n e periodicidade entre episodios de formaci\u00f3n de aftas dependen todos eles do subtipo de estomatite aftosa.\nCausas.\nAs causas non est\u00e1n completamente claras, pero crese que son multifactoriais. Un estudo de 2013 suxeriu que a estomatite aftosa non \u00e9 unha \u00fanica entidade, sen\u00f3n un grupo de condici\u00f3ns con diferentes causas. Varios estudos intentaron identificar un organismo causante, mais a estomatite aftosa semella ser non contaxiosa, non infecciosa e de non transmisi\u00f3n sexual. A destruci\u00f3n da mucosa poder\u00eda ser o resultado dunha resposta inmune con mediaci\u00f3n de c\u00e9lulas T que involucra a xeraci\u00f3n de interleucinas e factor de necrose tumoral alfa (TNF-\u03b1). Os mastocitos e os macr\u00f3fagos tam\u00e9n estar\u00edan involucrados, secretando TNF-\u03b1 xunto coas c\u00e9lulas T. \u00d3 realizar unha biopsia a \u00falceras aftosas temper\u00e1s, a aparici\u00f3n histol\u00f3xica amosa unha infiltraci\u00f3n inflamatoria densa, formada nun 80% por c\u00e9lulas T. As persoas con estomatite aftosa tam\u00e9n presentan linfocitos circulatorios que reaccionan con p\u00e9ptidos 91\u2013105 de prote\u00edna de choque t\u00e9rmico 65\u201360, e unha diminuci\u00f3n na proporci\u00f3n de linfocitos T CD4+ e CD8+ no sangue perif\u00e9rico.\nA estomatite aftosa asociouse con outras doenzas autoinmunes, principalmente o lupus eritematoso sist\u00e9mico e doenzas do tracto gastrointestinal. Por\u00e9n, na maior\u00eda de pacientes non se detectan anticorpos com\u00fans, e a condici\u00f3n tende a curarse de forma espont\u00e1nea segundo avanza no canto de empeorar.\nMalia a existencia de evidencias do mecanismo de destruci\u00f3n de mucosas con mediaci\u00f3n de c\u00e9lulas T, desco\u00f1\u00e9cense os desencadeadores exactos deste proceso, podendo ser m\u00faltiples e variables dunha persoa a outra. Isto suxire que existen unha serie de posibles causantes, cada un deles capaz de producir a doenza en subgrupos distintos, \u00e9 dicir, distintos subgrupos presentan causas diferentes para esta condici\u00f3n. Consid\u00e9ranse tres grupos xerais: desregulaci\u00f3n inmune primaria, decremento da barreira de mucosa e estados de sensibilidade antix\u00e9nica aumentada. En ocasi\u00f3n tam\u00e9n se ten en consideraci\u00f3n que os factores de risco da estomatite aftosa poden ser relacionados co h\u00f3spede ou ambientais.\nDesregulaci\u00f3n inmune.\nPolo menos o 40% das persoas que padecen estomatite aftosa te\u00f1en un historial familiar positivo, o que suxire que algunhas persoas te\u00f1en unha predisposici\u00f3n xen\u00e9tica de padecer ulceraci\u00f3ns orais. Entre os tipos de ant\u00edxenos leucocitarios humanos (HLA) asociados coa estomatite aftosa est\u00e1n o HLA-B12, o HLA-B51, o HLA-Cw7, o HLA-A2, o HLA-A11 e o HLA-DR2. Por\u00e9n, estes tipos de HLA as\u00f3cianse de forma inconsistente coa condici\u00f3n, e var\u00edan segundo o grupo \u00e9tnico. As persoas cun historial familiar positivo de estomatite aftossa tenden a desenvolver unha forma m\u00e1is grave da condici\u00f3n e a unha idade m\u00e1is temper\u00e1.\nO estr\u00e9s ten efectos no sistema inmune, o que poder\u00eda explicar porqu\u00e9 alg\u00fans casos da condici\u00f3n te\u00f1en unha correlaci\u00f3n directa co estr\u00e9s. Nos estudos que incl\u00faen pacientes que son estudantes adoita afirmarse que a ulceraci\u00f3n is often stated that in studies of sufferers who are students, ulceration is exac\u00e9rbase en per\u00edodos de exames e dimin\u00fae durante os per\u00edodos de vacaci\u00f3ns. De maneira alternativa suxeriuse que as actividades parafuncionais como morderse un beizo ou a meixela son m\u00e1is com\u00fans durante os per\u00edodos de estr\u00e9s, o que provoca que a mucosa estea sometida a un maior n\u00famero de traumatismos menores.\nA ulceraci\u00f3n de tipo aftosa tam\u00e9n aparece en condici\u00f3ns que involucran unha desregulaci\u00f3n inmune sist\u00e9mica, como por exemplo a neutropenia c\u00edclica e as infecci\u00f3ns por VIH. Na neutropenia c\u00edclica dase unha maior ulceraci\u00f3n oral grave durante per\u00edodos de desregulaci\u00f3n inmune grave, e as\u00f3ciase a resoluci\u00f3n da neutropenia subxacente coa curaci\u00f3n das \u00falceras, mentres que o incremento relativo na porcentaxe de c\u00e9lulas T CD8+ T, causado por unha reduci\u00f3n no n\u00famero de c\u00e9lulas T CD4+, poder\u00eda estar implicado nas ulceraci\u00f3n de tipo RAS nas infecci\u00f3ns por VIH.\nBarreira de mucosa.\nO grosor da mucosa pode ser un factor importante na estomatite aftosa, dado que as aftas adoitan formarse nas superficies de mucosa non queratinizante m\u00e1is finas da boca. Os factores que dimin\u00faen o grosor da mucosa incrementan a frecuencia de aparici\u00f3n das aftas, e os factores que incrementan o grosor da mucosa presentan unha correlaci\u00f3n cunha diminuci\u00f3n da ulceraci\u00f3n. As deficiencias nutricionais asociadas coa estomatite aftose (deficiencias de vitamina B12, \u00e1cido f\u00f3lico e ferro) poden provocar unha atrofia do grosor da mucosa oral.\nOs traumatismos locais tam\u00e9n se asocian con esta condici\u00f3n, sendo estes outra das posibles causas da diminuci\u00f3n da barreira de mucosa. Este tipo de traumatismos poden darse durante inxecci\u00f3ns de anestesia local na boca ou durante outros tratamentos dentais, ou por traumatismos de fricci\u00f3n con superficies afiadas como dentes rachados ou cepillos de dentes.\nExisten factores hormonais capaces de provocar unha alteraci\u00f3n na barreira de mucosa. Nun estudo indicouse que as mulleres con estomatite aftosa presentaban menos ocorrencias de aftas durante a fase lute\u00edna do ciclo menstrual ou co uso de anticonceptivos orais. Esta fase as\u00f3ciase cunha diminuci\u00f3n dos niveis de proxest\u00e1xenos, da prolifereaci\u00f3n de mucosa e da queratinizaci\u00f3n. Por\u00e9n, outros estudos indican que non existe unha correlaci\u00f3n entre a estomatite aftosa e o ciclo menstrual, o embarazo ou a menopausa.\nA estomatite aftosa \u00e9 pouco com\u00fan entre os fumadores, e existe unha correlaci\u00f3n entre a duraci\u00f3n do h\u00e1bito de fumar e a gravidade da condici\u00f3n. O uso de tabaco est\u00e1 asociado cun incremento na queratinizaci\u00f3n da mucosa oral. Na s\u00faa forma m\u00e1is extrema isto pode manifestarse en forma de leucoplasia ou estomatite da nicotina. Este incremento na queratinizaci\u00f3n pode reforzar a mucosa de forma mec\u00e1nica e reducir a tendencia de formaci\u00f3n de \u00falceras ap\u00f3s traumatismos menores, ou presentar unha barreira m\u00e1is substancial perante microbios e ant\u00edxenos, m\u00e1is isto non est\u00e1 completamente claro. A nicotina estimula a produci\u00f3n de esteroides adrenails e reduce a produci\u00f3n de TNF-\u03b1, interleucina-1 e interleucina-6. Os produtos de tabaco non fumado tam\u00e9n semellan ter unha funci\u00f3n de protecci\u00f3n contra a a estomatite aftosa. Deixar de fumar pode provoar que a estomatite aftosa apareza en ocasi\u00f3ns nas persoas previamente non afectada por esta condici\u00f3n, ou exacerbar a condici\u00f3n naqueles que xa experimentaban ulceraci\u00f3n aftosa previamente. Malia esta correlaci\u00f3n, a volta \u00f3 habito de fumar habitualmente non serve para reducir os s\u00edntomas da condici\u00f3n.\nSensibilidade antix\u00e9nica.\nExisten varios causantes antix\u00e9nicos que poden estar implicados na aparici\u00f3n desta condici\u00f3n, inclu\u00edndo formas L de estreptococos, os virus do herpes simple, o virus varicela-z\u00f3ster, os adenovirus e os cytomegalovirus. Algunhas persoas con estomatite aftosa poden ter trazas de virus do herpes no epitelio da mucosa, pero sen infecci\u00f3n produtiva. Nalgunhas persoas os ataques de ulceraci\u00f3n aparecen \u00f3 mesmo tempo que as excreci\u00f3ns virais e cando hai unha elevada presenza de carga viral.\nNalgunhas instancias as \u00falceras orais recorrentes poden ser unha manifestaci\u00f3n dunha reacci\u00f3n al\u00e9rxica. Entre os posibles al\u00e9rxenos est\u00e1n alg\u00fans alimentos (como por exemplo o chocolate, o caf\u00e9, os amorodos, os ovos, as noces, os tomates, o queixo, os c\u00edtricos, os que conte\u00f1en \u00e1cido benzoico ou cinamaldeh\u00eddo, e os alimentos altamente \u00e1cedos), os dent\u00edfricos, e os colutorios. Naqueles casos provocados por al\u00e9rxenos alimenticios, as \u00falceras orais adoitan desenvolverse entre as 12 e as 24 horas posteriores \u00e1 exposici\u00f3n \u00f3s mesmos.\nO dodecilsulfato s\u00f3dico (SLS), un deterxente presente nalgunhas marcas de dent\u00edfricos e outros produtos de sa\u00fade bucal, pode producir ulceraci\u00f3n oral nalg\u00fans individuos. Demostrouse que a estomatite aftosa \u00e9 m\u00e1is com\u00fan naquelas persoas que utizan dent\u00edfricos que conte\u00f1en SLS, e que se reduce en certo grao cando estas persoas pasan a utilizar un dent\u00edfrico sen SLS. Por\u00e9n, existen argumentos que indican que dado que o SLS est\u00e1 presente de forma case ub\u00edcua nos produtos de hixiene bucal, \u00e9 pouco probable que exista unha verdadeira predisposici\u00f3n \u00e1 estomatite aftosa provocada polo SLS.\nTratamento.\nA gran maior\u00eda de persoas con estomatite aftosa presentan s\u00edntomas menores e non precisan de terapias espec\u00edficas. A dor adoita ser tolerable cunha simple modificaci\u00f3n da dieta durante un episodio de ulceraci\u00f3n, como por exemplo evitar comidas e bebidas picantes ou \u00e1cedas. Propux\u00e9ronse diversos medicamentos de administraci\u00f3n por v\u00eda t\u00f3pica e v\u00eda sist\u00e9mica, alg\u00fans deles demostrando moi poucas ou ningunha evidencia da s\u00faa utilidade tras investigaci\u00f3ns formais. Alg\u00fans dos resultados de intervenci\u00f3ns de RAS poder\u00edan ser representativos dun efecto placebo. Non existen terapias curativas, centr\u00e1ndose os tratamentos no alivio da dor, na mellora dos tempos de curaci\u00f3n e na reduci\u00f3n da frecuencia dos episocios de ulceraci\u00f3n. Existen m\u00e9todos para ralizar unha excisi\u00f3n cir\u00farxica das \u00falceras aftosas, mais consid\u00e9rase un tratamento pouco efectivo e non axeitado, e o nitrato de prata foi utilizado en ocasi\u00f3ns como cauterizante qu\u00edmico.\nMedicaci\u00f3n.\nA primeira li\u00f1a de terapia para a estomatite aftosa son os axentes t\u00f3picos m\u00e1is que a medicaci\u00f3n sist\u00e9mica, sendo os corticosteroides por v\u00eda t\u00f3pica o tratamento m\u00e1is habitual. Os tratamentos sist\u00e9micos adoitan reservarse para os casos m\u00e1is graves por mor do ricso de efectos secundarios asociados con gran parte destes axentes. Unha revisi\u00f3n sistem\u00e1tica atopou que non existe unha \u00fanica intervenci\u00f3n sist\u00e9mica efectiva. Manter unha boa hixiene oral \u00e9 importante para previr infecci\u00f3ns secundarias das \u00falceras.\nEn ocasi\u00f3ns, nas mulleres na que a ulceraci\u00f3n presenta unha correlaci\u00f3n co ciclo menstrual ou co uso de anticonceptivos orais, os proxest\u00e1xenos ou un cambio no sistema de anticoncepci\u00f3n poden resultar eneficiosos. Tam\u00e9n est\u00e1 rexistrado o uso de terapias de substituci\u00f3n de nicotina para persoas que desenvolven ulceraci\u00f3n oral tras deixar de fumar, e retomar o h\u00e1bito de fumar de novo non reduce os s\u00edntomas da condici\u00f3n. Os traumatismos poden limitarse evitando alimentos duros ou afiados e procurando ter coidado \u00f3 cepillar os dentes. Se o dodecilsulfato s\u00f3dico \u00e9 sospeitoso de ser a causa, pode ser de utilidade evitar os produtos que conte\u00f1an este qu\u00edmico para previr a reaparici\u00f3n das aftas. De forma semellante as probas con parches poden indicar que unha alerxia alimenticia \u00e9 a responsable, polo que se pode modificar a dieta en consecuencia. Nos casos nos que se detectan estados de deficiencia, a correcci\u00f3n destas deficiencias pode dar como resultado a curaci\u00f3n das ulceraci\u00f3ns. Por exemplo, existen algunhas evidencias que indican que a sumplementaci\u00f3n con vitamina B12 pode previr a reaparici\u00f3n das \u00falceras nalg\u00fans individuos con deficiencia desta vitamina.\nPrognose.\nPor definici\u00f3n non existe unha condici\u00f3n m\u00e9dica grave subxacente, e as aftas non representan un cancro oral nin son infecciosas, a\u00ednda que poden chegar a provocar malestar significativo. Hai un espectro de gravidade, con s\u00edntomas que var\u00edan dende molestias menores ata deshabilitantes. A dor durante a alimentaci\u00f3n pode dar lugar a perdas de peso por unha nutrici\u00f3n deficiente. A condici\u00f3n adoita durar varios anos antes de desaparecer de forma espont\u00e1nea nas \u00e9pocas posteriores da vida dos individuos afectados.\nEpidemiolox\u00eda.\nA estomatite aftosa afecta a entre o 5% e o 66% da poboaci\u00f3n mundial, cun 20% de individuos na maior\u00eda de poboaci\u00f3ns presentando a condici\u00f3n en certo grao. Isto fai que sexa a doenza m\u00e1is com\u00fan da mucosa oral. A condici\u00f3n dase en todo o mundo, pero \u00e9 m\u00e1is com\u00fan nos pa\u00edses desenvolvidos.\nDentro dos propios territorios, \u00e9 m\u00e1is frecuente nos grupos de status socioecon\u00f3mico m\u00e1is alto. Afecata a homes e mulleres en igual proporci\u00f3n, e a idade de maior aparici\u00f3n est\u00e1 entre os 10 e os 19 anos. \u00d3 redor do 80% da poboaci\u00f3n con estomatite aftosa desenvolve inicialmente a condici\u00f3n antes de cumprir os 30 anos de idade. Existen tam\u00e9n informes que indican variaci\u00f3ns \u00e9tnicas, indicando que por exemplo nos Estados Unidos a condici\u00f3n poder\u00eda ser ata tres veces m\u00e1is frecuente nas persoas de raza branca ca nos afroamericanos."}
{"id": "42065", "revid": "5126111", "url": "https://gl.wikipedia.org/wiki?curid=42065", "title": "Joaqu\u00edn L\u00f3pez Men\u00e9ndez", "text": "Joaqu\u00edn L\u00f3pez Men\u00e9ndez, nado na Coru\u00f1a en 1939 e finado na mesma cidade o 21 de abril de 2019, foi un enxe\u00f1eiro e pol\u00edtico galego. Foi alcalde da Coru\u00f1a entre 1981 e 1983.\nTraxectoria.\nEnxe\u00f1eiro de cami\u00f1os e xefe do servizo de v\u00edas e obras da Deputaci\u00f3n da Coru\u00f1a, elixido concelleiro como cabeza de lista pola UCD foi alcalde da Coru\u00f1a trala moci\u00f3n de censura presentada contra o nacionalista Domingos Merino o 1 de abril de 1981.\nO seu mandato caracterizouse pola reivindicaci\u00f3n para A Coru\u00f1a da capitalidade de Galicia, chegando mesmo a declarar tres d\u00edas de loito oficial en abril de 1982 e convocar unha manifestaci\u00f3n en xu\u00f1o para conseguila, pero non contou con apoios f\u00f3ra da cidade. Nas elecci\u00f3ns municipais de 1983 presentouse polo partido de \u00e1mbito local La Coru\u00f1a Unida conseguindo manterse no consistorio como concelleiro."}
{"id": "42066", "revid": "23204", "url": "https://gl.wikipedia.org/wiki?curid=42066", "title": "L\u00e9on Bourgeois", "text": "L\u00e9on Victor Auguste Bourgeois, nado o 21 de maio de 1851 e finado o 29 de setembro de 1925, foi un pol\u00edtico franc\u00e9s.\nTraxectoria.\nDeputado polo Partido Radical desde 1888, a partir de 1890 ocupa diversos cargos ministeriais ata chegar a ser nomeado primeiro ministro (1895-1896), foi delegado franc\u00e9s na Conferencia de Paz da Haia en 1899 e 1907. Axudou \u00e1 formaci\u00f3n da Sociedade de Naci\u00f3ns, presidindo a s\u00faa primeira sesi\u00f3n en 1920, recibindo ese mesmo ano o premio Nobel da Paz."}
{"id": "42067", "revid": "5749", "url": "https://gl.wikipedia.org/wiki?curid=42067", "title": "Friedrich Argelander", "text": ""}
{"id": "42068", "revid": "56817", "url": "https://gl.wikipedia.org/wiki?curid=42068", "title": "Andhr\u00edmnir", "text": "Andhrimnir era o coci\u00f1eiro dos \u00c6sir e dos einherjar na mitolox\u00eda n\u00f3rdica. Todos os d\u00edas mataba ao xabaril c\u00f3smico, S\u00e6hrimnir, e coci\u00f1\u00e1bao en Eldhrimnir, o seu caldeiro con poderes m\u00e1xicos. Cada noite o xabar\u00edn renac\u00eda para ser comido ao d\u00eda seguinte. Andhrimnir tam\u00e9n preparaba o hidromel dos \u00c6sir do leite da cabra Hei\u00f0r\u00fan."}
{"id": "42069", "revid": "56817", "url": "https://gl.wikipedia.org/wiki?curid=42069", "title": "NGC 516", "text": "NGC 516 \u00e9 unha galaxia na constelaci\u00f3n de Pisces descuberta o 25 de setembro de 1862 por Heinrich Louis d'Arrest. Ten unha magnitude aparente de 13.3, unha ascensi\u00f3n recta de 1h 24m 8s e unha declinaci\u00f3n de +9\u00b0 33' 7\"."}
{"id": "42070", "revid": "17467", "url": "https://gl.wikipedia.org/wiki?curid=42070", "title": "3931 Batten", "text": "3931 Batten \u00e9 un asteroide do cinto principal descuberto por Edward Bowell o 1 de marzo de 1984. Ten unha magnitude absoluta de 13.5, unha inclinaci\u00f3n de 3.79969 e local\u00edzase a 0.986 AU do Sol."}
{"id": "42071", "revid": "529", "url": "https://gl.wikipedia.org/wiki?curid=42071", "title": "AMI", "text": ""}
{"id": "42072", "revid": "529", "url": "https://gl.wikipedia.org/wiki?curid=42072", "title": "NSDAP", "text": ""}
{"id": "42073", "revid": "529", "url": "https://gl.wikipedia.org/wiki?curid=42073", "title": "Partido Nazi", "text": ""}
{"id": "42074", "revid": "529", "url": "https://gl.wikipedia.org/wiki?curid=42074", "title": "Partido Nacional Socialista dos Traballadores Alem\u00e1ns", "text": ""}
{"id": "42083", "revid": "5863", "url": "https://gl.wikipedia.org/wiki?curid=42083", "title": "Pedro de Alc\u00e1ntara \u00c1lvarez de Toledo", "text": "Pedro de Alc\u00e1ntara \u00c1lvarez de Toledo, nado en Madrid o 20 de xullo de 1768 e finado ib\u00eddem o 27 de novembro de 1841, foi un duque do infantado, militar e pol\u00edtico espa\u00f1ol.\nTraxectoria.\nNa guerra contra a Francia revolucionaria armou a s\u00faa costa dous batall\u00f3ns de infanter\u00eda. Tomou parte na \"Guerra de las Naranjas\", pero, enemistado con Godoy, viuse desterrado da Corte entre 1804 e 1806. En 1807 tomou parte na conspiraci\u00f3n de El Escorial, e a\u00ednda que foi absolto no proceso que lle foi aberto, o goberno ordenou o seu desterro a \u00c9cija.\nCoa chegada ao trono de Fernando VII, en marzo de 1808, foi nomeado presidente do Consello de Castela. Tam\u00e9n foi nomeado xefe do ex\u00e9rcito do centro. Con todo, despois do seu fracaso en Ucl\u00e9s, a Xunta Central destitu\u00eduno e mant\u00edvoo un longo tempo inactivo, at\u00e9 que foi enviado como embaixador a Londres en 1811. Regresou a Londres para desenvolver o cargo de rexente dentro da terceira rexencia, de xaneiro de 1812 at\u00e9 marzo de 1813.\nAo establecerse o absolutismo, desempe\u00f1ou de novo a presidencia do \"Consello de Castela\" e foi un dos membros destacados da \"camarilla\" de Fernando VII. En maio de 1823 pasou a formar parte da rexencia provisional que gobernou at\u00e9 a liberaci\u00f3n de Fernando VII. Foi Ministro do Estado entre outubro de 1825 e agosto de 1826 nun dos gobernos dominados realmente por Calomarde e L\u00f3pez Ballesteros.\nMorreu solteiro e o t\u00edtulo e os cuantiosos bens da familia pasaron aos duques de Osuna."}
{"id": "42084", "revid": "15490", "url": "https://gl.wikipedia.org/wiki?curid=42084", "title": "Partido Feminista de Espa\u00f1a", "text": "O Partido Feminista de Espa\u00f1a (PFE) \u00e9 un partido feminista e marxista leninista espa\u00f1ol impulsado por Lidia Falc\u00f3n en 1979 a\u00ednda que non puido ser rexistrado ata 1981. Considera a muller como unha clase social adscrita ao modo de produci\u00f3n dom\u00e9stico e considera que a liberaci\u00f3n da muller vir\u00e1 coa liberaci\u00f3n do seu papel reprodutor para o que propugna a investigaci\u00f3n das novas formas de reproduci\u00f3n en vitro, o que permitir\u00eda liberar a muller do seu destino natural que, segundo o PFE, leva \u00e1 escravitude. Dentro da dial\u00e9ctica da loita de clases o PFE propugna a toma do poder para establecer a ditadura da muller.\nO PFE impulsou a creaci\u00f3n da Confederaci\u00f3n de Organizaciones Feministas que se presentou \u00e1s elecci\u00f3ns ao Parlamento Europeo de 1999 conseguindo 28.901 votos (0.14%)."}
{"id": "42085", "revid": "5863", "url": "https://gl.wikipedia.org/wiki?curid=42085", "title": "Manuel Gonz\u00e1lez Salm\u00f3n", "text": "Manuel Gonz\u00e1lez Salm\u00f3n, nado en C\u00e1diz en 1778 e finado en Madrid o 18 de xaneiro de 1832, foi un pol\u00edtico e diplom\u00e1tico espa\u00f1ol, que exerceu de primeiro Secretar\u0131o de Estado e do Despacho Universal durante a D\u00e9cada Ominosa.\nTraxectoria.\nFoi primeiro secretario na embaixada de Espa\u00f1a en Par\u00eds de 1814 e 1819, cando comezou a desempe\u00f1ar itinerariamente a carteira de Estado e, posteriormente pasou a Saxonia, como ministro plenipotenciario.\nDe 1826 at\u00e9 a s\u00faa morte foi Ministro de Estado; interino at\u00e9 outubro de 1830, e en propiedade dende ent\u00f3n. Pese \u00e1 longa xesti\u00f3n no cargo teoricamente do xefe do Goberno, a s\u00faa actuaci\u00f3n foi moi escura e a xefatura efectiva lev\u00e1rona a cabo Calomarde e L\u00f3pez Ballesteros."}
{"id": "42086", "revid": "72012", "url": "https://gl.wikipedia.org/wiki?curid=42086", "title": "Jos\u00e9 Cafranga", "text": "Jos\u00e9 Cafranga Costilla, nado en Salamanca o 15 de agosto de 1780 e finado en Madrid 31 de maio de 1854, foi un pol\u00edtico espa\u00f1ol.\nMinistro de Xustiza aconsellou a Fernando VII que renunciase \u00e1 coroa en favor da s\u00faa dona e decretou un indulto e unha amnist\u00eda que permitiu o regreso a Espa\u00f1a de moitos liberais emigrados. Desconforme con Francisco Cea Berm\u00fadez, dimitiu do seu cargo dous meses despois de tomar posesi\u00f3n del. Ent\u00f3n pasou a ser membro do \"Supremo Consello de Castela\"\nTraxectoria.\nLicenciado en leis pola Universidade de Salamanca, casou en 1804 con Francisca de Pando e \u00e9 destinado, en 1807, tras unha etapa docente, na Secretar\u00eda do Despacho de Graza e Xustiza. A s\u00faa postura anti-francesa fai que, tras a invasi\u00f3n napole\u00f3nica, deba exiliarse a Portugal. \u00c1 volta de Fernando VII acompa\u00f1a ao marqu\u00e9s de Cerralbo en varias misi\u00f3ns diplom\u00e1ticas. \nNo Trienio liberal foi nomeado Superintendente do Montep\u00edo de Xu\u00edces Letrados de Primeira Instancia, e despois Secretario do Consello de Ordes Militares. Tras a restauraci\u00f3n fernandina, \u00e9 designado primeiro Secretario de c\u00e1mara de Graza e Xustiza e Real Patronato de Arag\u00f3n durante 6 anos e, o 1 de outubro de 1832, secretario de Despacho de Graza e Xustiza en substituci\u00f3n de Francisco Tadeo Calomarde, cargo que ocupar\u00eda at\u00e9 o 14 de decembro. Nese posto apoia decididamente as teses da Ra\u00ed\u00f1a Mar\u00eda Cristina de Borb\u00f3n-D\u00faas Sicilias e da s\u00faa filla Sabela, fronte \u00e1s dos partidarios de D. Carlos Mar\u00eda Isidro de Borb\u00f3n.\nFoi despois Gobernador do Consello de Indias, Pr\u00f3cer do Reino nas Cortes e Senador en d\u00faas lexislaturas, a de 1837 e a de 1845. A partir de 1845, foi senador vitalicio."}
{"id": "42089", "revid": "5863", "url": "https://gl.wikipedia.org/wiki?curid=42089", "title": "Carlos Mart\u00ednez de Irujo", "text": "Carlos Mart\u00ednez de Irujo y McKean Tac\u00f3n y Armitage, nado en Washington o 14 de decembro de 1812 e finado en Madrid o 26 de decembro de 1855, foi un diplom\u00e1tico e pol\u00edtico espa\u00f1ol, II marqu\u00e9s de Casa de Irujo, duque de Sotomayor, Grande de Espa\u00f1a, senador vitalicio, cabaleiro da Orde de Carlos III, \"Gran Cruz de la Orden de la Torre y la Espada\".\nTraxectoria.\nAfiliado ao Partido Moderado, dende o 28 de xaneiro de 1847 presidiu un gabinete de tendencia conciliadora para suceder a Francisco Javier de Ist\u00fariz, que foi derrocado o 28 de marzo pola oposici\u00f3n do xeneral Serrano, amante da Ra\u00ed\u00f1a. Desempe\u00f1ou o Ministerio de Estado durante o terceiro goberno de Ram\u00f3n Mar\u00eda Narv\u00e1ez, entre o 23 de outubro de 1847 e o 29 de xullo de 1848 e, en 1850, foi embaixador en Par\u00eds, cargo do que foi substitu\u00eddo por Bravo Murillo."}
{"id": "42090", "revid": "5863", "url": "https://gl.wikipedia.org/wiki?curid=42090", "title": "Glosopeda", "text": "A glosopeda ou febre aftosa \u00e9 unha enfermidade v\u00edrica altamente contaxiosa, que afecta o gando dom\u00e9stico, especialmente b\u00f3vidos, \u00f3vidos e porcos, e alg\u00fans animais salvaxes como elefantes e mesmo os ratos. Outras especies, como o cabalo, can, gato ou as aves non sofren s\u00edntomas pero poden actuar como reservorios e vectores.\nTam\u00e9n o home pode resultar contaxiado polo virus, por contacto con animais enfermos ou consumo de carne ou leite procedente de animais enfermos, pero non \u00e9 habitual e, cando contrae a enfermidade, cursa cun cadro cl\u00ednico leve.\nO virus da febre aftosa foi o primeiro en ser descuberto, en 1897. A \u00faltima grande epidemia de glosopeda ocorreu no Reino Unido no ano 2001, as autoridades v\u00edronse obrigadas a sacrificar entre 6,5 e 10 mill\u00f3ns de cabezas de gando vac\u00fan, ovino, caprino e porcino.\nPatoxenia.\nNo gando susceptible tr\u00e1tase dunha enfermidade aguda, febril, que se manifesta pola aparici\u00f3n de ves\u00edculas ou aftas nas mucosas da boca, suco interdixital do pezu\u00f1o e zonas cut\u00e1neas non recubertas de pelo. Nos animais adultos non reviste gravidade pero nos becerros pode resultar mortal, \u00f3 complicarse cunha miocardite secundaria.\nRecibe tam\u00e9n as denominaci\u00f3ns populares de \"gripo\" ou \"mal da boca e dos pezu\u00f1os\"."}
{"id": "42091", "revid": "529", "url": "https://gl.wikipedia.org/wiki?curid=42091", "title": "Gripo", "text": ""}
{"id": "42092", "revid": "158", "url": "https://gl.wikipedia.org/wiki?curid=42092", "title": "Econom\u00eda de Myanmar", "text": "Antes da pandemia de COVID-19 e do golpe de estado de febreiro de 2021, a situaci\u00f3n econ\u00f3mica de Myanmar presentaba descensos masivos da pobreza, un r\u00e1pido crecemento econ\u00f3mico e unha mellora do benestar social. Non obstante, desde o golpe, a asistencia estranxeira cesou da maior\u00eda das fontes de financiamento. O investimento estranxeiro oscila segundo os anos e as conxunturas, e o subdesenvolvemento, o cambio clim\u00e1tico e o investimento desigual ameazan o progreso e a planificaci\u00f3n da sustentabilidade.\nA agricultura \u00e9 a principal actividade econ\u00f3mica; ocupa a case 70% da poboaci\u00f3n activa e contrib\u00fae nun 24% \u00f3 produto interior bruto. O cultivo predominante \u00e9 o arroz, que ocupa preto da metade das terras cultivables. Os demais cultivos (algod\u00f3n, cacahuete, hevea e t\u00e9) son secundarios. \u00c9 de destacar a produci\u00f3n de opio.\nDurante as d\u00e9cadas de 1970 at\u00e9 o 2000, a forte centralizaci\u00f3n da econom\u00eda en mans do Estado creou graves problemas. Na actualidade, unha parte importante da industria pesada, a enerx\u00eda e o comercio do arroz contin\u00faan en poder do Estado e o investimento privado c\u00e9ntrase no resto de sectores. Sen estabilidade monetaria nin fiscal, e cunha gran porcentaxe de mercado negro que obriga \u00e1 administraci\u00f3n a un f\u00e9rreo control do comercio de produtos alimenticios.\nA explotaci\u00f3n forestal \u00e9 intensa: Myanmar ocupa a primeira posici\u00f3n mundial na produci\u00f3n de teca. As industrias extractivas, outrora destacadas, est\u00e1n hoxe d\u00eda en retroceso, do mesmo xeito que a produci\u00f3n petrol\u00edfera. O sector industrial, anticuado, vive un momento delicado, cunha notable falta de investimentos.\nA Organizaci\u00f3n Internacional do Traballo dentro do seu informe de xullo do 1998, describe a utilizaci\u00f3n sistem\u00e1tica de traballos forzados polos militares sobre a poboaci\u00f3n civil."}
{"id": "42093", "revid": "1505", "url": "https://gl.wikipedia.org/wiki?curid=42093", "title": "INE", "text": ""}
{"id": "42095", "revid": "23204", "url": "https://gl.wikipedia.org/wiki?curid=42095", "title": "Carl Wernicke", "text": "Carl Wernicke, nado o 15 de maio de 1848 en Tarnowitz, Silesia e finado o 15 de xu\u00f1o de 1905 en Gr\u00e4fenroda, foi un m\u00e9dico, anatomista, psiquiatra e neur\u00f3logo alem\u00e1n.\nTraxectoria.\nPouco despois que Paul Broca publicara os seus descubrimentos de d\u00e9ficits de linguaxe por lesi\u00f3n no que agora se co\u00f1ece co \u00e1rea de Broca, Wernicke comozou a s\u00faa propia investigaci\u00f3n sobre os efectos dos traumas no cerebro e as s\u00faas investigaci\u00f3ns levaron a que unha zona do cerebro fundamental na decodificaci\u00f3n auditiva da \u00e1rea ling\u00fc\u00edstica leve o seu nome, \u00e1rea de Wernicke, as\u00ed como tam\u00e9n a afasia a ela asociada, a encefalopat\u00eda de Wernicke."}
{"id": "42097", "revid": "22570", "url": "https://gl.wikipedia.org/wiki?curid=42097", "title": "Manuela L\u00f3pez Besteiro", "text": "Manuela L\u00f3pez Besteiro, nada o 26 de maio de 1941 en Castroverde, \u00e9 unha pol\u00edtica galega.\nTraxectoria.\nMestra e licenciada en pedagox\u00eda \u00e9 inspectora de educaci\u00f3n. Deputada no Parlamento de Galicia polo Partido Popular desde 1990 foi conselleira de Familia, Muller e Xuventude (1993-2002), foi candidata \u00e1 alcald\u00eda de Lugo polo seu partido nas elecci\u00f3ns de 2003.\nNo ano 1999 promoveu a actuaci\u00f3n da Fiscal\u00eda Superior de Galicia contra o padre Jes\u00fas Silva M\u00e9ndez, fundador e director de Benposta Naci\u00f3n de Muchachos, por supostas irregularidades na entrada en Espa\u00f1a de 300 nenos centroamericanos afectados polo furac\u00e1n Mitch en r\u00e9xime de acollida. O padre Silva denunciou que se trataba dunha montaxe encami\u00f1ada a pechar o centro de menores e deixar libres os seus terreos para trasladar a eles o estadio ourens\u00e1n municipal do Couto, cuxo terreo o alcalde popular, Manuel Cabezas, pretend\u00eda privatizar para a promoci\u00f3n de vivenda privada. Esta actuaci\u00f3n provocou unha ampla resposta social e dos \u00e1mbitos intelectuais de Galicia, que non lograron evitar o peche do centro de menores.\nEn marzo de 2010 foi obxecto de pol\u00e9mica ao, en calidade de inspectora de educaci\u00f3n, pedir a unha profesora que obviase o decreto vixente de linguas no ensino non universitario para o caso particular dunha alumna luguesa, \u00e1 cal poder\u00eda falar en castel\u00e1n nas materias que obrigatoriamente deben ser en lingua galega. A profesora denunciouno publicamente e Besteiro retrucou que se limitara a pedir \"flexibilidade por todas as partes\"."}
{"id": "42099", "revid": "138085", "url": "https://gl.wikipedia.org/wiki?curid=42099", "title": "Piratar\u00eda intelectual", "text": "A pirater\u00eda \u00e9 un termo popularizado para referirse \u00e1 copia de obras literarias, musicais, audiovisuais ou de software efectuada sen o consentimento do titular dos dereitos de autor ou, na s\u00faa falta, sen autorizaci\u00f3n legal.\nA expresi\u00f3n correcta para referirse a estas situaci\u00f3ns ser\u00eda copia ilegal ou copia non autorizada e, en termos m\u00e1is xerais, infracci\u00f3n ao dereito de autor. O termo \"pirater\u00eda\" apl\u00edcase tam\u00e9n \u00e1 venda il\u00edcita de devandito material reproducido ilegalmente. Estes actos comezaron a denominarse pirater\u00eda como met\u00e1fora do \"roubo\" da propiedade do outro, acto que realiza un pirata no mar.\nA forma en que debe tratar a lexislaci\u00f3n a realizaci\u00f3n destas copias \u00e9 un tema que xera pol\u00e9mica en moitos pa\u00edses do mundo. A lei de certos pa\u00edses, que regula o dereito de autor, contempla como excepci\u00f3n a copia privada, \u00e9 dicir, autoriza aos particulares a copia ou reproduci\u00f3n dunha obra protexida para facer un uso privado da mesma.\nDelitos contra a propiedade intelectual.\nO Dereito penal s\u00f3 trata as conculcaci\u00f3ns m\u00e1is graves do ordenamento xur\u00eddico, e no marco da propiedade intelectual, xeralmente s\u00f3 se sancionan penalmente as condutas que supo\u00f1an a copia ou o plaxio das obras protexidas, onde concorran d\u00faas circunstancias: o fin de lucro e o prexu\u00edzo de terceiro, onde o beneficio obtido pos\u00faa especial transcendencia econ\u00f3mica. Isto \u00faltimo, en moitos casos, sup\u00f3n unha actividade altamente especializada, que busca a comercializaci\u00f3n dos produtos copiados ou plagiados, e def\u00ednese en actos tales como a exposici\u00f3n das copias en comercios, cat\u00e1logos de venda, e outros. A pirater\u00eda e/ou as falsificaci\u00f3ns son os delitos m\u00e1is com\u00fans.\nConsecuencias.\nEn relaci\u00f3n \u00e1 industria musical, para a maior\u00eda de m\u00fasicos a s\u00faa verdadeira fonte de ingresos est\u00e1 na actuaci\u00f3n en vivo, non na venda de discos (m\u00e1is informaci\u00f3n aqu\u00ed). Xa que logo, para alg\u00fans, a dispo\u00f1ibilidade do material dos m\u00fasicos favorece a afluencia de p\u00fablico aos seus concertos. Un dos medios que favorece esa dispo\u00f1ibilidade do material hoxe en d\u00eda \u00e9 o uso de \"software\" P2P que permite aos seus usuarios compartir ficheiros a trav\u00e9s de Internet, a\u00ednda que moitos esperan que os m\u00fasicos comecen a abandonar o concepto de disco gravado para ofrecer o seu material de formas alternativas (como, por exemplo, descargas a trav\u00e9s de FTP ou similares), podendo fixar prezos por peza/canci\u00f3n ou grupo de pezas moito m\u00e1is baixos que os actuais prezos de CDs.\nCon todo, a maior\u00eda das grandes compa\u00f1\u00edas, e asociaci\u00f3ns de autores, e int\u00e9rpretes best-s\u00e9llers, non est\u00e1n de acordo con este punto de vista e aluden \u00e1 perda de postos de traballos que se producir\u00e1 na industria do sector debido a esta actividade. Ademais defenden o dereito dos autores a recibir compensaci\u00f3n econ\u00f3mica pola utilizaci\u00f3n da s\u00faa obra por un tempo indeterminado, criticando as actuais limitaci\u00f3ns temporais.\nCifras.\nA media mundial de pirater\u00eda para o ano 2006 situ\u00e1base en 35% con todo, existen grandes variaci\u00f3ns deste algarismo dependendo da rexi\u00f3n.\nVietnam \u00e9 o pa\u00eds coas cifras m\u00e1is altas: o 97% do software comercializado \u00e9 ilegal, mentres que na China mantense nun 94%. 2\nNa Arxentina ao redor do 70% dos DVD que se venden son copias ilegais 3, mentres que o 75% do software en uso \u00e9 pirata.\nEn toda Latinoam\u00e9rica calc\u00falase nun 66% , mentres que en Am\u00e9rica do Norte \u00e9 de 21%"}
{"id": "42100", "revid": "98629", "url": "https://gl.wikipedia.org/wiki?curid=42100", "title": "Interacci\u00f3n nuclear forte", "text": "En f\u00edsica de part\u00edculas, a interacci\u00f3n nuclear forte, tam\u00e9n chamada forza forte, forza nuclear forte ou interacci\u00f3n forte \u00e9 un dos catro tipos de forzas fundamentais que o modelo est\u00e1ndar da F\u00edsica establece para explicar o universo. As outras tres son a gravidade, o electromagnetismo e a interacci\u00f3n nuclear feble. A escala at\u00f3mica, \u00e9 unhas 100 veces m\u00e1is forte que o electromagnetismo, que \u00e1 s\u00faa vez \u00e9 varias ordes de magnitude m\u00e1is forte que a forza nuclear feble e a gravidade.\nA forza nuclear forte act\u00faa sobre todos os hadr\u00f3ns, mes\u00f3ns e bari\u00f3ns, as part\u00edculas compostas formadas por quarks e antiquarks. A interacci\u00f3n desta forza \u00e9 levada por uns bos\u00f3ns chamados glu\u00f3ns, de xeito equivalente \u00e1 forza electromagn\u00e9tica que \u00e9 levada polos fot\u00f3ns. Esta forza \u00e9 a responsable de que os quarks se mante\u00f1an unidos para formar os bari\u00f3ns (como os prot\u00f3ns ou os neutr\u00f3ns) e os mes\u00f3ns (como os pi\u00f3ns ou os ka\u00f3ns), e tam\u00e9n \u00e9 a responsable de que os prot\u00f3ns e os neutr\u00f3ns se mante\u00f1an unidos \u00f3 n\u00facleo. A forza nuclear forte ten un alcance de arredor dun femt\u00f3metro (\u00e1s veces chamado \"fermi\" na honra de Enrico Fermi), uns 10-15 metreo, e debe ser forte abondo como para contrarrestar a intensa forza repulsiva que hai entre os prot\u00f3ns; a enerx\u00eda da forza nuclear forte entre dous prot\u00f3ns \u00e9 da orde de MeV (megaelectr\u00f3n-volt). A forza nuclear forte non est\u00e1 afectada pola carga el\u00e9ctrica das part\u00edculas: afecta por igual prot\u00f3ns e neutr\u00f3ns. A teor\u00eda que explica esta forza \u00e9 a cromodin\u00e1mica cu\u00e1ntica (QCD do ingl\u00e9s \"quantum chromodynamics\"), que foi proposta en 1973 por Harald Fritzsch, Heinrich Leutwyler e Murray Gell-Mann.\nHistoria.\nAntes da d\u00e9cada de 1970, os f\u00edsicos non sab\u00edan de certo cal era o mecanismo que manti\u00f1a unido o n\u00facleo at\u00f3mico. Sab\u00edase que o n\u00facleo estaba formado por prot\u00f3ns e neutr\u00f3ns e que os prot\u00f3ns io\u00f1an unha carga el\u00e9ctrica positiva mentres que os neutr\u00f3ns eran electricamente neutros. Por\u00e9n, estes feitos semellaban contradicirse. Segundo o co\u00f1ecemento da f\u00edsica aceptado daquela, as cargas positivas deb\u00edan repelerse entre elas e, polo tanto, o n\u00facleo ti\u00f1a que chegar a romper. Pero isto non se ollaba nunca, e polo tanto, era preciso unha nova f\u00edsica que explicase este fen\u00f3meno.\nM\u00e1is tarde, descubriuse que os prot\u00f3ns e os neutr\u00f3ns non eran part\u00edculas fundamentais, sen\u00f3n que eran formados por outras part\u00edculas m\u00e1is pequenas chamadas quarks. A forte atracci\u00f3n que hab\u00eda entre os nucle\u00f3ns era o efecto secundario dunha forza m\u00e1is fundamental que manti\u00f1a unidos os quarks dentro dos prot\u00f3ns e os neutr\u00f3ns. A teor\u00eda da cromodin\u00e1mica cu\u00e1ntica explica que os quarks levan o que se chama \"carga de cor\", malia que o nome non te\u00f1a relaci\u00f3n coas cores visibles.\nOs quarks con diferente carga de cor atr\u00e1ense entre si como resultado da interacci\u00f3n forte, que se transmite mediante uns bos\u00f3ns, unhas part\u00edculas chamadas glu\u00f3ns.\nIntroduci\u00f3n.\nForzas no n\u00facleo at\u00f3mico.\nAntes da d\u00e9cada de 1970, supo\u00f1\u00edase que o prot\u00f3n e o neutr\u00f3n eran part\u00edculas fundamentais. Deste xeito, a expresi\u00f3n forza forte ou forza nuclear forte refer\u00edase \u00f3 que hoxe en d\u00eda se chama forza nuclear ou forza forte residual. Esta forza forte residual \u00e9 a responsable da cohesi\u00f3n do n\u00facleo e hoxe en d\u00eda interpr\u00e9tase como o campo de forza asociado a pi\u00f3ns emitidos por prot\u00f3ns, neutr\u00f3ns e outros hadr\u00f3ns (xa sexan bari\u00f3ns ou mes\u00f3ns). De acordo coa cromodin\u00e1mica cu\u00e1ntica, a existencia deste campo de pi\u00f3ns que mant\u00e9n unido o n\u00facleo at\u00f3mico \u00e9 s\u00f3 un efecto residual da verdadeira forza forte que act\u00faa sobre os compo\u00f1entes internos dos hadr\u00f3ns, os quarks. As forzas que mante\u00f1en unidos os quarks son moito m\u00e1is fortes que as que mante\u00f1en unidos neutr\u00f3ns e prot\u00f3ns. De feito, as forzas entre quarks son debidas \u00f3s glu\u00f3ns e son tan fortes que producen o chamado \"confinamento de cor\" que imposibilita observar quarks nus a temperaturas ordinarias, mentres que en n\u00facleos pesados se que \u00e9 posible separar alg\u00fans prot\u00f3ns ou neutr\u00f3ns por fisi\u00f3n nuclear ou bombardeo con part\u00edculas r\u00e1pidas do n\u00facleo at\u00f3mico.\nHistoricamente, a forza nuclear forte postulouse de maneira te\u00f3rica para compensar as forzas electromagn\u00e9ticas repulsivas que se sab\u00eda que exist\u00edan no interior do n\u00facleo, \u00f3 descubrir que este estaba composto por prot\u00f3ns de carga el\u00e9ctrica positiva e neutr\u00f3ns de carga el\u00e9ctrica nula. Postulouse tam\u00e9n que o seu alcance non pod\u00eda ser m\u00e1is grande que o mesmo radio do n\u00facleo xa que outros n\u00facleos achegados non a sentisen, xa que se tivese un alcance maior todos os n\u00facleos do universo ter\u00edan colapsado para formar un gran conglomerado de masa nuclear. Por esta raz\u00f3n, denominouse naquela \u00e9poca \"forza forte\". O modelo de Yukawa (1935) explicaba satisfactoriamente moitos aspectos da forza nuclear forte ou forza forte residual.\nModelo de quarks.\nTralo descubrimento dunha gran cantidade de hadr\u00f3ns que non parec\u00edan desempe\u00f1ar ning\u00fan papel fundamental na constituci\u00f3n dos n\u00facleos at\u00f3micos, cu\u00f1ouse a expresi\u00f3n zool\u00f3xico de part\u00edculas, dada a salvaxe profusi\u00f3n de diferentes tipos de part\u00edculas cunha existencia que non se entend\u00eda ben.\nMoitas destas part\u00edculas parec\u00edan interactuar mediante un tipo de interacci\u00f3n semellante \u00e1 forza forte, polo que se buscaron esquemas para comprender esa diversidade de part\u00edculas. Un modelo postulado para explicar a existencia de toda a gran variedade de bari\u00f3ns e mes\u00f3ns foi o modelo de quarks de 1963. Este modelo postulaba que os hadr\u00f3ns e os mes\u00f3ns atopados experimentalmente eran de feito combinaci\u00f3ns de quarks m\u00e1is elementais. Posteriormente experimentos a m\u00e1is altas enerx\u00edas amosaron que os propios bari\u00f3ns non parec\u00edan ser elementais e parec\u00edan constitu\u00eddos de partes que se manti\u00f1an unidas entre si por alg\u00fan tipo de interacci\u00f3n mal comprendida. Eses descubrimentos finalmente puideron ser interpretados de xeito natural en termos de quarks.\nA aceptaci\u00f3n dos quarks como constitu\u00edntes dos hadr\u00f3ns permitiu reducir a variedade contida no zool\u00f3xico de part\u00edculas a un n\u00famero de constitu\u00edntes elementais moito m\u00e1is reducido, mais abriu o problema de como eses constitu\u00edntes m\u00e1is elementais se un\u00edan entre si para formar neutr\u00f3ns, prot\u00f3ns e ouros hadr\u00f3ns. Dado que esa forza ti\u00f1a que ser moi intensa e comezou a usarse a expresi\u00f3n \"forza forte\" ou \"interacci\u00f3n forte\" no canto de \"forza nuclear forte\" xa que a interacci\u00f3n forte aparec\u00eda en contextos diferentes do n\u00facleo at\u00f3mico. Os intentos te\u00f3ricos por comprender as interacci\u00f3ns entre quarks conduciron \u00e1 cromodin\u00e1mica cu\u00e1ntica unha teor\u00eda da forza forte que describe a interacci\u00f3n dos quarks cun campo de glu\u00f3ns, que \u00e9 o que forma realmente os prot\u00f3ns e neutr\u00f3ns (que definitivamente deixaron de ser considerados como part\u00edculas elementais). Durante alg\u00fan tempo despois denominouse \"forza forte residual\" \u00e1 que anteriormente se chamara \"forza forte\", chamando a nova interacci\u00f3n forte \"forza de cor\".\nCromodin\u00e1mica cu\u00e1ntica.\nActualmente a interacci\u00f3n forte consid\u00e9rase que queda ben explicada pola cromodin\u00e1mica cu\u00e1ntica (en ingl\u00e9s \"Quantum Chromodynamics\", QCD). A cromodin\u00e1mica cu\u00e1ntica \u00e9 unha teor\u00eda que forma parte do modelo est\u00e1ndar da f\u00edsica de part\u00edculas e matematicamente \u00e9 unha teor\u00eda gauge non abeliana baseada nun grupo de simetr\u00eda interna (gauge) baseada no grupo SU(3). De acordo con esta teor\u00eda a din\u00e1mica dos quarks v\u00e9n dada por un lagrangiano que \u00e9 invariante baixo transformaci\u00f3ns do grupo SU(3), esa invariancia polo teorema de Noether leva aparellada a existencia de magnitudes conservadas ou leis de conservaci\u00f3n especiais. Concretamente a invariancia dese lagrangiano baixo SU(3) implica a existencia de certas cargas de cor, en certo xeito an\u00e1logas \u00e1 conservaci\u00f3n da carga el\u00e9ctrica (que vai asociada \u00e1 invariancia baixo o grupo U(1)). A cromodin\u00e1mica cu\u00e1ntica describe polo tanto a interacci\u00f3n de obxectos que pos\u00fae carga de cor, e como a existencia desas cargas de cor comporta a existencia dun campo gauge asociado (campo de glu\u00f3ns) que define como interact\u00faan esas part\u00edculas con carga de cor.\nA cromodin\u00e1mica cu\u00e1ntica como teor\u00eda gauge implica que para que haxa invariancia gauge local, debe existir un campo asociado \u00e1 simetr\u00eda, que \u00e9 o campo de gl\u00faon. Os quarks, portadores de carga de cor, interaccionan entre eles intercambiando glu\u00f3ns, que \u00e9 o que provoca que estean ligados uns aos outros. \u00c1 s\u00faa vez os propios glu\u00f3ns te\u00f1en carga de cor polo que interact\u00faan \u00e1 s\u00faa vez entre eles. Ademais, a cromodin\u00e1mica cu\u00e1ntica explica que existan dous tipos de hadr\u00f3ns: os bari\u00f3ns (formados por tres quarks cada un con cargas de cor diferentes) e os mes\u00f3ns (formados por dous quarks conxugados entre si con cargas de cor opostas). Todos os hadr\u00f3ns, formados por quarks, interaccionan entre si mediante a forza forte (a\u00ednda que poden interactuar debilmente, electromagneticamente e gravitatoriamente). A intensidade da interacci\u00f3n forte v\u00e9n dada por unha constante de acoplamento caracter\u00edstica, moito m\u00e1is grande que as asociadas a interacci\u00f3n electromagn\u00e9tica e gravitatoria. Polo tanto a cromodin\u00e1mica cu\u00e1ntica, explica tanto a cohesi\u00f3n do n\u00facleo at\u00f3mico como a integridade dos hadr\u00f3ns mediante unha da \"forza asociada \u00e1 cor\" de quarks e antiquarks. Aos quarks e antiquarks, ademais das outras caracter\u00edsticas atribu\u00eddas ao resto de part\u00edculas, as\u00edngaselles unha caracter\u00edstica nova, a \"carga de cor\" e a interacci\u00f3n forte entre eles transm\u00edtese mediante outras part\u00edculas, chamadas glu\u00f3ns. Estes glu\u00f3ns don electricamente neutros, mais te\u00f1en carga de cor e por iso tam\u00e9n est\u00e1n sometidos \u00e1 forza forte. A forza entre part\u00edculas con carga de cor \u00e9 moi forte, moito m\u00e1is que a electromagn\u00e9tica ou a gravitatoria, a tal punto que se presenta confinamento de cor."}
{"id": "42103", "revid": "5312", "url": "https://gl.wikipedia.org/wiki?curid=42103", "title": "Partido Gallego Independiente", "text": "O Partido Gallego Independiente (PGI), nado como Agrupaci\u00f3n Electoral Gallega Independiente (Agrupaci\u00f3n Electoral Galega Independente en galego), foi un partido galego de centro promovido por Jos\u00e9 Luis Meil\u00e1n Gil, David P\u00e9rez Puga e Jos\u00e9 Garc\u00eda Garc\u00eda, fundado en xaneiro de 1977 e considerado a plataforma de Adolfo Su\u00e1rez en Galicia.\nTraxectoria.\nFoi cancelado en 1978 para formar parte da UCD e refundouse en 1982 logo da desfeita desta nas elecci\u00f3ns xerais pero cun ton m\u00e1is autonomista alentado por Pablo Gonz\u00e1lez Mari\u00f1as. O PGI foi un dos promotores de Coalici\u00f3n Galega en 1983, conseguiu 40 concelleiros nas elecci\u00f3ns municipais dese ano, en maio de 1984 desapareu para se integrar en Coalici\u00f3n Galega cando esta se transformou en partido.\nEntre os seus membros figuraron Carlos Mella, Enrique Marfany, Jos\u00e9 Antonio Souto Paz, Ram\u00f3n Pais Romero, Nona In\u00e9s Vilari\u00f1o ou Antonio Olives Quint\u00e1s"}
{"id": "42104", "revid": "529", "url": "https://gl.wikipedia.org/wiki?curid=42104", "title": "Partido Galego Independente", "text": ""}
{"id": "42107", "revid": "56817", "url": "https://gl.wikipedia.org/wiki?curid=42107", "title": "Afumadoiro", "text": "O afumadoiro, inventado por Moses Quinby en 1875, \u00e9 un aparello que utilizan os apicultores para afumar o interior da colmea e evitar a picadura das abellas cando as manipulan. Consiste nun fol no cal se insire aire no interior dunha c\u00e1mara de combusti\u00f3n na que se queima algunha substancia inocua como poden ser follas secas ou palla tam\u00e9n seca."}
{"id": "42109", "revid": "85894", "url": "https://gl.wikipedia.org/wiki?curid=42109", "title": "Isabel L\u00f3pez Chamosa", "text": "Isabel L\u00f3pez Chamosa, nada o 18 de outubro de 1954 en Mondo\u00f1edo, \u00e9 unha pol\u00edtica catal\u00e1 de orixe galega.\nTraxectoria.\nDiplomada sociolaboral, afiliada \u00e1 UXT desde 1977 ocupou postos de responsabilidade en Catalu\u00f1a, membro da Comisi\u00f3n Executiva do PSC \u00e9 deputada no Congreso dos Deputados pola provincia de Barcelona desde 1996."}
{"id": "42110", "revid": "25871", "url": "https://gl.wikipedia.org/wiki?curid=42110", "title": "Darr\u00e9u", "text": "Darr\u00e9u-moced\u00e1 nacionaliego (mocidade nacionalista) \u00e9 unha organizaci\u00f3n xuvenil pol\u00edtica de Asturias (Espa\u00f1a).\nDefinici\u00f3n.\nDef\u00ednese como nacionalista e de esquerdas e pretende ser a organizaci\u00f3n pol\u00edtica referente do nacionalismo e o independentismo asturiano de esquerda no \u00e1mbito xuvenil buscando a forma de constru\u00edr un proxecto que leve a Asturias ao reco\u00f1ecemento dos dereitos nacionais e dos dereitos sociais como pobo traballador.\nOs seus militantes poden pertencer \u00e1 organizaci\u00f3n ata os trinta anos.\nFuncionamento.\nDarr\u00e9u est\u00e1 vinculada organicamente a Andecha Astur actuando como a s\u00faa secci\u00f3n xuvenil. Pese ao seu vinculaci\u00f3n org\u00e1nica a Andecha Astur mant\u00e9n total independencia organizativa respecto daquela, cos seus propios \u00f3rganos de debate, participaci\u00f3n e decisi\u00f3n e tesourer\u00eda.\nOrgan\u00edzase por concejos (concellos), que \u00e1 vez deciden asembleariamente a \"pol\u00edtica nacional\" na \"Xunta Nacional\".\nActividade.\nEntre os actos propios de Darr\u00e9u destacan os concertos conmemorativos da revoluci\u00f3n de outubro (\"Asturies nun escaez\") (\"Asturias non esquece\") que en 2006 pasaron a integrarse no D\u00eda da Moced\u00e1 Revolucionario (D\u00eda da Mocidade Revolucionaria), xornada de reivindicaci\u00f3n social onde ademais do concerto, en 2006 destacou a manifestaci\u00f3n baixo o lema \"Futuru n'Asturies\" (\"Futuro en Asturias\").\nDarr\u00e9u participa desde o seu fundaci\u00f3n nas manifestaci\u00f3ns do D\u00eda da Naci\u00f3n Asturiana de Andecha Astur e na do Primeiro de Maio que convocan os sindicatos Corrente Sindical de Esquerda (CSI), SUATEA e CGT.\nPublicaci\u00f3ns.\nA organizaci\u00f3n xuvenil edita a revista \u00cdrguite integramente en idioma asturiano e con contidos culturais e pol\u00edticos."}
{"id": "42111", "revid": "1131", "url": "https://gl.wikipedia.org/wiki?curid=42111", "title": "Casa (hom\u00f3nimos)", "text": ""}
{"id": "42113", "revid": "624", "url": "https://gl.wikipedia.org/wiki?curid=42113", "title": "Eufrates", "text": ""}
{"id": "42114", "revid": "624", "url": "https://gl.wikipedia.org/wiki?curid=42114", "title": "\u00c9ufrates", "text": ""}
{"id": "42115", "revid": "22570", "url": "https://gl.wikipedia.org/wiki?curid=42115", "title": "Zippasna", "text": "Zippasna foi unha cidade-estado do norte de Siria, que para a metade do s\u00e9culo -XVII foi atacada e destru\u00edda por Hattusilis I, rei dos hititas, despois de conquistar o reino de Tawanaga, que deb\u00eda de estar pr\u00f3ximo. O rei hitita ofreceu o bot\u00edn de Zippasna \u00e1 deusa solar de Arinna."}
{"id": "42116", "revid": "22570", "url": "https://gl.wikipedia.org/wiki?curid=42116", "title": "Tawanaga", "text": "Tawanaga foi un reino do norte de Siria mencionado sobre a metade do s\u00e9culo \u2013XVII nas loitas na zona do rei hitita Hattusilis I, quen capturou ao seu rei e o decapitou. Deb\u00eda de estar preto de Zippasna, cidade que o rei hitita capturou a seguir."}
{"id": "42117", "revid": "22570", "url": "https://gl.wikipedia.org/wiki?curid=42117", "title": "Hahhu", "text": "Hahhu ou Hakhkhu foi unha cidade-estado do norte de Siria que foi atacada polo rei hitita Hattusilis I sobre a metade do s\u00e9culo \u2013XVII dentro da campa\u00f1a do quinto ano de reinado en Siria. O rei hitita conquistouna despois de tres combates nos arredores da cidade e despois entregou o bot\u00edn \u00e1 deusa solar de Arinna."}
{"id": "42118", "revid": "624", "url": "https://gl.wikipedia.org/wiki?curid=42118", "title": "Hakhkhu", "text": ""}
{"id": "42119", "revid": "1576", "url": "https://gl.wikipedia.org/wiki?curid=42119", "title": "Ilios", "text": ""}
{"id": "42122", "revid": "98629", "url": "https://gl.wikipedia.org/wiki?curid=42122", "title": "\u00c9feso", "text": "\u00c9feso (grego \"Ephesos\", lat\u00edn \"Ephesus\") foi unha das doce cidades de Xonia (hoxe en Turqu\u00eda), preto da desembocadura do r\u00edo Caistros, e \u00e1 s\u00faa beira. Ti\u00f1a un porto que se chamaba Panormos.\nEtimolox\u00eda.\nEst\u00e9fano de Bizancio menciona o mito de que se chamou Esmirna, nome collido dunha amazona. Outros nomes que se lle dan ser\u00edan Samorna, Trecheia, Ortygia, e Ptelea.\nHistoria.\nIdentificouse a \u00c9feso como a cidade de Apasa ou Abasa, mencionada polos hititas como a capital do reino de Arzawa. Tam\u00e9n se atopou cer\u00e1mica mic\u00e9nica.\nFer\u00e9cides di que a rexi\u00f3n de \u00c9feso e Micale foi habitada polos l\u00e9lexes (os carios ocupaban o resto de Xonia) e ser\u00edan expulsados de al\u00ed polos xonios dirixidos por Androclo fillo de Codro, que fundou a cidade.\nO rei Creso fixo a guerra aos xonios e cercou a cidade, que seguramente ambicionaba como porto de Sardes. Os cercados dedicaron as s\u00faas oraci\u00f3ns a \u00c1rtemis e constru\u00edron un templo. A cidade foi rexida por unha monarqu\u00eda.\nA primeira noticia certa que se ten da cidade \u00e9 unha guerra cos magnesios (os habitantes de Magnesia).\nOs cimerios invadiron a Asia Menor no reinado do rei de Lidia Ardis. Subiron polo val do Caistros e chegaron a \u00c9feso, pero nada se sabe dos danos que lle causaron. Nestes ataques foi destru\u00edda Magnesia. Despois diso \u00c9feso caeu baixo dominio de Lidia e despois de Persia a finais do s\u00e9culo VI a.C..\nO -499 cando os atenienses e os eretrios xunto cos x\u00f3nicos marcharon a Sardes, desembarcaron en \u00c9feso e deixaron os barcos en Coressos. Xente da cidade guiounos polo val do Caistros e ata os montes Tmolos. Sardes foi incendiada e retir\u00e1ronse pero ser\u00edan perseguidos ata \u00c9feso e derrot\u00e1ronos nun combate naval fronte a Mileto. Os atenienses retir\u00e1ronse a Micale e foron de noite a \u00c9feso cando se estaba celebrando a festa da Tesmoforia e os cidad\u00e1ns, desco\u00f1ecendo o que pasara, atac\u00e1ronos pensando que eran ladr\u00f3ns, e mat\u00e1ronlles uns cantos. Por este feitos s\u00e1bese que \u00c9feso non ti\u00f1a barcos de guerra e polo tanto suponse que non participaba na revolta de Xonia a pesar de que en xeral deb\u00eda de simpatizar con ela. Xerxes I incendiou alg\u00fans templos pero ao de \u00c9feso non lle pasou nada.\nTuc\u00eddides consider\u00e1baa unha especie de cidade sagrada.\nCase ao cabo da guerra do Peloponeso, o comandante ateniense Trasilo, que fac\u00eda unha expedici\u00f3n de saqueo, desembarcou en \u00c9feso; o s\u00e1trapa persa Tisafernes fixo un chamamento a todo o pa\u00eds e puido evitar o saqueo da cidade derrotando aos atenienses.\nLisandro, a fronte da frota espartana, entrou en \u00c9feso o -407 co obxecto de entrevistarse con Ciro o Novo en Sardes. Mentres esperaba, o ateniense Ant\u00edoco, que estaba en Notion como comandante de Alcib\u00edades, enfrontouse con el, pero o espartano obtivo a vitoria.\nDespois de Egospotamos os efesios dedicaron unha estatua a Lisandro (e outros espartanos menos co\u00f1ecidos) no templo de \u00c1rtemis. Pero despois da vitoria de Con\u00f3n en Cnidos ser\u00edan substitu\u00eddas por estatuas de Con\u00f3n e Timoteo.\nPermaneceu en mans dos persas ata o tempo de Alexandre o grande, ao que acolleu como liberador.\nLis\u00edmaco constru\u00edu as murallas preto da cidade nunha nova localizaci\u00f3n m\u00e1is favor\u00e1bel e como os cidad\u00e1ns non quer\u00edan cambiar as s\u00faas localizaci\u00f3ns para o lugar das murallas, inundou a cidade pechando as sa\u00eddas da auga un d\u00eda de moita chuvia, e as\u00ed a vella cidade foi arrasada. Lis\u00edmaco rebautizou Ars\u00ednoe \u00e1 nova cidade, polo nome da s\u00faa muller, pero este novo nome non durou. A historia expl\u00edcaa Est\u00e9fano de Bizancio pero Estrab\u00f3n simplemente di que a cidade desapareceu un d\u00eda dunha grande tormenta que fixo medrar o r\u00edo. Est\u00e9fano Bizantino bas\u00e9ase nun poema de Dures de Elea, do que s\u00f3 se sabe que viviu no s\u00e9culo IV a.C.. A construci\u00f3n da nova cidade e destruci\u00f3n da vella foi no -322. \u00c1 nova cidade ser\u00edan levados tam\u00e9n cidad\u00e1ns de Colof\u00f3n e Lebedos.\nDespois de Lis\u00edmaco (que reinou ata o -281) a cidade non tardou en caer baixo protecci\u00f3n de P\u00e9rgamo. Un conflito enfrontou ao rei Atalo con Roma con motivo da asignaci\u00f3n ao templo de \u00c1rtemis dos lagos chamados Selin\u00fasia, na desembocadura do Caystrus (antes Caistros). Os publicanos romanos consider\u00e1banos suxeito do imposto e o rei insist\u00eda en que eran polo templo. Como os publicanos colleron as s\u00faas rendas, enviaron ao xe\u00f3grafo Artemidoro de \u00c9feso como delegado a Roma e ser\u00edan reco\u00f1ecidos como pertencentes ao templo e a Artemidoro erix\u00edronlle unha estatua de ouro no templo.\nAnt\u00edoco durante a s\u00faa guerra cos romanos pasou o inverno en \u00c9feso. A frota sel\u00e9ucida enfrontouse \u00e1 romana e de P\u00e9rgamo en Corico (Corycus) e o almirante sel\u00e9ucida Polix\u00e9nides foi derrotado e retirouse, e despois da batalla de Magnesia do Sipilo foi ocupada polos romanos. Lucio Cornelio Escipi\u00f3n distribu\u00edu as s\u00faas tropas para pasar o inverno un terzo en Magnesia, outro en Trales e outro en \u00c9feso. Despois da guerra os romanos deron a cidade a Atalo de P\u00e9rgamo, as\u00ed como outras cidades e comarcas.\nO -133 Atalo morreu, e deixou os seus dominios a Roma, pero Arist\u00f3nico, fillo do rei Eumenes II de P\u00e9rgamo e dunha muller de \u00c9feso, rebelouse e quixo ocupar o reino. \u00c9feso f\u00edxolle fronte e derrotouno na batalla naval de Cyme. Creouse a provincia de Asia da que \u00c9feso foi a capital e residencia da gobernador, e tam\u00e9n foi encabezamento dun convento xur\u00eddico. O distrito comprend\u00eda \"Cesarientes et Augustas Cilbiani inferiores et superioras, Mysomacedones, Mastaurenses, Briullitae, Hypaepeni, Dioshieritae\" (Plinio).\nCando Mitr\u00eddates invadiu Xonia foi ben recibido en \u00c9feso e derrub\u00e1ronse as estatuas dos romanos. Mitr\u00eddates ordenou o masacre xeral dos romanos, e os efesios non respectaron aos que pediron o asilo na cidade e mat\u00e1ronos. Mitr\u00eddates visitou a rexi\u00f3n e casou con Monime, a filla de Fil\u00f3pomen de Estrat\u00f3nice de Caria, e designou a este como gobernador a \u00c9feso.\nPronto os efesios vanse rebelar e mataron o xeneral p\u00f3ntico Zenobio, o mesmo que deportara \u00e1 xente de Qu\u00edos. Sila, despois de derrotar a Mitr\u00eddates, castigou a \u00c9feso, \u00e1 que impuxo unha dura contribuci\u00f3n.\n\u00c9feso despois diso xa non tivo real autonom\u00eda. Era un porto dos romanos. Cicer\u00f3n estivo nela o -51 cando foi \u00e1 s\u00faa provincia de Cilicia. Despois de Farsalia, Metelo Escipi\u00f3n, que estaba en \u00c9feso, quixo arrebatar o di\u00f1eiro do templo, pero foi chamado por Pompeio para que se unise a el no Epiro.\nDespois da derrota de Bruto e Casio en Filipos, Marco Antonio visitou \u00c9feso e fixo sacrificios \u00e1 deusa e perdoou aos partidarios dos derrotados que se refuxiaran no templo (todos menos dous) e esixiu aos efesios o tributo de 10 anos nun s\u00f3 ano (\u00c9feso dera en dous anos os tributos de 10 anos a Bruto e Casio). Os efesios pediron perd\u00f3n e explicaron que foran obrigados a dar os tributos e xa non lles quedaba nada e ent\u00f3n Antonio aceptou as taxas de 9 anos a pagar en dous anos.\nEn \u00c9feso, nun santuario do templo de Diana, Marco Antonio capturou aos irm\u00e1ns de Cleopatra e f\u00edxoos matar segundo Di\u00f3n Casio, pero Apiano di que foi Ars\u00ednoe, a irm\u00e1 de Cleopatra, e que o feito pasou no templo de Artemisia Leucofrina en Mileto, e que Ars\u00ednoe fora al\u00ed recibida como ra\u00ed\u00f1a polo gran sacerdote local Megabizos.\nAntes de Accium a frota de Marco Antonio e Cleopatra estaba en \u00c9feso, onde chegou coa ra\u00ed\u00f1a. Despois da batalla (-31) \u00c9feso, por suxesti\u00f3n de Octavio Augusto, dedicou estatuas a Xulio C\u00e9sar .\nA cidade baixo o Imperio.\nDurante o imperio a cidade prosperou. Cando a visitou Estrab\u00f3n era moi rica e fac\u00edase todo tipo de comercio, e toda a rexi\u00f3n ata Capadocia estaba chea de cami\u00f1os (v\u00edas) que facilitaban o intercambio comercial. Di que hab\u00eda un senado dirixido polos epilectos que gobernaba a cidade, senado que fora institu\u00eddo por Lis\u00edmaco. A cidade ti\u00f1a un grammateus, funcionario com\u00fan a todas as cidades gregas, e un arconte coid\u00e1base do rexistro de t\u00edtulos.\nTiberio quixo eliminar o dereito de asilo do templo, ao que os efesios se opuxeron dicindo que fora aceptado por persas, macedonios e romanos ata ent\u00f3n; o asilo utiliz\u00e1base normalmente por delincuentes. O porto arranxouse en tempo de Ner\u00f3n, por obra da gobernador de Asia, Barea Soranus.\nO -262 a cidade e o templo ser\u00edan asolados polos godos. O templo quedou destru\u00eddo e xa non se reconstru\u00edu. Desde ent\u00f3n perdeu importancia.\nPaulo e os efesios.\nPaulo visitou \u00c9feso. Unha igrexa cristi\u00e1 estableceuse pronto na cidade. A carta de Paulo aos efesios forma parte do novo testamento. O 22 de xu\u00f1o do 341 celebrouse na cidade o III Concilio xeral de \u00c9feso convocado pola Papa Celestino I e impulsado por Cirilo de Alexandr\u00eda para combater o nestorianismo.\nOs \u00faltimos s\u00e9culos.\nA cidade sufriu ataques musulm\u00e1ns nos s\u00e9culos VII, VIII e IX. No s\u00e9culo XI ser\u00edan os turcos selx\u00facidas. Acabou desaparecendo no s\u00e9culo XIII ou coa chegada de Tamerl\u00e1n (1400). Tamerl\u00e1n acampou al\u00ed e menci\u00f3naa como Ayazlic.\nAs ru\u00ednas de \u00c9feso.\nAs ru\u00ednas de \u00c9feso son das importantes do mundo. \u00c9 preciso mencionar entre as cousas que se conservan parcialmente:\nO culto de \u00c1rtemis.\nOs x\u00f3nicos xa atoparon establecido o culto a \u00c1rtemis cando chegaron ao pa\u00eds (ou a unha deidade con moitos peitos \u00e1 que deron este nome). En tempo de Creso xa exist\u00eda o templo. O \"heraion\" era m\u00e1is grande que o de Samos, constru\u00eddo por Teodoro e Rocos. O arquitecto de \u00c9feso \u00e9 mencionado por Estrab\u00f3n co nome de Cersifr\u00f3n e despois foi ampliado por outro. A estatua da deusa era de ouro. Nas inmediaci\u00f3ns do templo estaba a r\u00faa chamada Selinos. Xenofonte estaba en \u00c9feso cando se uniu a Axesilao na s\u00faa marcha de Asia a Beocia e fixo al\u00ed ofrendas dos dez mil. O culto foi levado polos foceos a Masalia e esta \u00e1s s\u00faas factor\u00edas. O templo foi destru\u00eddo (incendiado) por Herostrato, segundo se di, a noite que naceu Alexandre o grande, co \u00fanico prop\u00f3sito de ser famoso, pero foi reconstru\u00eddo por un arquitecto cuxo nome era probablemente ser\u00eda Din\u00f3crates (esta pasaxe de Estrab\u00f3n \u00e9 de dif\u00edcil lectura). Alexandre cando entrou na cidade, ofreceuse a pagar todos os gastos de reconstruci\u00f3n, pero a cidade non o aceptou e limitouse a po\u00f1erlle o nome do conquistador ao templo. A reconstruci\u00f3n durou 220 anos a pesar de que a xente de \u00c9feso colaborou ao m\u00e1ximo. Foi constru\u00eddo nun terreo pantanoso para protexelo dos terremotos e durou ata a incursi\u00f3n dos godos do 262."}
{"id": "42123", "revid": "624", "url": "https://gl.wikipedia.org/wiki?curid=42123", "title": "Alexandre o grande", "text": ""}
{"id": "42124", "revid": "22570", "url": "https://gl.wikipedia.org/wiki?curid=42124", "title": "Rescrito de Telibinus", "text": "O Rescrito de Telibinus \u00e9 un documento emitido polo rei hitita Telibinus, no cal fai un pouco de historia da monarqu\u00eda hitita e establece unhas normas para a sucesi\u00f3n, establecendo un tribunal de nobres para os litixios (pankus), inapel\u00e1bel, e ao cal incluso o rei mesmo estaba sometido, pero cun certo dereito de veto."}
{"id": "42125", "revid": "89787", "url": "https://gl.wikipedia.org/wiki?curid=42125", "title": "Pankus", "text": "Pankus foi un tribunal da nobreza hitita establecido polo rei Telibinus para regular todas as cuesti\u00f3ns en materia sucesoria, e ao que estaba sometido incluso o mesmo rei.\nA familia hitita re\u00fane no palacio persoas pr\u00f3ximas ao rei, con funci\u00f3ns administrativas e militares. Xunto aos guerreiros ao seu mando, estas persoas conforman a asemblea do \"pankus\", onde se representa a comunidade hitita."}
{"id": "42136", "revid": "56817", "url": "https://gl.wikipedia.org/wiki?curid=42136", "title": "Einherjar", "text": "Os Einherjers son os guerreiros mortos en batalla que son elixidos por Od\u00edn por seren dos m\u00e1is valentes, e son levados ao Valhalla polas valquirias a ter a s\u00faa vida de gozo e de adestramentos, prepar\u00e1ndose para o Ragnarok e que axudar\u00e1n a Od\u00edn na s\u00faa pelexa contra os xigantes malignos. Est\u00e1n armados con d\u00faas grandes machadas de combate ou espadas, escudo e unha armadura."}
{"id": "42137", "revid": "65337", "url": "https://gl.wikipedia.org/wiki?curid=42137", "title": "Eldhrimnir", "text": "Na mitolox\u00eda n\u00f3rdica, Eldhrimnir \u00e9 o caldeiro m\u00e1xico no cal o coci\u00f1eiro dos deuses, Andhr\u00edmnir, prepara a S\u00e6hr\u00edmnir, o xabar\u00edn c\u00f3smico, todas as noites."}
{"id": "42138", "revid": "56817", "url": "https://gl.wikipedia.org/wiki?curid=42138", "title": "S\u00e6hrimnir", "text": "Na mitolox\u00eda n\u00f3rdica, S\u00e6hrimnir era o xabar\u00edn c\u00f3smico que era matado e devorado todas as noites polos \u00c6sir e os einherjar. O coci\u00f1eiro dos deuses, Andhr\u00edmnir, era responsable de darlle morta e de preparalo no caldeiro m\u00e1xico Eldhrimnir. Despois de que S\u00e6hrimnir era comido, era revivido para prover a comida do d\u00eda seguinte."}
{"id": "42139", "revid": "61897", "url": "https://gl.wikipedia.org/wiki?curid=42139", "title": "Hei\u00f0r\u00fan", "text": "Hei\u00f0r\u00fan \u00e9 unha cabra da mitolox\u00eda n\u00f3rdica. Dos seus ubres non mana leite, sen\u00f3n o hidromel que toman os homes mortos en combate que residen en Valhalla. Vive no tellado de dito palacio onde se alimenta das follas da \u00e1rbore Yggdrasil."}
{"id": "42140", "revid": "98629", "url": "https://gl.wikipedia.org/wiki?curid=42140", "title": "FIFA World Player", "text": "O FIFA World Player of the Year (en galego: \"Xogador mundial do ano da FIFA\") era un premio futbol\u00edstico outorgado anualmente \u00f3s xogadores e xogadoras considerados coma os mellores do mundo, segundo os votos dos adestradores e os capit\u00e1ns das selecci\u00f3ns nacionais.\nEn 2010 a FIFA e o grupo editorial Amaury, propietario do diario deportivo France Football, chegaron a un acordo mediante o cal os trofeos FIFA World Player e Bal\u00f3n de Ouro pasaban a formar un s\u00f3 galard\u00f3n, que leva o nome de FIFA Bal\u00f3n de Ouro.\nNomeamento e proceso de selecci\u00f3n.\nTralas cr\u00edticas dalg\u00fans sectores dos medios de comunicaci\u00f3n sobre os nomeamentos dos anos anteriores, no 2004 a FIFA sacou unha lista de 35 homes e 25 mulleres sobre a cal os adestradores das selecci\u00f3ns, e, por vez primeira, os capit\u00e1ns e os representantes da FIFAPro ti\u00f1an que votar.\nMais esta non foi a \u00fanica cr\u00edtica que recibiron os nomeamentos, xa que t\u00f3dolos xogadores exercen a s\u00faa actividade en clubs europeos, e isto \u00e9 motivo de queixa xa que parece discriminar \u00f3s que est\u00e1n a xogar nas grandes ligas de Suram\u00e9rica, coma o Brasil, Arxentina ou M\u00e9xico."}
{"id": "42141", "revid": "85894", "url": "https://gl.wikipedia.org/wiki?curid=42141", "title": "Vilamar\u00edn, Monforte de Lemos", "text": "San Fiz de Vilamar\u00edn \u00e9 unha parroquia de Monforte de Lemos na provincia de Lugo. Segundo o IGE en 2011 ti\u00f1a 106 habitantes (53 homes e 53 mulleres), 76 menos ca en 1991.\nLimita ao norte coas parroquias de Santa Mari\u00f1a do Monte, Caneda e Sindr\u00e1n, ao leste con Rozavales, Vilach\u00e1 e Torbeo, ao sur con Tronceda e Doade e ao oeste con Marcelle e A Penela."}
{"id": "42142", "revid": "6386864", "url": "https://gl.wikipedia.org/wiki?curid=42142", "title": "Bacharelato", "text": "O Bacharelato \u00e9 un t\u00edtulo ou unha etapa educativa moi diferente en distintos pa\u00edses e \u00e9pocas.\nNo sistema educativo espa\u00f1ol actual, que foi dese\u00f1ado na LOXSE, o bacharelato \u00e9 a derradeira etapa do Ensino Secundario. Ten car\u00e1cter voluntario e unha duraci\u00f3n de dous cursos, normalmente entre os 16 e os 18 anos.\nPode ser:\nOs estudos desta etapa perseguen os seguintes obxectivos:\nAs materias que se imparten son m\u00e1is especializadas que no Ensino Secundario Obrigatorio.\nAo finalizar o bacharelato o alumno pode presentarse a un exame de selectividade, o cal consiste nunhas probas escritas que permiten ter acceso aos estudos universitarios, ou ben acceder a ciclos formativos de grao superior.\nMaterias do primeiro curso.\nMaterias troncais\nMaterias de opci\u00f3n de Arte (elecci\u00f3n de d\u00faas).\nMaterias espec\u00edficas\nUn m\u00ednimo de 2 e un m\u00e1ximo de 3 das seguintes: \nMaterias do segundo curso.\nMaterias espec\u00edficas.\nUn m\u00ednimo de 2 e un m\u00e1ximo de 3 das seguintes: "}
{"id": "42147", "revid": "23204", "url": "https://gl.wikipedia.org/wiki?curid=42147", "title": "Quokka", "text": "O quokka (Setonix brachyurus) \u00e9 un macr\u00f3podo do tama\u00f1o dun gato dom\u00e9stico e constit\u00fae o \u00fanico membro do x\u00e9nero Setonix. Coma outros marsupiais da familia dos macr\u00f3podos (canguros ou ualab\u00eds), o quokka \u00e9 un animal herb\u00edvoro e de costumes principalmente nocturnos. Habita en pequenas illas da costa de Australia Occidental. Ademais, existe unha pequena colonia continental na \u00e1rea protexida de Two Peoples Bay, onde vive xunto co \"Potorous gilbertii\".\nH\u00e1bitat.\nO seu h\u00e1bitat salvaxe restr\u00ednxese a unha zona moi pequena do suroeste de Australia Occidental. A s\u00faa presenza ten diminu\u00eddo, pero permanece coma especie protexida nas illas da costa desa \u00e1rea: en Bald Island, Rottnest Island, Garden Island e, cunha presenza menor en Penguin Island. As illas est\u00e1n libres de cans e raposos. En Rottnest Island \u00e9 unha especie com\u00fan que ocupa unha serie de h\u00e1bitats que abranguen dende as matogueiras semi\u00e1ridas at\u00e9 os xard\u00edns.\nDescrici\u00f3n f\u00edsica.\nO seu corpo \u00e9 pequeno e gordecho, cunha cabeza pequena e ancha, e orellas redondas. Mide entre 40 e 54\u00a0cm, pesa entre 2,5 e 5\u00a0kg, e pos\u00fae un rabo duns 25 a 30\u00a0cm, o cal \u00e9 pequeno en comparaci\u00f3n co doutros macr\u00f3podos. Malia \u00e1 s\u00faa aparencia de canguro de pequeno tama\u00f1o e aparencia gordecha, o quokka pode gabear \u00e1s \u00e1rbores e arbustos. O seu pelo \u00e9 duro e dunha cor marr\u00f3n grisalla que tira a amarelo acasta\u00f1ado nas extremidades posteriores.\nInteracci\u00f3n cos humanos.\nO quokka non ten medo das persoas e \u00e9 frecuente velo achegarse \u00e1 xente, especialmente en Rottnest Island. Est\u00e1 prohibido tocar ou molestar os quokkas baixo pena de multa de 100 d\u00f3lares australianos, podendo chegar aos 1.000 d\u00f3lares no caso de que o animal sufrise alg\u00fan tipo de maltrato ou morrese pola acci\u00f3n do home.\nStatus.\nA s\u00faa poboaci\u00f3n \u00e9 grande nas pequenas illas da costa, vive nunha pequena zona moi delimitada e est\u00e1 clasificado como unha especie vulnerable.\nA poboaci\u00f3n continental vese ameazada pola presenza de cans, dingos, gatos e raposos, especies introducidas, e precisa dunha vexetaci\u00f3n baixa e mesta para se protexer. O seu h\u00e1bitat tense visto reducido por mor do desenvolvemento agr\u00edcola, mediante a limpeza e queima de pantanos, o cal contrib\u00fae \u00e1 s\u00faa desaparici\u00f3n.\nDescuberta polos europeos.\nO quokka foi un dos primeiros mam\u00edferos que viron os europeos. En 1658 o mari\u00f1eiro dos Pa\u00edses Baixos Samuel Volckertzoon, dixo ter visto un \"gato salvaxe\" en Rottenest Island. En 1696 Willem de Vlamingh confundiu os quokkas con ratas e p\u00faxolle o nome de Rottenest \u00e1 illa, que quere dicir \"ni\u00f1o de ratas\" en neerland\u00e9s.\nOrixe do nome.\nO termo \"quokka\" prov\u00e9n dunha palabra da lingua nyungar, probablemente \"gwaga\"."}
{"id": "42148", "revid": "56817", "url": "https://gl.wikipedia.org/wiki?curid=42148", "title": "83", "text": ""}
{"id": "42149", "revid": "6501145", "url": "https://gl.wikipedia.org/wiki?curid=42149", "title": "Educaci\u00f3n primaria", "text": "A educaci\u00f3n primaria \u00e9 a que asegura a correcta alfabetizaci\u00f3n, \u00e9 dicir, que ensina a ler, a escribir, o c\u00e1lculo b\u00e1sico e alg\u00fans dos conceptos culturais considerados imprescindibles. A s\u00faa finalidade \u00e9 proporcionar a todo o alumnado unha formaci\u00f3n com\u00fan que faga posible o desenvolvemento das capacidades individuais motrices, de equilibrio persoal; de relaci\u00f3n e de actuaci\u00f3n social coa adquisici\u00f3n dos elementos b\u00e1sicos culturais; as aprendizaxes relativas mencionados anteriormente. \u00c9 o primeiro paso para a educaci\u00f3n secundaria e superior. Na maior\u00eda de pa\u00edses constit\u00fae un estadio obrigatorio e imp\u00e1rtese en escolas ou colexios. Os nenos e nenas deben comezar a educaci\u00f3n primaria coincidindo co ano natural no que fan 6 anos e normalmente rematan aos 12.\nObxectivos.\nOs obxectivos xerais deste per\u00edodo educativo son:\nA educaci\u00f3n organizase nas seguintes \u00e1reas impartidas polos Mestres/as:\nComprende seis cursos acad\u00e9micos, desde os 6 aos 12 anos e ten car\u00e1cter obrigatorio. Estruturase en tres ciclos de dous cursos cada un, para os que se establecen uns obxectivos xerais para cada etapa: ciclo inicial (de 6 a 8 anos), ciclo medio (de 8 a 10 anos) e ciclo superior (10 a 12 anos). Esta \u00e9 a primeira etapa obrigatoria do sistema educativo polo que deben incorporarse a ela todos os nenos e nenas de 6 anos independentemente de se realizaron ou non a Educaci\u00f3n Infantil."}
{"id": "42150", "revid": "7596", "url": "https://gl.wikipedia.org/wiki?curid=42150", "title": "Formaci\u00f3n profesional", "text": "A formaci\u00f3n profesional (FP) \u00e9 unha fase do proceso de educaci\u00f3n centrada na aprendizaxe encami\u00f1ada fundamentalmente ao mundo laboral, a\u00ednda que os ciclos de grao superior adoitan preparar tam\u00e9n para os estudos t\u00e9cnicos universitarios, como poden ser as enxe\u00f1er\u00edas. A Lei org\u00e1nica de educaci\u00f3n (2006) recolleu toda a normativa ao respecto.\nP\u00f3dese acceder \u00e1 formaci\u00f3n profesional dependendo do grao:\nActualmente tam\u00e9n \u00e9 posible acceder directamente ao grao medio despois de aprobar un ciclo de FP B\u00e1sica e ao grao superior despois de aprobar un ciclo medio. \nA formaci\u00f3n no centro escolar complem\u00e9ntase co m\u00f3dulo de FCT (formaci\u00f3n no centro de traballo), unhas pr\u00e1cticas nas que se traballa nunha empresa entre 300 e 400 horas e sen as cales \u00e9 imposible conseguir o t\u00edtulo. Tam\u00e9n existen os ciclos de FP Dual , onde varios m\u00f3dulos (ademais da FCT) se imparten na empresa.\nTras rematar un ciclo formativo de grao superior (CFGS) p\u00f3dese acceder a alg\u00fans graos universitarios.\nEn Espa\u00f1a existe outra modalidade de formaci\u00f3n non regulada que \u00e9 a \"Formaci\u00f3n Profesional Ocupacional\", dirixida a persoas desempregadas entre 16 e 65 anos e na que se adquiren formaci\u00f3n e cualificaci\u00f3n para a integraci\u00f3n e inserci\u00f3n laboral. Est\u00e1 xestionada polo INEM ou o organismo correspondente de cada comunidade aut\u00f3noma."}
{"id": "42151", "revid": "15490", "url": "https://gl.wikipedia.org/wiki?curid=42151", "title": "Boris Izaguirre", "text": "Boris Rodolfo Izaguirre Lobo, nado o 29 de setembro de 1965 en Caracas, \u00e9 un guionista, periodista, escritor e presentador venezolano de televisi\u00f3n que traballa en Espa\u00f1a e est\u00e1 nacionalizado coma espa\u00f1ol.\nTraxectoria.\n\u00c9 o segundo de tres irm\u00e1ns, fillo de Rodolfo Izaguirre, exdirector da Cinemateca Nacional de Venezuela. A s\u00faa carreira nos medios comeza con 16 anos no Diario Nacional de Caracas, onde escribe \"Animal de Frivolidades\", unha columna de cr\u00f3nica social.\nComo guionista coescribe xunto a Jos\u00e9 Ignacio Cabrujas o gui\u00f3n das telenovelas \"Rub\u00ed\" e \"La dama de Rosa\". Tralo \u00e9xito desas produci\u00f3ns en Televisi\u00f3n Espa\u00f1ola trasl\u00e1dase a Santiago de Compostela. Unha vez al\u00ed colabora nos gui\u00f3ns de programas de televisi\u00f3n coma \"Inocente, Inocente\" ou \"El S\u00faper\".\nApareceu diante das c\u00e1maras en programas coma \"Moros y Cristianos\" e \"M\u00e1s madera\" de Telecinco pero a s\u00faa verdadeira popularidade en Espa\u00f1a chegar\u00eda coa s\u00faa incorporaci\u00f3n a Cr\u00f3nicas marcianas. O director e presentador Javier Sard\u00e1 chamouno para colaborar no programa e Boris converteuse en todo un fen\u00f3meno dos medios. Pasou a formar parella presentadora con Javier en 1999 ata a desaparici\u00f3n do programa en 2005.\nDurante alg\u00fan tempo presentou o seu propio programa en Telecinco, a\u00ednda que fracasou pouco despois. Tam\u00e9n \u00e9 articulista en varias publicaci\u00f3ns: o suplemento dominical \"El Pa\u00eds Semanal\", a revista de cine \"Fotogramas\", \"Zero\" dirixida ao p\u00fablico homosexual, ou a femenina \"Marie Claire\", onde escribe unha secci\u00f3n fixa chamada \"De vuelta al armario\". Tam\u00e9n fixo incursi\u00f3ns na radio, sobre todo coma colaborador no espazo radiof\u00f3nico \"La Ventana\" presentado por Gemma Nierga.\nEn 2009 traballa na cadea espa\u00f1ola de televisi\u00f3n Cuatro xunto a Ana Garc\u00eda-Si\u00f1eriz, presentando un programa de tarde chamado \"Channel n\u00ba4\". O 7 de febreiro de 2006 casou co seu mozo, Rub\u00e9n Nogueira. En 2007 foi finalista do Premio Planeta coa s\u00faa novela \"Villa Diamante\" (presentada baixo o pseud\u00f3nimo de \"Gio y las palmeras\")."}
{"id": "42152", "revid": "25871", "url": "https://gl.wikipedia.org/wiki?curid=42152", "title": "Ori\u00f3n (constelaci\u00f3n)", "text": "Ori\u00f3n, o cazador, \u00e9 unha constelaci\u00f3n prominente, quizais a m\u00e1is co\u00f1ecida do ceo. As s\u00faas estrelas brillantes e visibles dende ambos hemisferios en inverno fan que esta constelaci\u00f3n sexa reco\u00f1ecida universalmente.\nOri\u00f3n at\u00f3pase preto da constelaci\u00f3n do r\u00edo Eridanus e apoiado polos seus dous cans de caza Canis Major e Canis Minor loitando coa constelaci\u00f3n de Taurus.\nObxectos Notables do espazo profundo.\nO Complexo de Nubes Moleculares de Ori\u00f3n. \u00e9 unha xigantesca estrutura de hidr\u00f3xeno, po, plasma e estrelas nacentes que abarca a meirande parte da constelaci\u00f3n. O complexo situado a unha distancia de 1.500 anos luz da Terra est\u00e1 formado por nebulosas de emisi\u00f3n, nebulosas de reflexi\u00f3n, nebulosas escuras e rexi\u00f3ns HII. Destaca especialmente por ser unha rexi\u00f3n de intensa formaci\u00f3n estelar e polas extraordinarias nebulosas que a forman:\nLocalizando outras estrelas.\nOri\u00f3n \u00e9 moi \u00fatil para localizar outras estrelas. Estendendo a li\u00f1a do cinto para o sueste, Sirius (\u03b1 CMa) pode ser atopada; para o noroeste, Aldebaran (\u03b1 Tau). Unha li\u00f1a para o leste atravesando os ombreiros de Ori\u00f3n indican a direcci\u00f3n de Procyon (\u03b1 CMi). Unha li\u00f1a a partir de Rigel pasando a trav\u00e9s de Betelgeuse apunta para Castor e Pollux (\u03b1 Gem e \u03b2 Gem). Adicionalmente, Rigel \u00e9 parte do C\u00edrculo de Inverno. Sirius e Procyon, as cales poden ser atopadas dende Ori\u00f3n trazado li\u00f1as, tam\u00e9n son puntos tanto dentro do Tri\u00e1ngulo de Inverno coma do C\u00edrculo.\nMitolox\u00eda.\nNa mitolox\u00eda grega, Ori\u00f3n, o gran cazador, fillo de Poseid\u00f3n (Deus do Mar) e Euriale, era co\u00f1ecido por liberar \u00f3 mundo das bestas, e dic\u00edase que era tan alto que pod\u00eda cruzar o mar cami\u00f1ando polo leito mari\u00f1o sen perder p\u00e9. Por\u00e9n, o seu poder, orgullo e prepotencia, convert\u00e9rono nun ser presumido que afirmaba que ningu\u00e9n poder\u00eda derrotalo. Tal arrogancia despertou a ira da Deusa Hera, quen ordenou a Escorpi\u00f3n que o mordera no tal\u00f3n para ferilo de morte. Escorpi\u00f3n mordeulle e Ori\u00f3n matouno co seu garrote. Dende ent\u00f3n \u00e1mbolos dous son inimigos e ocupan posici\u00f3ns diametralmente opostas na b\u00f3veda celeste: cando Ori\u00f3n sae, Escorpi\u00f3n ocultase.\nNoutra versi\u00f3n, Ori\u00f3n foi un xigante que naceu dos ouri\u00f1os dos deuses Zeus, Poseid\u00f3n e Hermes. Un d\u00eda os deuses visitaron a un anci\u00e1n chamado Hirieo que non pod\u00eda ter fillos pero desexaba ter un. En agradecemento pola s\u00faa hospitalidade concederonlle-lo seu desexo: ouri\u00f1aron na pel do boi que ti\u00f1a comido. Cando remataron dix\u00e9ronlle que enterrara a pel e que dentro de nove meses ter\u00eda \u00f3 seu fillo. Despois do prazo mencionado naceu un neno que foi chamado Ori\u00f3n en lembranza dos ouri\u00f1os que o ti\u00f1an enxendrado.\nExisten m\u00e1is versi\u00f3ns do mito de Ori\u00f3n. Unha delas contase que Ori\u00f3n violara a M\u00e9rope, filla de Enopi\u00f3n, por este feito Enopi\u00f3n deixar\u00eda cego a Ori\u00f3n. Helios devolver\u00edalle a vista e a continuaci\u00f3n Ori\u00f3n converteuse en compa\u00f1eiro de caza de Artemisa e Leto. Prometeu aniquilar todo animal que existise sobre a terra, polo que Gea enfadouse e fixo nacer un escorpi\u00f3n enorme que trabou a Ori\u00f3n e lle deu morte. Noutra versi\u00f3n foi Artemisa a que lanzou o escorpi\u00f3n contra Ori\u00f3n.\nExiste outra tradici\u00f3n que sosti\u00f1a que Artemisa estaba namorada de Ori\u00f3n, feito que espertou os celos en Apolo, irm\u00e1n xemelgo de Artemisa. Un d\u00eda Apolo, vendo a Ori\u00f3n o lonxe, fixo unha aposta coa s\u00faa irm\u00e1 a que non pod\u00eda atinarlle cunha frecha \u00f3 animal (ou a un punto brillante lonxe no oc\u00e9ano, noutra versi\u00f3n) que se mov\u00eda \u00f3 lonxe dentro dun bosque (ou moi lonxe no mar). Artemisa lanzou a s\u00faa frecha e deu, coma sempre, no branco. Cando foi ver a s\u00faa presa, deuse conta de que matara \u00f3 seu amado Ori\u00f3n. Foi tan grande a s\u00faa tristura, os seus laios e malia que decidiu colocar a Ori\u00f3n no ceo para consolarse.\nOutra lenda conta que Ori\u00f3n acosaba \u00e1s Pl\u00e9iades, fillas do tit\u00e1n Atlas, polo que Zeus colocounas no ceo. A\u00ednda parece que, no ceo, Ori\u00f3n contin\u00faa perseguindo \u00e1s Pl\u00e9iades.\nOri\u00f3n est\u00e1 representado por un guerreiro alzando o seu arco, a s\u00faa espada ou garrote e cubr\u00edndose do inimigo cun v\u00e9laro ou escudo. \u00d3 seu car\u00f3n at\u00f3panse \u00f3s seus cans de caza: Canis Major e Canis Minor.\nNa mitolox\u00eda exipcia a constelaci\u00f3n de Orion representaba \u00f3 deus Osiris.\nOri\u00f3n noutros contextos.\nNa literatura fant\u00e1stica de J. R. R. Tolkien, Ori\u00f3n \u00e9 co\u00f1ecido coma Menelgavor ou Men\u00e9lmacar e representa xa sexa a Eonw\u00eb, heraldo dos deuses, ou a T\u00farin, un heroe tr\u00e1xico no libro \"O Silmarillion\"."}
{"id": "42153", "revid": "98629", "url": "https://gl.wikipedia.org/wiki?curid=42153", "title": "Part\u00edculas id\u00e9nticas", "text": "As part\u00edculas id\u00e9nticas son part\u00edculas que en principio non poden ser distinguidas entre si. Tanto as part\u00edculas elementais como part\u00edculas microsc\u00f3picas compostas (como prot\u00f3ns ou \u00e1tomos) son id\u00e9nticas a outras part\u00edculas da s\u00faa mesma especie.\nEn f\u00edsica cl\u00e1sica, \u00e9 posible distinguir part\u00edculas individuais nun sistema, ata se te\u00f1en as mesmas propiedades mec\u00e1nicas. Ou ben se pode etiquetar ou \"pintar\" cada part\u00edcula para distinguila das demais, ou ben se pode seguir con detalle as s\u00faas traxectorias. Con todo, isto non \u00e9 posible para part\u00edculas id\u00e9nticas en mec\u00e1nica cu\u00e1ntica. As part\u00edculas cu\u00e1nticas est\u00e1n especificadas exactamente polos seus estados mecanocu\u00e1nticos, de forma que non \u00e9 posible asignarlles propiedades f\u00edsicas ou etiquetas adicionais, m\u00e1is al\u00f3 dun nivel formal. Seguir a traxectoria de cada part\u00edcula tam\u00e9n \u00e9 imposible, xa que a s\u00faa posici\u00f3n e o seu momento non est\u00e1n definidas con exactitude simultaneamente en ning\u00fan momento.\nIsto ten consecuencias importantes en mec\u00e1nica estat\u00edstica. Os c\u00e1lculos en mec\u00e1nica estat\u00edstica bas\u00e9anse en argumentos probabil\u00edsticos, que son sensibles a se os obxectos estudados son id\u00e9nticos ou non. As\u00ed pois, as part\u00edculas id\u00e9nticas t\u00f1en un comportamento estat\u00edstico \"masivo\" marcadamente distinto do das part\u00edculas cl\u00e1sicas (distinguibles). Isto desenv\u00f3lvese abaixo.\nPart\u00edculas id\u00e9nticas e enerx\u00eda de intercambio.\n\u00c9 posible clarexar estas afirmaci\u00f3ns con algo de detalle t\u00e9cnico. A \"identidade\" das part\u00edculas est\u00e1 ligada \u00e1 simetr\u00eda dos estados mecanocu\u00e1nticos tralo intercambio das etiquetas das part\u00edculas. Isto d\u00e1 lugar a dous tipos de part\u00edculas que se comportan de diferente forma, chamadas fermi\u00f3ns e bos\u00f3ns. (tam\u00e9n hai un terceiro tipo, anyones e a s\u00faa xeneralizaci\u00f3n, plekt\u00f3ns). O que segue der\u00edvase do formalismo desenvolvido no artigo formulaci\u00f3n matem\u00e1tica da mec\u00e1nica cu\u00e1ntica.\nSe se considera un sistema con d\u00faas part\u00edculas id\u00e9nticas, p\u00f3dese supo\u00f1er que o vector de estado dunha part\u00edcula \u00e9 |\u03c8&gt;, e o vector de estado da outra part\u00edcula \u00e9 |\u03c8'&gt;. P\u00f3dese representar o estado do sistema combinado, que \u00e9 unha combinaci\u00f3n non especificada dos estados dunha part\u00edcula, como:\nSe as part\u00edculas son id\u00e9nticas, ent\u00f3n (i) os seus vectores de estado ocupan espazos de Hilbert matematicamente id\u00e9nticos, e (ii) |\u03c8\u03c8\u2032&gt; e |\u03c8\u2032 \u03c8&gt; te\u00f1en a mesma probabilidade de colapsar a calquera outro estado multipart\u00edcula |\u03c6&gt;:\nEsta propiedade ch\u00e1mase simetr\u00eda de intercambio. Un xeito de satisfacer esta simetr\u00eda \u00e9 que a permutaci\u00f3n s\u00f3 induza unha fase:\nNon embargantes, d\u00faas permutaci\u00f3ns te\u00f1en que levarnos \u00e1 identidade (pois as etiquetas volveron \u00e1 s\u00faa posici\u00f3n inicial), logo e2\"i\"\u03b1 = 1. Ent\u00f3n, ou\n(estado totalmente sim\u00e9trico), ou\n(estado totalmente antisim\u00e9trico).\nFermi\u00f3ns, bos\u00f3ns, any\u00f3ns e plekt\u00f3ns.\nNa discusi\u00f3n precedente, non se demostrou que os estados totalmente sim\u00e9tricos ou antisim\u00e9tricos sexan a \u00fanica forma posible de satisfacer a simetr\u00eda de intercambio. Con todo, \u00e9 un feito contrastado empiricamente que as part\u00edculas atopadas na natureza te\u00f1en estados cu\u00e1nticos que son totalmente sim\u00e9tricos ou totalmente antisim\u00e9tricos, con excepci\u00f3ns menores que se discuten m\u00e1is adiante. Por exemplo, os fot\u00f3ns sempre forman estados totalmente sim\u00e9tricos, e os electr\u00f3ns sempre forman estados totalmente antisim\u00e9tricos.\nAs part\u00edculas que exhiben estados totalmente antisim\u00e9tricos ch\u00e1manse fermi\u00f3ns. A antisimetr\u00eda total d\u00e1 lugar \u00f3 principio de exclusi\u00f3n de Pauli, que prohibe que fermi\u00f3ns id\u00e9nticos estean no mesmo estado cu\u00e1ntico, esta \u00e9 a raz\u00f3n da t\u00e1boa peri\u00f3dica, e da estabilidade da materia. O principio de exclusi\u00f3n de Pauli leva \u00e1 estat\u00edstica de Fermi-Dirac, que describe sistemas de moitos fermiones id\u00e9nticos.\nAs part\u00edculas que amosan estados totalmente sim\u00e9tricos ch\u00e1manse bos\u00f3ns. A diferenza dos fermi\u00f3ns, os bos\u00f3ns id\u00e9nticos poden compartir estados cu\u00e1nticos. Por mor disto, os sistemas con moitos bos\u00f3ns id\u00e9nticos descr\u00edbense pola estat\u00edstica de Bose-Einstein. Isto d\u00e1 lugar a fen\u00f3menos variados como o l\u00e1ser, o condensado de Bose-Einstein e a superfluidez.\nHai polo menos unha excepci\u00f3n a este esquema: en certos sistemas bidimensionales suxeitos a un campo magn\u00e9tico intenso, pode haber unha simetr\u00eda \"mixta\". Estas part\u00edculas ex\u00f3ticas, co\u00f1ecidas como anyones, r\u00e9xense pola estat\u00edstica fraccional. Este fen\u00f3meno observouse en gases de electr\u00f3ns bidimensionais que forman a capa de investimento nos MOSFETs.\nHai unha estat\u00edstica m\u00e1is, para os plekt\u00f3ns.\nO teorema de estat\u00edstica de spin relaciona a simetr\u00eda de intercambio de part\u00edculas id\u00e9nticas co seu spin. Afirma que os bos\u00f3ns te\u00f1en spin enteiro, e os fermi\u00f3ns te\u00f1en spin semientero. Os any\u00f3ns te\u00f1en spin fraccionario.\nEstat\u00edsticas.\nM\u00e1is arriba, comentouse que os bos\u00f3ns, os fermi\u00f3ns e as part\u00edculas distinguibles dan lugar a estat\u00edsticas diferentes. Isto pode amosarse cun modelo de d\u00faas part\u00edculas:\nTr\u00e1tase dun sistema de d\u00faas part\u00edculas, A e B, no que cada part\u00edcula poida estar en dous posibles estados, etiquetados |0&gt; e |1&gt;, da mesma enerx\u00eda. Se este sistema evoluciona no tempo, interaccionando cunha contorna \"ruidosa\" (intercambiando enerx\u00eda de forma aleatoria), os estados poboaranse de forma aleatoria (xa que os estados |0&gt; e |1&gt; son energeticamente equivalentes). Ao cabo de certo tempo, o sistema distribuirase probabilisticamente en todos os seus estados posibles.\nSe A e B son part\u00edculas distinguibles, o sistema composto ten catro estados posibles (e equiprobables): |0&gt;|0&gt;, |1&gt;|1&gt;, |0&gt;|1&gt;, e |1&gt;|0&gt;. A probabilidade de obter as d\u00faas part\u00edculas no estado |0&gt; \u00e9 0,25; a probabilidade de obter as d\u00faas no estado |1&gt; \u00e9 0,25; e a probabilidade de obter unha no estado |0&gt; e outra no estado |1&gt; \u00e9 0,5.\nSe A e B son bosones id\u00e9nticos, o sistema composto s\u00f3 ten tres estados posibles: |0&gt;|0&gt;, |1&gt;|1&gt;, e 2-1/2(|0&gt;|1&gt; |1&gt;|0&gt;). Cando se realice a medida, a probabilidade de obter d\u00faas part\u00edculas no estado |0&gt; ser\u00e1 agora 0,33; a de obter as d\u00faas no estado |1&gt; ser\u00e1 0,33; e a de obter unha en cada estado ser\u00e1 0,33.\nSe A e B son fermi\u00f3ns id\u00e9nticos, s\u00f3 hai un estado dispo\u00f1ible ao sistema composto: o estado totalmente antisim\u00e9trico 2-1/2(|0&gt;|1&gt; - |1&gt;|0&gt;). \u00d3 facer a medida, inevitablemente atoparase que unha part\u00edcula est\u00e1 en estado |0&gt; e a outra en estado |1&gt;.\nOs resultados res\u00famense na T\u00e1boa 1:\nComo se pode ver, ata un sistema de d\u00faas part\u00edculas ten diferente comportamento estat\u00edstico entre bos\u00f3ns, fermi\u00f3ns e part\u00edculas distinguibles. Nos artigos estat\u00edstica de Fermi-Dirac e estat\u00edstica de Bose-Einstein est\u00e9ndense estes principios a un n\u00famero maior de part\u00edculas, con resultados cualitativamente semellantes."}
{"id": "42154", "revid": "13097", "url": "https://gl.wikipedia.org/wiki?curid=42154", "title": "Alpha Orionis", "text": "Alpha Orionis (\"\u03b1 Orionis\" / \"\u03b1 Ori\") ou m\u00e1is co\u00f1ecida coma Betelgeuse, \u00e9 unha gran estrela vermella na constelaci\u00f3n de Ori\u00f3n. \u00c9 a d\u00e9cima estrela m\u00e1is brillante no ceo, unha superxigante vermella. A cor caracter\u00edstico desta estrela prov\u00e9n das baixas temperaturas do seu exterior (uns 3.000 K) e amosa que a estrela esgotou xa a maior parte do combustible nuclear que lle proporciona a s\u00faa enerx\u00eda (fusi\u00f3n do hidr\u00f3xeno), polo que se atopa ao final da s\u00faa vida. As s\u00faas variaci\u00f3ns de luminosidade indican tam\u00e9n que se atopa lonxe da secuencia principal.\nBetelgeuse e unha estrela xigante, raz\u00f3n pola que o seu brillo \u00e9 tan elevado a pesar de atoparse a unha temperatura relativamente baixa. Non obstante, e malia ser a estrela \u03b1 de Ori\u00f3n, non \u00e9 a m\u00e1is brillante, sendo Rigel, co\u00f1ecida como \u03b2 Orionis a estrela m\u00e1is brillante da constelaci\u00f3n.\nCaracter\u00edsticas.\nBetelgeuse \u00e9 unha estrela xigante vermella, e unha das maiores estrelas co\u00f1ecidas, sendo de grande interese para a astronom\u00eda. O di\u00e1metro angular de Betelgeuse foi medido pola primeira vez en 1920-1921 por Michelson e Pease, sendo unha das cinco primeiras a seren medidas usando un interfer\u00f3metro no telescopio de 100 polgadas do Observatorio de Monte Wilson. Seu di\u00e1metro var\u00eda entre 500 e 900 veces o do Sol, dependendo do seu ciclo principal, na actualidade calc\u00falase un ciclo principal de 400 d\u00edas. No di\u00e1metro m\u00e1ximo, a estrela seria maior que a \u00f3rbita de Saturno, se colocada no lugar do Sol. A pesar de ser apenas 15 veces m\u00e1is masiva que o Sol, \u00e9 decenas de mill\u00f3ns de veces maior en volume, como unha b\u00f3la de f\u00fatbol comparada a un grande estadio de f\u00fatbol. A s\u00faa proximidade a Terra, at\u00f3pase a 700 anos luz do noso planeta, e o seu enorme tama\u00f1o, fan dela a estrela co terceiro maior di\u00e1metro angular, vista dende a Terra, menor apenas que o Sol e R Doradus. \u00c9 unha das 12 estrelas cuxo brillo real os telescopios actuais poden visualizar.\nSupernova.\nOs astr\u00f3nomos prev\u00e9n que Betelgeuse pode pasar por unha explosi\u00f3n supernova tipo II. Por\u00e9n, as opini\u00f3ns est\u00e1n divididas canto \u00f3 momento en que isto pode ocorrer. Alg\u00fans suxiren que a variabilidade actual \u00e9 un sinal de que xa est\u00e1 na fase de queima de carbono de seu ciclo de vida, e debe sufrir unha explosi\u00f3n supernova aproximadamente nos pr\u00f3ximos mil anos. Outros esc\u00e9pticos discordan dese punto de vista e afirman que a estrela debe sobrevivir moito m\u00e1is tempo. Hai consenso sobre o feito de que a supernova ser\u00eda un evento astron\u00f3mico espectacular, pero non significar\u00eda ameaza para a vida na Terra, dada a enorme distancia da estrela. A estrela volver\u00edase polo menos 10.000 veces m\u00e1is brillante, o que significa un brillo equivalente \u00f3 dunha l\u00faa crecente. Alg\u00fans cren que pode chegar \u00f3 brillo dunha l\u00faa chea (mv = -12.5). Ese fen\u00f3meno durar\u00eda alg\u00fans meses, parecendo unha pequena l\u00faa chea da cor dunha l\u00e1mpada incandescente \u00e1 noite e facilmente visible durante o d\u00eda. Logo dese per\u00edodo a estrela apagar\u00edase gradualmente ata que tras alg\u00fans meses ou anos desapareza completamente e Ori\u00f3n perda o ombro esquerdo."}
{"id": "42155", "revid": "1131", "url": "https://gl.wikipedia.org/wiki?curid=42155", "title": "Partido Liberal (Espa\u00f1a 1977)", "text": "O Partido Liberal (PL) foi un partido de centro espa\u00f1ol fundado por Jos\u00e9 Antonio Segurado e P\u00edo Cabanillas Gallas en 1977 e que se acabou integrando na UCD. O PL refundouse en 1983 trala desfeita da UCD nas elecci\u00f3ns xerais de 1982 e uniuse a fins dese ano con outro partido liberal, a Uni\u00f3n Liberal, que se formara no seo da coalici\u00f3n que dirix\u00eda Alianza Popular mantendo o nome de Partido Liberal.\nO PL presentouse en solitario \u00e1s elecci\u00f3ns locais de 1987 nalg\u00fans concellos e nas elecci\u00f3ns auton\u00f3micas de Castela e Le\u00f3n (0.16%), en Navarra en coalici\u00f3n co PDP formando a Uni\u00f3n Dem\u00f3crata Foral e en Galicia con Coalici\u00f3n Galega e o Partido Dem\u00f3crata Popular na Coalici\u00f3n Progresista Galega.\nEn 1989 nun Congreso Extraordinario o PL decidiu integrarse no Partido Popular. O PL tivo 12 deputados no Congreso dos Deputados de 1986 e 1989."}
{"id": "42156", "revid": "47401", "url": "https://gl.wikipedia.org/wiki?curid=42156", "title": "Beta Orionis", "text": "Beta Orionis (\"\u03b2 Orionis\" / \"\u03b2 Ori\"), m\u00e1is co\u00f1ecida coma Rigel, \u00e9 a estrela m\u00e1is brillante da constelaci\u00f3n de Ori\u00f3n, a\u00ednda que a s\u00faa denominaci\u00f3n de Bayer \"beta\" deber\u00eda corresponder \u00e1 segunda estrela con m\u00e1is brillo da constelaci\u00f3n a s\u00faa magnitude aparente de +0,18 sit\u00faaa por diante da estrela \"\u03b1 Orionis\", Betelgeuse. Est\u00e1 situada no suposto p\u00e9 esquerdo da figura do cazador Ori\u00f3n que forman as estrelas da constelaci\u00f3n. De a\u00ed o seu nome de orixe \u00e1rabe, \"Rijl jauza al-Yusra\", \"o p\u00e9 esquerdo do central\", en alusi\u00f3n a Ori\u00f3n. Outro nome \u00e1rabe que tam\u00e9n pos\u00fae \u00e9 \"Algebar\", cuxa orixe est\u00e1 en \"ar-Rijl al-Jabb\u0101r\", \"o p\u00e9 do xigante\".\nS\u00e1bese que R\u00edgel \u00e9 unha binaria visual dende 1831, cando foi medida por vez primeira por Friedrich Georg Wilhelm von Struve. A\u00ednda que a estrela acompa\u00f1ante, Rigel\u00a0B, ten magnitude +6,7, a s\u00faa proximidade a R\u00edgel\u00a0A (m\u00e1is de 500 veces m\u00e1is brillante) sup\u00f3n un desaf\u00edo para telescopios de menos de 150\u00a0mm de apertura. \u00c1 distancia estimada do sistema, Rigel\u00a0B est\u00e1 separada da estrela primaria por m\u00e1is de 2500\u00a0unidades astron\u00f3micas (ua); consecuentemente, non se detectou movemento orbital alg\u00fan, se ben comparten movemento propio."}
{"id": "42158", "revid": "56817", "url": "https://gl.wikipedia.org/wiki?curid=42158", "title": "Partido Liberal", "text": "Partido Liberal \u00e9 o nome dos seguintes partidos de Espa\u00f1a (para detalles da s\u00faa ideolox\u00eda pol\u00edtica ver liberalismo):"}
{"id": "42159", "revid": "5312", "url": "https://gl.wikipedia.org/wiki?curid=42159", "title": "Naufraxio", "text": "Un naufraxio consiste na perda dunha embarcaci\u00f3n ao afundir mentres navega. As causas m\u00e1is correntes dun naufraxio \u00e9 pola abertura dunha v\u00eda de auga no casco, por perda da estabilidade, erro de navegaci\u00f3n, guerra e pirater\u00eda."}
{"id": "42160", "revid": "529", "url": "https://gl.wikipedia.org/wiki?curid=42160", "title": "Afundimento", "text": ""}
{"id": "42161", "revid": "529", "url": "https://gl.wikipedia.org/wiki?curid=42161", "title": "Afondamento", "text": ""}
{"id": "42162", "revid": "25871", "url": "https://gl.wikipedia.org/wiki?curid=42162", "title": "Celso L\u00f3pez Gavela", "text": "Celso L\u00f3pez Gavela, nado en Ibias (Asturias) o 10 de decembro de 1925 e finado en Ponferrada o 9 de marzo de 2018, foi un pol\u00edtico berciano.\nTraxectoria.\nLicenciado en dereito, membro do PSOE, foi senador (1983-1987 e 1989-1993), procurador nas Cortes de Castela e Le\u00f3n (1983-1989) e alcalde de Ponferrada (1979-1995). Foi presidente do PSCL (1988-1994)."}
{"id": "42165", "revid": "5312", "url": "https://gl.wikipedia.org/wiki?curid=42165", "title": "Partido Liberal Espa\u00f1ol", "text": "O Partido Liberal Espa\u00f1ol foi un partido da dereita liberal creado por \u00c1ngel L\u00f3pez-Montero en 1976 como asociaci\u00f3n pol\u00edtica co nome de Agrupaci\u00f3n Liberal Democr\u00e1tica e rexistrado como partido en 1977, centraba o seu programa no fomento da iniciativa privada e ao dereito \u00e1 propiedade privada. Pr\u00f3ximo a grupos ultras o avogado L\u00f3pez-Montero defendeu a funcionarios de prisi\u00f3ns acusados de tortura."}
{"id": "42166", "revid": "6139036", "url": "https://gl.wikipedia.org/wiki?curid=42166", "title": "F\u00e5rik\u00e5l", "text": "O f\u00e5rik\u00e5l \u00e9 unha receita tradicional norueguesa, que consiste basicamente nun cocido de a\u00f1o e repolo.\nPreparaci\u00f3n.\nO f\u00e5rik\u00e5l \u00e9 un cocido de pezas de a\u00f1o con \u00f3so, normalmente o lombo, con repolo, pementa negra e un pouco de fari\u00f1a triga, que se fai durante varias horas nunha pota. A pementa non se bota directamente sobre o a\u00f1o, sen\u00f3n dentro dunha bolsi\u00f1a, como se fose t\u00e9. S\u00e9rvese con cachelos, cocidos \u00e1 parte coas s\u00faas paras.\nO nome.\nF\u00e5rik\u00e5l significa literalmente \"ovella no repolo\". \"F\u00e5r\" por\u00e9n non \u00e9 o termo m\u00e1is usual en noruegu\u00e9s nin tampouco en nynorsk para chamarlles aos a\u00f1os ou \u00e1s ovellas, sen\u00f3n un termo dinamarqu\u00e9s, que se usa habitualmente en Noruega para as comidas e para frases feitas, como \"sort f\u00e5r\" (\"ovella negra\").\nCostumes.\nO f\u00e5rik\u00e5l \u00e9 unha comida t\u00edpica de comezos de outono, cando se matan os a\u00f1os dese ano. Algunha xente prefire a carne de ovella para este prato.\nO f\u00e5rik\u00e5l era na s\u00faa orixe unha comida do Vestlandet, a zona m\u00e1is occidental de Noruega, pero na actualidade p\u00f3dese xantar por todo o pa\u00eds. En 1970 foi escollido como prato nacional noruegu\u00e9s por un programa de radio. O \u00faltimo martes de setembro est\u00e1 considerado como o d\u00eda nacional do f\u00e5rik\u00e5l en Noruega.\nLigaz\u00f3n externa.\nV\u00eddeo da s\u00faa preparaci\u00f3n, en ingl\u00e9s"}
{"id": "42168", "revid": "25871", "url": "https://gl.wikipedia.org/wiki?curid=42168", "title": "Econom\u00eda do Per\u00fa", "text": "A econom\u00eda do Per\u00fa \u00e9 un reflexo da s\u00faa variada xeograf\u00eda - un litoral \u00e1rido, a Cordilleira dos Andes m\u00e1is ao interior, e a selva Amaz\u00f3nica que se estende ata a fronteira con Colombia e o Brasil. O pa\u00eds ten abundantes recursos mineraIs nas rexi\u00f3ns de monta\u00f1a, e o seu litoral \u00e9 rico en peixe. Tradicionalmente, o pa\u00eds baseouse tradicionalmente na explotaci\u00f3n, procesamento e exportaci\u00f3n de recursos naturais, principalmente mineiros, agr\u00edcolas e pesqueiros. No entanto, nos \u00faltimos anos obs\u00e9rvase unha moi importante diversificaci\u00f3n e un notable crecemento en sectores como agroindustria, servizos e industrias lixeiras, con importante valor agregado.\nA maior\u00eda dos peruanos viv\u00edan da explotaci\u00f3n, transformaci\u00f3n e exportaci\u00f3n dos recursos naturais, da agricultura e dos servizos. As pol\u00edticas de industrializaci\u00f3n realizados nos 50, 60 e sobre todo os 70, baseados na substituci\u00f3n de importaci\u00f3ns, tiveron un efecto pouco notable. A forte crise econ\u00f3mica de finais dos 80, agudizou a\u00ednda m\u00e1is os problemas, ata a aplicaci\u00f3n dunha dr\u00e1stica pol\u00edtica de apertura neoliberal e correcci\u00f3n das contas fiscais nos 90, o cal permitiu o crecemento econ\u00f3mico do pa\u00eds.\nLogo de m\u00e1is de 15 anos de aplicaci\u00f3n de devanditas medidas econ\u00f3micas, e fronte a unha econom\u00eda mundial en expansi\u00f3n, empezaron a aparecer resultados positivos apoiados pola conxuntura internacional, pero tam\u00e9n por un adecuado ordenamento nas contas internas: a econom\u00eda creceu m\u00e1is de 4% ao ano entre o 2002 e o 2006, cunha taxa de cambio estable e unha baixa inflaci\u00f3n. O crecemento saltou para 9% ao ano entre o 2007 e 2008, axudado por \u00e1lzaa dos prezos internacionais dos metais e as agresivas pol\u00edticas de liberalizaci\u00f3n. As exportaci\u00f3ns fix\u00e9rono en m\u00e1is de 27% chegando a US$31,500 mill\u00f3ns, o investimento privado e p\u00fablica alcanzou o 21% do PIB, as reservas internacionais netas (inclu\u00eddo o ouro) chegaron aos US$35,131 mill\u00f3ns, os ingresos do Estado por recadaci\u00f3n de impostos aumentaron en 33%, a d\u00e9beda respecto ao PIB reduciuse fortemente do 50% o 2000 ao 24% o 2008, e o orzamento nacional creceu en 50% nos \u00faltimos cinco anos, ata chegar aos US$32,500 mill\u00f3ns. Con todo, o 2009 houbo unha ca\u00edda do crecemento para 1%, como resultado da recesi\u00f3n mundial. O r\u00e1pido crecemento do pa\u00eds axudou a reducir en 15% a pobreza desde o 2002, a pesar do desemprego permanecer alto."}
{"id": "42169", "revid": "25871", "url": "https://gl.wikipedia.org/wiki?curid=42169", "title": "Cacao", "text": "O cacao ou teobroma (\"Theobroma cacao\" L.) \u00e9 unha \u00e1rbore da familia \"Sterculiaceae\" que d\u00e1 orixe ao froito chamado cacao.\nCaracter\u00edsticas.\nProcede de Am\u00e9rica Central e do Brasil. Pode atinxir at\u00e9 6 metros de altura, pos\u00fae d\u00faas fases de produci\u00f3n: de cedo (marzo a agosto) e de temporada (setembro a febreiro). A propagaci\u00f3n \u00e9 por sementes, e \u00e9 planta de clima quente e h\u00famido, o solo ideal \u00e9 o arxilo-areoso. Por ser unha planta umbr\u00f3fila, vexeta ben en sub-bosques e matas rareadas sendo, polo tanto, un cultivo extremadamente conservacionista de solos, fauna e flora. Pouco mecanizado, \u00e9 un cultivo que proporciona un alto grao de xeraci\u00f3n de emprego. Encontrou no Sur da Bahia un dos mellores solos e clima para a s\u00faa expansi\u00f3n.\nO estado da Bahia \u00e9 o maior produtor do Brasil, por\u00e9n a s\u00faa capacidade produtiva foi reducida at\u00e9 o 60% coa chegada da enfermidade chamada \"vasoira de bruxa\", causada polo fungo fitopatoxenico \"Crinipellis perniciosa\". Brasil ent\u00f3n pasou de pa\u00eds exportador de cacao a importador, non sendo completamente autosuficiente do produto.\nA pesar da enfermidade, o cacao a\u00ednda constit\u00fae unha grande alternativa econ\u00f3mica para o sur da Bahia e pos\u00fae na CEPLAC (Comisi\u00f3n Executiva do Plano da Lavoura Cacaueira) a s\u00faa base de investigaci\u00f3n, educaci\u00f3n e extensi\u00f3n rural. Co apoio do \u00f3rgano, foron introfucidos cultivos clonais m\u00e1is resistentes ao fungo, por\u00e9n unha alternativa de control m\u00e1is severo ao pat\u00f3xeno a\u00ednda se fai necesaria. Esta alternativa pode vir cos resultados do Proxecto Xenoma \"Crinipellis perniciosa\", que pretende estudar o xenoma do fungo e elaborar estratexias m\u00e1is eficientes no seu control biol\u00f3xico. \u00c9 unha iniciativa da CEPLAC que conta co apoio da EMBRAPA e de laboratorios en universidades da Bahia (UFBA, UESC e UEFS) e de S\u00e3o Paulo (UNICAMP).\nDo cacao faise o chocolate, tras a moenda das s\u00faas am\u00e9ndoas secas, mo\u00eddas en proceso industrial ou caseiro. Outros subprodutos do cacao incl\u00faen a s\u00faa polpa, zume, xelea, destilados finos e sorbete.\nPor plantarse \u00e1 sombra da foresta o cacao foi respons\u00e1bel da preservaci\u00f3n de grandes corredores de bosque atl\u00e1ntico no sur do Estado da Bahia no Brasil.\nProduci\u00f3n e comercializaci\u00f3n.\nHistoria.\nO cacao era considerado unha froita dada directamente polos deuses aos seres humanos pola civilizaci\u00f3n maia. E de tan importante que era, virou at\u00e9 moeda de troco. Nesa \u00e9poca na Am\u00e9rica latina non se fac\u00eda do cacao o que co\u00f1ecemos hoxe como chocolate, sen\u00f3n que se usaba directamente o seu froito.\nA chegada dos espa\u00f1ois e o \u00e9xito que o cacao tivo entre eles, e o descubrimento do potencial manufactureiro do froito (chocolate e os seus derivados) foron determinantes para a expansi\u00f3n internacional do seu cultivo.\nCaracter\u00edsticas da s\u00faa comercializaci\u00f3n.\nActualmente, mentres o chocolate move globalmente unha econom\u00eda de 60 bill\u00f3ns de d\u00f3lares/ano, os produtores de cacao fican apenas cun 3,3% da renda xerada. D\u00faas causas axudan a explicar esta situaci\u00f3n:\nAs\u00ed e todo, tam\u00e9n hai comercio xusto onde se deixa aos produtores unha marxe maior de renda e tam\u00e9n alg\u00fans outros servizos t\u00e9cnicos.\nComo resposta a esta situaci\u00f3n, o PNUD-Programa das Naci\u00f3ns Unidas para o Desenvolvemento, adoptou o proxecto \"Facenda de Chocolate\" como integrante das \"Metas do Milenio\" da ONU.\nPa\u00edses produtores.\nO cacao cult\u00edvase principalmente en \u00c1frica do Oeste, Am\u00e9rica Central, Suram\u00e9rica e Asia. Segundo a produci\u00f3n anual, recollida pola UNCTAD para o ano agr\u00edcola 2005/06, os oito maiores pa\u00edses produtores do mundo son (en orde descendente) Costa do Marfil 38%, Ghana 19%, Indonesia 13%, Nixeria 5%, Brasil 5%, Camer\u00fan 5%, Ecuador 4% e Malaisia 1%. Estes pa\u00edses representan o 90% da produci\u00f3n mundial.\nOs principais produtores son tam\u00e9n os maiores exportadores, coa excepci\u00f3n do Brasil e Malaisia, lugares onde o consumo interno absorbe a mayor parte da s\u00faa produci\u00f3n. Na Am\u00e9rica Latina, por exemplo, as exportaci\u00f3ns de cacao da Rep\u00fablica Dominicana superan as do Brasil."}
{"id": "42178", "revid": "56817", "url": "https://gl.wikipedia.org/wiki?curid=42178", "title": "Nerik", "text": "Nerik foi unha cidade hitita ao nordeste de Hattusa.\nFoi fundada na idade de bronce polos hatti e despois ocupada polos hititas. Foi cidade sagrada dedicada ao deus da tormenta, fillo de Wurusemu, a deusa solar de Arinna. En tempo dos hititas fac\u00edase periodicamente un festival.\nDurante o reinado de Hantilis I a cidade foi atacada e destru\u00edda polas feroces tribos kaska do Ponto e como cidade permaneceu deshabitada por tres s\u00e9culos. Recuperouse s\u00f3 como centro de culto ao deus das tormentas, pero nos ataques da \u00e9poca de Arnuwandas I, sobre o -1390, foi das m\u00e1is afectadas. Nunha inscrici\u00f3n ind\u00edcase\ndespois engade\nFoi recuperada talvez en tempo de Muwatallis II, ou pouco despois da s\u00faa morte, en tempo de Mursilis III. O irm\u00e1n de Muwatallis II, Hattusilis (despois Hattusilis III) foi quen conquistou a cidade e derrotou aos kaskas, devolvendo al\u00ed o culto ao deus das tormentas que se fac\u00eda en Hakpis. A cidade foi inclu\u00edda no reino de Hakpis. O intento de Mursilis III de arrebatar Nerik e Hakpis ao seu t\u00edo Hattusilis provocou a revolta do devandito, que acabou co seu ascenso ao trono.\nA cidade desapareceu despois do -1185.\nSegundo Matthews &amp; Glatz estar\u00eda situada ao leste da confluencia do r\u00edo Devrez co Kizilirmak, no distrito de Vezirk\u00f6pr\u00fc, na provincia de Samsun."}
{"id": "42182", "revid": "23204", "url": "https://gl.wikipedia.org/wiki?curid=42182", "title": "Relixi\u00f3n hitita", "text": "A relixi\u00f3n hitita era a relixi\u00f3n dos hititas.\nTi\u00f1a numerosos deuses ademais dos que importaba doutras culturas, (influencia salient\u00e1bel tiveron os hurritas) . O deus m\u00e1is importante era o do trono e a chuvia. O rei era o sacerdote supremo, e encarg\u00e1base dos asuntos relixiosos principais.\nAs tabo\u00ed\u00f1as de Hattusa deron bastante informaci\u00f3n sobre a relixi\u00f3n hitita e os seus deuses, os principais dos cales ser\u00edan Taru (das tormentas), Silinkatti ou Wurunkatti (da guerra), a deusa Wurusemu (tutelar da cidade de Arinna), Elkunirsa e Aserdus, entre as consideradas hatti, e Teshub, Hebat, Kumarbi e Sausga entre as de orixe hurrita. Os principais centros de culto ser\u00edan Samuha, Arinna e Uda, pero houbo moitos m\u00e1is. Descubriuse un santuario rupestre en Yazilikaya e hai outros.\nFac\u00edanse ofrendas aos deuses e sacrific\u00e1banse animais. Nas estaci\u00f3ns fac\u00edanse festivais relixiosos."}
{"id": "42186", "revid": "22570", "url": "https://gl.wikipedia.org/wiki?curid=42186", "title": "Serisa", "text": "Serisa foi unha cidade do Imperio Hitita, ao norte de Hattusa, que foi saqueada polos kaskas despois do -1400 baixo o reinado de Arnuwandas I."}
{"id": "42188", "revid": "22570", "url": "https://gl.wikipedia.org/wiki?curid=42188", "title": "Taggasta", "text": "Taggasta foi unha cidade do Imperio Hitita, ao norte de Hattusa, que foi saqueada polos kaskas despois do -1400 baixo o reinado de Arnuwandas I.\nSobre o -1300 estaba en mans dos Kaska da cidade de Pishuru, hexem\u00f3nica entre as do pobo kaska."}
{"id": "42189", "revid": "22570", "url": "https://gl.wikipedia.org/wiki?curid=42189", "title": "Kammama", "text": "Kammama foi unha cidade do Imperio Hitita, ao norte de Hattusa, que foi saqueada polos kaskas despois do -1400 baixo o reinado de Arnuwandas I.\nNos \"Feitos de Suppiluliumas I\" menci\u00f3nanse operaci\u00f3ns deste rei na zona na parte final do seu reinado, sobre o -1330."}
{"id": "42191", "revid": "22570", "url": "https://gl.wikipedia.org/wiki?curid=42191", "title": "Hurna", "text": "Hurna foi unha cidade do Imperio Hitita, ao norte de Hattusa, que foi saqueada polos kaskas despois do -1400 baixo o reinado de Arnuwandas I.\nO territorio da cidade foi saqueado polo rei Suppiluliumas I na parte final do seu reinado (sobre o -1330), pero probabelmente a cidade mesma permaneceu no poder dos kaska."}
{"id": "42197", "revid": "23204", "url": "https://gl.wikipedia.org/wiki?curid=42197", "title": "Sipidduwa", "text": "Sipidduwa foi unha rexi\u00f3n con centro en Sipiddu, unha cidade do Imperio Hitita, ao norte de Hattusa. A cidade e a rexi\u00f3n foi saqueada e ocupada polos kaska despois do -1400 baixo o reinado de Arnuwandas I. Un home chamado Pitakkatalli, sen d\u00fabida un xefe kaska, estaba mobilizando tropas na cidade de Sippidu (ou Sappidu) en Sippiduwa ou Sappiduwa, pero o rei Suppiluliumas I derrotouno sobre o -1330.\nSegundo Matthews &amp; Glatz estar\u00eda situada ao nordeste da cidade de \u00c7ank\u0131r\u0131 cara a Yaprakl\u0131, na provincia de \u00c7ank\u0131r\u0131."}
{"id": "42198", "revid": "22570", "url": "https://gl.wikipedia.org/wiki?curid=42198", "title": "Washaya", "text": "Washaya foi unha cidade do Imperio Hitita, ao norte de Hattusa, que foi saqueada polos kaska despois do -1400 baixo o reinado de Arnuwandas I. O rei Suppiluliumas I marchou \u00e1 cidade de Washaya, que estaba na terra (rexi\u00f3n) da monta\u00f1a Illuriya onde estivo por un tempo e desde al\u00ed incendiou unha cidade cuxo nome \u00e9 fragmentario nas fontes (Zina...); despois continuou e incendiou Ga...kilusa e Darukka."}
{"id": "42199", "revid": "22570", "url": "https://gl.wikipedia.org/wiki?curid=42199", "title": "Patalliya", "text": "Patalliya foi unha cidade do Imperio Hitita, ao norte de Hattusa, que foi saqueada polos kaska despois do -1400 baixo o reinado de Arnuwandas I. O rei Suppiluliumas I marchou \u00e1 cidade de Washaya, que estaba na terra (rexi\u00f3n) da monta\u00f1a Illuriya onde estivo por un tempo e desde al\u00ed incendiou unha cidade cuxo nome \u00e9 fragmentario nas fontes (Zina...); despois continuou e incendiou Ga...kilusa e Darukka."}
{"id": "42201", "revid": "5863", "url": "https://gl.wikipedia.org/wiki?curid=42201", "title": "Xos\u00e9 Ram\u00f3n Pena", "text": "Xos\u00e9 Ram\u00f3n Pena S\u00e1nchez, nado en Betanzos o 27 de setembro de 1956, \u00e9 un profesor e escritor en lingua galega.\nTraxectoria.\nPasou a infancia e mocidade na Coru\u00f1a. Licenciado en filolox\u00eda hisp\u00e1nica e galego-portuguesa na Universidade de Santiago de Compostela, pola que \u00e9 doutor en Filolox\u00eda. Foi membro do colectivo Al\u00e9n. Profesor na Universidade de Vigo e mais na de California (Santa Barbara), traballou como catedr\u00e1tico de lingua e literatura galega no IES Santa Irene de Vigo ata a s\u00faa xubilaci\u00f3n. Tam\u00e9n impartiu aulas na UNED.\nO seu labor ocupou os espazos da investigaci\u00f3n na historia da literatura galega, na narrativa e no xornalismo. Dentro do primeiro deles, especializouse nos campos da literatura medieval e das vangardas galegas, estudando e editando a obra de Ram\u00f3n Cabanillas, Lu\u00eds Amado Carballo ou Manuel Antonio. \u00c9 autor de t\u00edtulos como \"Manuel Antonio e a vangarda\", \"Xograres do mar de Vigo\", \"Historia da literatura medieval galego-portuguesa, Historia da Literatura Galega\" (da que se levan publicado 4 volumes) ou -con Manuel Forcadela- \"Estudos sobre Os Eoas de Eduardo Pondal\". As\u00ed mesmo levou a cabo o estudo e edici\u00f3n de \"Na noite estrelecida\", \"Da terra asoballada\", \"A esmorga\" e \"No desterro\". Con Xos\u00e9 Mar\u00eda Dobarro realizou a edici\u00f3n da \"Poes\u00eda galega completa\" (2009) de Ram\u00f3n Cabanillas.\nGa\u00f1ou o Premio Xerais (1987), o Premio Ant\u00f3n Losada Di\u00e9guez (1988 e 2017), o Premio Fervenzas Literarias (2015) e o Premio da Cr\u00edtica Galicia (Investigaci\u00f3n, 2015). Colaborou en xornais e revistas, e mantivo unha columna semanal no xornal \"Faro de Vigo\" no cal dirixiu, ademais, o suplemento cultural semanal \"Faro da Cultura\". Foi director da colecci\u00f3n Biblioteca das Letras Galegas de Edici\u00f3ns Xerais de Galicia."}
{"id": "42203", "revid": "1987", "url": "https://gl.wikipedia.org/wiki?curid=42203", "title": "Vanir", "text": "Na mitolox\u00eda n\u00f3rdica, os Vanir (tam\u00e9n chamados Vanes) son deuses da fecundidade e riqueza, en contraposici\u00f3n aos \u00c6sir. Son moi populares entre os labregos. Son divindades pacifistas, de forte caracterizaci\u00f3n sexual e gran cohesi\u00f3n de grupo.\nAo principio dos tempos, houbo unha guerra entre Ases e Vanes, pero acabaron reconcili\u00e1ndose, tras o correspondinte intercambio de ref\u00e9ns, para asegurarse a boa vontade da outra parte. Crese que, en realidade, esta suposta guerra entre ambos os grupos de deuses da mitolox\u00eda escandinava corresp\u00f3ndese en realidade ao recordo vago e mitificado dun posible conflito relixioso ocorrido no pasado entre os grupos humanos que xa habitaban a pen\u00ednsula escandinava, coa s\u00faa propia relixi\u00f3n (da que os vanes ser\u00edan o seu \u00faltimo vestixio), e os recentemente chegados xermanos, de marcada relixi\u00f3n indoeuropea.\nOs Vanes m\u00e1is famosos son Njord, o pai dos deuses Vanir e deus do mar, Freyr, deus da fertilidade, e Freia, a deusa do amor e da sexualidade, que viven como ref\u00e9ns entre os \u00c6sir, as\u00ed como os Ases H\u0153nir e Mimir son ref\u00e9ns dos Vanes."}
{"id": "42204", "revid": "23204", "url": "https://gl.wikipedia.org/wiki?curid=42204", "title": "Njord", "text": "Na mitolox\u00eda n\u00f3rdica, Njord ou Nj\u00f6r\u00f0r \u00e9 un dos Vanir e o deus da terra f\u00e9rtil e da costa mari\u00f1a, as\u00ed tam\u00e9n como o da n\u00e1utica e a navegaci\u00f3n.\nNjord \u00e9 o esposo de Ska\u00f0i e pai de Frey e Freia. A s\u00faa nai foi, de acordo coa Heimskringla, a s\u00faa propia irm\u00e1 e amante. Aparentemente, os Vanir, a diferenza dos \u00c6sir, ti\u00f1an o costume do matrimonio consangu\u00edneo. O nome da s\u00faa irm\u00e1 pode que sexa tam\u00e9n Njord, de acordo coa reconstruci\u00f3n do nome da deusa teut\u00f3nica que T\u00e1cito traduciu ao lat\u00edn como \"Nerthus\" (= Nj\u00f6r\u00f0r). Dise que a s\u00faa morada \u00e9 Noat\u00fan \"nav\u00edo-pobo\". Njord \u00e9 tam\u00e9n un deus relacionado estreitamente coa fertilidade, como o son todos os Vanir en xeral.\nNjord e os seus fillos un\u00edronse aos \u00c6sir como ref\u00e9ns dos Vanir despois da guerra entre ambos os bandos. Tales ref\u00e9ns son considerados parte da familia da aristocracia e l\u00edderes lex\u00edtimos, pero non son libres de partir para asegurar os intereses mutuos do tratado de paz."}
{"id": "42205", "revid": "23204", "url": "https://gl.wikipedia.org/wiki?curid=42205", "title": "Bragi", "text": "Bragi \u00e9 unha deidade do pante\u00f3n n\u00f3rdico, fillo de Od\u00edn e a xigante Gunnlod (ou de Od\u00edn e Frigg segundo outras versi\u00f3ns). \u00c9 o deus da poes\u00eda e os bardos, era o poeta persoal de Od\u00edn e tam\u00e9n era un dos Ases m\u00e1is sabios; foi o primeiro que soubo versificar e o que mellor o fixo. Dende ent\u00f3n, \u00e1s persoas que sobresa\u00edan na arte da poes\u00eda, alcum\u00e1baselles Bragi. Tam\u00e9n \u00e9 co\u00f1ecido como o deus da barba oblicua.\nBragi \u00e9 o encargado no Valhalla de entregar a copa de benvida aos recentemente chegados e de acollelos con palabras corteses, ademais el ameniza o Valhalla recitando versos.\n\u00c9 o esposo de I\u00f0unn, unha das deusas m\u00e1is importantes do pante\u00f3n n\u00f3rdico, pois pos\u00fae as maz\u00e1s da mocidade, que son de grande importancia para Asgard, xa que os Ases deben tomar este froito para non envellecer."}
{"id": "42206", "revid": "23204", "url": "https://gl.wikipedia.org/wiki?curid=42206", "title": "I\u00f0unn", "text": "I\u00f0unn era, na mitolox\u00eda n\u00f3rdica, unha das deusas. De acordo coa Edda prosaica era a gardi\u00e1 das maz\u00e1s que permit\u00edan aos \u00c6sir manterse eternamente mozos. Era a esposa de Bragi, deus da poes\u00eda. \u00c1s veces ch\u00e1maselle tam\u00e9n Idun, Iduna, Idunna, Idunn, Ithun ou Ithunn.\nComo \u00e9 relatado en Haustl\u00f6ng, I\u00f0unn foi unha vez abducida coas s\u00faas maz\u00e1s polo Jotun \u00dejazi, que usou a Loki como v\u00edtima para atraer a I\u00f0unn f\u00f3ra de Asgard. Durante a s\u00faa ausencia, os \u00c6sir comezaron a envellecer sen a calidade rexuvenecedora das s\u00faas maz\u00e1s, provocando que presionaran a Loki para que a rescatara. Tomando prestada a pel de falc\u00f3n de Freia, recuperou a I\u00f0unn de \u00derymheim, transform\u00e1ndoa nunha noz para o voo de regreso. \u00dejazi, enfadado, perseguiunos na forma dunha aguia, pero foi derrotado cando as s\u00faas \u00e1s arderon por unha fogueira creada polos \u00c6sir."}
{"id": "42207", "revid": "57812", "url": "https://gl.wikipedia.org/wiki?curid=42207", "title": "Jotun", "text": "Os Jotuns na mitolox\u00eda n\u00f3rdica son os xigantes, unha raza mitol\u00f3xica con forza sobrehumana, descritos como a oposici\u00f3n aos deuses, a pesar de que frecuentemente se mesturaban ou incluso casaban con eles, tal como sucede con \u00c6sir e Vanir. A s\u00faa fortaleza \u00e9 co\u00f1ecida como Utgard, e est\u00e1 situada no Jotunheim, un dos nove mundos na cosmolox\u00eda n\u00f3rdica, separado de Midgard, o mundo dos homes, por altas monta\u00f1as e densos bosques. Cando viven noutro mundo que no sexa o seu, parecen preferir covas e lugares escuros."}
{"id": "42208", "revid": "56817", "url": "https://gl.wikipedia.org/wiki?curid=42208", "title": "Jotunheim", "text": "Jotunheim \u00e9 o mundo dos xigantes (Jotuns) na mitolox\u00eda n\u00f3rdica. Dende aqu\u00ed ameazan aos humanos de Midgard e aos deuses de Asgard (dos cales est\u00e1n separados polo r\u00edo Iving). A cidade principal de Jotunheim \u00e9 Utgard. Gastropnir, fogar de Menglad, e Thrymheim, fogar de Thiazi, estaban localizadas en Jotunheim, que era gobernado polo rei Thrym. Gl\u00e6sisvellir era o lugar dentro do Jotunheim onde viv\u00eda o xigante Gudmund, pai de H\u00f6fund."}
{"id": "42209", "revid": "23204", "url": "https://gl.wikipedia.org/wiki?curid=42209", "title": "Heimdall", "text": "Heimdall \u00e9 o deus da luz na mitolox\u00eda n\u00f3rdica. Era fillo de Od\u00edn e de nove xigantas que o nutriron con sangue de xabar\u00edn.\nPosu\u00eda unha vista aguda, un fino o\u00eddo e pod\u00eda estar sen durmir varios d\u00edas, pero en cambio non pod\u00eda falar. A s\u00faa percepci\u00f3n era tan extraordinaria que escoitaba medrar a herba, raz\u00f3n pola cal foi designado gardi\u00e1n da morada dos deuses (Asgard) e da ponte que a ela conduc\u00eda (o arco da vella chamado Bifr\u00f6st). Cunha trompeta chamada Giallarhorn, que Od\u00edn lle regalou, anunciou o combate entre deuses e xigantes, despois do cal viu a fin do mundo. Heimdall interveu na loita, na que foi morto polo deus maligno Loki. Unha tradici\u00f3n n\u00f3rdica di que descendeu \u00e1 terra e enxendrou en tres mulleres as tres li\u00f1axes (castas): pr\u00edncipes, s\u00fabditos e servos."}
{"id": "42215", "revid": "75439", "url": "https://gl.wikipedia.org/wiki?curid=42215", "title": "Econof\u00edsica", "text": "A econof\u00edsica \u00e9 un novedoso campo de investigaci\u00f3n cient\u00edfica que aplica teor\u00edas e m\u00e9todos, originalmente desenvolvidos por f\u00edsicos, para entender e resolver problemas na Econom\u00eda e, especialmente, aqueles que involucran aspectos estoc\u00e1sticos e de Din\u00e1mica non lineal.\nExemplos de econof\u00edsica incl\u00faen o uso da teor\u00eda da Percolaci\u00f3n para explicar flutuaci\u00f3ns nos mercados, o uso de modelos de infarto card\u00edaco, criticalidade autorganizada e din\u00e1mica de placas tect\u00f3nicas para explicar as ca\u00eddas nas bolsas de valores. A Econof\u00edsica preoc\u00fapase por explicar fen\u00f3menos de escalamiento e autosemellantes como as leis de potencias na distribuci\u00f3n da riqueza. Outro problema da Econof\u00edsica \u00e9 o estudo da existencia de caos determinista nos patr\u00f3ns de transacci\u00f3ns econ\u00f3micas e os seus horizontes de predici\u00f3n temporal.\nA econof\u00edsica xurdiu como tal nos anos 1990, principalmente na contorna do prestixiado Instituto Santa Fe de Novo M\u00e9xico, que se especializa no estudo dos Sistemas complexos. Un dos principais exponentes da Econof\u00edsica \u00e9 Brian Arthur, quen cru\u00f1ou o termo econom\u00eda adaptativa para denominar sistemas econ\u00f3micos formados por un n\u00famero grande de axentes que realizan transacci\u00f3ns de tipo econ\u00f3mico. O mellor exemplo co\u00f1\u00e9cese como o problema do bar \"O Farol\". Aparentemente, foi Eugene Stanley, profesor de f\u00edsica da Universidade de Boston, o primeiro en chamar as\u00ed a esta disciplina.\n\u00c9 importante mencionar que a Econof\u00edsica contrap\u00f3nse en m\u00e9todos e filosof\u00eda \u00e1 econom\u00eda cl\u00e1sica, bas\u00e9andose en fundamentos te\u00f3ricos derivados da termodin\u00e1mica do equilibrio en troques de estudos sociais directos.\nUnha rama de estudo emparentada coa Econof\u00edsica \u00e9 a Sociof\u00edsica que estuda fen\u00f3menos sociais desde a \u00f3ptica dos Sistemas complexos e a Din\u00e1mica non lineal."}
{"id": "42222", "revid": "56817", "url": "https://gl.wikipedia.org/wiki?curid=42222", "title": "Midgard", "text": "Na mitolox\u00eda n\u00f3rdica Midgard foi unha das construci\u00f3ns efectuadas polos deuses (Od\u00edn e os seus irm\u00e1ns: Vili e Ve) trala guerra contra os xigantes do xeo.\nLenda.\nTrala batalla, Od\u00edn e os seus irm\u00e1ns tomaron o cad\u00e1ver do xigante Ymir e lev\u00e1rono ao grande abismo para comezaren a creaci\u00f3n dun mundo habitable. As\u00ed, coa s\u00faa pel crearon a terra, co seu sangue e suor os oc\u00e9anos, cos seus osos as rochas e as monta\u00f1as, co seu vello a vexetaci\u00f3n, cos seus dentes os acantilados, onde tam\u00e9n colocaron as cellas do xigante para faceren de fronteira co mar. Para conclu\u00edren a obra os deuses pensaron pechar este mundo coa b\u00f3veda cranial do derrotado encargando a catro ananos a s\u00faa subxecci\u00f3n. Estes cham\u00e1banse Nordri, Sudri, Austri e Westri, e simbolizaban os catro puntos cardinais. Ao colocaren a b\u00f3veda do ceo co cranio do vencido, os seus miolos espall\u00e1ronse polo ar dando lugar \u00e1s nubes.\nPor\u00e9n, a\u00ednda este novo territorio estaba escuro, as\u00ed que os deuses decidiron ir a Muspells para roubaren as fa\u00edscas da espada de Surtr. Coas d\u00faas m\u00e1is grandes crearon o Sol e a L\u00faa, e co resto as estrelas. O Sol e a L\u00faa foron colocadas sobre dous carros que xirar\u00edan sen pararen sobre Midgard, altern\u00e1ndose no firmamento para crearen o d\u00eda e a noite. Para manteren vivo o xiro perpetuo das carrozas fixeron que os lobos Skoll e Hati as perseguisen, tratando de alcanzalas sen conseguilo, salvo en ocasi\u00f3ns excepcionais, cando se producen as eclipses. Os dous lobos simbolizaban a \"repulsi\u00f3n\" e o \"odio\" respectivamente. A carroza do sol era tirada polo branco corcel Skin, que co seu trotar produc\u00eda a brillante luz do d\u00eda, mentres que a outra carruaxe era tirada por Hrim, cabalo negro que ao seu paso produc\u00eda o orballo e m\u00e1is o carazo.\nUnha vez que os deuses contemplaron a s\u00faa obra, tan s\u00f3 engadiron as estaci\u00f3ns de inverno e ver\u00e1n e pensaron que estaba lista para recibir os primeiros humanos.\nTam\u00e9n \u00e9 co\u00f1ecida co nome de \"Xard\u00edn Central\" e \u00e9 a terra onde habitan os humanos."}
{"id": "42224", "revid": "56817", "url": "https://gl.wikipedia.org/wiki?curid=42224", "title": "Ymir", "text": "Na mitolox\u00eda escandinava Ymir \u00e9 o pai dos xigantes, o primeiro ser vivente que existiu. Os xigantes naceron da s\u00faa suor. Ao principio dos tempos, cando repousaba, dous seres vivos, home e muller, form\u00e1ranse na suor da s\u00faa axila esquerda; asemade, os seus p\u00e9s xuntos formaran un neno. Esta foi a primeira xeraci\u00f3n dos xigantes. Os xigantes, ao seren anteriores aos deuses, non deixan nunca de ameazaren o seu imperio. A Ymir d\u00e9ronlle morte os fillos de Bor (Od\u00edn, Vili e Ve), nacidos da auga e da vaca Audhumla. Do seu corpo brotou un inmenso r\u00edo de sangue, o bastante abundante como para encher o que quedaba do abismo orixinario. No oc\u00e9ano de sangue pereceu toda a descendencia do xigante. Por\u00e9n, un dos fillos escapou \u00e1 morte, aferrado coa s\u00faa muller a unha d\u00e9bil barca. Esta parella bastou para xerar unha nova xeraci\u00f3n, e a raza dos xigantes renaceu do desastre."}
{"id": "42227", "revid": "109216", "url": "https://gl.wikipedia.org/wiki?curid=42227", "title": "Au\u00f0umbla", "text": "Na mitolox\u00eda escandinava Au\u00f0umbla (tam\u00e9n Audhumbla, Au\u00f0humbla ou Audumbla) \u00e9 a vaca primixenia. A diferenza doutros nomes escandinavos, o nome Audhumla non est\u00e1 descifrado, e as fontes tampouco proporcionan datos sobre a s\u00faa orixe, pero as\u00famese que iniciou a s\u00faa existencia durante os inicios do tempo por medio do xeo derretido de Niflheim en Ginnungagap, do mesmo xeito que Ymir. Viviu do xeo do Niflheim, lambendo anacos de sal e lazada mentres o xeo derret\u00edase ao contacto co aire quente de Muspelheim. O xigante de xeo Ymir viviu do leite de Audhumla.\nAo lamber o xeo, revelouse a forma dun home baixo o mesmo, ao que finalmente liberou. Este foi o deus Buri que despois enxendrou a Bor, pai de Od\u00edn, Vili e Ve."}
{"id": "42228", "revid": "98629", "url": "https://gl.wikipedia.org/wiki?curid=42228", "title": "Carles Puyol", "text": "Carles Puyol i Saforcada, nado en La Pobla de Segur (Lleida) o 13 de abril de 1978, \u00e9 un exfutbolista catal\u00e1n. Xogaba de defensa e pasou toda a s\u00faa carreira no Barcelona. Est\u00e1 considerado un dos mellores defensores do mundo. Xogador destro dunha gran fortaleza f\u00edsica non exenta de calidade t\u00e9cnica, rapidez e polivalencia. \u00c9 un marcador forte e duro, pero que sempre destacou polo seu xogo limpo.\nEn 2010 proclamouse campi\u00f3n da Copa Mundial de F\u00fatbol coa selecci\u00f3n espa\u00f1ola.\nTraxectoria.\nLeva toda a s\u00faa carreira deportiva no FC Barcelona, club ao que chegou sendo un neno para integrarse nas s\u00faas categor\u00edas inferiores. Empezou, sendo infantil e xuvenil, xogando de extremo dereito, o cal axudoulle a mellorar a s\u00faa velocidade e capacidade de caneo e centro. Posteriormente pasou a xogar de mediocampista.\nDebutou no primeiro equipo do FC Barcelona na tempada 1999-2000, o 2 de outubro de 1999, en Valladolid, no partido da Liga espa\u00f1ola de f\u00fatbol que enfrontou ao Real Valladolid e ao FC Barcelona (0-2). O adestrador do Barcelona era Louis Van Gaal, o cal f\u00edxolle xogar durante d\u00faas tempadas coma lateral dereito. Nesa posici\u00f3n axi\u00f1a se consolidou, destacando coma un gran marcador que sempre se ocupaba de marcar aos mellores dianteiros do conxunto rival. A s\u00faa polivalencia permitiulle ocupar diferentes posici\u00f3ns, en funci\u00f3n das necesidades do equipo: xogou de lateral dereito, zurdo, central, mediocampista, extremo... Finalmente consolidouse coma defensa central, posici\u00f3n na que se afianzou definitivamente.\nDende que debutou converteuse nun dos \u00eddolos da afecci\u00f3n barcelonista, que sempre valorou a s\u00faa efectividade e entrega. No 2003 o ent\u00f3n presidente barcelonista Joan Gaspart firmoulle unha ampliaci\u00f3n de contrato co conxunto catal\u00e1n ata o 30 de xu\u00f1o de 2007, o que o converteu nun dos xogadores mellor pagados do equipo, cunha cl\u00e1usula de rescisi\u00f3n de 180 mill\u00f3ns de euros.\nO 14 de maio de 2005 conseguiu o seu primeiro t\u00edtulo co FC Barcelona, ao proclamarse campi\u00f3n da Liga espa\u00f1ola de f\u00fatbol da tempada 2004-2005, con Frank Rijkaard coma adestrador.\nNa tempada 2005-06 conseguiu a s\u00faa segunda liga co FC Barcelona e a s\u00faa primeira Liga de Campi\u00f3ns da UEFA, derrotando na final ao Arsenal FC na cidade de Par\u00eds, o 17 de maio de 2006.\nO 3 de novembro de 2006 morreu o seu pai, Josep Puyol, de 56 anos, nun accidente laboral no concello de Sarroca de Ballera a 15\u00a0km de La Pobla de Segur. O xogador ti\u00f1a na s\u00faa figura paterna un exemplo de sacrificio e traballo, como explicaba na s\u00faa biograf\u00eda \"Mi partido\", antes do suceso, e o golpe moral para Carles foi moi duro.\nCarles sufriu unha lesi\u00f3n de xeonllo cando finalizara a tempada. Estivo de baixa menos de 3 meses, chegou xusto ao comezo da tempada 2007-08, perd\u00e9ndose soamente un mes de xogo. O 6 de abril de 2008 Carles Puyol, no partido que enfrontaba ao FC Barcelona contra o Getafe, logra roubar 22 bal\u00f3ns, batendo as\u00ed a marca da historia da Liga, e superando a anterior marca de 20 bal\u00f3ns recuperados que ti\u00f1a Sergio Ramos. O 27 de outubro de 2008 FIFPro inclu\u00edu a Carles Puyol dentro do seu once ideal do ano.\nEn 2009 consegue un triplete hist\u00f3rico co FC Barcelona: campi\u00f3n da Liga espa\u00f1ola; campi\u00f3n da Copa do Rei (en Valencia contra o Athletic de Bilbao); e campi\u00f3n da Liga de Campi\u00f3ns da UEFA (en Roma contra o Manchester United). Meses m\u00e1is tarde, consegue tam\u00e9n o sextete: Copa do Rei, Liga Espa\u00f1ola, Liga de Campi\u00f3ns, Supercopa de Espa\u00f1a, Supercopa de Europa e Mundial de Clubs, formando parte do primeiro equipo en conseguilo.\nEn 2010 revalidar\u00eda o t\u00edtulo de campi\u00f3n de Liga e chegar\u00eda a semifinais da Liga de Campi\u00f3ns onde ser\u00eda apeado polo Inter nunha eliminatoria que non puido disputar unha vez m\u00e1is a volta (esta vez no Camp Nou). A inicios desta mesma tempada renovar\u00eda ata o 2012 coa posibilidade de seguir un ano m\u00e1is ou de rescindir o contrato voluntariamente dependendo da participaci\u00f3n no equipo.\nSelecci\u00f3n nacional de Espa\u00f1a.\nO seu maior \u00e9xito conseguiuno coma titular da selecci\u00f3n ol\u00edmpica que participou nos Xogos Ol\u00edmpicos de Sidney 2000, con I\u00f1aki S\u00e1ez como seleccionador. Espa\u00f1a conseguiu a medalla de prata, \u00f3 perder a final ante o Camer\u00fan na quenda de penaltis.\nDebutou na Selecci\u00f3n espa\u00f1ola absoluta da man do seleccionador Jos\u00e9 Antonio Camacho. Foi o 15 de novembro de 2000 no partido Espa\u00f1a - Pa\u00edses Baixos (1-2). Coa selecci\u00f3n participou, sendo titular, na Copa Mundial de F\u00fatbol de Corea e o Xap\u00f3n de 2002, na que Espa\u00f1a foi eliminada por Corea do Sur nos cuartos de final.\nTam\u00e9n foi titular da selecci\u00f3n que participou na Eurocopa de f\u00fatbol de Portugal de 2004, con I\u00f1aki S\u00e1ez como seleccionador, e na que Espa\u00f1a caeu eliminada na primeira fase.\nTam\u00e9n participou na Copa Mundial de F\u00fatbol de Alema\u00f1a 2006, onde Espa\u00f1a quedou eliminada en oitavos de final ante Francia.\nO 29 de xu\u00f1o de 2008, Puyol alzouse como campi\u00f3n na final da Eurocopa 2008 de Austria e Su\u00edza.\nO 11 de xullo de 2010 proclamouse campi\u00f3n da Copa Mundial de F\u00fatbol coa selecci\u00f3n espa\u00f1ola en Sur\u00e1frica.\nSelecci\u00f3n de Catalu\u00f1a.\nCarles Puyol tam\u00e9n disputou partidos coa selecci\u00f3n de f\u00fatbol de Catalu\u00f1a. O seu debut como xogador da selecci\u00f3n de Catalu\u00f1a tivo lugar o 22 de decembro do 2001, nun partido amigable xogado no Camp Nou (Barcelona) ante a selecci\u00f3n de Chile cunha vitoria do equipo catal\u00e1n por 1-0.\nPuyol vestiu outra vez a camiseta da selecci\u00f3n catal\u00e1 o 22 de decembro do 2009, cando xogou de novo un partido amigable pero fronte a Arxentina. Carles Puyol foi substitu\u00eddo no minuto 62."}
{"id": "42229", "revid": "22570", "url": "https://gl.wikipedia.org/wiki?curid=42229", "title": "Leis de Kirchhoff", "text": "As Leis (ou Lemas) de Kirchhoff foron formuladas por Gustav Kirchhoff no ano 1845, mentres a\u00ednda era un estudante. Empreganse moito en enxe\u00f1er\u00eda el\u00e9ctrica para obter os valores de intensidade de corrente e potencial en cada punto dun circu\u00edto el\u00e9ctrico. Xorden da aplicaci\u00f3n da lei de conservaci\u00f3n da enerx\u00eda.\nEn circu\u00edtos complexos, as\u00ed coma en aproximaci\u00f3ns de circu\u00edtos din\u00e1micos, p\u00f3dense aplicar empregando un algoritmo sistem\u00e1tico, sinxelamente programable en sistemas de c\u00e1lculo informatizado mediante matrices, as\u00ed coma aproximaci\u00f3ns de circu\u00edtos din\u00e1micos.\nEnunciado das Leis.\nLei dos n\u00f3s ou lei de correntes de Kirchhoff.\nUn enunciado alternativo \u00e9:\nLei das mallas ou lei de tensi\u00f3ns de Kirchhoff.\nUn enunciado alternativo \u00e9: "}
{"id": "42230", "revid": "22570", "url": "https://gl.wikipedia.org/wiki?curid=42230", "title": "SRAM", "text": "SRAM \u00e9 o acr\u00f3nimo de \"Static Random Access Memory\" (Memoria Est\u00e1tica de Acceso Aleatorio), un tipo de memoria RAM (RAM est\u00e1tica) alternativa \u00e1 DRAM (RAM din\u00e1mica).\nA memoria SRAM \u00e9 moi cara, polo que se adoita usar con m\u00e1is frecuencia a memoria DRAM a cal \u00e9 m\u00e1is barata e m\u00e1is pequena, pero tam\u00e9n m\u00e1is lenta, ademais necesita sinais peri\u00f3dicos de refresco para que non perda o seu contido. A SRAM pola s\u00faa parte non necesita ser refrescada. Ambas memorias son vol\u00e1tiles, \u00e9 dicir, cando se corta a subministraci\u00f3n de corrente, os datos almacenados perdense.\nDebido ao alto custo de fabricaci\u00f3n da SRAM e \u00e1 s\u00faa alta velocidade, o seu uso m\u00e1is com\u00fan est\u00e1 na memoria cach\u00e9 dos ordenadores.\nDese\u00f1o.\n\"Acceso aleatorio\" significa que a localizaci\u00f3n das posici\u00f3ns na memoria onde os datos ser\u00e1n lidos ou escritos, non segue ningunha orde. Cada bit nunha SRAM \u00e9 almacenado en catro transistores que forman un biestable. Esta c\u00e9lula de almacenaxe ten dous estados estables, os cales se empregan para denotar 0 ou 1. Dous transistores adicion\u00e1is serven para controlar o acceso \u00e1 c\u00e9lula de almacenaxe durante as operaci\u00f3ns de lectura ou escritura.\nOutra diferenza coa DRAM que contrib\u00fae a facer a SRAM m\u00e1is r\u00e1pida \u00e9 que os chips comerciais aceptan t\u00f3dolos bits de direcci\u00f3n \u00e1 vez. O tama\u00f1o da SRAM con m li\u00f1as de direcci\u00f3n e n li\u00f1as de datos \u00e9 2m palabras, ou 2m*n bits.\nOperaci\u00f3ns da SRAM.\nUnha c\u00e9lula de SRAM ten tres estados distintos nos que pode estar: \nTipos de memoria SRAM.\nAsync SRAM.\n\u00c9 as\u00edncrona, isto \u00e9, independente da frecuencia do reloxo e con tempos de acceso entre 20 e 12 nanosegundos. Podemos atopar este tipo de memoria na cach\u00e9 dos antigos i386, i486 e primeiros Pentium.\nSync SRAM.\nT\u00f3dalas sincronizaci\u00f3ns in\u00edcianse polo tempo de subida/baixada do reloxo. A direcci\u00f3n, dato almacenado e outras sin\u00e1is de control as\u00f3cianse \u00e1s sinais do reloxo.\n\u00c9 a seguinte xeraci\u00f3n, capaz de sincronizarse co procesador e cun tempo de acceso entre 12 e 8,5 nanosegundos. Moi empregada en sistemas con bus a 66\u00a0MHz.\nPipelined SRAM.\nSincron\u00edzase igualmente c\u00f3 procesador. Tarda en cargar os datos m\u00e1is que a anterior, a\u00ednda que unha vez cargados, accede a eles con m\u00e1is rapidez. Opera con tempos entre 8 e 4,5 nanosegundos."}
{"id": "42234", "revid": "98629", "url": "https://gl.wikipedia.org/wiki?curid=42234", "title": "Pombal (edificio)", "text": "Un pombal (do lat\u00edn \"palumbalem\", derivado \u00e1 s\u00faa vez de \"palumbam\", pomba) \u00e9 unha construci\u00f3n rural para a cr\u00eda de pombas. En xeral, \u00e9 un raro complemento da vivenda rural, xa que por mor do seu custo e escaseza de rendibilidade, s\u00f3 aparece nas leiras pertencentes \u00f3s pazos, \u00e1s casas reitorais ou \u00e1s casas grandes de campesi\u00f1os acomodados.\n\u00c9 unha construci\u00f3n que pode adoptar diversos xeitos: en Galiza na meirande parte dos casos \u00e9 un corpo cil\u00edndrico cun raio de preto de dous metros e unha altura aproximadamente igual \u00f3 seu di\u00e1metro. A s\u00faa cuberta pode ser c\u00f3nica ou chan, a xeito de ferradura, e inclinada a unha auga. Adoita estar constru\u00eddo con cachoter\u00eda vista ou revocada, con varia entradas para as pombas, unha cornixa para que estas alcen o voo e unha porta de acceso para as persoas. No seu interior disp\u00f3\u00f1ense os ni\u00f1os formando parte do paramento do muro de pedra."}
{"id": "42237", "revid": "25871", "url": "https://gl.wikipedia.org/wiki?curid=42237", "title": "Pedrafita, O Corgo", "text": "Pedrafita \u00e9 unha parroquia do concello lugu\u00e9s do Corgo. En 2011 segundo o IGE ti\u00f1a 64 habitantes (32 homes e 32 mulleres). Dista dous quil\u00f3metros da capital do concello.\nSituaci\u00f3n.\nAs comunicaci\u00f3ns real\u00edzanse principalmente pola estrada comarcal que vai dende a N-VI cara a Adai e por unha serie de cami\u00f1os secundarios que unen Pedrafita coas poboaci\u00f3ns veci\u00f1as. En canto \u00f3s usos do solo, conviven as prader\u00edas coa masa forestal (pi\u00f1eiro, carballo, castiro...). Tam\u00e9n se atopan con terreos dedicados a outros cultivos (millo, pataca, trigo, nabos...) xunto con pequenas hortas.\nEn canto \u00e1 rede fluvial, o r\u00edo principal \u00e9 o Chamoso, xunto cunha pequena serie de regatos.\nPoboaci\u00f3n.\nA poboaci\u00f3n \u00e9 maioritariamente maior, coma en todo o rural de Galicia. A actividade econ\u00f3mica predominante \u00e9 a gander\u00eda, que convive coa agricultura, esta \u00faltima para o consumo familiar e alimentaci\u00f3n do gando. Debido a s\u00faa proximidade a Lugo moita xente despr\u00e1zase \u00e1 capital da provincia para traballar, sobre todo a xente nova xa que non quere seguir coa actividade agr\u00edcola.\nPatrimonio.\nPedrafita ten restos arqueol\u00f3xicos (tumbas antropomorfas) e con arquitectura relixiosa (a igrexa e a Capela das Virtudes). Tam\u00e9n se atopa nesta poboaci\u00f3n un pazo (pazo de Ulloa) e o seu antigo colexio (agora funciona como centro de reuni\u00f3n). A arquitectura civil \u00e9 de casas de pedra que conviven con outras de nova construci\u00f3n (ladrillo).\nFestas.\nEn Pedrafita cel\u00e9branse d\u00faas festividades locais \u00f3 longo do ano: San Miguel, o 29 de setembro e a Ascenci\u00f3n, en maio."}
{"id": "42238", "revid": "7596", "url": "https://gl.wikipedia.org/wiki?curid=42238", "title": "Francisco Armero Pe\u00f1aranda", "text": "Francisco Armero Pe\u00f1aranda, nado o 3 de maio de 1804 en Fuentes de Andaluc\u00eda (Sevilla) e finado en 1867, foi un mari\u00f1o e pol\u00edtico espa\u00f1ol.\nTraxectoria.\nIngresou na carreira militar como guardiamarina. Tivo unha destacada participaci\u00f3n na Primeira guerra carlista, na que se distinguiu no Sitio de Bilbao. En 1844 foi nomeado Ministro da Mari\u00f1a, Gobernaci\u00f3n e Comercio, cargo que, at\u00e9 1847, ocupou ao mesmo tempo que o de Capit\u00e1n xeneral de Madrid. Chegou a ser Presidente do Consello de Ministros entre 1857 e 1858 e foille concedido o t\u00edtulo de \"Marqu\u00e9s del Nervi\u00f3n\"."}
{"id": "42240", "revid": "23204", "url": "https://gl.wikipedia.org/wiki?curid=42240", "title": "Carlos VI, Sacro Emperador Romano-Xerm\u00e1nico", "text": "Carlos VI do Sacro Imperio Romano-Xerm\u00e1nico, tam\u00e9n co\u00f1ecido co nome de Carlos VI de Alema\u00f1a, nado en Viena, o 1 de outubro de 1685 e finado na mesma cidade o 20 de outubro de 1740, foi un monarca europeo. Co\u00f1ecido tam\u00e9n como Arquiduque Carlos de Austria (co nome de Carlos II), foi proposto ao trono espa\u00f1ol baixo o nome de \"Carlos III\" en 1703 durante a guerra de sucesi\u00f3n, en oposici\u00f3n a Filipe de Anjou, neto de Lu\u00eds XIV, obtendo vitorias nun primeiro momento pero sa\u00edu finalmente derrotado.\nTraxectoria.\nEra o segundo fillo de Leopoldo I, que tivo coa s\u00faa terceira muller Leonor Magdalena de Pfalz-Neoburgo. Era, xa que logo, bisneto do rei espa\u00f1ol Filipe III, o cal lle permitiu reclamar os seus dereitos \u00e1 Coroa de Espa\u00f1a cando esta quedou vacante pola morte (1700) sen descendencia de Carlos II. O seu educador foi Antonio Florian de Liechtenstein\nO Arquiduque representou as\u00ed as aspiraci\u00f3ns da Casa de Habsburgo a recuperar a herdanza da s\u00faa extinta rama espa\u00f1ola, enfront\u00e1ndose cos Borb\u00f3ns de Francia - que sostiveron a candidatura do que logo ser\u00eda Filipe V - na Guerra de sucesi\u00f3n espa\u00f1ola (1701-1714), ao mesmo tempo guerra civil e guerra internacional europea.\nTrala morte do seu irm\u00e1n, Xos\u00e9 I de Austria, recaeron sobre Carlos o Trono de Austria e a Coroa imperial de Alema\u00f1a (1711); ao mesmo tempo, a sorte das armas \u00e9ralle desfavorable na Pen\u00ednsula Ib\u00e9rica, onde os apoios que ti\u00f1a nos reinos da Coroa de Arag\u00f3n non foran suficientes para impedir o triunfo dos Borb\u00f3ns.\nXa que logo, polo Tratado de Rastatt (1714) renunciou ao Trono espa\u00f1ol (que reclamaba desde 1703), obtendo en troco para Austria importantes concesi\u00f3ns territoriais en Italia e os Pa\u00edses Baixos, que reco\u00f1ec\u00edan a s\u00faa vitoria na guerra f\u00f3ra da Pen\u00ednsula.\nAo non ter herdeiros homes, cambiou a lexislaci\u00f3n sucesoria para asegurar o Trono \u00e1 s\u00faa filla Mar\u00eda Tareixa de Austria (Pragm\u00e1tica Sanci\u00f3n de 1713), o que non impediu que, \u00e1 s\u00faa morte, se desatase a Guerra de Sucesi\u00f3n austr\u00edaca (1740-1748).\nDe arquiduque a emperador.\nO falecemento do seu irm\u00e1n Xos\u00e9 I (1711) permitiulle alcanzar a coroa imperial e, asinado en 1714 o Tratado de paz de Rastadt, renunciou \u00e1s s\u00faas pretensi\u00f3ns sobre Espa\u00f1a e obtivo o ducado de Mil\u00e1n, N\u00e1poles, Mantua, Sarde\u00f1a (intercambiada con Sicilia en 1718) e os Pa\u00edses Baixos.\nSen herdeiro masculino, con Carlos VI extinguir\u00edase a li\u00f1a masculina da familia e, para que a s\u00faa filla Mar\u00eda Tareixa herdase os patrimonios territoriais da casa de Habsburgo, promulgou a Pragm\u00e1tica Sanci\u00f3n de 1713, que abol\u00eda a Lei s\u00e1lica pola cal, consegue despois de moitos esforzos, ser unha garant\u00eda par toda a Europa (por\u00e9n, desde a chegada da s\u00faa filla, Mar\u00eda Teresa, ova a comezar a Guerra de sucesi\u00f3n de Austria).\nO seu reino caracterizouse pola Cuadripl\u00edcana de 1718-1719, con Francia, Inglaterra e Holanda, destinada a facer fracasar a pol\u00edtica de Alberoni. Na guerra de 1716-1718 contra os turcos, Austria, grazas \u00e1s vitorias do Pr\u00edncipe Eug\u00e8ne, conquistou o Banat, o norte de Bosnia, Serbia con Belgrado e unha parte do Valachie, pero volveu perder unha gran parte destes territorios na s\u00faa infeliz guerra de 1736-1739.\nRealizou un importante labor reformador, modernizando o Ex\u00e9rcito e aumentando os seus efectivos, favorecendo o desenvolvemento econ\u00f3mico do pa\u00eds - sobre todo, a industria e a agricultura - e participando no comercio europeo. A pol\u00edtica exterior estivo orientada a facer prevalecer o poder\u00edo de Austria, o que lle fixo enfrontarse a Espa\u00f1a en 1717-1719, participar na guerra de sucesi\u00f3n polaca (1733-1738) e provocar unha segunda guerra contra os turcos.\nFavoreceu en 1733 a elecci\u00f3n do rei de Polonia, Frederico Augusto contra Estanislau, sostido por Francia; con todo, estivo obrigado polo Tratado de Viena de 1735 a abandonar a Lorena a Estanislau e N\u00e1poles aos Borb\u00f3ns de Espa\u00f1a.\nCon Hungr\u00eda sempre se mantivo cordial. En 1713 convocou a Dieta h\u00fangara compromet\u00e9ndose ante os seus delegados a gobernar segundo as leis do reino, a respectar os dereitos da nobreza e a velar pola integridade territorial. Respecto dos Pa\u00edses Baixos, Carlos pretendeu gobernalos desde Viena, mediante o Consello Supremo dos Pa\u00edses Baixos, integrado polos flamengos e espa\u00f1ois, pero isto non foi aceptado, e en 1725 volveu \u00e1 vella organizaci\u00f3n tripartita: Consello de Estado, Consello privado e Consello de Finanzas.\nA s\u00faa morte, acontecida en 1740, desencadeou outra guerra din\u00e1stica, na que participou media Europa, malia que a Pragm\u00e1tica Sanci\u00f3n fora reco\u00f1ecida pola diplomacia internacional."}
{"id": "42241", "revid": "5863", "url": "https://gl.wikipedia.org/wiki?curid=42241", "title": "Lorenzo Arrazola", "text": "Lorenzo Arrazola Garc\u00eda, nado en Checa (provincia de Guadalajara) o 10 de agosto de 1797 e finado en Madrid o 23 de febreiro de 1873, foi un pol\u00edtico, avogado, xu\u00edz e catedr\u00e1tico espa\u00f1ol.\nTraxectoria.\nDe orixe humilde, cursou estudos de lat\u00edn, franc\u00e9s, ret\u00f3rica e xeograf\u00eda grazas \u00e1 axuda dun t\u00edo seu, corrixidor da vila de Benavente. Seguiu os seus estudos de Filosof\u00eda e Teolox\u00eda no Seminario de Valderas. A continuaci\u00f3n loitou na guerra da independencia, en terras de Galicia. Tras rematar a guerra pasou a estudar Xurisprudencia na Universidade de Valladolid, na que se doutorou e obtivo unha c\u00e1tedra, chegando a ser o seu reitor.\nPresentouse as elecci\u00f3ns de 1835, con 38 anos, sendo elixido procurador e en 1837 foi tam\u00e9n designado deputado a Cortes por Valladolid, deixando a un lado a avogac\u00eda e a ensinanza na universidade. Os seus principios ideol\u00f3xicos asent\u00e1ronse, dende o primeiro momento no Partido Moderado.\nFoi ministro de Estado e despois Presidente do Consello de Ministros, sendo retirado deste cargo poucos d\u00edas despois de chegar ao posto. Tam\u00e9n foi xu\u00edz privativo da Canle de Castela (1835) e presidiu o Supremo Tribunal de Graza e Xustiza. Desde o 23 de decembro de 1848 foi senador vitalicio, ata 1868. En 1872 presentouse ao Senado pola provincia de Burgos, acadando a acta o 4 de maio deste ano.\nPublicou a \"Enciclopedia Espa\u00f1ola de Derecho y Administraci\u00f3n\"."}
{"id": "42242", "revid": "23204", "url": "https://gl.wikipedia.org/wiki?curid=42242", "title": "Aga", "text": "O aga ou ag\u00e1 era o t\u00edtulo que recib\u00edan no Imperio Otom\u00e1n os altos dignatarios e alg\u00fans altos oficiais do ex\u00e9rcito como os comandantes dos diferentes servizos do ex\u00e9rcito, tam\u00e9n o recib\u00edan alg\u00fans de pequenas unidades militares. Utiliz\u00e1base despois do nome persoal."}
{"id": "42243", "revid": "25871", "url": "https://gl.wikipedia.org/wiki?curid=42243", "title": "Alejandro Mon y Men\u00e9ndez", "text": "Alejandro Mon y Men\u00e9ndez, nado en Oviedo o 26 de febreiro de 1801 e finado na mesma cidade o 1 de novembro de 1882, foi un pol\u00edtico e xurista espa\u00f1ol, ministro de Facenda en varios per\u00edodos, presidente do Congreso dos Deputados en 1862 e presidente do Consello de Ministros de Espa\u00f1a en 1864.\nTraxectoria.\nCursou os estudos de Dereito na Universidade de Oviedo. Inquedo pola actividade pol\u00edtica, foi Vicepresidente das Cortes Xerais e durante a Rexencia de Mar\u00eda Cristina foi nomeado Ministro de Facenda dende 1837 at\u00e9 1838 e de novo con Narv\u00e1ez entre 1844 e 1846 durante o cal soporta a grave crise econ\u00f3mica da Facenda P\u00fablica como consecuencia da Primeira Guerra Carlista. Por un breve lapso de tempo deixa o Ministerio, at\u00e9 que volve a ser nomeado por Francisco Javier de Ist\u00fariz at\u00e9 o 1847 derante a D\u00e9cada Moderada do reinado de Isabel II. En 1849 e 1857 volve a ser Ministro de Facenda por curtos per\u00edodos de tempo.\nDespois de ser embaixador de Espa\u00f1a en Roma e Par\u00eds rexeitar\u00e1 as ofertas para volver \u00e1 vida pol\u00edtica activa at\u00e9 que o 1 de marzo de 1864 \u00e9 nomeado Presidente do Consello de Ministros substitu\u00edndo a Lorenzo Arrazola no per\u00edodo de crise da Uni\u00f3n Liberal e que soamente durar\u00eda seis meses at\u00e9 o 16 de setembro de 1864, a\u00ednda que para a s\u00faa fama quedou a incorporaci\u00f3n por primeira vez dunha das figuras m\u00e1is influentes na vida pol\u00edtica espa\u00f1ola tras a restauraci\u00f3n borb\u00f3nica como foi Antonio C\u00e1novas del Castillo.\nDespois da revoluci\u00f3n de 1868 separouse da vida pol\u00edtica de maneira definitiva, a\u00ednda que foi nomeado Senador vitalicio en 1876.\nO gran reformador do XIX.\nO seu papel no\u00a0ministerio de Facenda\u00a0\u00e9 lembrado como o m\u00e1is relevante de todo o s\u00e9culo XIX espa\u00f1ol pois coa chamada \"Reforma Mon-Santill\u00e1n\" (por Ram\u00f3n Santill\u00e1n) colocou a Espa\u00f1a entre os pa\u00edses de referencia nesa materia por mor da simplificaci\u00f3n e modernizaci\u00f3n que levou a cabo no sistema tributario. Tam\u00e9n \u00e9 moi celebrado por promover a modernizaci\u00f3n da econom\u00eda espa\u00f1ola pola s\u00faa aposta polos cami\u00f1os de ferro e as industrais transformadoras.\nPor\u00e9n, hai autores, para os que o seu papel reformador supera o campo facend\u00edstico para ser o reformador das pol\u00edticas econ\u00f3micas: a fiscal (1845), a monetaria e bancaria (1849) e a comercial co arancel de 1849."}
{"id": "42244", "revid": "15490", "url": "https://gl.wikipedia.org/wiki?curid=42244", "title": "Jos\u00e9 Guti\u00e9rrez de la Concha", "text": "Jos\u00e9 Guti\u00e9rrez de la Concha \"Marqu\u00e9s de la Habana\", nado en C\u00f3rdoba (Arxentina) o 4 de xu\u00f1o de 1809 e finado en Madrid o 5 de novembro de 1895, foi un pol\u00edtico e militar espa\u00f1ol.\nTraxectoria.\nNaceu en C\u00f3rdoba de Tucum\u00e1n, Arxentina, ent\u00f3n colonia espa\u00f1ola. O triunfo dos independentistas americanos fixo que volvese a Espa\u00f1a en 1814.\nIniciou a s\u00faa carreira pol\u00edtica como Deputado a Cortes polo distrito de Logro\u00f1o en 1845, e Vicepresidente do Congreso dos Deputados en 1847. Entrementres foi o sufocador dos M\u00e1rtires de Carral, a Revoluci\u00f3n de 1846 en Galicia. Foi Ministro interino de Ultramar e de Mari\u00f1a en 1864 e Ministro da Guerra en 1865, as\u00ed como Presidente do Consello de Ministros no reinado de Isabel II. Ademais foi Ministro da Guerra e interino da Mari\u00f1a, nos momentos previos \u00e1 revoluci\u00f3n de 1868, o que lle supuxo o exilio durante o Sexenio Revolucionario.\nDespois do golpe de estado do Xeneral Pav\u00eda reintegrouse na vida pol\u00edtica e en 1877 foi nomeado senador vitalicio. Cerrou a s\u00faa carreira pol\u00edtica dentro do Partido Liberal Fusionista chegando a ser Presidente do Senado en tres ocasi\u00f3ns (1881 - 1883 e 1886-1891, e 1893-1894)."}
{"id": "42245", "revid": "98629", "url": "https://gl.wikipedia.org/wiki?curid=42245", "title": "Manuel L\u00f3pez Outeiral", "text": "Manuel L\u00f3pez Outeiral, nado en Boiro o 27 de outubro de 1962, \u00e9 un pol\u00edtico e mestre galego.\nTraxectoria.\nLicenciado en Filolox\u00eda Xerm\u00e1nica pola Universidade de Santiago de Compostela e profesor de ensinanza secundaria por oposici\u00f3n dende 1990. Exerce como profesor de ensino secundario no IES F\u00e9lix Muriel de Rianxo dende o ano 1990. No \u00e1mbito profesional cabe destacar que foi Director Xeral da empresa familiar PAQUITO S.L. (1995-2009) e fundador das sociedades ULTRAMARINE S.L. (2013) e IBERFOODS S.L. (2020), todas elas relacionadas coa importaci\u00f3n, transformaci\u00f3n e comercializaci\u00f3n de produtos do mar.\nNo \u00e1mbito pol\u00edtico e como membro do Partido Popular de Galicia, formou parte das listas \u00e1s elecci\u00f3ns xerais do ano 1989. Foi concelleiro na s\u00faa localidade natal dende 1987 ata 2007, sendo primeiro tenente de alcalde (1995-2003), as\u00ed como concelleiro de Cultura e Interior en diferentes per\u00edodos, as\u00ed como portavoz municipal na oposici\u00f3n dende decembro de 2003 ata setembro de 2005. No ano 1993 \u00e9 elixido deputado no Parlamento de Galicia, cargo que renovar\u00eda en d\u00faas elecci\u00f3ns m\u00e1is ata 2005. Como deputado auton\u00f3mico foi voceiro de Industria e Comercio, presidente da Comisi\u00f3n de Educaci\u00f3n e Cultura, e membro de diversas comisi\u00f3ns parlamentarias, entre elas a de Pesca e a Comisi\u00f3n Permanente, sempre polo Grupo Parlamentario Popular, sendo presidente do mesmo Manuel Fraga Iribarne. \nEn canto \u00e1 pol\u00edtica municipal, amais de ser concelleiro durante 20 anos, foi presidente electo do Partido Popular (1992-2012) dimitindo en favor do Secretario Xeral Local, Juan Jos\u00e9 Dieste Ortigueira, alcalde de Boiro naquel momento.\nVida persoal.\nEst\u00e1 casado e ten 3 fillos. \u00c9 fillo de Francisco L\u00f3pez Silva, industrial e anterior alcalde de Boiro."}
{"id": "42246", "revid": "114", "url": "https://gl.wikipedia.org/wiki?curid=42246", "title": "Semiolox\u00eda", "text": ""}
{"id": "42248", "revid": "23204", "url": "https://gl.wikipedia.org/wiki?curid=42248", "title": "Partido Nacional de los Trabajadores", "text": "O Partido Nacional de los Trabajadores (PNT) \u00e9 un partido espa\u00f1ol de extrema dereita fundado en 1993 e dirixido por Miguel Murcia.\nA pol\u00edtica do PNT bas\u00e9ase no endurecemento das penas para os delincuentes, na pena de morte para os terroristas, na oposici\u00f3n a recibir m\u00e1is inmigraci\u00f3n, na defensa da unidade de Espa\u00f1a, na oposici\u00f3n aos matrimonios homosexuais e na oposici\u00f3n ao capital.\nNo ano 2000 participou na Plataforma Espa\u00f1a 2000. O PNT presentouse \u00e1s elecci\u00f3ns xerais de 2004 na rexi\u00f3n de Murcia e tivo 379 votos (0.05%)."}
{"id": "42250", "revid": "55340", "url": "https://gl.wikipedia.org/wiki?curid=42250", "title": "Xavier", "text": "Xavier, ou na s\u00faa variante Xabier, \u00e9 un nome propio galego que procede do \u00e9uscaro \"exa\" (casa no dialecto navarro, \"etxe\" en bat\u00faa) e \"berri\" (nova). O nome adoptouno Francisco de Jasso do castelo de Xabierre, pr\u00f3ximo a Pamplona. Pola s\u00faa importancia dentro da Igrexa cat\u00f3lica o nome estendeuse por boa parte dos pa\u00edses de tradici\u00f3n cat\u00f3lica."}
{"id": "42251", "revid": "5863", "url": "https://gl.wikipedia.org/wiki?curid=42251", "title": "Xabier", "text": ""}
{"id": "42252", "revid": "65337", "url": "https://gl.wikipedia.org/wiki?curid=42252", "title": "Ve", "text": "Ve era un dos \u00c6sir e fillo de Bestla e Bor na mitolox\u00eda n\u00f3rdica. Os seus irm\u00e1ns eran Vili e Od\u00edn. Era co\u00f1ecido por darlle \u00e1 humanidade o poder de falar e o dos sentidos externos. De acordo con Loki, en Lokasenna, ti\u00f1a un amor\u00edo coa esposa de Od\u00edn, Frigg.\nNa V\u00f6lusp\u00e1, na creaci\u00f3n do primeiro home (Ask) e muller (Embla), H\u0153nir e L\u00f3\u00f0urr axudaron a Od\u00edn. En Gylfaginning, estes son substitu\u00eddos por Vili e Ve. Como Snorri co\u00f1ec\u00eda a V\u00f6lusp\u00e1, e \u00e9 moi probable que L\u00f3\u00f0urr fose outro nome para Ve."}
{"id": "42253", "revid": "85894", "url": "https://gl.wikipedia.org/wiki?curid=42253", "title": "Kannonkoski", "text": "Kannonkoski \u00e9 un concello de Finlandia, situado na provincia de Finlandia Central. A s\u00faa superficie \u00e9 de 550.93\u00a0km\u00b2, incl\u00fae 102.22\u00a0km\u00b2 de auga xa que lle pertence o sur do lago Kivij\u00e4rvi, a poboaci\u00f3n \u00e9 de 1.634 habitantes. \u00c9 un municipio oficialmente uniling\u00fce en fin\u00e9s creado en 1934 pola uni\u00f3n de territorios que pertenc\u00edan a Kivij\u00e4rvi e Viitasaari. Neste municipio naceu o piloto de rallyes Mikko Hirvonen."}
{"id": "42256", "revid": "1131", "url": "https://gl.wikipedia.org/wiki?curid=42256", "title": "Francis Fukuyama", "text": "Francis Fukuyama, nado o 27 de outubro de 1952 en Chicago, \u00e9 un economista pol\u00edtico e politic\u00f3logo norteamericano.\nTraxectoria.\n\u00c9 co\u00f1ecido sobre todo polo seu libro \"The End of History and the Last Man\" (1992) no cal argumentaba que a fin da guerra fr\u00eda supor\u00eda a fin da evoluci\u00f3n da historia co triunfo da democracia liberal. Fukuyama foi un dos grandes ide\u00f3logos do neoconservadorismo norteamericano pero sentiuse defraudado polo que considera exceso de militarismo na pol\u00edtica exterior norteamericana, desaprobando a invasi\u00f3n de Iraq de 2003 tal como se fixo."}
{"id": "42257", "revid": "89787", "url": "https://gl.wikipedia.org/wiki?curid=42257", "title": "Houston Rockets", "text": "Os Houston Rockets son un equipo de baloncesto profesional estadounidense con sede en Houston, Texas. O equipo xoga na Divisi\u00f3n Suroeste da Conferencia Oeste da National Basketball Association (NBA). OS Rockets xogan os seus partidos como local no Toyota Center, pavill\u00f3n con capacidade para 18.055 espectadores situado no centro da cidade. A franqu\u00eda, fundada en 1967 como \"San Diego Rockets\", pos\u00fae dous t\u00edtulos de capi\u00f3n da NBA e catro t\u00edtulos da Conferencia Oeste.\nNa s\u00faa tempada de debut, os Rockets tan s\u00f3 ga\u00f1aron 15 partidos, mais tras elixir na primeira posici\u00f3n do Draft da NBA de 1969 a Elvin Hayes, clasific\u00e1ronse para os playoffs por primeira vez. Con todo, os Rockets non conseguiron finalizar unha temporada cun balance positivo de vitorias at\u00e9 a chegada de Moses Malone na temporada . Malone ga\u00f1ou dous premios MVP durante a s\u00faa estancia en Houston, liderando ao equipo \u00e1s Finais de Conferencia na s\u00faa primeira tempada en Houston. Ademais levou ao equipo \u00e1s Finais da NBA en 1981, mais foron derrotados polos Boston Celtics en seis partidos.\nEn 1984, os Rockets elixiron no Draft ao pivote Hakeem Olajuwon, que xunto con Ralph Sampson, formou uns dos xogaos interiores m\u00e1is altos da competici\u00f3n. Os alcumados como \"Twin Towers\" (do ingl\u00e9s: \"Torres Xemelgas\") lideraron ao equipo \u00e1s Finais de 1986 no seu segundo ano, onde perderon de novo contra os Celtics. Nas seguintes tempadas continuaron clasific\u00e1ndose para os Playoffs, mais sen conseguir pasar da primeira rolda. En 1994 conseguen chegar de novo \u00e1s Finais, e esta vez logran o seu primeiro t\u00edtulo tras vencer a un New York Knicks liderados por Patrick Ewing. Ao ano seguinte repetir\u00edan o \u00e9xito, esta vez vencendo aos Orlando Magic de Shaquille O'Neal e Penny Hardaway. No s\u00e9culo XXI os Rockets contaron con estrelas como Yao Ming ou Tracy McGrady, mais non volveron a facerse co compaionato. Os Rockets son co\u00f1ecidos actualmente polo uso da an\u00e1lise avanzada de estat\u00edsticas \u00e1 hora de contratar xogadores e xogar.\nHistoria.\nOs San Diego Rockets.\nOs Rockets foron fundados na cidade de San Diego (California) no ano 1967 e, despois de ser comprados por Robert Breitbard por 1,75 mill\u00f3ns de d\u00f3lares, entraron na NBA como equipo de expansi\u00f3n na temporada . O nome do equipo, \"Rockets\", foi elixido foi por un dos lemas da cidade: \"a city in motion\" (do ingl\u00e9s: \"unha cidade en movemento\"), e porque a rama local de General Dynamics estaba a desenvolver o m\u00edsil Atlas. Breitbard escolleu ent\u00f3n a Jack McMahon, ent\u00f3n adestrador dos Cincinnaty Royals, para ocupar os postos de adestrador e director xeral. O novo equipo, que entrar\u00eda na liga xunto cos Seattle SuperSonics, constru\u00edu un equipo con xogadores vetar\u00e1ns do Draft de expansi\u00f3n e con promesas universitarias, onde a primeira elecci\u00f3n nun Draft dos Rockets foi foi o que anos m\u00e1is tarde ser\u00eda membro do Basketball Hall of Fame, Pat Riley. OS Rockets perderon 67 partidos na s\u00faa primeira temporada, o que naquel ent\u00f3n supuxo o maior n\u00famero de derrotas dun equipo nunha campa\u00f1a.\nEn 1968, despois de que os Rockets ga\u00f1asen un lanzamento de moeda aos Baltimore Bullets, conseguiron a primeira posici\u00f3n do Draft de 1968, onde seleccionaron a Elvin Hayes da Universidade de Houston. Hayes liderou ao equipo cara \u00e1 s\u00faa primeira aparici\u00f3n en Playoffs en 1969, caendo eliminados nas Semifinais da Divisi\u00f3n Oeste ante os St. Louis Hawks por 4-2. No Draft de 1970, os Rockets elixiron a Calvin Murphy e a Rudy Tomjanovich, posteriormente persoeiros chaves na historia franqu\u00eda.\nAdestrados por polo adestrador membro do Sal\u00f3n da Fama Alex Hannum, os Rockets conseguiron nos dous seguintes anos un r\u00e9cord 57\u201397, non aparecendo nos Playoffs en ningunha das d\u00faas temporadas. Debido \u00e1s malas actuaci\u00f3ns do equipo e \u00e1 baixa asistencia ao pavill\u00f3n, Breitbard tratou de vender a franqu\u00eda. En 1971, o grupo Texas Sports Investments, liderado polo axente inmobiliario Wayne Duddleston e o banqueiro Billy Goldberg, comprou o equipo por 5,6 mill\u00f3ns, trasladando o equipo a Houston. As\u00ed, os Rockets convert\u00e9ronse na primeira franqu\u00eda da historia da NBA do estado de Texas. O nome do equipo, os \"Rockets\", tomou m\u00e1is significado coa mudanza debido \u00e1 relaci\u00f3n da cidade coa industria espacial.\nPavill\u00f3n.\nDurante os catro anos que permaneceron en San Diego, os Rockets xogaron os seus partidos como local no San Diego Sports Arena, o cal ti\u00f1a capacidade para 14.400 espectadores. Tras traladarse a Houston, o equiupo non dispo\u00f1\u00eda de ning\u00fan pavill\u00f3n, polo que xogaron durante os dous primeiros anos en varias instalaci\u00f3ns da cidade, inclu\u00edndo o Astrodome, o AstroHall, o Sam Houston Coliseum e o Hofheinz Pavilion, o cal ser\u00eda adoptado a partir de 1975 como o seu pavill\u00f3n local. Al\u00e9n destas instalaci\u00f3ns, tam\u00e9n xogaron partidos como \"local\" noutras cidades como San Antonio, Waco, Albuquerque ou incluso San Diego, coa intenci\u00f3n de aumentar o seu n\u00famero de seguidores. De feito, durante a s\u00faa primeira temporada os Rockets contaron cunha media inferior a 5.000 espectadores por partido e, no seu \u00fanico partido en Waco, s\u00f3 houbo 759 espectadores.\nO seu primeiro pavill\u00f3n permanente en Houston foi o Hofheinz Pavilion, instalaci\u00f3n con capacidade para 10.000 epectadores situada no campus da Universidade de Houston. Permeneceron nel durante catro temporadas antes de trasladarse a The Summit en 1975. Este pavill\u00f3n, que pod\u00eda albergar 16.611 espectadores, foi o fogar da franqu\u00eda durante os seguintes 28 anos. O pavill\u00f3n entre 1998 e 2003 recibiu o nome de Compaq Center por motivos de patrocinio. Despois do t\u00edtulo de 1994, o pavill\u00f3n rexistrou cheos totais durante 176 partidos consecutivos, inclu\u00edndo Playoffs, at\u00e9 1999. Por\u00e9n, durante as complicadas temporadas e os Rockets tiveron a peor media de asistencia da liga con menos de 12.000 espetadores por partido. Na temporada , os Rockets traslad\u00e1ronse a un novo pavill\u00f3n, o Toyota Center, con capacidade para 18.500 espetadores. Durante a temporada , cando o equipo conseguiu unha serie de 22 vitorias consecutivas, a franqu\u00eda consegiu a mellor media de asistencia at\u00e9 a data con 17.379 espectadores por encontro. Estes n\u00fameros foron superados en 2013 coa chegada de James Harden ao equipo. De feitos, duarante a temporada a media de espectadores foi de 18.123, enchendo o pavill\u00f3n en 39 de 41 partidos. Os n\u00fameros a\u00ednda melloraron m\u00e1is durante a temporada con 18.230 espectadores e 40 cheos.\nIdentidade.\nUniforme e logo.\nCando os Rockets debutaron en San Diego as s\u00faas cores eran o verde e ouro. Nos uniformes de visitante figuraba o nome da cidade, mentres que os uniformes de local levaban o nome do equipo, ambos con letra serifa de imprenta. Este dese\u00f1o foi o \u00fanico que lovou o equipo na s\u00faa estad\u00eda en terras californianas. En canto ao logo, o primeiro da historia do club consist\u00eda nun foguete atravesando un bal\u00f3n de baloncesto rodeado polo nome do equipo. Ao mudarse a Houston en 1971, os Rockets substitu\u00edron o verde con vermello. Por\u00e9n, o dese\u00f1o foi o mesmo que o dos seus d\u00edas en San Diego, salvo polo cambio de cor e o nome da cidade. O logo utilizado consist\u00eda nun xogador de baloncesto voando impulsado por un rastro de chamas vermellas e douradas coas palabras \"Houston Rockets\".\nNa temporada , os Rockets unha nova imaxe. Presentaron o seu famoso logotipo alcumado \"mostaza e ketchup\" polos seus seareiros, o cal consiste nun bal\u00f3n dourado no que se lee \"Rockets\" (en mai\u00fasculas salvo o \"E\" e o \"T\"), reodeado por un bordo vermello coa palabra \"Houston\". En canto aos uniformes, que utilizar\u00edan at\u00e9 a tempada , o de local era branco co nome da cidade, os n\u00fameros e o nome do xogador en vermello con remates dourados, mentres que os uniformes visitantes, vermellos, contaban coa serigraf\u00eda dourada con remates brancos.\nUns anos despois, na temporada , volveron modificar os seus uniformes, os cales presentaban un aspecto m\u00e1is mon\u00f3tono na tipograf\u00eda, a cal pasaba ser completamente branca no uniforme visitante. Tam\u00e9n not\u00e1bel no novo dese\u00f1o foi o uso da fonte Cooper Black no nome dos xogadores. No que respecta aos pantal\u00f3ns, no local figuraba o logo do equipo situado na perna esquerda, mentres que no visitante, ademais do logo na perna dereita, figuraba o nome da franqu\u00eda. Con algunhas pequenas modificaci\u00f3n na tipograf\u00eda dos n\u00fameros, esta versi\u00f3n do uniforme foi utilizada nas catro aparici\u00f3ns dos Rockets nas Finais da NBA, inclu\u00edndo os t\u00edtulos de e .\nDespois da consecuci\u00f3n do t\u00edtulo de 1995, os Rockets optaron por modernizar o seu aspecto. Ap\u00f3s un concurso entre os seareiros con m\u00e1is de 5.000 propostas, o equipo ficou coa idea de artista de Thomas Nash dun foguete orbitando unha b\u00f3la de baloncesto, a cal foi posteriormente reelaborada polo dese\u00f1ador Chris Hill. Nash demandar\u00eda m\u00e1is tarde ao equipo Rockets por incumprimento de contrato, tendo en conta que estaban a usar a s\u00faa idea despois de non ter pagado o premios do concurso. Al\u00e9n diso, NBA suxeriu aos Rockets que lle desen ao logo un aspecto m\u00e1is \"cartoon\" (de debuxos animados) tal e como estaban a facer outros equipos durante a d\u00e9cada de 1990. Isto deu lugar a que o cohete pasase ter aspecto de quenlla. En canto \u00e1s cores, mant\u00edvose o vermello, m\u00e1is o amarelo e o branco foron substitu\u00eddos polo azul mari\u00f1o e o gris. Ademais, tanto o uniforme local como o visitante contaban con franxas verticais e cunha rotulaci\u00f3n futurista. Esta imaxe foi utilizada at\u00e9 a temporada .\nO actual logo e uniforme dos Rockets data da temporada , obra da axencia neoiorquina Alfafa Studio en asocaci\u00f3n co dese\u00f1ador xapon\u00e9s Eiko Ishioka. O logo consiste nun R estilizado con forma dun cohete durante a engalaxe, cunha li\u00f1a vermella orbitando ao redor, a cal pode ser interpretada como o c\u00edrculo central dunha pista de baloncesto. O mencionado R inspirou o resto da tipograf\u00eda, dese\u00f1ada para que cada car\u00e1cter puidese ser perfectamente lido desde a distancia, sexa no pavill\u00f3n ou pola televisi\u00f3n. En canto \u00e1s cores, o vermello volveu ser a cor predominante, co gris e o negro como cores secundarias. No ano 2009 engadiuse un uniforme alternativo, o cal relembra as equipaci\u00f3ns dos dous t\u00edtulos da NBA.\nMascota.\nA mascota dos Houston Rockets nos anos 1980 cham\u00e1base Booster. De 1993 a 1995 a mascota foi Turbo, un home disfrazado que realizaba mates acrob\u00e1ticos e outras manobras. En 1995 debutou como segunda mascota \"Clutch the Bear\" (do ingl\u00e9s: \"o oso Cluth\"), un grande oso de peluche que realiza toda unha variedade de actos durante os partidos. Despois de oito anos con d\u00faas mascotas, o actor que interpretaba a Turbo se retirou, facendo de Clutch a \u00fanica mascota do equipo.\nRivalidades.\nOs Rockets desenvolveron moitas rivalidades dentro da Conferencia Oeste desde o regreso \u00e1 mesma en 1980. D\u00faas das grandes rivalidades son interestatais, cos San Antonio Spurs, que regresaron desde a Conferencia Leste no mesmo ano que os de Houston, e os Dallas Mavericks, que entraron na liga ese mesmo ano. Nos Playoffs polo t\u00edtulo, os Rockets enfrontouse contra cada un dos outros equipos texanos en tres ocasi\u00f3ns, sempre superando aos de San Antonio e perdendo d\u00faas veces cos de Dallas. Outras rivalidades co\u00f1ecidas son a que mante\u00f1en cos Lakers, equipo que na era do \"Showtime\" s\u00f3 se perdeu unhas Finais da NBA debido a caer ante os Rockets, e os Utah Jazz, aos que ga\u00f1aron nos anos dos seus t\u00edtulos, mais que non conseguiron vencer noutras cinco ocasi\u00f3ns.\nTemporadas.\n\"Nota: As estat\u00edsticas est\u00e1n actualizadas at\u00e9 a temporada .\"\nXogadores.\nL\u00edderes hist\u00f3ricos.\nNegra indica que ao xogador segue en activo na franqu\u00eda.\n\"Cursiva\" indica que ao xogador segue en activo, mais non na franqu\u00eda.\nPuntos anotados (temporada regular) (a finais da temporada )\nOutras estat\u00edsticas (temporada regular) (a finais da temporada )\nMinutos xogados\nRebotes\nAsistencias\nRoubos\nTap\u00f3ns\nGalard\u00f3ns individuais.\nMVP da Tempada da NBA\nMVP das Finais\nXogador Defensivo do Ano\nSexto Home do Ano\nRookie do Ano\nPrimeiro equipo All-NBA\nSegundo equipo All-NBA\nTerceiro equipo All-NBA\nPrimeiro equipo defensivo\nSegundo equipo defensivo\nPrimeiro Equipo All-Rookie\nSegundo Equipo All-Rookie\nParticipaci\u00f3ns no All-Star Weekend.\nAll-Star\nAdestrador do All-Star Game da NBA\nMVP do All-Star Game da NBA\nCampi\u00f3n do Concurso de Triplas\nCampi\u00f3n do Concurso de Habilidades"}
{"id": "42258", "revid": "22570", "url": "https://gl.wikipedia.org/wiki?curid=42258", "title": "Agalactia contaxiosa", "text": "A agalactia contaxiosa \u00e9 unha mamite que afecta a cabras e ovellas, causada polo \"Mycoplasma agalactiae\". Co\u00f1\u00e9cese desde o s\u00e9culo XIX e afecta aos pa\u00edses da cunca mediterr\u00e1nea, Rusia e outros pa\u00edses (India e Paquist\u00e1n). A enfermidade caracter\u00edzase pola atrofia na gl\u00e1ndula mamaria, aparici\u00f3n de conxuntivite e artrite, cunha mortalidade entre os exemplares afectados que pode chegar o 20%."}
{"id": "42259", "revid": "529", "url": "https://gl.wikipedia.org/wiki?curid=42259", "title": "Agalactia", "text": ""}
{"id": "42260", "revid": "85894", "url": "https://gl.wikipedia.org/wiki?curid=42260", "title": "Emilio L\u00f3pez P\u00e9rez", "text": "Emilio L\u00f3pez P\u00e9rez, co\u00f1ecido como Milucho, nado o 31 de marzo de 1952 en Sindr\u00e1n (Monforte de Lemos), \u00e9 un pol\u00edtico e sindicalista galego.\nTraxectoria.\nEstudou no Seminario de Lugo e sociolox\u00eda na Universidade Complutense. Pola s\u00faa relaci\u00f3n con Manuel Mar\u00eda e Lois Di\u00e9guez entrou en contacto no nacionalismo galego, na s\u00faa etapa en Madrid participou na Agrupaci\u00f3n Cultural L\u00f3strego, tam\u00e9n participou no sindicalismo agrario nacionalista nas Comisi\u00f3ns Labregas, chegando a ocupar a secretaria xeral. Foi deputado no Parlamento de Galicia co BNG (1993-2005) e foi delegado da conseller\u00eda do Medio Rural na provincia de Lugo."}
{"id": "42261", "revid": "98629", "url": "https://gl.wikipedia.org/wiki?curid=42261", "title": "Asubiador", "text": "O asubiador (\"Anas penelope\") \u00e9 unha ave da orde dos anseriformes e da familia dos an\u00e1tidos.\nDescrici\u00f3n.\nOs asubiadores miden entre 41 e 51\u00a0cm, te\u00f1en unha envergadura de \u00e1s de 75 a 86 e pesan de 500 a 900 gramos. A plumaxe reprodutora dos machos \u00e9 agrisada, coa \u00e1rea da barriga branca ou crema. As \u00e1s amosan unha banda branca. A cabeza \u00e9 moi caracter\u00edstica, marr\u00f3n, cunha mancha branca na testa que lles chega ata a base do bico, que \u00e9 gris coa punta negra. As femias te\u00f1en unha coloraci\u00f3n discreta, de tons acasta\u00f1ados. A cor das patas en ambos os sexos vai do casta\u00f1o escuro ata tons case negros.\nEst\u00e1n activos de d\u00eda, no crep\u00fasculo e pola noite. A estrutura dos seus ollos, cunha capa posterior que reflicte a luz, perm\u00edtelles ver sorprendentemente ben pola noite. Son aves sociais, que se moven sempre en grupos grandes.\nDistribuci\u00f3n.\nOs asubiadores cr\u00edan no norte de Europa, norte de Asia e parcialmente no norte de Norteam\u00e9rica. Viven en lagos e estanques con vexetaci\u00f3n abundante e, ocasionalmente, vense tam\u00e9n en r\u00edos de curso lento. A comezos do inverno emigran cara \u00f3 sur, para pasa-lo inverno no centro e sur de Europa, onde se poden ver tam\u00e9n en terras de cultivo, o que causa en ocasi\u00f3ns problemas cos agricultores.\nAlimentaci\u00f3n.\nSon aves vexetarianas estritas, que se alimentan tanto de plantas acu\u00e1ticas coma terrestres. Precisan comer entre 300 e 400 g de vexetais \u00f3 d\u00eda, polo que dedican ata 15 horas diarias a buscar alimento.\nReproduci\u00f3n.\nOs asubiadores maduran sexualmente cando te\u00f1en uns dous anos. As parellas f\u00f3rmanse, en xeral, pouco despois de acaba-lo inverno. A reproduci\u00f3n ten lugar entre maio e xullo. Fan os ni\u00f1os no chan, agachados entre a vexetaci\u00f3n da beira da auga, e c\u00f3brenos cunha capa de penuxe. As femias po\u00f1en de 4 a 9 ovos, duns 50\u00a0mm de lonxitude, que precisan uns 24 d\u00edas de incubaci\u00f3n. Os polos son capaces de voaren cando te\u00f1en uns 45 d\u00edas."}
{"id": "42262", "revid": "7523", "url": "https://gl.wikipedia.org/wiki?curid=42262", "title": "Phoenix Suns", "text": "Os Phoenix Suns son un equipo de baloncesto profesional con sede en Phoenix (Arizona). Son membros da Divisi\u00f3n Pac\u00edfico da Conferencia Oeste da National Basketball Association (NBA), e o \u00fanico equipo da s\u00faa divisi\u00f3n que non \u00e9 do estado de California. O seu pavill\u00f3n \u00e9, dende 1992, o Phoenix Suns Arena, co\u00f1ecido antigamente coma Talking Stick Resort Arena, America West Arena e US Airways Center. Ao pavill\u00f3n tam\u00e9n se lle chama en ocasi\u00f3ns \"Purple Palace\" (\"palacio p\u00farpura\") debido \u00e1 cor p\u00farpura dos seus asentos.\nOs Suns comezaron a xogar en 1968. A franqu\u00eda ten o cuarta mellor porcentaxe de vitorias da NBA, cun 55% de partidos ga\u00f1ados ata o remate da tempada 2013-14. En 46 anos na liga, clasific\u00e1ronse en 29 deles para Playoffs, conseguiron m\u00e1is de 50 vitorias en dezanove ocasi\u00f3ns, chegaron nove veces \u00e1s Finais da Conferencia Oeste, e chegaron \u00e1s Finais da NBA nos anos 1976 e 1993. A pesar destas marcas, os Suns nunca ga\u00f1aron un campionato da NBA.\nGalard\u00f3ns.\nPremios individuais.\nMVP da Tempada da NBA\nRookie do Ano da NBA\nSexto Home do Ano da NBA\nXogador m\u00e1is deportivo da NBA\nMVP do All-Star Game\nAdestrador do Ano da NBA\nXogador M\u00e1is Mellorado da NBA\nPrimeiro equipo All-NBA\nSegundo equipo All-NBA\nTerceiro equipo All-NBA\nPrimeiro Quinteto Defensivo da NBA\nSegundo Quinteto Defensivo da NBA\nPrimeiro Quinteto de Rookies NBA\nSegundo Quinteto de Rookies NBA"}
{"id": "42263", "revid": "22570", "url": "https://gl.wikipedia.org/wiki?curid=42263", "title": "Lista das aves ib\u00e9ricas", "text": "A seguinte \u00e9 unha lista alfab\u00e9tica das aves silvestres atopadas na Pen\u00ednsula Ib\u00e9rica. Incl\u00fae tanto as especies habituais como as citas ocasionais. Non se incl\u00faen as aves dom\u00e9sticas (como por exemplo a gali\u00f1a, pavo, ganso ou a avestruz) nin as aves ornamentais que se cr\u00edan en catividade, a\u00ednda que si aquelas que, procedentes desta \u00faltima situaci\u00f3n, escaparon ou foron liberadas e xa se adaptaron \u00e1 vida en liberdade ou est\u00e1n en v\u00edas de facelo."}
{"id": "42266", "revid": "23204", "url": "https://gl.wikipedia.org/wiki?curid=42266", "title": "84", "text": ""}
{"id": "42267", "revid": "103786", "url": "https://gl.wikipedia.org/wiki?curid=42267", "title": "Elecci\u00f3ns municipais en Boqueix\u00f3n", "text": "Corporaci\u00f3ns democr\u00e1ticas en Boqueix\u00f3n desde a aprobaci\u00f3n da Constituci\u00f3n de 1978."}
{"id": "42269", "revid": "529", "url": "https://gl.wikipedia.org/wiki?curid=42269", "title": "POG", "text": ""}
{"id": "42270", "revid": "103786", "url": "https://gl.wikipedia.org/wiki?curid=42270", "title": "Elecci\u00f3ns municipais en Cambre", "text": "Estes foron os resultados das elecci\u00f3ns municipais no concello de Cambre dende 1979.\nComparativa de todas as elecci\u00f3ns.\nComposici\u00f3n das Corporaci\u00f3ns.\nCorporaci\u00f3ns democr\u00e1ticas en Cambre desde a aprobaci\u00f3n da Constituci\u00f3n de 1978.\nDistribuci\u00f3n de concelleiros en Cambre."}
{"id": "42271", "revid": "56817", "url": "https://gl.wikipedia.org/wiki?curid=42271", "title": "85", "text": ""}
{"id": "42273", "revid": "123558", "url": "https://gl.wikipedia.org/wiki?curid=42273", "title": "Kubuntu", "text": "Kubuntu \u00e9 unha derivaci\u00f3n oficial do sistema operativo Ubuntu, pero con KDE como contorno de escritorio.\nTal como se explica no sitio web de Kubuntu na wiki de Ubuntu: \"O proxecto Kubuntu quere ser para KDE o que Ubuntu \u00e9 para GNOME: Un sistema operativo integrado con t\u00f3dalas caracter\u00edsticas de Ubuntu, pero baseado no entorno de escritorio KDE. As novas versi\u00f3ns de Kubuntu saen de maneira regular e predecible; faise unha nova versi\u00f3n cada vez que sae unha actualizaci\u00f3n de KDE\".\nT\u00f3dolos paquetes comparten os mesmos arquivos que Ubuntu.\nExisten liveCD e CD de instalaci\u00f3n para plataformas X86, PowerPC e AMD64. Tam\u00e9n hai versi\u00f3ns diarias dos CD.\nHistoria.\nPara poder centrarse en solucionar rapidamente os erros, conflitos de paquetes etc. decidiuse en Ubuntu eliminar certos paquetes do compo\u00f1ente \"main\", ben por non seren populares ben escollidos de forma arbitraria por gusto ou polas s\u00faas bases de apoio ao software libre.\nPor tales motivos inicialmente KDE non contaba con m\u00e1is soporte do que entregaban os mantedores de Debian nos seus repositorios, raz\u00f3n pola que a comunidade de KDE uniuse para distribu\u00edr a distro co\u00f1ecida co nome de Kubuntu.\nLanzamentos.\nCada lanzamento ten un nome en c\u00f3digo composto por un adxectivo e o nome dun animal que comezan pola mesma letra e un n\u00famero de versi\u00f3n baseado no ano e mes en que se remata (normalmente, cada seis meses):"}
{"id": "42274", "revid": "103786", "url": "https://gl.wikipedia.org/wiki?curid=42274", "title": "Elecci\u00f3ns municipais en Culleredo", "text": "Estes foron os resultados das elecci\u00f3ns municipais no concello de Culleredo dende 1979.\nComparativa de todas as elecci\u00f3ns.\nComposici\u00f3n das Corporaci\u00f3ns.\nCorporaci\u00f3ns democr\u00e1ticas en Culleredo desde a aprobaci\u00f3n da Constituci\u00f3n de 1978.\nElecci\u00f3ns ano a ano.\n2015.\nGoberno en minor\u00eda.\n2019.\nMaior\u00eda absoluta."}
{"id": "42276", "revid": "103786", "url": "https://gl.wikipedia.org/wiki?curid=42276", "title": "Elecci\u00f3ns municipais en Mazaricos", "text": "Estes foron os resultados das elecci\u00f3ns municipais no concello de Mazaricos dende 1979.\nComparativa de todas as elecci\u00f3ns.\nComposici\u00f3n das Corporaci\u00f3ns.\nCorporaci\u00f3ns democr\u00e1ticas en Mazaricos desde a aprobaci\u00f3n da Constituci\u00f3n de 1978."}
{"id": "42277", "revid": "123558", "url": "https://gl.wikipedia.org/wiki?curid=42277", "title": "Xubuntu", "text": "Xubuntu (IPA: ) \u00e9 unha rama oficial derivada do sistema operativo de c\u00f3digo aberto Ubuntu. Xubuntu emprega o contorno de escritorio Xfce, o cal est\u00e1 optimizado para ser m\u00e1is lixeiro e r\u00e1pido que outros contornos de escritorios (como GNOME ou KDE), conseguindo desta maneira facilitar a s\u00faa utilizaci\u00f3n nunha maior variedade de equipos.\nA primeira versi\u00f3n final de Xubuntu (Xubuntu 6.06) foi lanzada con \"Dapper Drake\" (nome en clave de Ubuntu 6.06 LTS)."}
{"id": "42279", "revid": "85894", "url": "https://gl.wikipedia.org/wiki?curid=42279", "title": "Edubuntu", "text": "Edubuntu \u00e9 unha distribuci\u00f3n de GNU/Linux baseada en Ubuntu dese\u00f1ada para o seu emprego en ambientes escolares.\nA primeira versi\u00f3n (5.10), foi lanzada o 13 de outubro de 2005, en paralelo con Ubuntu 5.10 e Kubuntu 5.10.\nA s\u00faa lista de paquetes est\u00e1 m\u00e1is orientada a tal fin, incorporando o servidor de Terminal, e aplicaci\u00f3ns educativas como GCompris e a \"KDE Edutainment Suite\".\nDesenvolveuse en colaboraci\u00f3n con docentes e t\u00e9cnicos de m\u00faltiples pa\u00edses. Constru\u00eduse sobre Ubuntu e incorpora unha arquitectura de cliente de LTSP, as\u00ed como de usos educativos espec\u00edficos, cun obxectivo \u00e1 poboaci\u00f3n entre os 6 e os 18 anos."}
{"id": "42280", "revid": "15490", "url": "https://gl.wikipedia.org/wiki?curid=42280", "title": "O Albor", "text": "O Albor, co\u00f1ecido en castel\u00e1n como La Aurora, Organizaci\u00f3n Marxista (OM), fundado en 1974 como Partido Obreiro Revolucionario de Espa\u00f1a (PORE) e que se rexistrou en 1983 como Partido Obreiro Revolucionario (POR), \u00e9 un partido comunista trosquista integrado en Izquierda Unida e internacionalmente adscrito durante anos \u00e1 Unidade Internacional dos Traballadores (Cuarta Internacional). O POR tivo secci\u00f3ns locais en Catalu\u00f1a, Madrid e Alacant. Os seus \u00f3rganos de expresi\u00f3n foron \"Sin Muro\" e \"La Aurora\", en castel\u00e1n, e \"L'Aurora\" en catal\u00e1n. No seu 20\u00ba Congreso, celebrado no ano 2013, o POR mudou de novo de nome ao de \"La Aurora, Organizaci\u00f3n Marxista\" en castel\u00e1n."}
{"id": "42281", "revid": "98629", "url": "https://gl.wikipedia.org/wiki?curid=42281", "title": "ToteKing", "text": "Manuel Gonz\u00e1lez Rodr\u00edguez, co\u00f1ecido artisticamente como ToteKing, nado en Sevilla o 13 de decembro de 1978, \u00e9 un rapeiro espa\u00f1ol que comezou a s\u00faa andaina no grupo La Alta Escuela."}
{"id": "42282", "revid": "56817", "url": "https://gl.wikipedia.org/wiki?curid=42282", "title": "Skoll", "text": "Na mitolox\u00eda n\u00f3rdica, Skoll ou Sk\u00f6ll era un lobo que persegu\u00eda \u00e1 deusa Sol a trav\u00e9s dos ceos todos os d\u00edas, co obxectivo de devorala.\nSk\u00f6ll ten un irm\u00e1n, Hati, que persegu\u00eda ao deus Mani (a L\u00faa). Suponse que son fillos ou irm\u00e1ns de Fenrir, e ao chegar o Ragnarok, tanto Skoll como Hati logran os seus obxectivos."}
{"id": "42284", "revid": "127505", "url": "https://gl.wikipedia.org/wiki?curid=42284", "title": "Shotta", "text": "Ignacio Gonz\u00e1lez Rodr\u00edguez, m\u00e1is co\u00f1ecido co nome de Shotta (Sevilla, 25 de xullo de 1984), \u00e9 un MC espa\u00f1ol, irm\u00e1n de ToteKing."}
{"id": "42285", "revid": "1131", "url": "https://gl.wikipedia.org/wiki?curid=42285", "title": "Chivi", "text": "Jos\u00e9 Francisco C\u00f3rdoba, m\u00e1is co\u00f1ecido como Jos\u00e9 C\u00f3rdoba, Chivi ou o pornoautor, nado en Madrid o 13 de xaneiro de 1977, \u00e9 un cantautor espa\u00f1ol de letras sat\u00edricas.\nTraxectoria.\nJos\u00e9 Francisco C\u00f3rdoba, m\u00e1is co\u00f1ecido como Chivi (\"pornoautor\"), \u00e9 un cantautor sa\u00eddo da escola dos Calasancios en Madrid (Espa\u00f1a). Naceu o 13 de xaneiro de 1977 na cidade de Madrid. Dende moi novo, seguiu a obra dos grandes cantautores da \u00e9poca e baixo o seu influxo, empezou a compo\u00f1er as s\u00faas primeiras canci\u00f3ns en 1995. Aquelas letras das s\u00faas orixes eran moi diferentes \u00e1s de hoxe en d\u00eda; falaban de amor, desamor e as s\u00faas vivencias de adolescente.\nEn 2004 comp\u00f3n e edita a canci\u00f3n \"Trenes para el cielo\" en homenaxe \u00e1s v\u00edtimas do 11-M.\nChivi chega ao cume do seu \u00e9xito e edita o disco \"Spanish Psycho\", o 22 de novembro de 2005, baixo o selo El Diablo!. \u00c9 o seu primeiro disco distribu\u00eddo a grande escala no que conta coa colaboraci\u00f3n de m\u00fasicos como Joaqu\u00edn Carbonell ou Despistaos. Neste disco Jos\u00e9 inclu\u00edu canci\u00f3ns cunha linguaxe m\u00e1is coidada e menos ofensiva centr\u00e1ndose na calidade musical e no ton de humor sen necesidade de recorrer a groser\u00edas en exceso. Exemplo disto son os temas \"Spanish Psycho\" (sendo a s\u00faa primeira canci\u00f3n emitida en radio), \"Mi princesa\" ou \"Cuando quiero llorar\".\nEn 2008 Jos\u00e9 decide dar fin \u00e1 s\u00faa personaxe Chivi para retomar o seu estilo orixinal e publica o disco \"Estado natural\", firmado xa como Jos\u00e9 C\u00f3rdoba e no que as s\u00faas letras adquiren un ton m\u00e1is maduro.\nPol\u00e9mica.\nChivi causou pol\u00e9mica na blog de David Bravo por un artigo escrito o 4 de agosto de 2007 no que se recollen unhas sorprendentes declaraci\u00f3ns contraditorias sobre a pirater\u00eda a trav\u00e9s de redes P2P, xa que se declaraba abertamente en contra do intercambio de ficheiros ou a promoci\u00f3n por Internet cando en declaraci\u00f3ns anteriores manifest\u00e1rase completamente a favor.\nO 7 de agosto de 2007 el mesmo desvelou que esas declaraci\u00f3ns foron feitas co \u00fanico prop\u00f3sito de negar a autor\u00eda de canci\u00f3ns que se lle atribuiran erroneamente, tales como \"Negros de mierda\" ou \"Me cago en esos putos rumanos\", que, polo seu forte contido racista, prexudicaban a s\u00faa imaxe."}
{"id": "42286", "revid": "56817", "url": "https://gl.wikipedia.org/wiki?curid=42286", "title": "Hati", "text": "Na mitolox\u00eda n\u00f3rdica Hati era un lobo que persegu\u00eda a Mani (a L\u00faa) polo ceo todas as noites. Cada vez que lograba achegarse \u00e1 s\u00faa presa produc\u00edanse eclipses lunares. O seu irm\u00e1n Skoll, persegu\u00eda ao Sol. Supostamente, son os fillos ou irm\u00e1ns de Fenrir. Dise que os nenos detonan os caldeiros e fan bastante ru\u00eddo, o suficiente para mantelo afastado da L\u00faa. Ademais usan as chispas da detonaci\u00f3n dos caldeiros para voar aos ceos. A xente da terra ch\u00e1maos estrelas ca\u00eddas. Dise tam\u00e9n que no tempo de Ragnarok, o fin do mundo, Hati alcanzar\u00e1 a L\u00faa e a romper\u00e1 coas s\u00faas garras."}
{"id": "42288", "revid": "23204", "url": "https://gl.wikipedia.org/wiki?curid=42288", "title": "Frigg", "text": "Frigg -tam\u00e9n chamada Frigga, Fricca e Friia- \u00e9 a deusa do amor, a fertilidade e a fidelidade conxugal. O seu nome significa \"a amada\". Forma parte da trindade formada por Freia, Iord e ela mesma.\n\u00c9 asociada \u00e1 figura da esposa, e polo tanto da fertilidade, pero tam\u00e9n se asocia co agro, a gander\u00eda, as tarefas dom\u00e9sticas e as batallas principalmente. Frigg pode ser considerara como a terra habitada, cultivada e a morada do home.\nA s\u00faa orixe \u00e9 bastante confusa, crese que \u00e9 filla da Nai Terra (Iord). \u00c9 esposa de Od\u00edn e nai de Balder, Bragi, Hermod e Thor. Frigg co\u00f1ece o futuro, pero non pode revelalo. Vive con Od\u00edn no Virigolf, o para\u00edso onde van as almas dos xustos, no palacio de Hlidskialf, na sala de Fensalir (da lagoa). Como Freia, \u00e9 afeccionada \u00e1s xoias."}
{"id": "42289", "revid": "22570", "url": "https://gl.wikipedia.org/wiki?curid=42289", "title": "Samuha", "text": "Samuha (\u0160amuha) foi unha cidade do Imperio Hitita, ao nordeste da Terra Alta Hitita, ao leste de Hattusa.\nHistoria.\nDespois do -1470 a capital Hattusa foi destru\u00edda, seguramente por un ataque dos kaskas, que estaban saqueando numerosas cidades e o rei Tudhaliyas III estableceu a s\u00faa residencia en Samuha. Crese que durante o reinado deste rei a capital xa non volveu a Hattusa. O seu fillo Suppiluliumas foi enviado a combater contra os kaskas. Cando chegou a rei volveu a capital a Hattusa."}
{"id": "42290", "revid": "25871", "url": "https://gl.wikipedia.org/wiki?curid=42290", "title": "Kammala", "text": "Kammala foi unha rexi\u00f3n do pa\u00eds dos kaskas, preto do Mar Negro, ao noroeste de Hattusa (a capital do Imperio Hitita), na cal fixo unha campa\u00f1a o rei Tudhaliyas III, acompa\u00f1ado do seu fillo e futuro sucesor Suppiluliumas I, sobre o -1360."}
{"id": "42291", "revid": "22570", "url": "https://gl.wikipedia.org/wiki?curid=42291", "title": "Hulanna", "text": "Hulanna foi un r\u00edo do Imperio Hitita, non localizado, pero situado no centro do imperio, para o oeste ou noroeste de Hattusa. O r\u00edo daba nome a toda a rexi\u00f3n. O territorio sublevouse contra o rei Ammunas na metade do s\u00e9culo -XVI. Sobre o -1370 foi atacada polos kaskas e recuperada polo rei Tudhaliyas III pouco despois.\nSobre o -1300 a rexi\u00f3n quedou inclu\u00edda entre as terras cedidas a Hattusilis polo seu irm\u00e1n Muwatallis II, coas que se formou o reino vasalo de Hakpis."}
{"id": "42292", "revid": "56817", "url": "https://gl.wikipedia.org/wiki?curid=42292", "title": "Kathariya", "text": "Kathariya foi unha cidade hitita situada ao noroeste de Hattusa, que, seguramente para evitar os saqueos dos kaskas, fixo unha alianza con estes sobre o -1360 e contribu\u00edu \u00e1 destruci\u00f3n de cidades restauradas e repoboadas polo pr\u00edncipe herdeiro Suppiluliumas pouco antes. En represalia o rei Tudhaliyas III destru\u00eduna."}
{"id": "42293", "revid": "22570", "url": "https://gl.wikipedia.org/wiki?curid=42293", "title": "Gazzapa", "text": "Gazzapa foi unha cidade hitita situada ao noroeste de Hattusa, que, seguramente para evitar os saqueos dos kaskas, fixo unha alianza con estes sobre o -1360 e contribu\u00edu \u00e1 destruci\u00f3n de cidades restauradas e repoboadas polo pr\u00edncipe herdeiro Suppiluliumas pouco antes. En represalia o rei Tudhaliyas III destru\u00eduna."}
{"id": "42295", "revid": "56817", "url": "https://gl.wikipedia.org/wiki?curid=42295", "title": "Terra Alta Hitita", "text": "Terra Alta Hitita era a rexi\u00f3n monta\u00f1osa ao leste de Hattusa. Sobre o 1370 a.C. o rei Tudhaliyas t\u00edvose que establecer nesta zona, na cidade de Samuha, cando a capital Hattusa foi ameazada (e finalmente saqueada e ocupada) polos kaskas. Por oposici\u00f3n, a Terra Baixa Hitita ser\u00edan as terras planas ao suroeste de Hattusa e da rexi\u00f3n do Lago de Sal.\nSobre o 1300 a.C. foi nomeado gobernador Hattusilis, irm\u00e1n de Muwatallis II, goberno que despois serviu de base ao Reino de Hakpis."}
{"id": "42297", "revid": "22570", "url": "https://gl.wikipedia.org/wiki?curid=42297", "title": "Terra Baixa Hitita", "text": "Terra Baixa Hitita era a rexi\u00f3n cha que se estend\u00eda ao sur de Hattusa na zona do Lago de Sal. Pola contra a Terra Alta Hitita era o nome dado \u00e1s terras monta\u00f1osas ao leste de Hattusa.\nA rexi\u00f3n foi obxecto dos ataques de Arzawa durante o s\u00e9culo XIV a.C.. A finais do s\u00e9culo o rei de Karkemish, Sarri-Kusuh, fillo de Suppiluliumas I e irm\u00e1n de Mursilis III, enviou continxentes \u00e1 zona, atacada a mi\u00fado polos de Arzawa. Estes continxentes tomaron parte na conquista de Arzawa."}
{"id": "42299", "revid": "5863", "url": "https://gl.wikipedia.org/wiki?curid=42299", "title": "Zithara", "text": "Zithara foi unha cidade ao norte ou nordeste de Hattusa, onde o rei Tudhaliyas III librou batalla contra os kaskas, que ser\u00edan derrotados sobre o -1360."}
{"id": "42301", "revid": "22570", "url": "https://gl.wikipedia.org/wiki?curid=42301", "title": "Hayasa", "text": "Hayasa foi un reino situado na rexi\u00f3n ao sur de Trebisonda, que alg\u00fans ven como o antecedente inmediato de Armenia (Hayastan). O reino era veci\u00f1o de Azzi, na zona do lago Van (ver Urartu) e mesmo alg\u00fans pensan que Azzi e Hayasa eran o mesmo reino ou que Azzi s\u00f3 era unha parte del, que acadou a hexemon\u00eda na segunda metade do s\u00e9culo \u2013XIV. Ao sur ti\u00f1a a Ishuwa ou Isuwa.\nTudhaliyas III estableceu a s\u00faa capital en Samuha, preto da fronteira de Hayasa sobre o -1370. Contra este pa\u00eds enviou ao seu fillo Suppiluliumas pero os habitantes refusaron o combate e, ao final, o pr\u00edncipe foi contra as terras dos kaskas. Neste tempo o rei de Hayasa \u00e9 mencionado como Karanni ou Lanni. Despois as fontes hititas mencionan como reis a Mariya (casado cunha princesa hitita e condenado a morte para romper o contrato matrimonial) e a Huqqana (casado cunha irm\u00e1 de Suppiluliumas).\nSobre o \u00faltimo terzo do s\u00e9culo -XIV \"o se\u00f1or de Azzi, Anniya, crese que creou unha confederaci\u00f3n pol\u00edtica dos pobos (prearmenios) da fronteira oriental dos hititas, e creara un reino que \u00eda do r\u00edo Iris (Ysehil Irmak) ao lago Van.\nMursilis II despois de derrotar a Pihhuniya, unificador dos kaskas, decidiu atacar a Anniya, se\u00f1or de Azzi e Hayasa, pois aos seus dominios acoll\u00e9ranse alg\u00fans refuxiados hititas inimigos de Suppiluliumas I. Isto foi probabelmente o -1315 (segundo unha eclipse que puido ser datada). Mursilis esixiu a entrega dos exiliados e o retorno dos prisioneiros, e o rei Anniya, que non pensaba acceder, respondeu, sen esperar o inicio de hostilidades por parte dos hititas, cun ataque a Dankuwa, castelo raiano da Terra Alta Hitita e pediu o mesmo para Azzi (retorno de exiliados e prisioneiros). Na s\u00faa oitava campa\u00f1a (noveno ano de reinado) Mursilis pasou por Ingaluwa (armenio Ankl) e atacou Ura, unha fortaleza de fronteira que pertenc\u00eda a Anniya, seguramente na zona do lago Van. Este accedeu ent\u00f3n a retornar aos exiliados e prometeuno nunha carta, pero non puido cumprir coa promesa xa que seguramente os exiliados xa se puxeran a salvo noutros lugares ou morreran. Cando o incumprimento lle foi lembrado a Anniya, este alegou que tampouco Hatti cumprira coa entrega dos exiliados de Azzi ao reino hitita. Ent\u00f3n o rei hitita foi solicitado en Kizzuwatna polo \"hepat\" (sacerdote) de Kummani para celebrar un festival relixioso e deixou as operaci\u00f3ns do norte a seu Xefe de Vi\u00f1os (un cargo da corte) Nuwanza e foise ao sur. Ao decatarse diso, Anniya aproveitou para atacar Istitina e Kannuwara; a primeira foi destru\u00edda pero a segunda resistiu o ataque e expulsou aos atacantes que tiveron que cercala. O rei ordenou unha sa\u00edda, pero Nuwanza, que pedira os augurios, non fixo o ataque porque os presaxios non ser\u00edan favor\u00e1beis e informou disto ao rei. Para resolver as cousas o rei pediu novos auspicios sobre que facer en Kannuwara, e loxicamente estes ser\u00edan agora favor\u00e1beis, e enviou ao pr\u00edncipe Anana-ziti a Nuwanza para lle comunicar os novos augurios; Nuwana f\u00edxo ent\u00f3n a sa\u00edda e os asediantes ser\u00edan derrotados, e un gran n\u00famero morreu. Desde Karkemish Mursilis pasou ao norte, a Tegarama, pero xa a estaci\u00f3n estaba avanzada e decidiu non atacar Azzi-Hayasa sen\u00f3n que retornou ao sur, a Harran, onde recolleu provisi\u00f3ns, e despois pasou outra vez ao norte, m\u00e1is ao leste, onde fixo alg\u00fans ataques antes de retornar a Hattusa.\nAo ano seguinte, na d\u00e9cima campa\u00f1a, Mursilis volveu a Azzi-Hayasa; Anniya non quer\u00eda facer fronte aos hititas en campo aberto e puxo \u00e1 s\u00faa xente nas fortalezas m\u00e1is inacces\u00edbeis: Mursilis s\u00f3 puido conquistar d\u00faas fortalezas: Aripsa e Duskamma. Aripsa era a un promontorio rochoso no Mar Negro, e Duskamma non deb\u00eda de estar moi lonxe, e cando co\u00f1eceu a conquista de Aripsa rendeuse voluntariamente. A campa\u00f1a acabou sen unha vitoria decisiva.\nFinalmente os anais abreviados de Mursilis din que na und\u00e9cima campa\u00f1a retornou a Azzi e \"organizouno\". Esta expresi\u00f3n significa que dominou o pa\u00eds e estruturouno administrativamente ou estableceu nel un novo rei vasalo. O nome de Hayasa non volve a aparecer."}
{"id": "42302", "revid": "624", "url": "https://gl.wikipedia.org/wiki?curid=42302", "title": "Karanni", "text": ""}
{"id": "42303", "revid": "624", "url": "https://gl.wikipedia.org/wiki?curid=42303", "title": "Lanni", "text": ""}
{"id": "42304", "revid": "624", "url": "https://gl.wikipedia.org/wiki?curid=42304", "title": "Mariya", "text": ""}
{"id": "42305", "revid": "624", "url": "https://gl.wikipedia.org/wiki?curid=42305", "title": "Huqqana", "text": ""}
{"id": "42306", "revid": "624", "url": "https://gl.wikipedia.org/wiki?curid=42306", "title": "Anniya", "text": ""}
{"id": "42307", "revid": "22570", "url": "https://gl.wikipedia.org/wiki?curid=42307", "title": "Pihhuniya", "text": "Pihhuniya (segunda metade do s\u00e9culo -XIV) foi reis dos kaskas, o \u00fanico rei co\u00f1ecido que tivo esta xente.\nUn xefe kaska chamado Pihhuniya da terra de Tipiya, unificou as tribos kaskas e proclamouse rei. Pihhuniya iniciou os ataques cos que logrou o dominio da Terra Alta Hitita e da cidade de Istitina, que foi \"pasto dos raba\u00f1os kaska\". O rei hitita Mursilis II esixiu ao rei a evacuaci\u00f3n dos territorios ocupados, pero non foi escoitado, e Mursilis marchou \u00e1 Terra Alta Hitita e atacou ao rei kaska, expuls\u00e1ndoo de al\u00ed e recuperando os territorios conquistados; os kaskas retir\u00e1ronse seguindo unha pol\u00edtica de terra queimada: cidades e campos quedaban desolados, pero Mursilis pacientemente reconstru\u00edunas; o rei chegou a Tipiya, cidade capital dos kaska, que queimou. Pihhuniya foise axeonllar aos p\u00e9s do rei e foi levado a Hattusa. A s\u00faa sorte final desco\u00f1\u00e9cese."}
{"id": "42308", "revid": "125162", "url": "https://gl.wikipedia.org/wiki?curid=42308", "title": "Tipiya", "text": "Tipiya foi unha rexi\u00f3n (Tipiyawa) e unha cidade da Terra Alta Hitita onde se estableceron os kaskas no s\u00e9culo \u2013XIV. As principais cidades rexionais eran Tipiya e Kathaidwa. No reinado de Suppiluliumas I este kaskas ser\u00edan sometidos e obrigados por tratado a achegar continxentes militares ao gran rei hitita, pero \u00e1 morte do rei, e despois duns meses de goberno de Arnuwandas II, os continxentes xa non ser\u00edan enviados ao novo rei Mursilis II.\nMursilis II foi \u00e1 zona na s\u00faa segunda campa\u00f1a militar (terceiro ano de reinado) e \u00e1 cidade de Kathaidwa, que foi destru\u00edda, e fix\u00e9ronse moitos prisioneiros cos que retornou \u00e1 capital Hattusa.\nDe Tipiya foi o rei kaska Pihhuniya. O seu reinado acabou cando a cidade de Tipiya, que fac\u00eda de capital, foi conquistada e incendiada por Mursilis II. Pihhuniya rendeuse e foi levado a Hattusa."}
{"id": "42309", "revid": "624", "url": "https://gl.wikipedia.org/wiki?curid=42309", "title": "Tipiyawa", "text": ""}
{"id": "42310", "revid": "22570", "url": "https://gl.wikipedia.org/wiki?curid=42310", "title": "Kathaidwa", "text": "Kathaidwa foi a cidade principal da rexi\u00f3n de Tipiya ou Tipiyawa, na Terra Alta Hitita, na que se estableceron os kaskas no s\u00e9culo \u2013XIV. No reinado de Suppiluliumas I os kaskas ser\u00edan sometidos e obrigados por tratado a achegar continxentes militares ao gran rei hitita, pero \u00e1 morte do rei, e despois duns meses de goberno de Arnuwandas II, os continxentes xa non ser\u00edan enviados ao novo rei Mursilis II, o cal foi \u00e1 zona na s\u00faa segunda campa\u00f1a militar (terceiro ano de reinado); a cidade de Kathaidwa foi destru\u00edda e fix\u00e9ronse moitos prisioneiros cos que retornou \u00e1 capital Hattusa."}
{"id": "42311", "revid": "22570", "url": "https://gl.wikipedia.org/wiki?curid=42311", "title": "Istitina", "text": "Istitina foi unha cidade da Terra Alta Hitita que sobre o -1320/-1310 foi conquistada polo rei dos kaskas, Pihhuniya, que a converteu, segundo os hititas, en \"pasto para os raba\u00f1os kaska\". Mursilis II esixiu ao rei a evacuaci\u00f3n dos territorios ocupados, pero non foi escoitado, e tivo que ir \u00e1 zona. Istitina foi reconquistada, pero un par de anos despois foi atacada por Anniya de Azzi e de Hayasa e destru\u00edda."}
{"id": "42312", "revid": "23204", "url": "https://gl.wikipedia.org/wiki?curid=42312", "title": "Azzi", "text": "Azzi foi un pa\u00eds ao norte do \u00c9ufrates e ao sur do pa\u00eds de Hayasa (da rexi\u00f3n de Trebisonda).\nPouco despois de -1400 a xente do pa\u00eds de Azzi invadeu a Capadocia oriental e ser\u00edan combatidos polo rei hitita Tudhaliyas III (-1400 - -1380).\nEn tempo do rei Mursilis II (-1347 - -1320) Azzi estaba gobernado por un rei chamado Anniya que, segundo se sup\u00f3n, creou unha confederaci\u00f3n pol\u00edtica dos pobos (prearmenios) da fronteira oriental dos hititas, formando un reino que \u00eda do r\u00edo Iris (Ysehil Irmak) ao lago Van e do mar Negro a Ishuwa, mencionado polos historiadores como Hayasa-Azzi.\nAnniya foi derrotado polos hititas (ver Hayasa) e talvez converteuse en vasalo ou o pa\u00eds foi anexionado. Se ben unha parte dos seus dominios quedaron baixo control hitita, o pa\u00eds de Azzi deb\u00eda de manter ou recuperar a independencia, porque un rei de Azzi a\u00ednda se resist\u00eda aos hititas durante o reinado de Tudhaliyas IV, case un s\u00e9culo despois (sobre -1240 / -1230).\nDespois as noticias sobre Azzi desaparecen."}
{"id": "42313", "revid": "624", "url": "https://gl.wikipedia.org/wiki?curid=42313", "title": "Hayasa-Azzi", "text": ""}
{"id": "42314", "revid": "15490", "url": "https://gl.wikipedia.org/wiki?curid=42314", "title": "Ishuwa", "text": "Ishuwa ou Isuwa foi un reino situado na rexi\u00f3n entre Malatya e Kemakh. O nome Ishuwa parece que v\u00e9n de \"cabalo\" (a palabra luvita \"asuwa\" quere dicir cabalo, o armenio \"esh\" \u00e9 xenitivo de \"ishoy\" que quere dicir \"ruc\"; e tam\u00e9n o hurrita \"eshshi\", \"ishshiya\" quere dicir \u201ccabalo\u201d). O seu deus principal, ou polo menos un dos m\u00e1is importantes, era o deus hitita Pirua, simbolizado por un cabalo.\nDurante a crise de Hatti (s\u00e9culos -XVI \u2013 -XV), con Mitanni no seu punto de m\u00e1ximo poder, na rexi\u00f3n do Alto \u00c9ufrates e a futura Armenia form\u00e1ronse pequenos reinos: Tegarama, Zazzisa, Alha, Armatana, Arawanna, Ishuwa e outros, que foron sometidos por Muwatallis I (sobre -1420 - -1400).\nPouco despois do -1400 o pa\u00eds de Isuwa sublevouse contra Tudhaliyas II (-1400 - -1380) e os hititas combat\u00e9rono, pero crese que en xeral pasou a estar debaixo influencia de Mitanni.\nIsuwa foi o centro dunha coalici\u00f3n contra os hititas, onde o rei Tudhaliyas III, apoiara a Artatama, un rival de Tushratta na sucesi\u00f3n ao trono de Mitanni.\nSuppiluliumas I (-1380 - -1346), rei hitita, disputou tam\u00e9n con Tushratta de Mitanni a soberan\u00eda sobre Isuwa, e finalmente ga\u00f1ou, porque o rei explica nunha estela que reconquistou o pa\u00eds. Parece que desde ent\u00f3n o dominio hitita se consolidou al\u00ed; unha filla do rei Hattusilis III, Kilus-Hepa, casou co rei Ari-Sarruma (tam\u00e9n Ehli-Sarruma) e en tempo de Tudhaliyas IV (-1255 - -1230) o reino vasalo de Isuwa era un fiel aliado cando Tukulti-Ninurta I de Asiria atacou territorio hurrita pouco despois do -1240 e ocupou o pa\u00eds e someteuno a vasalaxe.\nO rei hitita Tudhaliyas IV non dubidou en declarar a guerra. O rei asirio reuniu ao seu ex\u00e9rcito en Taite. O ex\u00e9rcito hitita avanzou cara Nihriya onde o foi atopar o ex\u00e9rcito asirio. O rei asirio repregou as s\u00faas tropas cara a Sura, onde se librou a batalla, que foi unha vitoria asiria e unha clara derrota hitita. Tudhaliyas retirouse a Alatarma, un pouco ao leste do \u00c9ufrates, en posici\u00f3n desco\u00f1ecida, probabelmente en Isuwa. O nome do rei de Isuwa non aparece nas inscrici\u00f3ns.\nAntes do -1200 o rei hitita Suppiluliumas II fixo unha campa\u00f1a no pa\u00eds e seguramente impuxo a vasalaxe ao seu rei (que era vasalo asirio), pero iso foi por pouco tempo, porque pouco despois do -1200 o imperio vai desaparecer. Isuwa seguramente restou independente ata que Teglatfalasar I (-1115 \u2013 -1076) someteu o reino de Isuwa pouco despois de subir ao trono."}
{"id": "42315", "revid": "624", "url": "https://gl.wikipedia.org/wiki?curid=42315", "title": "Isuwa", "text": ""}
{"id": "42316", "revid": "3054", "url": "https://gl.wikipedia.org/wiki?curid=42316", "title": "Galitzia", "text": ""}
{"id": "42317", "revid": "1131", "url": "https://gl.wikipedia.org/wiki?curid=42317", "title": "Condado de Cache", "text": "O Condado de Cache \u00e9 un condado do estado norteamericano de Utah, local\u00edzase no norte xunto \u00e1 fronteira co estado de Idaho. Comprende d\u00faas zonas ben diferenciadas no occidente o Val de Cache atravesado polo r\u00edo Bear, onde se concentra a poboaci\u00f3n e no oriente a cordal de Wasatch. O primeiro asentamento do territorio foi Wellsville fundado por Peter Maughan en r\u00edo Bear. A superficie \u00e9 de 3,038\u00a0km\u00b2 e a poboaci\u00f3n de 91.391 habitantes (2005), a capital e principal cidade \u00e9 Logan."}
{"id": "42318", "revid": "27155", "url": "https://gl.wikipedia.org/wiki?curid=42318", "title": "Cadaverina", "text": "A cadaverina (NH2(CH2)5NH2) \u00e9 unha poliamina do grupo das diaminas producida pola descarboxilaci\u00f3n do amino\u00e1cido lisina catalizada polo encima lisina descarboxilase (LDC). A cadaverina tam\u00e9n se chama 1,5-pentanodiamina e pentametilenodiamina. \u00c9 unha diamina t\u00f3xica e fedorenta semellante \u00e1 putrescina. Ambas as d\u00faas orix\u00ednanse durante a putrefacci\u00f3n dos tecidos animais, na que interve\u00f1en bacterias sapr\u00f3fitas, pero a cadaverina non se asocia unicamente \u00e1 putrefacci\u00f3n, xa que os seres vivos tam\u00e9n a producen en pequenas cantidades e \u00e9 parcialmente responsable do cheiro caracter\u00edsitco dos ouri\u00f1os e do seme.\nHistoria.\nA putrescina e a cadaverina foron descritas por primeira vez en 1885 polo m\u00e9dico alem\u00e1n Ludwig Brieger (1849\u20131919).\nImportancia cl\u00ednica.\nAtop\u00e1ronse elevados niveis de cadaverina nos ouri\u00f1os dalg\u00fans pacientes con defectos no seu metabolismo da lisina.\nToxicidade.\nA cadaverina \u00e9 t\u00f3xica a altas doses. Nas ratas obs\u00e9rvase unha toxicidade oral aguda de m\u00e1is de 2000\u00a0mg/kg de peso corporal."}
{"id": "42319", "revid": "56817", "url": "https://gl.wikipedia.org/wiki?curid=42319", "title": "86", "text": ""}
{"id": "42320", "revid": "34681", "url": "https://gl.wikipedia.org/wiki?curid=42320", "title": "87", "text": ""}
{"id": "42321", "revid": "56817", "url": "https://gl.wikipedia.org/wiki?curid=42321", "title": "Dolo, Venecia", "text": "Dolo \u00e9 unha comuna de 14.411 habitantes e 24\u00a0km\u00b2 da provincia de Venecia, Italia. Localizada nunha zona ch\u00e1 atravesada por numerosas canles artificiais e regatos de escasa relevancia ag\u00e1s o Naviglio del Brenta. Dolo antes de 1405 estaba baixo xurisdici\u00f3n de Padua pero tras a guerra con Venecia quedou baixo a xurisdici\u00f3n da Rep\u00fablica Seren\u00edsima. Ademais da vila de Dolo a comuna comprende as fracci\u00f3ns de Arino e Sambruson."}
{"id": "42322", "revid": "25871", "url": "https://gl.wikipedia.org/wiki?curid=42322", "title": "88", "text": ""}
{"id": "42323", "revid": "56817", "url": "https://gl.wikipedia.org/wiki?curid=42323", "title": "89", "text": ""}
{"id": "42324", "revid": "56817", "url": "https://gl.wikipedia.org/wiki?curid=42324", "title": "90", "text": ""}
{"id": "42325", "revid": "56817", "url": "https://gl.wikipedia.org/wiki?curid=42325", "title": "91", "text": ""}
{"id": "42327", "revid": "56817", "url": "https://gl.wikipedia.org/wiki?curid=42327", "title": "92", "text": ""}
{"id": "42328", "revid": "56817", "url": "https://gl.wikipedia.org/wiki?curid=42328", "title": "93", "text": ""}
{"id": "42329", "revid": "25871", "url": "https://gl.wikipedia.org/wiki?curid=42329", "title": "94", "text": ""}
{"id": "42330", "revid": "56817", "url": "https://gl.wikipedia.org/wiki?curid=42330", "title": "95", "text": ""}
{"id": "42331", "revid": "5863", "url": "https://gl.wikipedia.org/wiki?curid=42331", "title": "96", "text": ""}
{"id": "42332", "revid": "56817", "url": "https://gl.wikipedia.org/wiki?curid=42332", "title": "97", "text": ""}
{"id": "42333", "revid": "56817", "url": "https://gl.wikipedia.org/wiki?curid=42333", "title": "98", "text": ""}
{"id": "42334", "revid": "56817", "url": "https://gl.wikipedia.org/wiki?curid=42334", "title": "99", "text": ""}
{"id": "42336", "revid": "56817", "url": "https://gl.wikipedia.org/wiki?curid=42336", "title": "Wessobrunner Gebet", "text": "O Wessobrunner Gebet \u00e9 un poema alem\u00e1n, unha das m\u00e1is antigas composici\u00f3ns l\u00edricas en alto alem\u00e1n antigo datada en torno ao 790. Recibe o nome do mosteiro no que se conservou a \u00fanica copia que existe e que data do 814, o mosteiro de Wessobrunner, inda que actualmente se atopa na Biblioteca de Baviera.\nO poema div\u00eddese en d\u00faas partes diferenciadas, a primeira \u00e9 unha especie de oraci\u00f3n pola creaci\u00f3n do mundo en nove versos, a segunda parte \u00e9 unha oraci\u00f3n en prosa libre."}
{"id": "42338", "revid": "98629", "url": "https://gl.wikipedia.org/wiki?curid=42338", "title": "L\u00f3xica combinatoria", "text": "A l\u00f3xica combinatoria \u00e9 unha notaci\u00f3n introducida por Moses Sch\u00f6nfinkel e Haskell Curry para eliminar a necesidade de variables na l\u00f3xica matem\u00e1tica. M\u00e1is recentemente usouse na ciencia inform\u00e1tica como un modelo te\u00f3rico de computaci\u00f3n e tam\u00e9n como a base para o dese\u00f1o de linguaxes de programaci\u00f3n funcionais. Bas\u00e9ase en combinadores, funci\u00f3ns de orde superior que utilizan unicamente a aplicaci\u00f3n de funci\u00f3ns e eventualmente doutros combinadores para definir un resultado a partir dos seus argumentos.\nA l\u00f3xica combinatoria pode ser vista como unha variedade do c\u00e1lculo lambda nas que as expresi\u00f3ns lambda son substitu\u00eddas por un limitado n\u00famero de combinadores. O exemplo m\u00e1is simple de combinador \u00e9 I"}
{"id": "42339", "revid": "736", "url": "https://gl.wikipedia.org/wiki?curid=42339", "title": "Buraco negro", "text": ""}
{"id": "42342", "revid": "98629", "url": "https://gl.wikipedia.org/wiki?curid=42342", "title": "Golem", "text": "O golem \u00e9, na mitolox\u00eda xud\u00eda, un ser animado creado enteiramente de materia inanimada a trav\u00e9s dun proceso m\u00e1xico. En hebreo moderno, o nome prov\u00e9n da palabra \"gu\u00e9lem\" (\u05d2\u05dc\u05dd), \"materia\"; por outra parte, nese idioma, a expresi\u00f3n \"j\u00f3mer gu\u00e9lem\" (\u05d7\u05d5\u05de\u05e8 \u05d2\u05dc\u05dd) \u00e1 s\u00faa vez significa \"materia prima\".\nA palabra \"golem\" d\u00e1se na Biblia (\"Salmos\" 139:16) e na literatura talm\u00fadica para referirse a unha substancia embrionaria ou incompleta.\nComo motivo, a figura do golem forma parte do imaxinario hebraico centro europeo e pertence por conseguinte \u00e1 arte asquenac\u00ed.\nA lenda de Praga.\nO relato folcl\u00f3rico m\u00e1is famoso relativo \u00f3 golem involucra \u00f3 ilustre Rabbi Judah Loew, Judah Loew ben Bezalel, co\u00f1ecido como o \"Maharal de Praga\", un co\u00f1ecido rabino do s\u00e9culo XVI. Atrib\u00faeselle crear \u00f3 golem para defender o gueto de Praga de ataques antisemitas, as\u00ed como para atender tam\u00e9n o mantemento da Sinagoga Vella-Nova (\"Altneuschul\").\nCon todo, o golem ser\u00eda creado en varias ocasi\u00f3ns e por diversos rabinos ilustres \u00f3 longo de toda a Idade Media. \u00c9 m\u00e1is, a primeira existencia do golem remontar\u00edase \u00e1s orixes mesmas da humanidade, onde un golem ser\u00eda creado por unha persoa crente e pr\u00f3xima a Deus. Como Ad\u00e1n, o golem ser\u00eda creado a partir do barro, insufl\u00e1ndolle despois unha fa\u00edsca divina que lle deu a vida. As\u00ed, a creaci\u00f3n de Ad\u00e1n \u00e9 en principio inspiradora e referente da creaci\u00f3n de todo golem. Desde este punto de vista, mediante o mencionado acto, toda persoa cun certo grao de santidade e achegamento a Deus poder\u00eda adquirir algo da sabedor\u00eda e o poder divinos. E importante como poder \u00e9 aquel de insuflarlle vida \u00e1 materia inerte. Crear un golem \u00e9 ent\u00f3n expresi\u00f3n patente de sabedor\u00eda e santidade. Pero, m\u00e1is al\u00f3 do grao de santidade que tivese o creador dun golem, o ser creado nunca ser\u00eda m\u00e1is que unha sombra daquel creado por Deus, xa que, significativamente e por definici\u00f3n, todo golem carece de alma.\nA existencia dun golem presenta ent\u00f3n vantaxes e desvantaxes. O golem \u00e9 forte, pero non intelixente. Se se lle ordena levar a cabo unha tarefa, levaraa a cabo dun modo sistem\u00e1tico, lento e executando as instruci\u00f3ns dun modo literal, sen cuestionamento ning\u00fan.\nFamosa neste sentido \u00e9 unha an\u00e9cdota, segundo a cal a esposa do rabino lle pediu \u00f3 golem que fose \"ao r\u00edo a sacar auga\" \u00f3 que o golem accedeu pero \u00f3 p\u00e9 da letra: foi \u00f3 r\u00edo, e comezou a sacar auga do mesmo sen parar, ata que terminou por alagar a cidade.\nSegundo sost\u00e9n unha lenda, a incapacidade principal do golem era a incapacidade de falar. Ademais, para facelo funcionar hab\u00eda que meterlle un papel cunha orde pola boca ou outro orificio. Outra maneira de facelo funcionar era inscribindo alg\u00fan dos Nomes de Deus ou ben a palabra \"Emet\" (\u05d0\u05de\u05ea\u2014\"verdade\" en hebreo).\nAo borr\u00e1rselle a primeira letra de \"Emet\" (alef) da s\u00faa fronte e quedar nela s\u00f3 \"met\" (\u05de\u05ea\u2014\"morte\" en hebreo), o golem pod\u00eda ser desactivado e volv\u00eda ser unha masa de barro inerte.\nNa s\u00faa obra \"A c\u00e1bala e o seu simbolismo\", Gershom Scholem escribe que o golem \u00e9 unha figura que cada trinta e tres anos aparece na xanela dun cuarto sen acceso no gueto de Praga.\nDe acordo coa lenda checa, os restos do golem est\u00e1n a\u00ednda gardados nun cadaleito no \u00e1tico do Altneuschul en Praga, e o mesmo pode ser devolto \u00e1 vida, de ser iso necesario.\nNas culturas moderna e contepor\u00e1nea.\nUso coloquial.\nNa cultura moderna e, particularmente, no marco coloquial, o golem \u00e9 unha figura metaf\u00f3rica estreitamente relacionada co aut\u00f3mata, o ser descerebrado ou o home masificado que, controlado, serve desde un plano de conformismo, pero poder\u00eda, baixo certas circunstancias, rebelarse.\nDado o seu parentesco coa noci\u00f3n de entidade automatizada e/ou robot que non pensa, o termo golem \u00e9 empregado tanto en yiddish como na lingua hebrea moderna, onde se usa especialmente de modo coloquial con connotaci\u00f3ns simultaneamente pexorativas e humor\u00edsticas: mentres que dicirlle a algu\u00e9n que \u00e9 un golem implica tratalo de \"aparello\" (home-m\u00e1quina), dicirlle \"non sexas golem\" funciona como unha nota de atenci\u00f3n para que reflexione antes de proceder no acto que estea por levar a cabo.\nLiteratura.\nEn 1837 Berthold Auerbach ref\u00edrese \u00f3 golem na s\u00faa obra \"Spinoza\". Entre 1841 e 1847 o golem figura xa no t\u00edtulo de catro obras literarias. Xa en 1847 a versi\u00f3n integral da historia do golem \u00e9 incorporada nunha importante colecci\u00f3n de relatos xudeus, publicada por Wolf Pascheles de Praga. Aproximadamente sesenta anos despois, unha descrici\u00f3n ficticia \u00e9 publicada por Yudl Rosenberg en 1909. De acordo coa lenda, o golem pod\u00eda estar feito da arxila da beira do r\u00edo Vltava (r\u00edo Moldava) tomada en Praga. Tras realizar os rituais prescritos, o rabino desenvolv\u00eda o golem e fac\u00edao vir \u00e1 vida recitando esconxuros especiais en hebreo. Segundo estes escritos, cando o golem do rabino Loew creceu, p\u00faxose violento e empezou a causar medo e mesmo chegou a matar persoas. \u00d3 rabino Loew promet\u00e9ronlle ent\u00f3n que a violencia contra os xudeus parar\u00eda se o golem era destru\u00eddo. O rabino estivo de acordo. Para destru\u00edr o golem, eliminou a primeira letra da palabra \"Emet\" da fronte do golem e formou ent\u00f3n a palabra hebrea que para a morte, \"Met\".\nA finais do s\u00e9culo XIX, o groso da sociedade europea adoptou a figura do golem. Notoria \u00e9 a novela de Gustav Meyrink, \"O golem\" (\"Der golem\", 1915), baseada nas lendas e relatos populares sobre o golem creado polo rabino Judah Loew ben Bezalel.\nEn 1921 H. Leivick escribiu un poema dram\u00e1tico en yiddish composto de oito secci\u00f3ns e tam\u00e9n titulado \"O golem\".\nEstes dous \u00faltimos casos testemu\u00f1an un cambio dram\u00e1tico na natureza do golem, que pasa a converterse nestas obras literarias na creaci\u00f3n de m\u00edsticos ambiciosos e que ser\u00edan castigados pola s\u00faa blasfemia. O golem \u00e9 considerado un precursor do robot, outro ser que oportunamente ser\u00e1 tam\u00e9n concibido como descerebrado e descorazonado.\nO escritor arxentino Jorge Lu\u00eds Borges, no seu libro \"O outro, o mesmo\" (1964), incl\u00fae un poema seu de 1958 que se titula \"El golem\" e \u00e9 \u00f3 longo do mesmo onde trata o famoso mito hebraico. Nas s\u00faas palabras preliminares \u00e1 lectura do poema, Borges observa que \"o golem \u00e9 \u00f3 rabino que o creou, o que o home \u00e9 a Deus; e \u00e9 tam\u00e9n, o que o poema \u00e9 \u00f3 poeta\".\nIso parte da cita do \"Cr\u00e1tilo\" de Plat\u00f3n de que \"o nome \u00e9 arquetipo da cousa\", aborda o tema da C\u00e1bala e o mito en cuesti\u00f3n.\nDoutra banda, Borges algunha vez asegurou ter aprendido alem\u00e1n lendo, coa axuda dun dicionario, a novela de Meyrink.\nCinema.\nO libro de Meyrink inspirou unha serie de cl\u00e1sicos expresionistas do cinema mudo, entre os que destaca a serie \"O golem\" (1915-1920) e onde especialmente famosa \u00e9 \"O golem: como veu \u00f3 mundo\" (tam\u00e9n estreada como \"O golem\", 1920, Estados Unidos 1921). \"O golem\" \u00e9 unha soada pel\u00edcula de cinema mudo, de 1915; dirixida por Henrik Galeen e Paul Wegener. Trata dun golem de barro creado por un rabino piadoso que leva a cabo unha especie de maxia ou feitizo que lle proporciona vida \u00f3 golem na Praga medieval. A pel\u00edcula est\u00e1 fortemente baseada na novela de Meyrink.\nHistorieta.\nNo ano 2005 a historia do golem regresou \u00e1s s\u00faas ra\u00edces xud\u00edas iniciais, pero esta vez f\u00edxoo baixo o formato dunha nova tira c\u00f3mica no xornal israel\u00ed \"Yedioth Ahronoth\", onde o presentaba como un superheroe patrocinado polo goberno que protexe a Israel dos seus \"problemas internos e existenciais\".\nXogos de rol.\nO concepto de golem, aut\u00f3matas e aparellos similares \u00e9 popular, e a trav\u00e9s da historia do pasatempo do xogo de rol, deu nacemento a unha gran cantidade de variaci\u00f3ns a trav\u00e9s do tempo.\nO concepto \"golems\" foi algunha vez parte das fontes mitol\u00f3xicas adoptadas no xogo Dungeons &amp; Dragons (Drag\u00f3ns e Alxubes ou Calabozos e Drag\u00f3ns) durante a s\u00faa creaci\u00f3n, e foi un xogo popular a trav\u00e9s da historia do rol. A diferenza do golem da lenda hebraica e para diferenciarse entre si, os golems en D&amp;D (e outros xogos de patr\u00f3n similar como Nethack) te\u00f1en varias aparencias directamente relacionadas co material do que foron feitos. Existen as\u00ed:"}
{"id": "42343", "revid": "22570", "url": "https://gl.wikipedia.org/wiki?curid=42343", "title": "Nazareth", "text": "Nazareth \u00e9 un concello da provincia de Flandres Oriental, B\u00e9lxica. A s\u00faa superficie \u00e9 de 35,19\u00a0km\u00b2 e est\u00e1 habitado por 10.947 persoas (2006). En 1977 integrou o antigo concello de Eke.\nO seu nome procede da cidade b\u00edblica de Nazaret."}
{"id": "42344", "revid": "23204", "url": "https://gl.wikipedia.org/wiki?curid=42344", "title": "Batman (filme de 1989)", "text": "Batman \u00e9 un filme norteamericano de 1989 baseado na saga de banda dese\u00f1ada \"Batman\" de Bob Kane. \u00c9 o primeiro dunha serie de catro filmes, dirixido por Tim Burton e con Michael Keaton como Bruce Wayne/Batman e Jack Nicholson como The Joker. Envolto nunha atmosfera escura e g\u00f3tica como os c\u00f3mics do Batman de Frank Miller ou Alan Moore foi un \u00e9xito comercial. No filme n\u00e1rrase como Batman comenza a s\u00faa carreira contra o crime en Gotham, cidade que est\u00e1 preparando as celebraci\u00f3ns do seu 200 aniversario e que tem\u00eda un aumento da violencia.\nSinopse.\nA escura e perigosa cidade de Gotham tan s\u00f3 est\u00e1 protexida polo seu corrupto corpo de polic\u00eda. A pesar dos esforzos do fiscal do distrito Harvey Dent e o comisionado de polic\u00eda Jim Gordon, a cidade \u00e9 cada vez m\u00e1is insegura ata que aparece Batman. A reputada xornalista Vicky Vale intentar\u00e1 descubrir o segredo que se agocha trala capa do home morcego."}
{"id": "42350", "revid": "109597", "url": "https://gl.wikipedia.org/wiki?curid=42350", "title": "Abdolhassan Banisadr", "text": "Abdolhassan Banisadr, nado en Hamedan o 22 de marzo de 1933 e finado en Par\u00eds o 9 de outubro de 2021, foi un pol\u00edtico iraniano, primeiro presidente da rep\u00fablica elixido tras a revoluci\u00f3n isl\u00e1mica de 1979.\nTraxectoria.\nFoi membro do movemento estudantil oposto ao goberno do xa de Ir\u00e1n. Estivo en prisi\u00f3n d\u00faas veces, en 1963 exiliouse en Francia e participou no grupo da resistencia dirixido polo aiatol\u00e1 Khomeini e retornou ao tempo ca el \u00f3 Ir\u00e1n. Foi viceministro de econom\u00eda, actuou brevemente como ministro de asuntos exteriores e foi o ministro de econom\u00eda de 1979 a 1980.\nDestitu\u00eddo polo a\u00efatol\u00e1 Khomeini o 21 de xu\u00f1o de 1981, para evitar ser asasinado fuxiu do pa\u00eds coa maior parte dos seus colaboradores, refuxi\u00e1ndose en Francia."}
{"id": "42351", "revid": "258782", "url": "https://gl.wikipedia.org/wiki?curid=42351", "title": "El Chivi", "text": ""}
{"id": "42353", "revid": "258784", "url": "https://gl.wikipedia.org/wiki?curid=42353", "title": "Ignacio Gonz\u00e1lez Rodr\u00edguez", "text": ""}
{"id": "42354", "revid": "85894", "url": "https://gl.wikipedia.org/wiki?curid=42354", "title": "Manuel Gonz\u00e1lez Rodr\u00edguez", "text": "Manuel Gonz\u00e1lez Rodr\u00edguez, nado en Botos (Lal\u00edn) en 1903 e finado en Madrid en 1974, foi un mestre, xornalista e pol\u00edtico galego.\nTraxectoria.\nEstudou maxisterio na Escola Normal de Pontevedra. Foi mestre da escola laica da sociedade Uni\u00f3n del Partido de Lal\u00edn de Buenos Aires en Porreiros (Gresande). Aprobou as oposici\u00f3ns de Maxisterio e foi destinado \u00e1 parroquia estradense de Ribeira. Propuxo a idea de erixir na Estrada un monumento a Pardo de Cela por subscrici\u00f3n popular, para o que realizou campa\u00f1a en \"El Emigrado\", e foi nomeado vicepresidente do Comit\u00e9 pro Monumento constitu\u00eddo na Estrada o 3 de decembro de 1932. En 1933 trasladouse a escola de Soutolongo, que foi o seu destino definitivo. Militante do Partido Galeguista, fixo unha entusiasta campa\u00f1a a prol da autonom\u00eda de Galicia no peri\u00f3dico \"Raz\u00f3n\", foi un dos membros da mesa da IV Asemblea do Partido Galeguista en abril de 1935 e un dos oradores do mitin das Arengas o 24 de xullo dese ano. Co golpe de Estado do 18 de xullo de 1936 non foi sancionado, pero tivo que afiliarse a Falange.\nActivo xornalista, colaborou tam\u00e9n en \"El Pueblo Gallego\", \"Correo de Galicia\", \"Eco de Galicia\", \"A Nosa Terra\", \"El Pa\u00eds\", \"Cultura Gallega\", \"Faro de Vigo\" e \"La Voz de Galicia\".\nVida persoal.\nCasou en 1932 con Dolores Brandido Palmaz, coa que tivo tres fillos."}
{"id": "42355", "revid": "258786", "url": "https://gl.wikipedia.org/wiki?curid=42355", "title": "Tote King", "text": ""}
{"id": "42356", "revid": "258787", "url": "https://gl.wikipedia.org/wiki?curid=42356", "title": "Toteking", "text": ""}
{"id": "42358", "revid": "127505", "url": "https://gl.wikipedia.org/wiki?curid=42358", "title": "Mestre de cerimonias", "text": "Un mestre ou mestra de cerimonias, (en ingl\u00e9s: \"master of cerimonies\") abreviado MC ou emcee (pronunciado [em'sii]), \u00e9 o anfitri\u00f3n oficial dunha cerimonia, evento organizado, conferencia, convenci\u00f3n ou actuaci\u00f3n similar. O termo \u00fasase a mi\u00fado para connotar a unha persoa que presenta aos demais artistas, fala co p\u00fablico, entret\u00e9n \u00e1 xente e, en xeral, mant\u00e9n o evento en movemento, por exemplo en referencia aos anfitri\u00f3ns de programas de televisi\u00f3n. Na cultura hip hop aplic\u00e1base \u00e1s persoas que se dedicaban a animar \u00f3 p\u00fablico nas sesi\u00f3ns dos disc-j\u00f3ckeis, concepto que foi evolucionando para referirse aos rapeiros.\nHistoria.\nO termo est\u00e1 documentado por primeira vez na Igrexa cat\u00f3lica desde o s\u00e9culo V, onde o mestre de cerimonias \u00e9 un funcionario da casa Pontificia responsable da correcta e flu\u00edda realizaci\u00f3n dos elaborados rituais que implican o Papa e a sagrada liturxia. Tam\u00e9n se refire ao oficial de protocolo durante unha funci\u00f3n oficial do estado, especialmente nas monarqu\u00edas. Ademais, o termo tam\u00e9n existe en varias ordes cabaleirescas e fraternais."}
{"id": "42359", "revid": "22795", "url": "https://gl.wikipedia.org/wiki?curid=42359", "title": "Agamidae", "text": "A dos ag\u00e1midos (Agamidae) \u00e9 unhna de familia de r\u00e9ptiles da orde dos escamosos, suborde dos lacertilios e infraorde dos iguanios, que comprende m\u00e1is de 400 especies en \u00c1frica, Asia, Ocean\u00eda e algunhas no sur de Europa. \nFiloxeneticamente est\u00e1n relacionadas cos igu\u00e1nidos, caracterizadas pola dentici\u00f3n predominantemente acrodonte. \nCaracter\u00edsticas.\nOs ag\u00e1midos te\u00f1en usualmente fortes patas. As s\u00faas colas non poden rexenerarse como as dos xecos. Moitas especies son capaces de limitados cambios de coloraci\u00f3n. Ecoloxicamente viven desde c\u00e1lidos desertos a selvas tropicais. \nTaxonom\u00eda.\nDescrici\u00f3n.\nA familia foi descrita en 1825 polo naturalista, m\u00e9dico, zo\u00f3logo e explorador alem\u00e1n Johann Baptist von Spix, nas p\u00e1xinas 1-26 da s\u00faa obra \"Animalia nova sive species nova lacertarum quas in itinere per Brasiliam annis MDCCCXVII-MDCCCXX jussu et auspicius Maximiliani Josephi I Bavariae Regis suscepto collegit et descripsit Dr. J. B. de Spix\". (Texto completo).\nEtimolox\u00eda.\nO nome da familia est\u00e1 formado, como \u00e9 norma, sobre a ra\u00edz do seu x\u00e9nero tipo, \"Agamus\", coa adici\u00f3n do sufixo do lat\u00edn cient\u00edfico \"-idae\", propio das familias de animais.\nClasificaci\u00f3n.\nNa actualidade reco\u00f1\u00e9cense dentro da familia as subfamilias seguintes:"}
{"id": "42360", "revid": "529", "url": "https://gl.wikipedia.org/wiki?curid=42360", "title": "Ag\u00e1mido", "text": ""}
{"id": "42363", "revid": "1131", "url": "https://gl.wikipedia.org/wiki?curid=42363", "title": "Nikolai Gogol", "text": "Nikolai Vasilevich Gogol (en ), nado en Sorochyntsi (Ucra\u00edna) o 31 de marzo de 1809 e morto en Moscova o 4 de marzo de 1852, foi un escritor en lingua rusa.\nTraxectoria.\nNaceu nunca familia pertencente a baixa nobreza campesi\u00f1a rutena na gobernaci\u00f3n de Poltava (hoxe Ucra\u00edna). Despois de realizar uns estudos pouco brillantes, atopou emprego nun ministerio e, en 1820, marchou a vivir a San Petersburgo, onde traballou como funcionario p\u00fablico. Al\u00f3 profesou a amizade con Puschkin, d\u00e1ndose a co\u00f1ecer entre os c\u00edrculos literarios locais. Viviu en San Petersburgo gran parte da s\u00faa vida.\nO seu afastamento de Ucra\u00edna e a nostalxia inspir\u00e1ronlle as \"Veladas da aldea\" (1831-1832), e a s\u00faa experiencia laboral inspiroulle a obra \"O abrigo\" (1843), cuxo heroe, Akaki Akaki\u00e9vitch, se converteu no arquetipo do pequeno funcionario ruso. Foi profesor de historia na Universidade de San Petesburgo de 1831 a 1835. Durante este per\u00edodo publicou numerosas noticias, coas colecci\u00f3ns \"Arabescos\" e \"Mirgorod\". En 1836 publicou con grande \u00e9xito a s\u00faa obra teatral \"O inspector\", aplaudida polos liberais e atacada polos reaccionarios.\nGogol s\u00e9ntese incomprendido tanto por aqueles que o apoian como polos que o critican. Desconcertado, comeza unha viaxe a trav\u00e9s de Europa. Entre 1836 e 1848 viviu principalmente en Roma, viaxando por Alema\u00f1a, Su\u00edza, Francia e a propia Italia. Al\u00ed comezou, partindo dunha idea do seu amigo Puschkin, a escribir unha novela que \u00e9 considerada coma o seu mellor traballo e unha das maiores novelas da literatura universal, \"As almas mortas\". Tratou de publicala en 1841 pero o comit\u00e9 moscovita de censura prohibiullo. O libro non aparecer\u00e1 ata 1842, despois da intervenci\u00f3n dos seus amigos e de varias revisi\u00f3ns. M\u00e1is al\u00e1 da estafa proxectada polo heroe, bastante rara -as almas son un termo administrativo que designa aos servos, e a posesi\u00f3n de almas mortas pode ser interesante para obter un pr\u00e9stamo garantido sobre elas- esta novela \u00e9 unha descrici\u00f3n sen concesi\u00f3n da Rusia profunda, unha s\u00e1tira \u00e1s veces desapiadada, pero onde a mirada de fondo, de xeito permanente, \u00e9 o amor profundo de Gogol a Rusia.\nDe inestable personalidade, v\u00edtima de profundas e longas crises depresivas, contin\u00faa o seu devagar por Europa e empeora o seu estado de sa\u00fade. Nesta \u00e9poca acrecentouse o seu interese polo misticismo o que o leva a viaxar a Terra Santa.\nAo seu regreso a Moscova escribe a segunda parte d' \"As almas mortas\" e cae baixo a influencia dun sacerdote fan\u00e1tico, o cal o convence de que as s\u00faas obras narrativas eran pecaminosas. A ra\u00edz disto, en febreiro de 1852, destr\u00fae gran cantidade dos seus manuscritos in\u00e9ditos, entre eles a segunda parte d' \"As almas mortas\".\nMorreu o 4 de marzo de 1852, en Moscova. Foi enterrado no cemiterio de Novodevitchi.\nNa s\u00faa \u00e9poca foi considerado por uns como escritor rom\u00e1ntico e por outros precursor do realismo; liberal para uns, reaccionario para os outros; na actualidade \u00e9 considerado o primeiro (cronoloxicamente) gran prosista e novelista ruso."}
{"id": "42370", "revid": "1131", "url": "https://gl.wikipedia.org/wiki?curid=42370", "title": "Osmo", "text": "O top\u00f3nimo galego Osmo pode referirse a:"}
{"id": "42371", "revid": "197", "url": "https://gl.wikipedia.org/wiki?curid=42371", "title": "Mosteiro de San Clodio de Leiro", "text": "San Clodio \u00e9 un mosteiro medieval situado na parroquia de San Clodio, no concello de Leiro (Comarca do Ribeiro). En 1931 foi declarado Monumento Hist\u00f3rico Nacional.\nHistoria.\nAs s\u00faas orixes posiblemente se remonten ao s\u00e9culo VI, cara ao ano 554 (segundo recolle o padre Yepes na s\u00faa \"Cr\u00f3nica\" da orde de san Bieito), relacion\u00e1ndose cos feitos ocorridos durante a persecuci\u00f3n ariana en tempos de Requila, concretamente o martirio e morte do abade de san Claudio de Le\u00f3n e varios monxes. O resto da comunidade fuxiu e buscou refuxio no val do r\u00edo Avia, onde fundaron un novo mosteiro. A\u00ednda todo isto, \u00e1 vista das fontes, resulta dif\u00edcil manter a existencia dunha fundaci\u00f3n anterior ao s\u00e9culo X.\nA tradici\u00f3n data a s\u00faa fundaci\u00f3n no ano 928 por parte de don \u00c1lvaro e dona Sabita como mosteiro patrimonial e d\u00faplice, dedic\u00e1ndose aos santos Clodio, Lupercio e Vitoria.\nA mediados do s\u00e9culo XII, 1151 ou 1158, acolleuse \u00e1 orde de San Bieito a trav\u00e9s da importante figura do abade Pelaxio, dentro da beneditinizaci\u00f3n promovida durante o reinado de Afonso VI o dominio da zona por Raimundo de Borgo\u00f1a e a presidencia do bispo Dalmacio, monxe cluniacense, na Iria Flavia entre 1094 e 1095. No Cap\u00edtulo Xeral de 1225 adscribiuse, a trav\u00e9s do mosteiro de Mel\u00f3n, \u00e1 orde cisterciense.\nEn 1510, dentro da reforma do clero regular impulsada polos Reis Cat\u00f3licos, o mosteiro foi cedido \u00e1 Congregaci\u00f3n cisterciense de Castela por un abade dimisionario, confirm\u00e1ndose a incorporaci\u00f3n na d\u00e9cada de1530. Neste mosteiro escrib\u00edronse os derradeiros documentos do clero regular en lingua galega durante os S\u00e9culos Escuros, tr\u00e1tase dun foro e unha licenza datados en 1532. En 1779 ti\u00f1a no seu poder catro fregues\u00edas e catorce coutos.\nCoa desamortizaci\u00f3n destinouse a cuartel da Milicia Nacional, sendo na pr\u00e1ctica abandonado. A vida monacal recomezouse en 1891 por parte de monxes beneditinos ata a s\u00faa conversi\u00f3n actual en hotel de luxo.\nDescrici\u00f3n.\nNo mosteiro non fican restos anteriores ao s\u00e9culo XVI, en que foi totalmente reconstru\u00eddo, a excepci\u00f3n da fachada da igrexa primitiva, que \u00e9 unha das \u00fanicas tres cistercienses que se conservan en Galiza (as outras son as da Armenteira e Meira), e as trabes rom\u00e1nicas.\nIgrexa.\nA Igrexa \u00e9 unha das poucas igrexas conservadas do C\u00edster. Constru\u00edda entre 1220 a 1250, \u00e9 de planta basilical, de tres naves de catro tramos cada unha e cun cruceiro que non se marca nin en planta nin en alzado, e cabeceira composta por tres \u00e1bsidas semicirculares de distintas alturas, das cales a central est\u00e1 m\u00e1is destacada.\nNun principio cubr\u00edanse as naves con cubertas de madeira a d\u00faas augas (cons\u00e9rvanse as antigas vigas rom\u00e1nicas), substitu\u00edndose coa incorporaci\u00f3n \u00e1 Congregaci\u00f3n de Castela por b\u00f3vedas nervadas que alteraron os piares e a iluminaci\u00f3n proveniente das vent\u00e1s e roset\u00f3ns. Na actualidade o primeiro tramo recto da \u00e1bsida central c\u00f3brese con b\u00f3vedas nervadas de crucer\u00eda cuadripartita e o resto con b\u00f3vedas de can\u00f3n apuntado e forno. Os arcos triunfais, igual que os forneiros e os faix\u00f3ns das naves laterais, son apuntados.\nOs capiteis do templo e as resoluci\u00f3ns decorativas enl\u00e1zano cos mosteiros de Mel\u00f3n ou Oseira e outros galegos, e falan de mestres errantes.\nNo exterior a cabeceira mant\u00e9n os seus volumes, destacando a capela central. As vent\u00e1s desta capela presentan arcos moldurados, e nas laterais red\u00facense a un simple arco liso sobre as xambas. Os beirados amosan canzorros moi sinxelos con motivos xeom\u00e9tricos.\nA fachada do s\u00e9culo XIII presenta tres r\u00faas separadas mediante contrafortes, e en dous corpos mediante unha sinxela imposta, e tres arquivoltas aboceladas e un arco escarzano do s\u00e9culo XVI sobre o que pende a moldura dun antigo roset\u00f3n (hoxe transformada en vent\u00e1 rectangular) e outros dous nas naves laterais, transformados en \u00f3culos sen trazar\u00eda. O conxunto remata no suroeste cunha torre rectangular dun s\u00f3 piso.\nOs claustros.\nConserva dous claustros, o occidental mestura dos estilos g\u00f3tico e clasicista, e o oriental de claro estilo renacentista, obra da escola de Rodrigo Gil de Honta\u00f1\u00f3n.\nAo occidental ou procesional ch\u00e9gase a trav\u00e9s dun vest\u00edbulo, \u00e1 esquerda do cal se abre a actual recepci\u00f3n do hotel. \u00c9 de planta cadrada, con vinte e oito arcos de medio punto e b\u00f3veda de crucer\u00eda de estrela, de nervios profusamente moldurados, con claves colgantes. O piso superior mostra similares arcos de medio punto sobre impostas lisas con vent\u00e1 rectangular e un \u00f3culo ovalado. Constru\u00eduno no s\u00e9culo XVII o mestre Pedro de la Sierra, disc\u00edpulo de Sim\u00f3n Monasterio. Ad\u00f3rnase cun camelio, un adelfo e un reloxo de sol.\nO oriental ou dom\u00e9stico estrut\u00farase nun primeiro piso con trinta e dous arcos de medio punto sobre esveltas columnas, \u00e1s veces con medall\u00f3ns nas enxutas, e un segundo piso as m\u00e1is das veces con linteis sobre zapatas apoiadas en columnas.\nA fachada.\nNa fachada renacentista do mosteiro sit\u00faanse tres escudos na parte superior do balc\u00f3n: o escudo da Abad\u00eda, o de Espa\u00f1a, coa aguia bic\u00e9fala, e o da Congregaci\u00f3n cisterciense de Castela \u00e1 que pertenc\u00eda o mosteiro cando se constru\u00edu a fachada.\nSituaci\u00f3n actual.\nNa actualidade at\u00f3pase completamente restaurado e alberga un hotel monumento de catro estrelas, sendo visitables gran parte das s\u00faas estancias. A restauraci\u00f3n foi financiada pola Xunta de Galicia nas s\u00faas tres cuartas partes e pola cadea hoteleira Hotusa, que ofrece 25 cuartos e diversas salas. Ademais, estanse a recuperar as vides e terras do seu redor.\nOs claustros p\u00f3dense visitar practicamente todo o d\u00eda; a igrexa abre os domingos para a misa, a\u00ednda que se pode visitar se se solicita na recepci\u00f3n."}
{"id": "42373", "revid": "98629", "url": "https://gl.wikipedia.org/wiki?curid=42373", "title": "Avogado, avogada", "text": "Un avogado (do lat\u00edn \"advocatus\") \u00e9 aquela persoa, licenciada en dereito que exerce profesionalmente a defensa das partes en xu\u00edzo e toda clase de procesos xudiciais e administrativos e, en xeral, o asesoramento e consello en materias xur\u00eddicas. Na maior\u00eda dos ordenamentos, para exercer esta profesi\u00f3n, requ\u00edrese estar inscrito nun colexio de avogados.\nExercicio profesional.\nPersoa que exerce o dereito, sendo un colaborador activo e indispensable da Administraci\u00f3n de Xustiza.\nO avogado \u00e9 un dos cooperadores ou axentes que interve\u00f1en no proceso da administraci\u00f3n de xustiza defendendo os intereses das parte en litixio. Ao ser o avogado un profesional especificamente preparado e especializado en cuesti\u00f3ns xur\u00eddicas, \u00e9 a \u00fanica persoa que pode ofrecer un enfoque adecuado do problema que ten o cidad\u00e1n dende o punto de vista procesual.\nD\u00e9bese salientar que ademais da s\u00faa intervenci\u00f3n en xu\u00edzo, unha funci\u00f3n b\u00e1sica e principal do avogado \u00e9 a preventiva. Con asesoramento, unha correcta redacci\u00f3n dos contratos e documentos etc, ev\u00edtanse conflitos, de forma que o avogado, m\u00e1is ca para os preitos ou xu\u00edzos, serve para non chegar a eles. Tanto \u00e9 as\u00ed que na maior\u00eda dos procedementos xudiciais \u00e9 obrigatorio comparecer perante os tribunais e asistido ou defendido por un avogado.\nA actuaci\u00f3n profesional do avogado bas\u00e9ase nos principios de liberdade e independencia. O principio de boa fe preside as relaci\u00f3ns entre o cliente e o avogado, que est\u00e1 suxeito ao segredo profesional.\nPor medio dos colexios de avogados ou organismos pertinentes, dependendo do pa\u00eds, existen servizos de asistencia xur\u00eddica gratu\u00edta (Servizo de orientaci\u00f3n xur\u00eddica, quenda de oficio e asistencia a detidos) para os cidad\u00e1ns que carecen de medios econ\u00f3micos para pagar os honorarios dun avogado.\nDiversos colectivos profesionais prestan servizos pr\u00f3ximos aos dos avogados, especializados no asesoramento ou na xesti\u00f3n de cuesti\u00f3ns ou en materias moi concretas. O \u00fanico profesional habilitado para o tr\u00e1mite completo dunha cuesti\u00f3n xudicial \u00e9 o avogado.\nDentro da profesi\u00f3n de avogados, as especialidades m\u00e1is habituais adoitan ser: dereito civil, de familia, penal, mercantil, laboral, administrativo, tributario, constitucional, ambiental e internacional privado."}
{"id": "42374", "revid": "22570", "url": "https://gl.wikipedia.org/wiki?curid=42374", "title": "Astureses, Bobor\u00e1s", "text": "San Xuli\u00e1n de Astureses \u00e9 unha parroquia do concello ourens\u00e1n de Bobor\u00e1s. Segundo o IGE en 2011 ti\u00f1a 212 habitantes (105 homes e 107 mulleres).\nXeograf\u00eda.\nA parroquia limita coas parroquias de Corneda (O Irixo), Madarn\u00e1s e Longoseiros (O Carballi\u00f1o), Moldes e Xuvencos (Bobor\u00e1s). A parroquia est\u00e1 cruzada polo oeste, de norte a sur, polo r\u00edo Pedri\u00f1a, un afluente do Arenteiro, e ten ao longo do seu percorrido varios mu\u00ed\u00f1os que hoxe en d\u00eda \u00e9 dif\u00edcil visitar, a\u00ednda que en Fondo de Vila existe un mu\u00ed\u00f1o totalmente funcional. Est\u00e1 formada por varios n\u00facleos de poboaci\u00f3n. O n\u00facleo de Batall\u00e1s est\u00e1 formado polos lugares de Batall\u00e1s de Abaixo, Batall\u00e1s do Medio e Batall\u00e1s de Arriba, este pertencente ao Carballi\u00f1o.\nEconom\u00eda.\nParte da poboaci\u00f3n traballa no sector servizos en vilas pr\u00f3ximas como O Carballi\u00f1o ou mesmo Ourense. Existe un alto nivel de emigraci\u00f3n. Demograficamente a poboaci\u00f3n est\u00e1 envellecida.\nPatrimonio.\nA igrexa de San Xuli\u00e1n de Astureses est\u00e1 situada en Outeiro e para chegar a ela p\u00f3dese tanto ir por Fondo de Vila como pola Penela.\nNa ermida da Saleta cel\u00e9brase unha romar\u00eda anual. Est\u00e1 rodeada por unha carballeira, e antigamente celebr\u00e1base unha competici\u00f3n automobil\u00edstica de rallys, co\u00f1ecida como Subida \u00e1 Saleta.\nFestas.\nAs tres festas principais son o San Bertolameu (24 de agosto), a Romar\u00eda da Saleta (19 de setembro), e o San Xuli\u00e1n, patr\u00f3n da parroquia, que se celebra o 7 de xaneiro. As d\u00faas primeiras son m\u00e1is concorridas debido \u00e1s datas de ver\u00e1n e a que a festa patronal coincide co remate do Nadal."}
{"id": "42375", "revid": "88215", "url": "https://gl.wikipedia.org/wiki?curid=42375", "title": "Lothar Matth\u00e4us", "text": "Lothar Herbert Matth\u00e4us (nado o 21 de marzo de 1961) \u00e9 un ex-futbolista xermano, que na actualidade exerce coma adestrador. Ga\u00f1ou o Bal\u00f3n de Ouro en 1990, o mesmo ano que a Alema\u00f1a ga\u00f1aba o seu terceiro Mundial de F\u00fatbol. Ao ano seguinte tam\u00e9n conseguiu o FIFA World Player.\nXogou en cinco mundiais de f\u00fatbol: 1982, 1986, 1990, 1994 e 1998. Ten a marca de m\u00e1is encontros de Copa do Mundo disputados (25).\nMatth\u00e4us tam\u00e9n \u00e9 membro da FIFA 100 e \u00e9 un dos Capit\u00e1ns Honorarios da selecci\u00f3n xermana xunta Fritz Walter, Uwe Seeler e Franz Beckenbauer.\nCarreira.\nXogador.\nMatth\u00e4us naceu en Erlangen, Baviera, o 21 de marzo de 1961.\nComeza a s\u00faa carreira profesional en 1979 co Borussia M\u00f6nchengladbach, no que xogou ata o ano 1984. Neses anos xa forma parte da Selecci\u00f3n de Alema\u00f1a do Oeste, coa que ga\u00f1a a Eurocopa de F\u00fatbol 1980. Ademais quedan subcampi\u00f3ns no Mundial de 1982.\nEn 1984 ficha polo Bayern M\u00fanic onde ga\u00f1a d\u00faas Bundesligas e queda subcampi\u00f3n da Copa de Europa en 1987, perdendo na final contra o FC Porto por 2-1.\nCando chega o Mundial 86 Matth\u00e4us xa \u00e9 un indiscutible na selecci\u00f3n xermana. Chegar\u00edan ata a final, onde caer\u00edan ante a Arxentina de Maradona por 3-2.\nNa Eurocopa de F\u00fatbol 1988, perden en semifinais diante dos futuros campi\u00f3ns, a Holanda. Matth\u00e4us anota o 1-0 de penalti, m\u00e1is rematar\u00edan perdendo o encontro por 2-1, cos goles de Ronald Koeman e Marco van Basten.\nEse mesmo ano, Matth\u00e4us e o tam\u00e9n xermano Andreas Brehme fichan polo Inter de Milan, co que ga\u00f1ar\u00edan o \"Scudetto\" da Serie A e a Supercopa italiana\nMais o seu m\u00e1is grande triunfo vir\u00eda en 1990, no Mundial de Italia. Aqu\u00ed por fin conseguir\u00edan o campionato, con Matth\u00e4us dirixindo \u00f3 equipo dende o medio do campo, e anotando un total de catro goles. Na final enfrot\u00e1ronse de novo \u00e1 Arxentina, mais desta volta ga\u00f1aron 1-0, gol de penalti de Andreas Brehme no minuto 85 de xogo. Foi o derradeiro torneo de Alema\u00f1a do Oeste, xa que pouco despois acontece a reunificaci\u00f3n do pa\u00eds.\nMatth\u00e4us seguiu a colleitar \u00e9xitos co Inter, ga\u00f1ando a Copa da UEFA de 1991 e o premio FIFA World Player dese mesmo ano.\nNo ano 1992 volta ao Bayern Munich, cos que ga\u00f1ar\u00e1 catro veces a Bundesliga, d\u00faas a DFB-Pokal e chegar\u00e1 \u00e1 final da Liga de Campi\u00f3ns en 1999\nA pesar de non poder xogar na Eurocopa de 1992 por mor dunha lesi\u00f3n si estivo no Mundial de F\u00fatbol EEUU 1994, xogando coa Alema\u00f1a unificada no posto de L\u00edbero. Foron eliminados nos cuartos de final por Bulgaria.\nPara a Eurocopa de F\u00fatbol 1996, en Inglaterra, non foi convocado polo seleccionador Berti Votgs. Alema\u00f1a resultar\u00eda vencedora neste torneo, sendo a estrela da final o dianteiro Oliver Bierhoff. Matth\u00e4us deixou aqu\u00ed un r\u00e9cord para a posterioridade, 25 encontros xogados en 5 torneos da Copa do Mundo.\nS\u00f3 se lle escapou un trofeo ao longo da s\u00faa carreira, a Liga de Campi\u00f3ns. A pesar de chegar d\u00faas veces \u00e1 final co Bayern, non puido ga\u00f1ar ningunha.\nNo ano 2000, marcha do Bayern cara o MetroStars, da Liga estadounidense, onde se retirar\u00e1 ese mesmo ano. Coa Alema\u00f1a xogar\u00eda o seu \u00faltimo encontro, o 150, na Eurocopa de F\u00fatbol 2000.\nAdestrador.\nMatth\u00e4us comeza a s\u00faa carreira de adestrador con conxunto austr\u00edaco do Rapid de Viena. Non hai ning\u00fan \u00e9xito destacable na s\u00faa estancia aqu\u00ed.\nNo mes de Nadal de 2002 ficha polo Partizan de Belgrado \u00e1 metade da tempada, substitu\u00edndo \u00f3 despedido Ljubisa Tumbakovic. o Partizan ga\u00f1a o t\u00edtulo de liga e chega a participar na Liga de Campi\u00f3ns do ano seguinte, eliminando o Newcastle United na rolda previa, mais non pasar\u00edan a fase de grupos.\nEn Nadal de 2003, abandona o cargo para aceptar se-lo novo seleccionador h\u00fangaro. O pa\u00eds tentaba volver ao seu sitio na elite do f\u00fatbol, mais desta volta todo ficar\u00eda igual. As derrotas con Croacia, Suecia e Bulgaria deixan \u00f3s maxiares f\u00f3ra do Mundial 2006 e Matth\u00e4us \u00e9 despedido.\nO 11 de xaneiro de 2006 firma un contrato dun ano co Atl\u00e9tico Paranaense do Brasil, mais despois de sete encontros (5 vitorias e 2 empates) abandona a escuadra co gallo de estar m\u00e1is preto da s\u00faa familia en Europa.\nO 9 de maio de 2006 ficha polo Red Bull Salzburg, onde adestra na actualidade."}
{"id": "42378", "revid": "5312", "url": "https://gl.wikipedia.org/wiki?curid=42378", "title": "Queops", "text": "Queops, Khufu, Cheops ou Kheops (2589 a.C. - 2566 a.C.) foi o segundo monarca da Dinast\u00eda IV cuxo nome completo \u00e9 \"Khnum-Kuefui\" (\"Khnum prot\u00e9xeme\"), fillo de Snefru e co\u00f1ecido principalmente por ser o construtor da Gran Pir\u00e1mide de Gizeh. A s\u00faa nai foi Heteferes I.\nA \u00fanica representaci\u00f3n que se conserva del \u00e9 unha pequena estatui\u00f1a de marfil representado coa coroa vermella do Baixo Exipto sentado nun trono coa inscrici\u00f3n do seu nome de Horus, atopada por Flinders Petrie no Templo de Khentimentiu en Abidos (conservada no Museo Exipcio do Cairo)."}
{"id": "42379", "revid": "7592", "url": "https://gl.wikipedia.org/wiki?curid=42379", "title": "Kheops", "text": ""}
{"id": "42381", "revid": "23204", "url": "https://gl.wikipedia.org/wiki?curid=42381", "title": "Rugby", "text": "O rugby \u00e9 un deporte de contacto orixinario de Inglaterra no cal se enfrontan dous equipos nun terreo de xogo rectangular co obxectivo de anotar puntos cun bal\u00f3n ovalado. Os puntos poden acadarse pousando o bal\u00f3n coas mans na zona de ensaio rival ou pasando o bal\u00f3n co p\u00e9 entre dous paus. Existen varias modalidades de rugby que se diferencian principalmente pola cantidade de xogadores que compo\u00f1en cada equipo, cham\u00e1ndoselle rugby en Galicia \u00f3 rugby union por ser a \u00fanica disciplina que conta con practicantes, equipos, competici\u00f3ns e federaci\u00f3n na comunidade aut\u00f3noma. Esta \u00e9 a modalidade m\u00e1is estendida no mundo, e a s\u00faa caracter\u00edstica principal \u00e9 que os equipos contan con quince xogadores cada un.\nO deporte do rugby toma o seu nome da cidade inglesa na que naceu, sendo a s\u00faa orixe as primitivas regras do f\u00fatbol escritas no Rugby School no s\u00e9culo XIX. Nos tempos actuais a s\u00faa pr\u00e1ctica est\u00e1 moi estendida nas Illas Brit\u00e1nicas, en pa\u00edses con pasado colonial brit\u00e1nico como Australia, Sur\u00e1frica e Nova Zelandia, e noutros pa\u00edses como Francia, Italia e a Arxentina. Outros pa\u00edses como Estados Unidos, Canad\u00e1, Xap\u00f3n, Samoa, Fidxi, Tonga, Uruguai, Namibia, Xeorxia ou Roman\u00eda tam\u00e9n participan frecuentemente en torneos internacionais de primeiro nivel como a Copa do Mundo de Rugby, que se disputa cada catro anos. Outros torneos de grande importancia a nivel de selecci\u00f3ns nacionais son o Seis Naci\u00f3ns e o Rugby Championship que se disputan cada ano. A nivel de clubs os torneos m\u00e1is salientables son o Super Rugby e a Champions Cup.\nA entidade reguladora do rugby a nivel mundial e a World Rugby, fundada en 1886, e cuxa sede est\u00e1 en Dubl\u00edn (Irlanda).\nHistoria.\nA s\u00faa invenci\u00f3n atrib\u00faese miticamente a William Webb Ellis, estudante de teolox\u00eda da inglesa escola de Rugby, de onde toma o seu nome, en 1823, tras tomar a pelota coas mans nun partido de f\u00fatbol e cargar contra os adversarios.\nPor\u00e9n, os seus antecedentes remotos est\u00e1n nos innumerables xogos de pelota que se practicaban en todas as \u00e9pocas e por todo o mundo. As\u00ed, existen xa no antigo Exipto, na Grecia cl\u00e1sica (pheninde, \u00e9piscyre e aporrhaxis), alg\u00fan nomeado n\u00b4\"A Il\u00edada\". O haspartum foi practicado polos lexionarios romanos. Durante a \u00e9poca medieval atopamos rastro do xogo na soule \u00f3 oeste de Francia e do barette \u00f3 sur. O calcio x\u00f3gase en Italia, e nas Illas Brit\u00e1nicas practic\u00e1banse xogos como o hurling en Cornualla e Irlanda, o \"camp ball\" de East Anglia, o knappam en Pa\u00eds de Gales e o \"ba' game\" dos Borders escoceses. Estes xogos carec\u00edan de regras aparentes e non era raro que durante a s\u00faa celebraci\u00f3n, que se prolongaba durante d\u00edas, houbese alg\u00fan morto.\nO primeiro club de rugby \u00e9 o Guy's Hospital e foi fundado en Inglaterra no ano 1843. As primeiras regras escritas datan de 1845; e a primeira federaci\u00f3n, a inglesa (Rugby Football Union), constit\u00faese o 26 de xaneiro de 1871. O primeiro partido internacional disp\u00fatase ese mesmo ano entre Inglaterra e Escocia en Edimburgo. En 1877 o n\u00famero de xogadores red\u00facese de 20 a 15. Exemplo da influencia brit\u00e1nica no rugby atop\u00e1molo co torneo con m\u00e1is carisma no mundo do rugby, o Torneo das Seis Naci\u00f3ns \u00e9 o herdeiro directo do 4 naci\u00f3ns que enfrontaba \u00e1s 4 selecci\u00f3ns brit\u00e1nicas.\nA partir de Inglaterra, o rugby popularizouse rapidamente no Pa\u00eds de Gales, Escocia, Irlanda e Francia. Estes pa\u00edses difund\u00edrono polas s\u00faas colonias e outros pa\u00edses, enraizando especialmente en Sur\u00e1frica, Australia, Nova Zelandia, Arxentina, Uruguai e as Illas do Pac\u00edfico Sur. \u00c9 aceptado que entre os aborixes de Ocean\u00eda, o rugby substitu\u00edu as guerras tribais. Os maor\u00eds neozelandeses son un pobo especialmente dotado para o rugby, estando a selecci\u00f3n de Nova Zelandia (os m\u00edticos \"All Blacks\") chea de xogadores desta ascendencia. En homenaxe a eles, esta selecci\u00f3n empeza os seus partidos coa representaci\u00f3n dunha danza tribal de guerra denominada \"haka\".\nAs regras do xogo.\nNo rugby enfr\u00f3ntanse dous equipos dentro dun campo rectangular en cuxos extremos at\u00f3panse instaladas d\u00faas porter\u00edas coa forma de \"H\". O obxectivo fundamental consiste en apoiar un bal\u00f3n ovalado no chan coas mans sobre ou trala li\u00f1a de ensaio. Isto denom\u00ednase ensaio (\"try\" en ingl\u00e9s) e ten un valor de 5 puntos. Tralo ensaio, o equipo anotador ten o dereito de patear o bal\u00f3n cara \u00e1 porter\u00eda adversaria, e se consegue pasalo (transformaci\u00f3n) entre os dous paus verticais e por enriba do traveseiro, anota 2 puntos m\u00e1is. Orixinalmente os ensaios eran para dar opci\u00f3n a tirar aos paus (transformaci\u00f3n) valendo m\u00e1is os tiros aos paus que os ensaios. Tam\u00e9n poden conseguirse puntos tirando aos paus tras un golpe de castigo ou \"penalty\" ou mediante un bote-pronto ou \"drop\", consistente en tirar aos paus durante o xogo aberto deixando previamente botar o bal\u00f3n no chan. En \u00e1mbolos casos o seu valor \u00e9 de 3 puntos.\nPara lograr tal obxectivo o equipo atacante pode:\nA forma de po\u00f1er o bal\u00f3n en xogo no rugby \u00e9 moi caracter\u00edstica. Cando o bal\u00f3n sae f\u00f3ra do campo ponse en xogo mediante un saque lateral (\"touche\" en franc\u00e9s ou \"line out\" en ingl\u00e9s) onde a cantidade de xogadores \u00e9 definida polo equipo que ingresa a pelota e pode variar dende dous xogadores at\u00e9 os catorce xogadores, sen contar o xogador que introduce a pelota (xeralmente o \"hooker\" ou talonador), e tras unha falta menor (un pase adiantado, por exemplo) ou para reiniciar o xogo logo dunha formaci\u00f3n onde a pelota non sa\u00edu para ning\u00fan dos dous equipos mediante unha mel\u00e9 (\"scrum\" en ingl\u00e9s).\nEn ambos os casos, do que se trata \u00e9 de que o contrario tam\u00e9n te\u00f1a opci\u00f3n de obter o bal\u00f3n. Outra cousa son as infracci\u00f3ns maiores, que se penalizan cun golpe de castigo (\"penalty\" en ingl\u00e9s), no que o bal\u00f3n x\u00f3gao directamente o equipo non infractor coa man ou pate\u00e1ndoo, e pode dar lugar a tiro aos paus para conseguir 3 puntos ou patear cara \u00f3 touch (despexar) desexando ga\u00f1ar terreo, xa que o reinicio, un line, realizar\u00edao o mesmo equipo que pateou.\nDurante o desenvolvemento do xogo, e como consecuencia das t\u00e9cnicas de contacto, prod\u00facense agrupaci\u00f3ns espont\u00e1neas dos xogadores co obxectivo de conservar ou recuperar o bal\u00f3n. Son as mel\u00e9s abertas ou \"rucks\" (co bal\u00f3n no chan) e os moles (co bal\u00f3n na man), ambas coas s\u00faas regras particulares.\nModalidades de rugby.\nRugby 15 ou \"rugby union\".\nA versi\u00f3n deste deporte m\u00e1is co\u00f1ecida \u00e9 a do rugby xogado por equipos de quince xogadores, a\u00ednda que non \u00e9 a \u00fanica. \u00c9 o que se co\u00f1ece no mundo anglosax\u00f3n como \"rugby union\", en referencia \u00e1 \"Federaci\u00f3n\" (\"Union\") de clubs que se rexen por unhas mesmas normas e que, tradicionalmente, foron universitarios ou afeccionados.\n\"Primeira li\u00f1a\":\n\"Segunda li\u00f1a\": xeralmente os xogadores m\u00e1is altos do equipo, tam\u00e9n encargados de ga\u00f1ar o bal\u00f3n en saques dende o lateral (\"touche\", \"line-out\")\n\"Terceira li\u00f1a\":\n\"Li\u00f1a de 3/4 ou \"backs\"\": Nos distintos pa\u00edses estes xogadores reciben diferentes nomes de acordo coa s\u00faa propia tradici\u00f3n. As\u00ed, nos pa\u00edses do hemisferio sur, o apertura (n\u00ba 10) e o primeiro centro (n\u00ba 12) denom\u00ednanse respectivamente \"first\" e \"second five eights\".\n\u00c9 famosa a frase de Jean Giraudoux, que describiu un equipo de rugby do seguinte xeito: \"Un equipo de rugby est\u00e1 formado por 15 xogadores: oito son fortes e activos, dous lixeiros e astutos, catro altos e r\u00e1pidos e un que \u00e9 modelo de flegma e sangue fr\u00eda. \u00c9 a proporci\u00f3n ideal entre os homes\", onde fai referencia \u00f3s oito dianteiros, \u00f3s dous medios -de mel\u00e9 e apertura-, \u00f3s 4 tres-cuartos (dous centros e d\u00faas \u00e1s) e \u00f3 defensor respectivamente.\nUn partido dura 80 minutos, dividido en dous partes de 40 minutos.\nRugby 13 ou \"rugby league\".\nNo entanto, \u00e9 preciso ter en conta que dende o s\u00e9culo XIX existe en Inglaterra unha variante cuxas regras difiren en parte e que xogan equipos de trece xogadores; estes foron profesionais practicamente dende a implantaci\u00f3n desa modalidade. Ese xogo chamouse \"rugby league\" , en referencia \u00f3 campionato de liga no que se enfrontaban os clubs que remuneraban os seus xogadores. De Inglaterra, pasou para alg\u00fans pa\u00edses da esfera cultural e de influencia brit\u00e1nica (Australia, Nova Zelandia) as\u00ed como para Francia.\nRugby 7 ou \"seven-a-side\".\nO formato de rugby de sete x\u00f3gase normalmente en torneos curtos (dun d\u00eda ou unha fin de semana). Util\u00edzase o mesmo campo que na modalidade de quince homes, pero con s\u00f3 sete xogadores por equipo. O partido div\u00eddese en dous tempos que duran entre sete e dez minutos. Actualmente existe un Campionato do Mundo de Rugby a 7 e un circu\u00edto mundial.\nO rugby no mundo.\nO rugby \u00e9 o segundo deporte de equipos m\u00e1is popular no mundo, s\u00f3 superado polo f\u00fatbol. Disputado en m\u00e1is de 120 pa\u00edses, \u00e9 extremadamente popular nas Illas Brit\u00e1nicas, en Australia (\"Wallabies\"), en Nova Zelandia (\"The All Blacks\"), en Sur\u00e1frica (\"The Springboks\") e en Francia (\"Les Bleus\"), sendo esas as grandes potencias do deporte. \u00c9 tam\u00e9n bastante popular en Italia (\"'Gli Azzurri\") e na Arxentina (\"Los Pumas\"). F\u00f3ra dos Xogos Ol\u00edmpicos dende 1928, todo indicaba que o deporte volver\u00eda \u00e1 familia ol\u00edmpica nos xogos de 2012 (mais a\u00ed, talvez, coa s\u00faa versi\u00f3n reducida, o rugby de sete xogadores, co\u00f1ecido como Seven-A-Side), con todo tal expectativa non foi confirmada polo Comit\u00e9 Ol\u00edmpico Internacional e o rugby non volver\u00e1 \u00e1s Olimp\u00edadas nesa data.\nO Mundial de Rugby \u00e9 o principal evento entre selecci\u00f3ns. Disputada cada catro anos, tr\u00e1tase do terceiro evento deportivo m\u00e1is visto no planeta (detr\u00e1s do Mundial de F\u00fatbol e dos Xogos Ol\u00edmpicos).\nOutros importantes torneos son o das Seis Naci\u00f3ns (torneo deportivo entre as selecci\u00f3ns m\u00e1is antigas do mundo), disputado por Inglaterra, Escocia, Pa\u00eds de Gales, Irlanda, Francia e Italia; e o \"Tres Naci\u00f3ns\", disputado por Australia, Nova Zelandia e Sur\u00e1frica. Al\u00e9n deses campionatos, as principais selecci\u00f3ns do mundo disputan anualmente unha serie de amigables, denominados \"Tests\"."}
{"id": "42383", "revid": "23204", "url": "https://gl.wikipedia.org/wiki?curid=42383", "title": "Tel Aviv", "text": "Tel Aviv-Jaffa (hebreo: \u05ea\u05b5\u05bc\u05dc\u05be\u05d0\u05b8\u05d1\u05b4\u05d9\u05d1-\u05d9\u05b8\u05e4\u05d5\u05b9; \u00e1rabe: \u062a\u064e\u0644\u0652 \u0623\u064e\u0628\u0650\u064a\u0628\u0652 \u064a\u064e\u0627\u0641\u064e\u0627\u200e) \u00e9 a segunda cidade m\u00e1is poboada de Israel, e est\u00e1 localizada na costa do Mar Mediterr\u00e1neo. Tam\u00e9n forma a maior \u00e1rea metropolitana do estado de Israel, o chamado Gush Dan.\nA densidade de poboaci\u00f3n \u00e9 de 7445 persoas por km\u00b2. De acordo coa Oficina Israel\u00ed de Estat\u00edsticas (CBS), en xu\u00f1o do 2006, a poboaci\u00f3n da cidade situ\u00e1base nos 380 600 habitantes, cun crecemento anual do 0,9%. O 96,1% dos cidad\u00e1ns son xudeus, mentres que o 3 % son \u00e1rabes musulm\u00e1ns e o 0,9 % son \u00e1rabes cristi\u00e1ns. Algunhas estimaci\u00f3ns din que na cidade residen uns 50 000 traballadores ilegais.\nOrixe do nome.\nO nome de Tel Aviv en hebreo significa \"Outeiro (\"tell|tel\") da primavera (\"aviv\")\". Este \u00e9 o nome dado por Nahum Sokolow para a traduci\u00f3n hebrea do libro de Theodor Herzl \"Altneuland\" (\"A vella nova terra\").\nXeograf\u00eda.\nClima.\nTel Aviv ten un clima mediterr\u00e1neo con ver\u00e1ns quentes e h\u00famidos, e invernos chuviosos. A temperatura media do ver\u00e1n \u00e9 de 26\u00a0\u00b0C e no inverno \u00e9 de 12\u00a0\u00b0C. A humidade tende a ser alta durante todo o ano, especialmente entre os meses de outubro e abril, a estaci\u00f3n h\u00famida. A media de precipitaci\u00f3ns \u00e9 de 530 milimetros. No inverno a temperatura pode caer unha ou d\u00faas veces a 6\u00a0\u00b0C polas ma\u00f1\u00e1s. A temperatura tam\u00e9n pode chegar aos 35\u00a0\u00b0C durante as vagas de calor.\nCultura.\nEn Tel Aviv destacan varias instituci\u00f3ns culturais como o Instituto Afro-asi\u00e1tico para Estudos de Traballo e Cooperaci\u00f3n , a Orquestra Filharm\u00f3nica de Israel, o Habimah, que \u00e9 o Teatro Nacional de Israel, e o Museo de Tel Aviv. Destaca tam\u00e9n a casa preservada en memoria de Haim Nachman Bialik, un reco\u00f1ecido poeta nacional. Foi considerada Patrimonio Mundial no 2003."}
{"id": "42386", "revid": "83328", "url": "https://gl.wikipedia.org/wiki?curid=42386", "title": "Mundial de F\u00fatbol", "text": ""}
{"id": "42390", "revid": "65337", "url": "https://gl.wikipedia.org/wiki?curid=42390", "title": "Torneo das Seis Naci\u00f3ns", "text": "O Torneo das Seis Naci\u00f3ns (co\u00f1ecido como RBS 6 Nations por motivos de patrocinio), co\u00f1ecido antes do ano 2000 como o \"Cinco Naci\u00f3ns\", \u00e9 unha competici\u00f3n anual de rugby entre seis selecci\u00f3ns europeas: Escocia, Francia, Gales, Inglaterra, Irlanda, Italia.\nO \"Six Nations Championship\", cos seus predecesores o Cinco Naci\u00f3ns e o Campionato das \"Home Nations\", e o primeiro torneo internacional de rugby no Hemisferio Norte. Os campi\u00f3ns do Seis Naci\u00f3ns son vistos tam\u00e9n coma os Campi\u00f3ns de Europa. O evento est\u00e1 patrocinado actualmente polo RBS, o Royal Bank of Scotland (\"Banco Real de Escocia\").\nIrlanda \u00e9 o equipo que ostenta o t\u00edtulo do Grand Slam, reco\u00f1ecido oficialmente por primeira vez dende 1948, tras ga\u00f1ar a competici\u00f3n de 2009 ga\u00f1ando a t\u00f3dalas outras selecci\u00f3n, sendo ademais os ga\u00f1adores da Tripla Coroa tras vencer a Escocia, Gales e Inglaterra (os catro equipos das Illas Brit\u00e1nicas).\nExiste \u00e1 parte do masculino o torneo das Seis Naci\u00f3ns feminino e unha versi\u00f3n Xuvenil, para menores de 20 anos. Cabe resaltar que cando o nome do torneo non est\u00e1 acompa\u00f1ado por ningunha outra sinalizaci\u00f3n ref\u00edrese ao torneo orixinal masculino. Nestes outros dous torneos participan os mesmos seis pa\u00edses que no de homes.\nFormato.\nXogado anualmente, o formato do Campionato \u00e9 sinxelo: cada equipo xoga contra o resto unha vez, alternando a vantaxe de campo dun ano ao seguinte. Por cada vitoria obt\u00e9\u00f1ense dous puntos, un por empatar e ning\u00fan por unha derrota. Ao contrario que noutras competici\u00f3ns de rugby o sistema de puntuaci\u00f3n por bonificaci\u00f3n non se usa (o sistema de bonificaci\u00f3n consiste en 4 puntos por vitoria, 2 por empate, 1 punto de bonificaci\u00f3n por acadar 4 ou m\u00e1is ensaios e outro punto por perder por 7 ou menos puntos).\nAcadando a vitoria en cada partido cons\u00e9guese o \"Grand Slam\". De ida e volta (dous anos consecutivos, xa que se alternan os partidos de casa e fora dun ano ao outro) o Grand Slam foi soamente obtido en cinco ocasi\u00f3n por Gales en 1908/1909, Inglaterra en 1913/1914, 1923/1924 e 1991/1992 e Francia en 1997/1998. Inglaterra pos\u00fae o maior n\u00famero de Grand Slam con 12, seguido de Gales con 10, Francia con 8, Escocia con 3 e Irlanda con 2.\nA vitoria dunha das \"Home Nations\" (\u00e9 dicir Escocia, Gales, Inglaterra e Irlanda) sobre as outras \u00e9 a Tripla Coroa. A \"Triple Crown\" este trofeo s\u00f3 foi acadado catro veces consecutivas en d\u00faas ocasi\u00f3ns, unha por Gales en 1976, 1977, 1978 e 1979 e outra por Inglaterra en 1995, 1996, 1997 e 1998. Inglaterra pos\u00fae o maior n\u00famero de Triplas Coroas con 23, seguido por Gales con 19, Escocia con 10 e Irlanda. A\u00ednda que este trofeo leva celebr\u00e1ndose durante moito tempo coma unha caracter\u00edstica do Torneo, non foi at\u00e9 2006 cando pasou a posu\u00edr un trofeo f\u00edsico, encargado polo Royal Bank of Scotland.\nAo final do torneo o equipo que termina o torneo de \u00faltimo dise que ga\u00f1a a \"Culler de Madeira\" (\u00e1s veces considerase que se \"ga\u00f1a\" este trofeo s\u00f3 se remata o torneo sen que ese equipo venza ning\u00fan partido, pero isto ser\u00eda m\u00e1is ben o \"whitewash\").\nOutras varias competici\u00f3ns individuais toman lugar neste Torneo. A competici\u00f3n regular m\u00e1is vella \u00e9 a Calcutta Cup, que ga\u00f1a o vencedor do partido entre Escocia e Inglaterra dende 1879. Ch\u00e1mase de Copa de Calculta xa que est\u00e1 feita dun fundido de rupias Indias. Dende 1988, o Millennium Trophy entr\u00e9gase ao vencedor do partido entre Inglaterra e Irlanda. A partir de 2007, Francia e Italia te\u00f1en tam\u00e9n o seu propio trofeo: o Torfeo Giuseppe Garibaldi, que foi creado polo 200 aniversario do heroe italiano que axudou \u00e1 unificaci\u00f3n do estado italiano, Giuseppe Garibaldi, nacido en Nizza en 1807; cidade que se converteu na actual cidade francesa de Niza en 1859.\nAntes de 1994, os equipo que remataban cos mesmos puntos compart\u00edan o campionato. Despois dese ano os empates r\u00f3mpense considerando a diferenza de puntos (puntos acadados nos partidos) entre os dous equipos. O regulamento do campionato di ademais que en caso de novo empate a puntos, ga\u00f1a o equipo que acade m\u00e1is ensaios. Se a\u00ednda persiste o empate o equipos afectados comparten o campionato. Por\u00e9n, at\u00e9 o d\u00eda de hoxe, os puntos por vitorias e os puntos acadados nos partidos foron de abondo para decidir o campionato.\nHistoria.\nO Torneo das seis Naci\u00f3ns toma a substituci\u00f3n do torneo das cinco naci\u00f3ns, quen \u00e1 s\u00faa vez era herdeiro dun torneo entre catro equipos. Dende 1996, o Torneo outorga oficialmente (ata ent\u00f3n era oficioso) o t\u00edtulo de Campi\u00f3n de Europa de Rugby. Como manda a tradici\u00f3n, os antigos trofeos como a Copa Calcuta (que se disputa entre Inglaterra e Escocia) e a Tripla Coroa (que se outorga ao equipo brit\u00e1nico que se impo\u00f1a aos outros tres) s\u00e9guense disputando. Moito m\u00e1is recentes son o \"Millenium Trophy\", que premia ao vencedor do partido entre Inglaterra e Irlanda e o \"Trofeo Eurostar\" para o vencedor do partido entre Francia e Inglaterra. Ademais, o \"grand slam\" \u00e9 a guinda do pastel do vencedor do torneo: o obt\u00e9n o equipo que ga\u00f1a todos os partidos; pola contra, a \"culler de madeira\" \u00e9 a triste recompensa virtual do equipo que perde todos os partidos.\nO Torneo sufriu algunhas crises forzadas polo problema irland\u00e9s. Ademais da interrupci\u00f3n da competici\u00f3n en 1972 tralo masacre de Londonderry, acordouse non volver interpretar o himno God Save the Queen durante a presentaci\u00f3n dos equipos ao longo dun cuarto de s\u00e9culo. Para non irritar aos ingleses tampouco se interpretou A Marsellesa antes dos partidos que Francia disputaba en Dubl\u00edn. Para compensar tampouco se interpretaba o himno irland\u00e9s nos desprazamentos do equipo do trevo. Non se volveu \u00e1 normalidade ata 1997.\nMalia ser v\u00edtima da s\u00faa contorna, o Torneo presenta unha cara moito m\u00e1is positiva con todos os afeccionados que se desprazan aos partidos. A tradici\u00f3n do chamado \"terceiro tempo\" (no que os afeccionados -e os propios xogadores- celebran a vitoria ou lamentan a derrota \u00e1s veces con m\u00e1is alcol do conveniente) d\u00e1 unha imaxe alegre deste deporte. Alg\u00fans destes terceiros tempos do Torneo que sempre re\u00fanen aos xogadores de ambos equipos fixeron historia. Trala profesionalizaci\u00f3n deste deporte, a mediados dos 90, os xogadores est\u00e1n menos dispostos a estas celebraci\u00f3ns.\nTradici\u00f3ns e aspectos festivos.\nA pesar dalgunhas dificultades pasaxeiras, o Torneo \u00e9 un grande acontecemento deportivo e unha cita co bo humor dos fieis seareiros. Un partido do Torneo comeza moito antes do saque inicial, principia cando os fans comezan unha xira polos seis pa\u00edses implicados nesta vella competici\u00f3n. O desprazamento adoita efectuarse en grupo e os seguidores non dubidan en facer grandes viaxes para asistir aos partidos incluso se son retransmitidos pola televisi\u00f3n.\nO partido comeza tradicionalmente cos himnos nacionais que cantados de xeito moi fervoroso polos seareiros de cada equipo e remata, sexa cal sexa o resultado, ben entrada a tarde ou incluso at\u00e9 o d\u00eda seguinte nos pubs ou nos \"bistr\u00f3s\" (pequenas cafetar\u00edas).\nPara os seareiros que non te\u00f1en a oportunidade de asistir ao partido no estadio, esta \u00e9 a unha ocasi\u00f3n de xuntarse na casa cos amigos ou nun pub. Sen que sexa por chauvinismo ou por un exceso de nacionalismo, unha gran parte dos seguidores levan as cores dos seus equipos, p\u00edntanse a face ou cantan populares canci\u00f3ns para dar folgos aos seus xogadores, como por exemplo o \"Swing Low, Sweet Chariot\" dos ingleses. Esta canci\u00f3n foi adoptada polos seareiros da Rosa o 19 de marzo de 1988 con ocasi\u00f3n dun encontro entre Inglaterra e Irlanda. Os ingleses \u00edan perdendo por 0 a 3 no descanso, mais tomaron vantaxe na segunda metade mentres os seguidores cantaban espontaneamente o \"Swing Low, Sweet Chariot\" e acabouse convertendo no canto de carraxe para os seareiros ingleses. Do mesmo xeito por exemplo, os franceses interpretan \"a Marsellesa\" para dar folgos ao seu equipo, os \"Bleus\".\nO fen\u00f3meno hooligan (seareiros violentos), que se adoita manifestar en competici\u00f3ns de f\u00fatbol, non existe no deporte do rugby, sendo totalmente o contrario, produc\u00edndose encontros amig\u00e1beis entre os seguidores de t\u00f3dolos equipos.\nA pr\u00e1ctica ritual do \"terceiro tempo\" tanto polos seguidores coma polos xogadores \u00e9 unha verdadeira instituci\u00f3n no rugby, do que se di que non \u00e9 tal sen esta tradici\u00f3n. Os terceiros tempos re\u00fanen despois dos partidos xa sexa a seguidores ou a xogadores para ir pasalo ben todos xuntos entre os dous equipos despois do duro partido. Os terceiros tempos do Seis Naci\u00f3ns do Torneo xuntan aos xogadores dos dous equipos, alg\u00fans destes pasando ao anais da historia.\nO Torneo \u00e9 agardado cada ano con moito interese xa que se produce entre o inverno e a primavera, \u00e9poca do ano na que non hai tantas grandes competici\u00f3ns deportivas, a excepci\u00f3n dos Xogos Ol\u00edmpicos de inverno cada catro anos.\nEstadios e espectadores.\nOs estadios do Torneo.\nAta o ano 2000, a selecci\u00f3n de Gales xogou os seus partidos como local no Cardiff Arms Park. O primeiro partido internacional disputado no Cardiff Arms Park tivo lugar fronte \u00e1 selecci\u00f3n de Irlanda o 12 de abril de 1884 ante 5.000 espectadores. O combinado gal\u00e9s xogou tam\u00e9n os seus partidos internacionais nos estadios de Swansea, Newport e Llanelli.\nAnteriormente, entre 1872 e 2006, a selecci\u00f3n de Irlanda disputou os seus partidos como local en Lansdowne Road, en Dubl\u00edn, un estadio con capacidade para espectadores e que foi demolido en 2007. Con todo, a reconstruci\u00f3n do estadio levou ao equipo a xogar de xeito provisional entre 2007 e 2010 no estadio de Croke Park, propiedade da Asociaci\u00f3n Atl\u00e9tica Ga\u00e9lica (co\u00f1ecida polas s\u00faas siglas en ingl\u00e9s, GAA), onde se xogan habitualmente os partidos de f\u00fatbol ga\u00e9lico e hurling, e que ten capacidade para 82.300 espectadores, convert\u00e9ndose durante ese per\u00edodo no maior estadio do torneo. Coa apertura en maio de 2010 do Aviva Stadium na localizaci\u00f3n do anterior Lansdowne Road, o combinado irland\u00e9s pasou a disputar os seus partidos como local no novo estadio.\nDende o seu ingreso no Seis Naci\u00f3ns a selecci\u00f3n Italiana disputou os seus partidos no Stadio Flaminio da capital italiana, un estadio con capacidade para espectadores. A finais dos anos 2000, o aumento da popularidade do rugby en Italia fixo que o Stadio Flaminio torn\u00e1rase menos viable como estadio local do combinado italiano. A medida que se achegaba o ano 2010, especul\u00e1rase con que os partidos como local de Italia no Seis Naci\u00f3ns ser\u00edan disputados en estadios de f\u00fatbol como o Stadio Olimpico en Roma ou no norte o pa\u00eds, onde o rugby \u00e9 m\u00e1is popular. O Stadio Luigi Ferraris en X\u00e9nova (42.000 espectadores) foi o principal estadio proposto como alternativa. Anunci\u00e1ronse melloras no Stadio Flaminio, destinadas a aumentar a s\u00faa capacidade dende os 32.000 aos 42.000 espectadores, aparentemente aumentando as probabilidades de que o rugby permanecera no Stadio Flamino, a\u00ednda que segu\u00eda a estar entre os estadios m\u00e1is pequenos do torneo. Con todo, a cidade de Roma, propietaria do Flaminio, atrasou as renovaci\u00f3ns prometidas, levando \u00e1 Federaci\u00f3n Italiana de Rugby (FIR) a perder a paciencia coa cidade. En abril de 2011, anunciouse que a FIR trasladar\u00eda os seus partidos como local ao Stadio Artemio Franchi de Florencia. Ent\u00f3n a cidade de Roma comezou a renovaci\u00f3n do Flaminio, o que presumiblemente levou \u00e1 FIR a anunciar en xullo dese mesmo ano que manter\u00eda os partidos como local na cidade no Stadio Olimpico. A FIR tam\u00e9n anunciou que planea regresar ao Flaminio unha vez estea completado o proxecto.\nEn novembro de 2010, a Federaci\u00f3n Francesa de Rugby (FFR) anunciou que planeaba constru\u00edr un novo estadio da s\u00faa propiedade na rexi\u00f3n de Par\u00eds. A frustraci\u00f3n da FFR con diversos aspectos da utilizaci\u00f3n do Stade de France medrara: non s\u00f3 polo alto custo do alugueiro, sen\u00f3n tam\u00e9n a irritaci\u00f3n por non ter prioridade \u00e1 hora de programar partidos \u2013 coa posible excepci\u00f3n do propio Seis Naci\u00f3ns. En xu\u00f1o de 2012, a FFR anunciou a localizaci\u00f3n do seu novo estadio \u2013 provisionalmente denominado Grand Stade FFR \u2013 nos suburbios do sur de Par\u00eds. O lugar estaba situado a 25\u00a0km do centro da capital francesa. O estadio con capacidade para 82.000 espectadores, con teito retr\u00e1ctil e campo deslizante, ter\u00eda sido constru\u00eddo sobre unha antiga pista de carreiras de cabalos en \u00c9vry. O novo estadio, cun custo estimado de 600 mill\u00f3ns de euros, deb\u00eda abrir as s\u00faas portas en 2017. O proxecto foi cancelado en decembro de 2016 logo de que Bernard Laporte fora elixido presidente da FFR.\nEn 2017, os partidos do Seis Naci\u00f3ns disput\u00e1ronse nos seguintes estadios:\nPresenza nos estadios.\nO Torneo das Seis Naci\u00f3ns de 2006 tivo unha media de asistentes, sendo a competici\u00f3n disputada entre naci\u00f3ns que ten, de media, o meirande n\u00famero de espectadores. Superando ao Mundial de F\u00fatbol Alema\u00f1a 2006 con espectadores e ao Tri Nations con espectadores en 2006.\nO maior n\u00famero de espectadores nun partido do Torneo \u00e9 de , este fito foi un 1 de marzo de 1975 en Murrayfield (Escocia) para un partido ente Escocia e Gales, partido que finalmente rematou coa vitoria dos locais sobre o XV do Drag\u00f3n por 12 a 10, permitindo que na \u00faltima xornada do torneo os escoceses a\u00ednda tivesen oportunidade de ga\u00f1ar o torneo, a\u00ednda que a s\u00faa derrota contra Inglaterra no seguinte partido frustrou as s\u00faas esperanzas, ga\u00f1ando finalmente os do Pa\u00eds de Gales. Despois desta data a capacidade do estadio de Murrayfield reduciuse para unha mellora seguridade dos espectadores.\nO Torneo das Seis Naci\u00f3ns rexistra altos \u00edndices de afluencia aos estadios, con asistencias medias entre os 60.000 e os 70.000 espectadores, e afluencias que te\u00f1en superado o mill\u00f3n de espectadores nos estadios. A seguinte t\u00e1boa amosa os rexistros de afluencia aos estadios durante o torneo dende o ano 2000 ata 2015:\nA asistencia media aos partidos do torneo dende 2000 ata 2015 foi a seguinte:\nTrofeos.\nAos equipos.\nTrofeo do torneo.\nEn 1993 p\u00faxose en xogo un trofeo para premiar ao equipo ga\u00f1ador do Torneo. O capit\u00e1n franc\u00e9s Jean-Fran\u00e7ois Tordo foi o primeiro en alzalo. En 2015, o capit\u00e1n irland\u00e9s Paul O'Connell alzou o novo trofeo do Torneo. O trofeo, dese\u00f1ado polo xoieiro ingl\u00e9s Thomas Lyte, est\u00e1 feito en prata, formando un hex\u00e1gono (cada cara simboliza unha naci\u00f3n), e componse de 7 quilos de prata e unha altura de 75 cent\u00edmetros\nTripla Coroa.\nA Tripla Coroa \u00e9 o trofeo entregado ao equipo que se imp\u00f3n nun minicampionato a catro entre Escocia, Gales, Ingraterra e Irlanda (que \u00e9 o torneo brit\u00e1nico preexistente \u00e1 admisi\u00f3n de Francia en 1910 e posteriormente de Italia en 2000). Inglaterra conquistou a primeira Tripla Coroa en 1883, a\u00ednda que foi Irlanda o primeiro equipo que ga\u00f1ou usando esta expresi\u00f3n, inventada por un xornalista de The Irish Times en 1894 . Ata 2006 non exist\u00eda un premio f\u00edsico para o equipo ga\u00f1ador, foi precisamente ese ano cando se creou un trofeo f\u00edsico para o equipo que conseguira a Tripla Coroa.\nGrand Slam.\nDo mesmo xeito, o Grand Slam \u00e9 a guinda do pastela para todos os equipos ga\u00f1adores do torneo: tr\u00e1tase de derrotar a todos os seus opo\u00f1entes. Se ben non \u00e9 un trofeo propiamente dito, o termo Grand Slam empr\u00e9gase no Torneo para designar ao equipo que ga\u00f1ou todos os seus partidos durante unha edici\u00f3n. O termo foi introducido por primeira vez en 1957 por un xornal ingl\u00e9s, con ocasi\u00f3n da vitoria total do equipo de Inglaterra.\nCuller de pau.\nA culler de pau \u00e9 un \u00ab anti-trofeo \u00bb, outorgado, segundo as fontes, ao equipo que perdeu todos os seus partidos nunha edici\u00f3n do Torneo, ou o que finalizou na derradeira posici\u00f3n na clasificaci\u00f3n xeral..\nNota: o Home Nations Championship 1883, no que Gales e Irlanda perderon os seus dous partidos pero non xogaron entre eles non se incl\u00fae, xa que non se completou a competici\u00f3n.\nTrofeos aos xogadores.\nDende 2004 entr\u00e9gase o trofeo ao xogador m\u00e1is destacado do torneo, escollido pola votaci\u00f3n do p\u00fablico. O primeiro xogador en recibir o galard\u00f3n foi o irland\u00e9s Gordon D'Arcy, mentres que o tam\u00e9n irland\u00e9s Brian O'Driscoll, con tres galard\u00f3ns, \u00e9 o xogador que m\u00e1is veces conseguiu o premio. Os xogadores irlandeses son os que m\u00e1is veces conseguiron o trofeo, cun total de seis galard\u00f3ns conquistados por catro xogadores distintos. En 2017 ning\u00fan xogador franc\u00e9s conseguira alzar o trofeo.\nSeis Naci\u00f3ns feminino.\nO Torneo das Seis Naci\u00f3ns feminino \u00e9 unha competici\u00f3n de rugby entre os equipos de Escocia, Francia, Inglaterra, Irlanda, Italia e Gales.\nSeis Naci\u00f3ns xuvenil.\nO Torneo das Seis Naci\u00f3ns xuvenil ou \"6 Nations Junior\" \u00e9 unha competici\u00f3n de rugby entre os equipos de Escocia, Francia, Inglaterra, Irlanda, Italia e Gales, formado por xogadores menos de 20 anos.\nHistoria.\nEste torneo foi creado en 2008 debido \u00e1 fusi\u00f3n das competici\u00f3ns de menores de 21 e de menores de 19 anos. Os ingleses conseguiron o Grand Slam o primeiro ano da competici\u00f3n e na s\u00faa segunda edici\u00f3n, entre febreiro e marzo de 2009 a vitoria foi para os franceses, que quedaron empatados a puntos coa selecci\u00f3n irlandesa, m\u00e1is por diferenza de anotaci\u00f3n o t\u00edtulo foi para os \"Bleus\", a\u00ednda que os franceses nada m\u00e1is comezar o torneo perderon contra a propia selecci\u00f3n de Irlanda."}
{"id": "42430", "revid": "98629", "url": "https://gl.wikipedia.org/wiki?curid=42430", "title": "Francesc Pi i Margall", "text": "Francesc Pi i Margall, nado en Barcelona o 20 de abril de 1824 e finado en Madrid o 29 de novembro de 1901, foi un pol\u00edtico, pensador e escritor catal\u00e1n, presidente da Primeira Rep\u00fablica Espa\u00f1ola dende febreiro de 1873 at\u00e9 xaneiro de 1874. Partidario dun modelo federalista para a Primeira Rep\u00fablica, soubo unir as influencias de Proudhon para levar a cabo a pol\u00edtica do Estado.\nTraxectoria.\nPrimeiros anos.\nFillo dun tecedor, con sete anos ingresou no seminario; segundo se sup\u00f3n, a s\u00faa intelixencia e ansias por saber comezaron a desenvolverse con rapidez. Por aquelas, unha das maneiras que ti\u00f1an as xentes humildes de que os seus fillos tiveran estudos era logrando que os admitisen nun seminario. Tras o seu paso polo seminario, e con dezasete anos, Francesc Pi i Margall accedeu \u00e1 Universidade de Barcelona, onde completou os seus estudos en Filosof\u00eda e logo, empezou a carreira de Dereito en 1837, a cal rematou aos 24 anos.\nDende cativo sentiu atracci\u00f3n pola literatura. Por iso colaborou co grupo de escritores rom\u00e1nticos catal\u00e1ns, sobre todo con Mil\u00e1 Fontanals e Pablo Piferrer.\nEn 1842 publicou Catalu\u00f1a, primeiro e \u00fanico volume de \"La Espa\u00f1a pintoresca\", unha ambiciosa obra ilustrada que pretend\u00eda recoller todas as rexi\u00f3ns de Espa\u00f1a. Unha \u00e9poca na que se desenvolv\u00eda a rexencia de Espartero na que a cidade se sublevaba contra a pol\u00edtica do rexente provocando que a cidade fose canoneada dende a fortaleza de Montjuic.\nM\u00e1is tarde, en 1847 trasladouse a Madrid onde ga\u00f1ou a vida publicando diversos artigos e facendo cr\u00edtica teatral no diario \"El Correo\", e incluso traballando na banca catal\u00e1. Pronto deixou de traballar no diario, o cal fechou pola publicaci\u00f3n dun artigo de Pi durante o goberno de Narv\u00e1ez. Ao morrer o seu amigo Piferrer encargouse dos \"Recuerdos y bellezas de Espa\u00f1a\", unha obra composta por litograf\u00edas sobre paisaxes espa\u00f1olas; rematando o volume de Catalu\u00f1a e comezando o de Andaluc\u00eda, para o cal se desprazou at\u00e9 al\u00ed en varias ocasi\u00f3ns. Anos m\u00e1is tarde, comezou a \"Historia de la pintura\", que foi prohibida acusada de conter ataques ao cristianismo. Os bispos e arcebispos meteron presi\u00f3n de tal maneira sobre o goberno que Juan Bravo Murillo tivo que ordenar a recollida da obra. Pi e o editor libr\u00e1ronse dos tribunais porque a denuncia interposta non foi admitida por estar f\u00f3ra de prazo. Por suposto, Pi i Maragall tivo que abandonar a redacci\u00f3n de \"Recuerdos y bellezas de Espa\u00f1a\" e renunciar \u00e1 publicaci\u00f3n de todo o material que preparara. Os seus artigos nos xornais tiveron que aparecer con seud\u00f3nimo e todos os raios da reacci\u00f3n caeron sobre a s\u00faa cabeza cando ese mesmo ano (1851) presentou os seus \"Estudios sobre la Edad Media\", obra que foi prohibida pola Igrexa cat\u00f3lica espa\u00f1ola e non foi publicada at\u00e9 1873.\nO home pol\u00edtico.\nEn 1848 ingresou no Partido Dem\u00f3crata e en 1854 deixou de ser un home de letras para dedicarse \u00e1 pol\u00edtica. En poucos anos, Pi f\u00edxose resoar no partido comezando a ga\u00f1ar popularidade entre os seus compa\u00f1eiros e demais pol\u00edticos da facci\u00f3n de esquerdas e da socialista.\nParticipou directamente no levantamento de Madrid de 1854, sendo o autor dunha proclama radical que non foi aceptada pola Xunta Revolucionaria e do panfleto \"El eco de la revoluci\u00f3n\", onde se pide o armamento xeral do pobo e a convocatoria das Cortes Constitu\u00edntes por sufraxio universal que establecesen a liberdade de imprenta, a de conciencia, a de ensinanza, a de reuni\u00f3n e a de asociaci\u00f3n, entre outras m\u00e1is. Consideradas como propostas avanzadas para a \u00e9poca, Pi tivo que pasar un tempo en prisi\u00f3n.\nO mesmo ano expuxo a s\u00faa doutrina pol\u00edtica en \"La reacci\u00f3n y la revoluci\u00f3n\", onde ataca \u00e1 monarqu\u00eda, a propiedade omn\u00edmoda e ao cristianismo, e bosquexa como soluci\u00f3n a revoluci\u00f3n democr\u00e1tica de base popular. A pesar de que a obra xa conti\u00f1a as doutrinas federalistas que defender\u00eda durante a s\u00faa presidencia, a idea principal que desenvolve \u00e9 a liberdade e a soberan\u00eda individual, que se pon por enriba da soberan\u00eda popular e polo que \u00e9 reivindicado polos \u00e1cratas.\nDurante o Bienio Progresista, o pobo de Barcelona propuxo a Pi i Margall como candidato a Cortes dese ano (1854), mais non sair\u00eda elixido. Na segunda volta, por poucos votos de diferenza, foi derrotado polo xeneral Joan Prim, membro do Partido Progresista.\nEn 1856 fundou a revista \"La Raz\u00f3n\", pero a reacci\u00f3n moderada propiciou a s\u00faa desaparici\u00f3n. Durante o ano 1855 e at\u00e9 a s\u00faa retirada a Vergara, de onde volveu para traballar en \"La Discusi\u00f3n\", xornal do que acabou sendo director en 1854; Pi i Margall comezara a dar lecci\u00f3ns de pol\u00edtica e econom\u00eda nun cuarto da r\u00faa Desenga\u00f1o. A afluencia de mozos de todas as clases, de obreiros e de intelectuais foise facendo en pouco tempo tan numerosa que ench\u00edan corredores e escaleiras. Nestas lecci\u00f3ns e conferencias, e at\u00e9 que o goberno llo prohibiu, comezaron a expo\u00f1erse as bases republicanas.\nDesta \u00e9poca data a pol\u00e9mica que mantivo con Emilio Castelar sobre a concepci\u00f3n individualista ou socialista da democracia -mantendo el a segunda- provocando que a maior\u00eda do partido encabezado por Jos\u00e9 Mar\u00eda Orense negara publicamente que os socialistas foran dem\u00f3cratas; Pi replicou coa denominada \"Declaraci\u00f3n de los Treinta\", na cal os trinta asinantes, membros do partido, cualificaban de dem\u00f3cratas a \u00e1mbalas d\u00faas tendencias. As\u00ed, Pi renunciou ao seu posto de director aos seis meses.\nO exilio.\nMotivos.\nDende 1864 Pi i Margall conspirou en contra da monarqu\u00eda. Os sucesivos fracasos das insurrecci\u00f3ns promovidas por Prim para obrigar a Isabel II a chamar ao goberno aos progresistas, culminaron na \"sublevaci\u00f3n do cuartel de San Gil\" e o fusilamento de decenas de sarxentos dese cuartel.\nNarv\u00e1ez, dende o goberno, desatou a conseguinte represi\u00f3n xeneralizada. A maior\u00eda dos dem\u00f3cratas e dos progresistas tiveron que fuxir a Francia para estar a salvo. Na noite do d\u00eda 2 de agosto a polic\u00eda asaltaba a vivenda de Pi i Margall. Afortunadamente, algu\u00e9n o avisara pouco antes e tivo tempo para fuxir e evitar a s\u00faa detenci\u00f3n. Permaneceu escondido uns d\u00edas at\u00e9 que puido inicia a s\u00faa fuxida a Francia e chegar a Par\u00eds.\nUn tempo de reflexi\u00f3n.\nA estancia en Par\u00eds permitiulle profundar no co\u00f1ecemento de Proudhon, autor de influencias visibles no pensamento de Pi e ao que traduciu as s\u00faas principais obras ao espa\u00f1ol, participando deste modo indirectamente no nacente anarquismo hispano. Durante o seu exilio franc\u00e9s p\u00faxose en contacto cos n\u00facleos positivistas e madurou a s\u00faa ideolox\u00eda revolucionaria, baseada na destruci\u00f3n da autoridade para substitu\u00edla polo libre pacto consecutivo da federaci\u00f3n.\nSituaci\u00f3n en Espa\u00f1a.\nEn setembro de 1868, o almirante Topete sublevou a escuadra en C\u00e1diz; Prim incorporouse dende Xibraltar e chegaron a unirse os xenerais de Canarias. As gornici\u00f3ns f\u00f3ronse sumando \u00e1 sublevaci\u00f3n e Prim, a bordo da fragata Zaragoza, \u00eda ga\u00f1ando para a revoluci\u00f3n, unha tras outra, todas as capitais costeiras do litoral mediterr\u00e1neo. Dimitiu o ditador Gonz\u00e1lez Bravo e a ra\u00ed\u00f1a Isabel nomeou presidente do goberno ao xeneral Jos\u00e9 Guti\u00e9rrez de la Concha. O ex\u00e9rcito realista que mandaba o xeneral Pav\u00eda foi derrotado na batalla da Ponte de Alcolea polas forzas mandadas polo xeneral Serrano. O 30 de setembro Isabel II e a s\u00faa Corte sa\u00edron de Donostia e cruzaron a fronteira francesa. Por\u00e9n, Pi non volveu a Espa\u00f1a e prolongou voluntariamente o seu exilio en Par\u00eds. Desconfiaba dos xenerais e pensaba que o novo r\u00e9xime tampouco \u00eda acometer as reformas fundamentais que o pa\u00eds necesitaba.\nA revoluci\u00f3n de \"La Gloriosa\" abr\u00eda as portas a Pi para volver novamente a Espa\u00f1a.\nDeputado.\nPi decidiuse a volver do seu exilio en Par\u00eds. O Goberno provisional estableceu as liberdades fundamentais e o 18 de decembro de 1868, por primeira vez en Espa\u00f1a, celebr\u00e1ronse unhas elecci\u00f3ns municipais por sufraxio universal. Logo, en xaneiro, celebrar\u00edanse unhas para deputados.\nO Partido Democr\u00e1tico dividiuse en dous: os partidarios dunha monarqu\u00eda democr\u00e1tica e os partidarios do r\u00e9xime republicano federal. Pi i Margall, sen ter participado na campa\u00f1a electoral, foi un dos 85 republicanos que obtivo acta de deputado. Coa divisi\u00f3n do partido apareceu o Partido Republicano Democr\u00e1tico Federal no que Pi ir\u00eda destacando entre a minor\u00eda republicana.\nPi nunca quixo servir de apoio aos mon\u00e1rquicos nin axudalos, polo que rexeitou a \"Constituci\u00f3n de 1869\", pero con 214 votos a favor e 55 en contra, a constituci\u00f3n de car\u00e1cter mon\u00e1rquico-democr\u00e1tico aprobouse nas Cortes e estipulou a busca dun novo rei para Espa\u00f1a.\nOs republicanos, detractores da monarqu\u00eda, viaxaron por toda Espa\u00f1a predicando na s\u00faa contra e deleitando o pobo cos novas propostas dunha rep\u00fablica federal para Espa\u00f1a.\nOs republicanos comezaron a molestar ao xeneral Prim -encargado de atopar un novo rei- por iso ofreceu a Castelar e a Pi os cargos de ministro de Facenda e Fomento, pero foi un intento inservible para controlar o movemento republicano, o cal xa non ti\u00f1a marcha atr\u00e1s.\nMentres, Pi conseguira unha grandiosa popularidade no seu partido, o que o levou a partir de 1870 a dirixir o partido republicano.\nO 16 de novembro votaron os deputados polo novo monarca, entre os favoritos estaban:\nAs votaci\u00f3ns obtidas foron as seguintes: 191 votos a favor de Amadeu de Savoia, 60 pola Rep\u00fablica federal, 27 polo duque de Montpensier, 8 polo xeneral Espartero, 2 pola Rep\u00fablica unitaria, 2 por Afonso de Borb\u00f3n (futuro Afonso XII), 1 pola Rep\u00fablica, 1 pola duquesa de Montpensier e 19 papeletas en branco.\nTras o rexeitamento de Pi polo nomeamento de Amadeu de Savoia, comezou para o partido republicano unha \u00e9poca inestable na que se deberon situar politicamente nunha posici\u00f3n centralista que o partido non puido ocupar por definici\u00f3n.\nComezo da Primeira Rep\u00fablica.\nO 11 de febreiro de 1873, tras facerse p\u00fablica a abdicaci\u00f3n de Amadeu de Savoia do trono de Espa\u00f1a mediante o discurso de renuncia, as Cortes proclamaron a Primeira Rep\u00fablica.\nDurante o primeiro goberno da Rep\u00fablica de Estanislao Figueras, Pi ocupouse do Ministerio da Gobernaci\u00f3n no gabinete, frustrando o golpe de estado en contra do presidente. O primeiro goberno, durou do 11 de febreiro at\u00e9 o 11 de xu\u00f1o. O presidente, ao non poder facer fonte aos problemas de Espa\u00f1a, exiliouse a Francia e rexeitou o cargo.\n\"\"Vacante el trono por renuncia de Amadeo I de Saboya, el Congreso y el Senado, constituidos en las Cortes Soberanas, han reasumido todos los poderes y proclamado la Rep\u00fablica. A consolidarla y darle prestigio han de dirigirse ahora los esfuerzos de todas las autoridades que de este Ministerio dependen. Se ha establecido sin sangre, sin convulsiones, sin la m\u00e1s peque\u00f1a alteraci\u00f3n del orden: y sin disturbios conviene que se la sostenga, para que acaben de desenga\u00f1arse los que la consideraban como inseparable de la anarqu\u00eda. Orden, Libertad y Justicia: \u00e9ste es el lema de la Rep\u00fablica. Se contrariar\u00edan sus fines si no se respetara y se hiciera respetar el derecho de todos los ciudadanos (...). Se le contrariar\u00edan tambi\u00e9n, si no se dejara amplia y absoluta libertad a las manifestaciones de pensamiento y de la conciencia; si se violara el m\u00e1s peque\u00f1o de los derechos consignados en el T\u00edtulo I de la Constituci\u00f3n de 1869.\" \nFrancesc Pi i Margall, 1873, Ministro de Gobernaci\u00f3n: \"Circular del Ministerio de la Gobernaci\u00f3n a todos los Gobernadores de provincias.\" \nSegundo Presidente da Rep\u00fablica (11 de xu\u00f1o - 18 de xullo).\nCoa dimisi\u00f3n de Figueras, convoc\u00e1ronse novas elecci\u00f3ns, nas que Pi i Margall foi nomeado Presidente da Rep\u00fablica e todo o poder executivo recaeu nel. O novo presidente recolleu un programa amplo de reformas entre as que destacan:\n\"Piden, hoy los jornaleros que se les reduzca las horas de trabajo. Quieren que se les fijen en ocho al d\u00eda. No nos parecen exageradas sus pretensiones. No se trabaja m\u00e1s en buen n\u00famero de industrias. Tampoco en las oficinas del Estado. Sobre que, seg\u00fan laboriosos estudios, no permite m\u00e1s el desgaste de fuerzas que el trabajo ocasiona. Mas \u00bfes el Estado el que ha de satisfacer estas pretensiones? En la individualista Inglaterra empez\u00f3 por limitar el trabajo de los ni\u00f1os y las mujeres y acab\u00f3 por limitar el de los adultos. Dio primero la ley de las diez horas, m\u00e1s tarde la de las nueve. No a tontas ni a locas, sino despu\u00e9s de largos y borrascosos debates en la prensa y el Parlamento. Sigui\u00f3 en Francia el ejemplo apenas estall\u00f3 la revoluci\u00f3n de 1848. El trabajo es la vida de las naciones. No vemos por qu\u00e9 no ha de poder librarlo de los vicios interiores que lo debiliten o lo perturben el que lo escud\u00f3 por sus aranceles contra la concurrencia de los extranjeros. \u00bfNo es acaso de inter\u00e9s general que excesivos trabajos no agoten prematuramente las fuerzas del obrero? \u00bfNo lo es evitar esas cada d\u00eda m\u00e1s frecuentes y numerosas huelgas que paralizan la produci\u00f3n, cuando no dan margen a sangrientos conflictos? Ni acertamos a explicarnos por qu\u00e9 se ha de tener reparo en fijar las horas de trabajo para los adultos y no fijarlas para las mujeres y los ni\u00f1os. Se las fija para los ni\u00f1os y mujeres pasando por encima de la potestad del padre y la autoridad del marido; y \u00bfno se las ha de poder fijar para los adultos pasando por encima del bien o mal entendido inter\u00e9s del propietario? Dadas las condiciones industriales bajo las que vivimos, el adulto no necesita de menos protecci\u00f3n que la mujer y el ni\u00f1o. Es en la lucha con el capital lo que la ca\u00f1a al cicl\u00f3n, la arista al viento. El Estado, aun consider\u00e1ndose incompetente para la determinaci\u00f3n de las horas de trabajo, podr\u00eda hacer mucho en pro de los obreros con s\u00f3lo establecer el m\u00e1ximun de las ocho horas en cuantos servizos y obras de \u00e9l dependen. Tarde o temprano habr\u00edan de aceptar la reforma los due\u00f1os de minas, de campos, de talleres, de f\u00e1bricas. Falta ahora decir que esta reforma exige otras no menos importantes. Si de las diez y seis horas de ocio no invirtiese algunas el jornalero en su educaci\u00f3n y cultura, se degradar\u00eda y envilecer\u00eda en vez de dignificarse y elevarse. Se entregar\u00eda facilmente a vicios que desgastar\u00edan sus fuerzas con mayor intensidad y rapidez que el trabajo. Para impedirlo es necesario crear en todas partes escuelas de adultos, sobre todo, escuelas donde oral y experimentalmente se explique las ciencias de inmediata aplicaci\u00f3n a las artes y los fen\u00f3menos de la Naturaleza que m\u00e1s contribuyen a mantener la superstici\u00f3n y el fanatismo; escuelas que podr\u00edan ya existir hoy si emple\u00e1semos en lo \u00fatil lo que gastamos en lo superfluo. La educaci\u00f3n y la ense\u00f1anza de las clases trabajadoras deber\u00edan haber sido hace tiempo la preferente atenci\u00f3n, no s\u00f3lo del Estado, sino tambi\u00e9n de las Diputaciones de provincia y los Ayuntamientos. De esa educaci\u00f3n y de esa ense\u00f1anza depende que sea regular o an\u00f3malo el curso de la revoluci\u00f3n que ahora se inicia por la modesta solicitud de que se reduzca las horas de trabajo. Podr\u00e1n venir d\u00edas tristes para la Naci\u00f3n, como no nos apresuremos a llevar luz a la inteligencia de esos hombres y no les abramos los f\u00e1ciles senderos por donde puedan llegar sin dolorosas cat\u00e1strofes al logro de sus m\u00e1s lejanas aspiraciones y sus m\u00e1s rec\u00f3nditos deseos. \u00bfNos cre\u00e9is, entonces, se nos dir\u00e1, pr\u00f3ximos a una revoluci\u00f3n social de la que no es sino un proemio la pretensi\u00f3n de que se limite las horas de trabajo? Ciego ha de ser el que no lo vea. En todos los monumentos de la vecina Francia, inclusas las iglesias est\u00e1 esculpida en grandes caracteres la trinidad moderna, algo m\u00e1s inteligible que la de Plat\u00f3n y los te\u00f3logos: libertad, igualdad, fraternidad. Conseguida la libertad, empieza la revoluci\u00f3n por la igualdad y hace sentir ya del uno al otro conf\u00edn de Europa la alterada voz de sus muchedumbres y el rumor de sus armas. \u00bfHar\u00e1 esta revoluci\u00f3n pasar a los pueblos por las mismas convulsiones que la pol\u00edtica?\"\"\nFrancesc Pi y Margall, 1873, Presidente da Rep\u00fablica: \"Comunicado sobre la reducci\u00f3n de las horas de trabajo.\"Durante a s\u00faa presidencia propuxo a \"Constituci\u00f3n de 1873\", que nunca chegou a entrar en vigor. A pesar de todas as medidas e a proposta de constituci\u00f3n, os acontecementos superaron a Pi. Nalgunhas comunidades, vendo que o tr\u00e1mite legal das medidas propostas a favor do federalismo era moi lento, declar\u00e1ronse independentes adoptando a s\u00faa propia pol\u00edtica, a s\u00faa propia polic\u00eda, a s\u00faa propia emisi\u00f3n de moeda, levantamento de novas fronteiras, leis particulares etc. As\u00ed xorde o cantonalismo que se deu principalmente na zona do Levante e Andaluc\u00eda e causou un gran problema \u00e1 Rep\u00fablica.\nAnte este panorama, sumado \u00e1 Guerra dos Dez Anos (independencia cubana), ao carlismo e ao feito de vincular a Pi como l\u00edder do movemento cantonal, este dimitiu o 18 de xullo.\nFin da Rep\u00fablica.\nSuced\u00e9ronse novas elecci\u00f3ns e Nicol\u00e1s Salmer\u00f3n ga\u00f1ou. As\u00ed foi proclamado Presidente tendo entre os seus ministros aos mesmos que tivo Pi. Pi non realizara moitos gastos como Ministro da Gobernaci\u00f3n, polo que a Rep\u00fablica contaba con grandes recursos econ\u00f3micos. Ante a negativa do presidente, alegando problemas de conciencia, a firmar oito sentenzas de morte, este dimite o 5 de setembro.\nNas novas elecci\u00f3ns Emilio Castelar resultou ga\u00f1ador, por encima de Pi, candidato de nova \u00e1 Presidencia. Emilio Castelar \u00eda conseguir atribuci\u00f3ns especiais temporais -at\u00e9 o 2 de xaneiro de 1874- que lle permitir\u00edan suspender as garant\u00edas constitucionais e a suspensi\u00f3n das Cortes at\u00e9 xaneiro, co fin de solucionar os problemas do pa\u00eds.\nAs grandes li\u00f1as os gobernos da Rep\u00fablica caracteriz\u00e1ronse por tres problemas: o carlismo, a guerra da independencia cubana e o cantonalismo, ademais dos conflitos internos entre os partidos.\nRestauraci\u00f3n da Monarqu\u00eda.\nDespois da s\u00faa dimisi\u00f3n como presidente, Pi intentou refacer a alianza centro-esquerda, pero o golpe de estado por parte do xeneral Manuel Pav\u00eda frustrou a iniciativa.\nNa madrugada do d\u00eda 3 de xaneiro de 1874 estaban as Cortes reunidas votando un novo presidente que substitu\u00edse a Castelar. Deu ent\u00f3n o golpe de estado o xeneral Pav\u00eda, que nun primeiro momento ofreceu a presidencia ao dimitido Castelar, que a rexeitou sen contemplaci\u00f3ns. Formou goberno o xeneral Serrano provisionalmente at\u00e9 que a monarqu\u00eda foi restaurada nomeando rei a Afonso XII da dinast\u00eda Borb\u00f3n.\nAcontecidos estes feitos, Pi tivo que abandonar forzosamente a pol\u00edtica activa. Adicou o seu tempo \u00e1 redaci\u00f3n dun libro no que quedase recollida a s\u00faa ideolox\u00eda republicana e as ideas principais da curta Rep\u00fablica. Titulado \"La Rep\u00fablica de 1873\", foi proibido polas autoridades. En maio de 1874, Pi foi vitima dun atentado na s\u00faa propia casa, do que afortunadamente sa\u00edu ileso. Pouco se sabe da represi\u00f3n que seguiu ao golpe de Pav\u00eda e da que tivo lugar nos primeiros anos da Restauraci\u00f3n. O propio Pi foi detido e conducido a unha prisi\u00f3n andaluza, onde permaneceu un tempo.\nReinstaurada a monarqu\u00eda escribiu \"Las Nacionalidades\" (1877) onde desenvolveu empiricamente a idea de pacto entre os pobos como principio federativo. Ao reorganizarse o partido en 1880, Pi ocupou a s\u00faa xefatura at\u00e9 a s\u00faa morte; foi o autor do proxecto constitucional federal de 1883 e do Programa do Partido Federal de 1894. A pesar de que Pi continuou gozando dun gran respecto e reco\u00f1ecemento, o seu partido non logrou recuperar moitos adeptos.\nNesta \u00faltima etapa da s\u00faa vida destaca a campa\u00f1a que, dende as Cortes, e dende \"El nuevo r\u00e9gimen\" (xornal que fundou en 1890), emprendeu a favor da independencia cubana en oposici\u00f3n \u00e1 guerra contra os Estados Unidos, modelo de democracia republicana e federal.\nEn 1881, separouse do republicano catal\u00e1n Valent\u00ed Almirall e do catalanismo.\nDespois dunha vida pol\u00edtica moi activa e importante do s\u00e9culo XIX, Francesc Pi i Margall, de setenta e sete anos de idade, morre na s\u00faa casa de Madrid, \u00e1s seis da tarde do 29 de novembro de 1901.\nValoraci\u00f3n.\nPi defendeu sempre a s\u00faa ideolox\u00eda republicana federalista contra todos os problemas que se derivaron diso. Destacou como historiador, xornalista, cr\u00edtico de arte, fil\u00f3sofo e economista.\nA doutrina de Pi denota a influencia de Hegel, Rousseau e de Proudhon, a\u00ednda que a influencia deste \u00faltimo non interveu na elaboraci\u00f3n do federalismo pactista de Pi, xa que a obra deste \u00e9 anterior neste punto \u00e1 de Proudhon. O pensamento de Pi foi un dos m\u00e1is revolucionarios do s\u00e9culo XIX espa\u00f1ol e, dende o punto de vista do anarquismo, unicamente foi superado polos bakuninistas. Sit\u00faase no cruzamento de dem\u00f3cratas e socialistas."}
{"id": "42431", "revid": "5312", "url": "https://gl.wikipedia.org/wiki?curid=42431", "title": "Joan Prim i Prats", "text": "Joan Prim i Prats, nado en Reus o 6 de decembro de 1814 e finado o 30 de decembro de 1870, conde de Reus, marqu\u00e9s de los Castillejos, Grande de Espa\u00f1a de primeira clase e vizconde del Bruch, foi un militar e pol\u00edtico progresista catal\u00e1n que influ\u00edu de xeito importante na pol\u00edtica espa\u00f1ola da segunda metade do s\u00e9culo XIX. \nFoi gobernador militar de Barcelona (1843), capit\u00e1n xeneral de Porto Rico (1847) e presidente do Consello de Ministros de Espa\u00f1a entre 1869 e 1870, tras ga\u00f1ar as elecci\u00f3ns de 1869. Foi o principal apoio de Amadeu I de Savoia, at\u00e9 que foi asasinado.\nTraxectoria.\nFillo do notario de Reus, Pau Prim, que fora tenente coronel no ex\u00e9rcito. Tivo como mestre na escola a Alexandre Garcia. Aos 19 anos, alistouse nos \"Tiradores de Isabel II\", un corpo franco de \"miqueletes\", voluntarios que supl\u00edan a falta de tropas regulares, e aos que dera nome o seu primeiro xefe, un valenciano chamado Miquelot. Os miqueletes foran disolvidos na \"paz de Ryswick\" pero en Catalu\u00f1a conservaron este nome os fusileiros de monta\u00f1a e os corpos improvisados en tempos de guerra ou axitaci\u00f3n, e foi nestes corpos, en pleno alzamento carlista, onde se alistou Prim e onde mostrou unhas dotes de valor e temeridade relevantes.\nGuerras carlistas.\nPolas s\u00faas vitorias sobre partidas carlistas, durante a primeira guerra carlista, foi ascendido a tenente.\n\u00c1 fronte dunha compa\u00f1\u00eda tomou Vilamaj\u00f3 del Vall\u00e9s defendida por forzas carlistas superiores, e resultou ferido. Novas acci\u00f3ns vitoriosas elev\u00e1rono a capit\u00e1n. A toma de San Miguel de Sarradell onde capturou persoalmente a bandeira do cuarto batall\u00f3n carlista de Catalu\u00f1a, fixo que se lle concedera a \"Cruz de San Fernando\" de primeira clase. Seguidamente asaltou Solsona e logrou escalar persoalmente ao forte abrindo as portas, acci\u00f3n pola que foi ascendido a comandante.\nSeguiron novas mostras de valor extraordinario que eran obxecto de comentario en todo o pa\u00eds; os seus propios soldados aclam\u00e1bano. Por unha acci\u00f3n extraordinaria en Angers foi ascendido a \"maior de batall\u00f3n\" e encarg\u00f3uselle o mando na zona de li\u00f1a de Solsona - Castellvell, pola cal pasaban convois de aprovisionamento carlista. Nos combates perdeu varias veces o cabalo e el mesmo resultou ferido varias veces, ga\u00f1ando outra \"cruz de San Fernando\" e o grao de coronel.\nCon s\u00f3 26 anos o seu nome xa era un s\u00edmbolo de valor; ent\u00f3n rematou a guerra, na cal tomara parte de 35 acci\u00f3ns, conseguindo todos os graos no campo de batalla.\nVida pol\u00edtica.\nTras o Mot\u00edn da Granxa de San Ildefonso os constitucionalistas divid\u00edronse en conservadores e progresistas. Estes \u00faltimos, dirixidos por Jos\u00e9 Mar\u00eda Calatrava e Juan \u00c1lvarez Mendiz\u00e1bal, contaron pronto coa uni\u00f3n de Prim. Presentouse a deputado pola provincia de Tarragona e obtivo un escano (1841). Como xa se conseguira a paz cos carlistas, os corpos de voluntarios foron disolvidos e dubid\u00e1base que se lle reco\u00f1ecesen os graos a Prim, pero o seu inmenso prestixio, superior ao de calquera outro contempor\u00e1neo, e a acta de deputado, facilitaron que fose confirmado como coronel e o rexente Baldomero Espartero nomeouno subinspector de Carabineiros de Andaluc\u00eda.\nNeste posto conseguiu evitar que os conservadores ao mando de Ram\u00f3n Mar\u00eda Narv\u00e1ez e partidarios de devolver a rexencia e Mar\u00eda Cristina de Borb\u00f3n, puideran entrar en Espa\u00f1a por Xibraltar, e a\u00ednda que Leopoldo O'Donnell, outro dos l\u00edderes conservadores, entrou no norte at\u00e9 Pamplona, tivo que retirarse.\nPor\u00e9n Prim inimizouse con Espartero e o seu goberno, aos que acusou de favorecer os tecidos ingleses co fin de arruinar a industria t\u00e9xtil catal\u00e1 e ter m\u00e1is sometido o territorio catal\u00e1n. En 1843 encabezou a sublevaci\u00f3n armada de Reus con Milans del Bosch, e tras a sublevaci\u00f3n de Barcelona entra nesa cidade e forma unha milicia de voluntarios catal\u00e1ns cos cales marcha a Madrid, onde entra co xeneral Serrano, Prim foi nomeado gobernador militar da capital e volve a Barcelona para po\u00f1er fin ao enfrontamento da Xunta da cidade co goberno espa\u00f1ol. Pola s\u00faa actuaci\u00f3n a ra\u00ed\u00f1a concedeulle os t\u00edtulos de conde de Reus e vizconde de Bruch, ao ano seguinte ascendeu a xeneral, politicamente discrepa do goberno moderado de Narv\u00e1ez, acusado de conspiraci\u00f3n foi xulgado e condenado. Malia que foi indultado, en 1845 sae f\u00f3ra de Espa\u00f1a, Prim dirixiuse a Par\u00eds onde tivo unha entrevista cunha sociedade secreta de militares desterrados fundada recentemente, chamada \"Orde Militar Espa\u00f1ola\", baixo o liderado de Leopoldo O'Donnell e na que figuraban Narv\u00e1ez e outros, e crese que acordaron cooperar para derrocar a Espartero, e a\u00ednda que ao seu regreso foi detido en Perpi\u00f1\u00e1n, foi liberado marchando \u00e1 s\u00faa cidade natal, Reus.\nEn Porto Rico.\nNarv\u00e1ez dimitiu por desacordos co pr\u00edncipe consorte e tras un breve goberno de Ist\u00fariz formou goberno Joaqu\u00edn Mar\u00eda Pacheco que lle concedeu a amnist\u00eda. O ministro da Guerra, Fernando Fern\u00e1ndez de C\u00f3rdova, amigo de Prim, nomeouno capit\u00e1n xeneral de Porto Rico en 1847, onde reprimiu as rebeli\u00f3ns de escravos e promulgou o \"C\u00f3digo Negro\".\nEnfrontouse \u00e1s autoridade locais da illa debido aos intentos de Prim de atraer novos colonos e pola s\u00faa actitude na represi\u00f3n do bandoleirismo, as\u00ed capturou ao xefe guerrilleiro co\u00f1ecido como \"El \u00c1guila\" a quen liberou coa promesa de someterse, pero nada m\u00e1is de ser liberado intentou mostrar que pod\u00eda con Prim roub\u00e1ndolle o seu cabalo; Prim capturouno de novo e mandouno fusilar. Un suposto ataque de negros de Martinica contra unha das Antillas Danesas foi repelido grazas ao auxilio de Prim. Soamente exerceu o cargo uns meses ao ser substitu\u00eddo polo goberno o 14 de xullo de 1848, regresando a Espa\u00f1a.\nDeputado.\nNas elecci\u00f3ns de 1850 Prim presentouse candidato por varios distritos electorais catal\u00e1ns, sendo elixido polo de Vic. Pero as Cortes foron disolvidas e convoc\u00e1ronse outras novas elecci\u00f3ns para o 31 de maio de 1851. Prim volveu a presentarse por Vic, pero o goberno, inc\u00f3modo coa s\u00faa posici\u00f3n parlamentaria, nomeouno de novo capit\u00e1n xeneral de Porto Rico, cargo que aceptou, e que se anular\u00eda tras as elecci\u00f3ns. Prim quedaba pois, sen escano e sen cargo. Pero un deputado progresista obtivera escanos por dous distritos, e deixaba libre un deles en Barcelona, ofrecendo apoiar a Prim para obtelo no seu lugar. Dende que Prim reprimiu a rebeli\u00f3n de Jamancia, non gozaba de simpat\u00eda en Barcelona, pero prometeu rectificar os seus erros, ser o \"campi\u00f3n do liberalismo progresista\", defender os dereitos catal\u00e1ns, e \"erixirse m\u00e1ximo defensor das liberdades cidad\u00e1s\"; o pobo creuno e foi elixido, cumprindo despois a palabra dada ao golpear cos seus discursos de gran talento ao goberno, sen deixar pasar ningunha das inxustizas que se comet\u00edan en Catalu\u00f1a.\nCando o ministerio de Juan Bravo Murillo disolveu as Cortes e comezou a gobernar por decreto, houbo certos movementos militares; por iso, o goberno, que o consideraba sospeitoso, obrigou a Prim a sa\u00edr do pa\u00eds durante un tempo. Estando en Francia houbo novas elecci\u00f3ns, e a\u00ednda que a Prim se lle autorizou o regreso cinco d\u00edas antes, o xeneral foi elixido por Barcelona, encabezando a oposici\u00f3n no Parlamento, pero este foi disolvido novamente pouco despois e Prim sa\u00edu de Espa\u00f1a cara a Francia (1853).\nEn Turqu\u00eda.\nEstando en Turqu\u00eda iniciouse a guerra de Crimea e Prim pediu ser delegado espa\u00f1ol observador na fronte turca, petici\u00f3n que lle foi concedida. No mesmo 1853 desembarcou en Constantinopla e estivo como observador entre outras acci\u00f3ns, no ataque \u00e1 illa de Totorkan, aconsellando al\u00ed con grande acerto a colocaci\u00f3n da artillar\u00eda. En 1854 regresou a Francia temporalmente, volvendo seguidamente \u00e1 fronte turca. O sult\u00e1n concedeulle a condecoraci\u00f3n de Medjidie e un sabre de honra.\nVolta a Espa\u00f1a e os problemas pol\u00edticos.\nEstando en Roulschouck co\u00f1eceu a nova do vitorioso pronunciamento liberal en Espa\u00f1a (a Vicalvarada) e regresou apresuradamente. O'Donnell e Espartero chegaran a un acordo de colaboraci\u00f3n para exercer o poder, pero ning\u00fan desexaba favorecer a Prim quen decidiu presentarse como candidato para as Cortes Constitu\u00edntes por Barcelona, elecci\u00f3ns que se celebraron o 8 de novembro de 1854, e comprendendo que os dem\u00f3cratas eran unha forza en ascenso, recolleu nas s\u00faas promesas algunhas das s\u00faas aspiraci\u00f3ns xunto \u00e1s dos liberais progresistas. Prim foi elixido pero tivo escasa intervenci\u00f3n nas Cortes, onde destacaba a oratoria de Emilio Castelar, e finalmente renunciou para ocupar a Capitan\u00eda Xeneral de Granada coa praza anexa de Melilla, que estaba sendo periodicamente atacada polos rife\u00f1os. Prim desprazouse \u00e1 cidade e venceu os rife\u00f1os en Cabererizas. En 1856 ascendeu a tenente xeneral cesando pouco despois como capit\u00e1n xeneral da armada, cando O'Donnell chegou ao poder en substituci\u00f3n de Espartero, o cal foi defendido pola Milicia Nacional ao mando de Pascual Madoz, que foi derrotada e disolvida. Pero O'Donnell pronto foi obrigado a dimitir e a ra\u00ed\u00f1a volveu a chamar a Narv\u00e1ez de quen esperaba que revogase a lei de desamortizaci\u00f3n de bens eclesi\u00e1sticos votada polas Cortes Constitu\u00edntes, como efectivamente fixo.\nAs cr\u00edticas de Prim a Narv\u00e1ez motivaron a s\u00faa detenci\u00f3n, acusado de faltar \u00e1 honra do militar, o consello de guerra demorouse para evitar que se presentara \u00e1s novas elecci\u00f3ns. Pouco antes destas, foi condenado a seis meses de castigo, pena que cumpriu en Alacant e que lle foi conmutada por desterro na cidade baixo palabra de non intentar fuxir. A pesar de non poder facer campa\u00f1a foi elixido por unha maior\u00eda esmagadora polo distrito de Reus. Non puido tomar posesi\u00f3n, e pasados os seis meses, o goberno concedeulle licenza para trasladarse a Vichy (Francia). Narv\u00e1ez ca\u00eda pouco despois e tras dous breves gobernos volveu ao poder O'Donnell, co seu recentemente formado partido Uni\u00f3n Liberal no cal se integrou Prim, deixando temporalmente o Partido Progresista, e polo que foi designado senador.\nPor esta \u00e9poca deuse a cuesti\u00f3n mexicana; hab\u00eda certas reclamaci\u00f3ns espa\u00f1olas pendentes dende a independencia e produc\u00edranse alg\u00fans incidentes que custaron a vida a espa\u00f1ois.\nEn Marrocos.\nOutra cuesti\u00f3n candente era a das cabilas que ameazaban Ceuta e Melilla, especialmente a de Anyera, que cometeu certos actos host\u00eds en Ceuta. O'Donnell buscaba un inimigo exterior para distraer a atenci\u00f3n dos problemas interiores, e aproveitouse desta circunstancia. O Sult\u00e1n de Marrocos achegouse a dar satisfacci\u00f3ns, pero a pesar de todo o goberno de O'Donnell declarou a guerra a Marrocos en 1859.\nPrim pediu incorporarse \u00e1 forza expedicionaria e foi nomeado comandante da divisi\u00f3n de reserva que se estaba formando en Antequera. De al\u00ed embarcou cara a Alxeciras e sa\u00edu cara a Ceuta \u00e1 fronte dos seus batall\u00f3ns e dos voluntarios catal\u00e1ns. Prim deu ent\u00f3n mostras do seu valor con avances a \"peito descuberto\", en inferioridade num\u00e9rica, en desvantaxosa posici\u00f3n e con turradas corpo a corpo. Destacan os feitos de armas en Castillejos e Wad Ras. Parece ser que Prim foi extraordinariamente sanguinario en Marrocos at\u00e9 o punto de que durante moitos anos os nenos asust\u00e1banse coa frase \"Que ven Prim!\".\nFoi Prim quen decidiu a sorte da batalla de Cabo Negr\u00f3n. Na Batalla de Tetu\u00e1n acadou o campamento de Muley Abbas. Tras a sinatura da Paz de Tetu\u00e1n o 26 de abril de 1860, Prim volveu a Espa\u00f1a, desembarcando en Alacant, percorrendo o traxecto at\u00e9 Madrid co apoio da multitude. Despois pasou a Catalu\u00f1a onde o recibimento foi apote\u00f3tico. A ra\u00ed\u00f1a outorgoulle o marquesado de Castillejos con Grandeza de primeira clase. Pouco despois o goberno nomeouno director do Corpo de Enxe\u00f1eiros.\nEn M\u00e9xico.\nO goberno conservador mexicano de Miram\u00f3n, ao cal Espa\u00f1a reco\u00f1ec\u00eda, fora derrotado por Ju\u00e1rez, que unha vez no poder expeleu ao embaixador espa\u00f1ol e aprazou o pagamento da d\u00e9beda. Inglaterra e Francia, afectadas por id\u00e9ntica medida, decidiron tomar as alf\u00e1ndegas de Veracruz e Tampico para cobrar a d\u00e9beda cos seus ingresos, e Espa\u00f1a un\u00eduselles na \"Convenci\u00f3n de Londres\" (outubro de 1861). O acordo estipulaba que non se incorporar\u00eda territorio mexicano ning\u00fan.\nA forza expedicionaria espa\u00f1ola foille encomendada a Prim, con plenos poderes e pouco despois o xeneral xa sa\u00eda cara \u00e1 Habana, onde ao chegar soubo que as forzas espa\u00f1olas xa sa\u00edran e apoder\u00e1ranse de San Juan de Ulua e Veracruz. Aceptadas as escusas que se lle ofreceron por non esperalo, chegou a Veracruz en xaneiro de 1862.\nA zona de campamento era insalubre e o chamado \"v\u00f3mito negro\" comezou a facer estragos nas tropas at\u00e9 o punto de que unha expedici\u00f3n ao interior ser\u00eda un desastre. Ent\u00f3n solicitaron o permiso ao goberno mexicano para acampar en Orizaba, m\u00e1is saudable, pero o goberno de Ju\u00e1rez deixou pasar o tempo sen acceder nin negar. Ao cabo duns meses Prim entrevistouse co seu parente, o Ministro Echevarr\u00eda, e esixiulle o libre paso a Orizaba, conseguindo o seu obxectivo. Unha vez as tropas en Orizaba, C\u00f3rdoba, e Tehuac\u00e1n inici\u00e1ronse as conversas, chamadas \"Convenci\u00f3n de la Soledad\". Nese tempo Napole\u00f3n III xa decidira converter a M\u00e9xico en Imperio co Arquiduque Maximiliano como emperador, e enviou unha mensaxe a Prim pedindo a cooperaci\u00f3n das forzas espa\u00f1olas ao seu mando \"para afianzar a orde no pa\u00eds mexicano\".\nNa sesi\u00f3n da Convenci\u00f3n, o 15 de abril de 1862, o delegado franc\u00e9s anunciou o apoio do seu goberno aos conservadores opostos a Ju\u00e1rez, e acusou a Prim de querer coroarse el mesmo como emperador. Prim rexeitou esas acusaci\u00f3ns e solicitou e obtivo do goberno espa\u00f1ol a retirada das s\u00faas tropas, e o mesmo fixeron os ingleses.\nPrim pasou \u00e1 Habana e de al\u00ed fixo unha viaxe a Estados Unidos, dende onde volveu a Espa\u00f1a, onde recibiu ataques pola s\u00faa actuaci\u00f3n.\nIntrigas pol\u00edticas.\nAo cabo dalg\u00fan tempo Prim dimitiu como Director Xeral de Enxe\u00f1eiros, cargo que a\u00ednda ostentaba e pouco despois, ca\u00eddo O'Donnell, abandonou a Uni\u00f3n Liberal e integrouse de novo no Partido Progresista (1862). Unha filla de Prim chamada Isabel, foi amadri\u00f1ada pola propia ra\u00ed\u00f1a. Nas elecci\u00f3ns do 14 de novembro de 1863 os progresistas non se presentaron por certas cuesti\u00f3ns pol\u00edticas co goberno pero os progresistas buscaban acci\u00f3ns que lles achegaran ao poder, e Prim anunciou que dominar\u00edan o goberno de Espa\u00f1a nun prazo de dous anos. Nesta \u00e9poca comezaron a buscar alianzas no ex\u00e9rcito. Preparouse un golpe para o 6 de xu\u00f1o de 1864 pero unha delaci\u00f3n impediuno. Un novo intento dous meses despois tam\u00e9n se frustrou pola retirada do coronel ao mando. Soubo o goberno destas conspiraci\u00f3ns e invitou a Prim a sa\u00edr de Espa\u00f1a, e como se negou foille asignada a s\u00faa residencia en Oviedo, m\u00e1is tarde volver\u00eda a Madrid, xa que o goberno de Narv\u00e1ez ditou unha amnist\u00eda. As novas elecci\u00f3ns de finais de 1864 foron tam\u00e9n boicoteadas polos progresistas. En 1865 o goberno endureceu a s\u00faa posici\u00f3n e comezou a tomar medidas represivas que culminaron na Noite de San Daniel cunha decena de mortos e medio centenar de feridos en Madrid (10 de abril de 1865), dende ent\u00f3n Prim comezou a conspirar decididamente. Un levantamento en Valencia que el impulsou, fracasou. Sa\u00edu de Espa\u00f1a e dende Francia entrou por Pamplona novamente sen \u00e9xito polo abandono de moitos dos comprometidos.\nVolto a Francia sa\u00edu por mar cara a Valencia onde se preparaba un novo levantamento pero tam\u00e9n os implicados se volveron atr\u00e1s. Das s\u00faas viaxes clandestinas por Espa\u00f1a c\u00f3ntanse diversas an\u00e9cdotas, non acreditadas, entre elas unha moi c\u00e9lebre na s\u00faa cidade natal de Reus, conta que se ocultou nunha bota de vi\u00f1o nunha adega dunha vila pr\u00f3xima, eludindo astutamente a busca dos seus inimigos. O goberno, consider\u00e1ndoo o seu maior inimigo, enviou unha orde para que se presentase perante da ra\u00ed\u00f1a, pero Prim, que estaba en Par\u00eds, non a obedeceu. A ra\u00ed\u00f1a Isabel decidiu ent\u00f3n p\u00f3r fin ao goberno de Narv\u00e1ez e chamar a O'Donnell, que unha vez no poder levantou calquera ameaza ou restrici\u00f3n contra Prim. Prim volveu a Espa\u00f1a pero non deixou de conspirar e organizou outro golpe para o 2 de xaneiro de 1866\nO golpe iniciouse en Aranjuez pero non tivo o suficiente apoio e Prim e os sublevados tiveron que pasar a Portugal dende Villarejo de Salvan\u00e9s, \u00e9 dicir atravesando unha parte importante de Espa\u00f1a.\nPrim entrou en Portugal o 20 de xaneiro de 1866, pero pouco despois foi expelido do pa\u00eds pasando a Londres e de al\u00ed a Par\u00eds onde decidiu que non volver\u00eda a intentar acadar o poder para os progresistas mediante un golpe de estado, sen\u00f3n mediante unha revoluci\u00f3n que contara co apoio popular. A pesar do dito, e a\u00ednda que se cubriu coa participaci\u00f3n de civ\u00eds, intentouse outro golpe de estado o 20 de maio, e tras unha delaci\u00f3n aprazouse at\u00e9 xu\u00f1o. O d\u00eda 21 de xu\u00f1o pola noite, iniciouse o golpe en Madrid, que estaba pendente do cuartel de San Gil, onde os sarxentos apoiaban a rebeli\u00f3n, e que con m\u00e1is dificultades das previstas conseguiron tomar o control. A loita desenvolveuse por Madrid, pero o goberno conseguiu tomar o control na noite do 22 de xu\u00f1o.\nMoitos sarxentos e cabos foron fusilados. Prim, non chegou a sa\u00edr de Francia. Pouco despois o goberno franc\u00e9s expeleuno do pa\u00eds, debendo escapar por Su\u00edza. Dende Xenebra convocou unha reuni\u00f3n de progresistas, que finalmente se celebrou en Ostende, en agosto de 1866, cre\u00e1ndose un comit\u00e9 de acci\u00f3n con progresistas e dem\u00f3cratas, baixo a presidencia de Prim (\u201cComit\u00e9 de Ostende\u201d). As conspiraci\u00f3ns seguiron e un novo golpe planificouse para agosto de 1867 coa participaci\u00f3n de civ\u00eds. Prim sa\u00edu de Bruxelas e o 15 de agosto, chegou por mar a Tarragona e de al\u00ed seguiu a Valencia. Pero a rebeli\u00f3n non chegou a estalar, o que o fixo volver a Marsella, e de al\u00ed presentouse na fronteira catal\u00e1 esperando a ocasi\u00f3n para entrar no territorio espa\u00f1ol, ocasi\u00f3n que non chegou, pois, a\u00ednda que houbo combates illados en Catalu\u00f1a e Arag\u00f3n, non chegaron a ser unha alteraci\u00f3n da orde gobernamental, e pouco despois regresou a Xenebra. O 4 de setembro a rebeli\u00f3n estaba conclu\u00edda. Prim desfixo a idea de volver a entrar en Espa\u00f1a, como tivo ocasi\u00f3n de facer (se ben \u00e9 verdade que con m\u00e1is dificultades das previstas) onde as guarnici\u00f3ns estaban dispostas a sublevarse coa s\u00faa \u00fanica presenza; a s\u00faa ausencia motivara o fracaso. Chegouse a dicir que o seu propio \u201cmaquiavelismo\u201d propiciara o fracaso do seu propio movemento para que a ra\u00ed\u00f1a, ante a ameaza, chamase ao Partido Progresista ao poder. Prim tivo que deixar Su\u00edza, e tras circular por diversos pa\u00edses de Europa, acabou residindo en Londres.\nPouco despois morre O\u2019Donnell. O 23 de abril de 1868 morr\u00eda tam\u00e9n Narv\u00e1ez dunha pulmon\u00eda. As desacertadas medidas do seu sucesor Luis Gonz\u00e1lez Bravo, favoreceron o paso de numerosos xenerais e militares \u00e1 Uni\u00f3n Liberal, entre eles Zabala e o almirante Juan Bautista Topete. Este \u00faltimo defend\u00eda un cambio din\u00e1stico e a candidatura do duque de Montpensier, pero sendo consultado Prim deste cambio, deulle a negativa. Non obstante, Prim obtivo a neutralidade de Napole\u00f3n III no conflito interior de Espa\u00f1a, e puido trasladarse a Vich\u00ed, pero pronto volveu a Londres. Os contactos cos xenerais exiliados e os descontentos estaban feitos, e a revoluci\u00f3n decidida.\nA Gloriosa.\nO 12 de setembro de 1868 sa\u00eda Prim de Londres no vapor \u201cBuenaventura\u201d, disfrazado como criado dos Sres. Bark, que eran amigos de Prim. Chegado a Xibraltar embarcou no remolcador ingl\u00e9s \u201cAdelia\u201d , por medio do cal chegar\u00eda \u00e1 fragata \u201cZaragoza\u201d, amarrada xunto con outros buques do escuadr\u00f3n en C\u00e1diz. O pronunciamento efectuar\u00edase o 17 de setembro de 1868. Efectivamente, sublevada a escuadra e secundado o movemento en C\u00e1diz e a provincia, Prim desembarcou e foi saudado con efusividade. Formouse unha xunta baixo o mando de Topete, con Unionistas, Progresistas e Dem\u00f3cratas en forma paritaria. Logo Prim avanzou pola costa mediterr\u00e1nea sublevando as s\u00faas cidades:\nCerca de al\u00ed os xenerais Blas Pierrad, Anselm Clave, Jos\u00e9 Mar\u00eda Orense e Mariano Rosell, proclamaran a rep\u00fablica en Figueres, e o d\u00eda 1 entrara en Barcelona o xeneral progresista Baldrich. Prim levaba unha coroa na s\u00faa gorra e comez\u00f3uselle a dicir que a quitara, pero Prim dixo en catal\u00e1n:\"Catal\u00e1ns, queredes correr demasiado; non corrades tanto que podedes caer\" Finalmente Prim cedeu ante as presi\u00f3ns e sacou a coroa dicindo \"Abaixo os Borb\u00f3ns\". De Barcelona pasou a Reus, e de Reus a Madrid, onde o 7 de outubro, fixo unha entrada triunfal convertido nun mito popular.\nAo d\u00eda seguinte recibiu a carteira de Estado no goberno provisional, do que Prim era \u00e1rbitro. Nas elecci\u00f3ns de xaneiro de 1869 os progresistas, en alianza cos dem\u00f3cratas moderados, obtiveron 160 deputados; 65 a Uni\u00f3n Liberal e 60 os Republicanos. O nomeamento do Xefe do Goberno ti\u00f1a que contar coa s\u00faa aprobaci\u00f3n, e a Constituci\u00f3n foi aprobada aceptando a forma mon\u00e1rquica por decisi\u00f3n de Prim. O nomeamento de Serrano como rexente, sen poder efectivo, eliminou o seu m\u00e1is directo rival. Serrano nomeou a Prim xefe de goberno e Prim reservouse no gabinete, ademais da presidencia, o Ministerio de Guerra, nomeando ministros unionistas e progresistas por igual. Os progresistas propu\u00f1an a candidatura ao trono de Fernando de Coburgo, pai do rei Lu\u00eds de Portugal, mentres que os unionistas propu\u00f1an ao duque de Montpensier. A candidatura de Fernando fracasou polo seu matrimonio cunha bailarina e a oposici\u00f3n do pr\u00edncipe a unir as coroas de Portugal e Espa\u00f1a. A candidatura de Montpensier, a proposta de S\u00e9rreno e Topete, foi rexeitada enerxicamente por Prim, que ademais propuxo exclu\u00edr do trono a todas as ramas dos Borb\u00f3ns. Prim ofreceulle a coroa ao duque de Aosta, fillo do rei de Italia, e a Leopoldo Hoenzollern, que rexeitaron a oferta. Ent\u00f3n Prim ofreceu a coroa a un sobri\u00f1o do rei de Italia, o duque de X\u00e9nova, e contou co apoio de Topete a cambio de prometerlle que o rei casar\u00eda cunha das fillas de Montpensier. A candidatura foi votada en Cortes con 128 votos contra 58, pero o duque de X\u00e9nova rexeitou finalmente o trono.\nAmadeo de Savoia.\nPrim volveu a ofrecer a coroa a Amadeo, Duque de Aosta, quen puxo como condici\u00f3n a conformidade das potencias europeas, e conseguida esta, aceptou. O 26 de novembro de 1870 Amadeo era elixido por 191 votos como rei Amadeu I. O 27 de decembro sa\u00edu Amadeo cara Espa\u00f1a. Prim tivo ese mesmo d\u00eda sesi\u00f3n parlamentaria e ao sa\u00edr ao anoitecer entrou co seu coche de cabalos na r\u00faa do Turco, onde o seu paso foi obstaculizado. Uns homes armados abriron fogo. Morreu das feridas do 30 de decembro de 1870, tras co\u00f1ecer o desembarco de Amadeo."}
{"id": "42432", "revid": "1293", "url": "https://gl.wikipedia.org/wiki?curid=42432", "title": "Juan Prim y Prats", "text": ""}
{"id": "42436", "revid": "1131", "url": "https://gl.wikipedia.org/wiki?curid=42436", "title": "Batalla de Rande", "text": "A batalla de Rande foi unha importante batalla naval librada no estreito de Rande e na enseada de San Sim\u00f3n, no interior da r\u00eda de Vigo, o 23 de outubro de 1702. Enfrontou \u00e1s escuadras das coalici\u00f3ns anglo-holandesa e hispano-francesa, dentro do contexto da guerra de Sucesi\u00f3n espa\u00f1ola.\nA batalla.\nA Frota de Indias, composta por 19 buques escoltados por 22 nav\u00edos franceses, partira o 11 de xu\u00f1o desde A Habana cara a C\u00e1diz cun gran cargamento. \u00c1 metade de traves\u00eda foron informados de que unha poderosa escuadra anglo-holandesa os agardaba no cabo San Vicente, polo que o almirante Manuel de Velasco decide desviarse cara \u00e1 r\u00eda de Vigo, onde entran o 22 de setembro.\nO comboi buscou refuxio na enseada de San Sim\u00f3n, e axi\u00f1a se preparou a defensa ao tempo que se requisaron 1.200 carros do pa\u00eds para transportar as mercador\u00edas cara a Madrid. O paso de Rande foi obstru\u00eddo por unha barreira de toros, cables e pequenas embarcaci\u00f3ns, e foron recrutadas milicias para reforzar os dous pequenos fortes situados aos dous lados do estreito.\nO 2 de outubro, mentres os ingleses dirixidos por George Rooke atacaron sen \u00e9xito C\u00e1diz, a frota espa\u00f1ola comeza a desembarcar o seu cargamento en Baiona. O 17 de outubro o capit\u00e1n Hardy, a bordo do \"Pembroke\", informa a Rooke de que a Frota de Indias se retirara cara ao norte pola costa portuguesa, informaci\u00f3n recollida polo seu Capel\u00e1n, e o d\u00eda 18 convocouse un consello de guerra no buque insignia \"Royal Sovering\" no que se decide dirixir a escuadra cara \u00e1 r\u00eda.\nO 21 de outubro, o marqu\u00e9s de Ch\u00e2teaurenault, que ti\u00f1a ao seu cargo a custodia da frota espa\u00f1ola, decide refuxiarse no fondo da r\u00eda, dispo\u00f1endo as s\u00faas naves para a defensa dos gale\u00f3ns espa\u00f1ois. O d\u00eda 22 a escuadra anglo-holandesa entra na r\u00eda, e fondea pola tarde, baixo o incesante bombardeo do forte de Vigo.\nO d\u00eda 23 o duque de Ormond desembarca en Teis con 2.000 homes, e Churchill fai o mesmo en Domaio co obxectivo de atacar e paralizar o bombardeo dos fortes de Corbeiro e Rande. Silenciados os can\u00f3ns, comezou o ataque por mar.\nA artiller\u00eda francesa contivo os primeiros ataques, pero Hopson logrou romper a barreira que imped\u00eda o paso do estreito a bordo do \"Torbay\", o buque insignia brit\u00e1nico, armado con picos. A frota anglo-holandesa logrou as\u00ed penetrar no fondo da r\u00eda, e ante a falta de espazo para as manobras recorreuse \u00e1 abordaxe. A loita corpo a corpo combinouse co uso de material incendiario, decid\u00edndose a vitoria pola gran diferenza num\u00e9rica entre as escuadras.\nO marqu\u00e9s de Ch\u00e2teaurenault ordenou incendiar os propios barcos cando estaba todo perdido para evitar que caesen nas mans do inimigo. Mentres, Gaspar Antonio de Z\u00fa\u00f1iga, o pr\u00edncipe de Brabanz\u00f3n, capit\u00e1n xeneral de Galicia, ordenou po\u00f1er a salvo o pouco que quedaba por descargar do quinto real, transport\u00e1ndose ata Lugo e dende al\u00ed a Segovia.\nMorreron uns 2.000 homes do bando hispano-franc\u00e9s e uns 800 do anglo-holand\u00e9s. Ademais, os franceses perderon os seus mellores buques de guerra, e os espa\u00f1ois quedaron sen barcos para a carreira de Indias.\nSe ben a batalla foi axi\u00f1a silenciada en Espa\u00f1a (en parte polo \u00e9xito no balance total da guerra de Sucesi\u00f3n, coa consolidaci\u00f3n dos Borb\u00f3ns no trono), a vitoria de Inglaterra e Holanda acadou enorme difusi\u00f3n en toda Europa. En Londres existe a \"Vigo Street\", en conmemoraci\u00f3n da batalla, e Jules Verne falou dos tesouros de Rande na novela \"Vinte mil leguas baixo dos mares\".\nTesouro de Rande.\nTense especulado sobre as riquezas que levaban os barcos afundidos, sendo moitas as expedici\u00f3ns que o buscaron. Seguramente a parte m\u00e1is valiosa do cargamento fora xa transportada a Castela durante o tempo que estivo a frota na r\u00eda, pero non se pode descartar que unha parte importante permanecese a\u00ednda nas adegas das naves.\nA frota vencedora levou un bot\u00edn de catro mill\u00f3ns de pesos, amais de sete buques de guerra e seis gale\u00f3ns capturados.\nPegada na numism\u00e1tica galega\nO que si que se co\u00f1ece \u00e9 que parte do metal requisado foi trasladado \u00e1s Illas Brit\u00e1nicas e destinouse \u00e1 emisi\u00f3n de moedas pola casa da moeda de Londres (daquela dirixida por Isaac Newton), de prata con valores de 1 penique, 6 peniques, 1 xilin, media coroa e unha coroa, e de ouro con valores de media guinea, unha guinea e cinco guineas.\nCo gallo de conmemorar esa importante vitoria, nos anversos destas moedas am\u00f3sase, baixo o busto da ra\u00ed\u00f1a Ana, a inscrici\u00f3n \"VIGO\".\nAdemais destas moedas, bat\u00e9ronse tam\u00e9n medallas en ouro, prata e bronce, conmemorativas do suceso. En todos os casos amosan, entre outros motivos, imaxes da r\u00eda e do porto de Vigo, e da destruci\u00f3n da frota defensora hispano-francesa."}
{"id": "42437", "revid": "5348194", "url": "https://gl.wikipedia.org/wiki?curid=42437", "title": "Quinto real", "text": "O quinto real era a parte correspondente \u00e1 Coroa de Castela, a modo de imposto, que se estableceu en 1504 e gravaba diversas actividades como a explotaci\u00f3n de minas, as conquistas das Am\u00e9ricas, as actividades da frota. Significaba o 20% do total e durou m\u00e1is de 200 anos. En 1723 foi reducido ao 10%."}
{"id": "42439", "revid": "98629", "url": "https://gl.wikipedia.org/wiki?curid=42439", "title": "Frota de Indias", "text": "A Frota de Indias ou co\u00f1ecida tam\u00e9n como a \"Frota do Tesouro Espa\u00f1ol\" ou \"A Espa\u00f1ola\" era \u00ab\"o mecanismo de funcionamento do monopolio comercial espa\u00f1ol con Am\u00e9rica e constitu\u00edu a esencia da denominada Carreira de Indias, que englobaba todo o comercio e a navegaci\u00f3n de Espa\u00f1a coas s\u00faas colonias\"\u00bb.\nHistoria.\nDurante os s\u00e9culos XVI a XVIII, as frotas de Indias levaban as riquezas dos vicerreinados espa\u00f1ois en Am\u00e9rica \u00e1 Coroa de Castela. Os produtos transportados eran prata, ouro, xemas, especias, cacao e outros. Os gale\u00f3ns sa\u00edan da cidade de Veracruz, no golfo de M\u00e9xico, e chegaban a Sevilla polo Guadalquivir (m\u00e1is tarde a C\u00e1diz).\nA frota de Indias ti\u00f1a un equivalente para o comercio entre Nova Espa\u00f1a (o actual M\u00e9xico) e Filipinas, co\u00f1ecido como o gale\u00f3n de Manila, e que se usaba para cambiar bens chineses por prata mexicana, a trav\u00e9s do porto de Acapulco. De al\u00ed se contactaba mediante transporte terrestre con Veracruz.\nDesde o mesmo descubrimento de Am\u00e9rica, os barcos espa\u00f1ois levaban riquezas de volta a Espa\u00f1a. Na d\u00e9cada de 1520, e debido ao incremento da pirater\u00eda inglesa e francesa, decidiuse organizar un sistema de convois para aumentar a seguridade do transporte. A idea era establecer d\u00faas frotas distintas, ambas compostas por gale\u00f3n fortemente armados con can\u00f3ns e barcos mercantes (carracas) para levar a carga. As d\u00faas frotas sa\u00edan cada ano de Sevilla (a partir de 1679 C\u00e1diz), e \u00edan unha a Veracruz e a outra a Suram\u00e9rica (Cartaxena de Indias, na actual Colombia, e Nombre de Dios e Portobelo, na actual Panam\u00e1). Tras completar a descarga dos seus produtos (produtos manufacturados, pero despois, tam\u00e9n escravos), as frotas reun\u00edanse na Habana, na illa de Cuba, para a viaxe de volta.\nO comercio coas colonias espa\u00f1olas estaba fuertemente controlado. Por lei, as colonias espa\u00f1olas s\u00f3 pod\u00edan comerciar cun porto en Espa\u00f1a (Sevilla tivo o monopolio ata 1717, cando a Casa da Contrataci\u00f3n pasa a C\u00e1diz). Os ingleses, holandeses e franceses trataron de romper o monopolio, pero este durou durante m\u00e1is de dous s\u00e9culos. Grazas ao monopolio, Espa\u00f1a converteuse no pa\u00eds m\u00e1is rico de Europa. Esta riqueza permitiu sufragar sobre todo as guerras contra os protestantes do centro e norte de Europa. Tam\u00e9n causou unha enorme inflaci\u00f3n no s\u00e9culo XVI, o que practicamente destru\u00edu a econom\u00eda espa\u00f1ola.\nXunto aos env\u00edos de particulares, a frota levaba o \u00abquinto real\u00bb, un imposto do 20 por cento nos metais preciosos e os env\u00edos de particulares. Diversos descubrimentos arqueol\u00f3xicos suxiren que a cantidade de metais realmente transportados era moito maior que a declarada no Arquivo de Indias: os mercadores recorr\u00edan ao contrabando e \u00e1 corrupci\u00f3n para evitar pagar devandito quinto.\nNo s\u00e9culo XVII, o sistema econ\u00f3mico empezou a declinar por diversos motivos. Primeiro, polas tormentas: as de 1622 (inclu\u00edndo \"Nosa Se\u00f1ora de Atocha\"), 1715 e 1733 foron destru\u00eddas por furac\u00e1ns no Caribe. Segundo, polos piratas, xa fosen establecidos como tal (corsarios) ou barcos militares de potencias estranxeiras. Terceiro, pola ca\u00edda na produci\u00f3n de metais preciosos en Am\u00e9rica. As frotas pasaron de 17 barcos en 1550, a 100, e de maior tama\u00f1o, a finais do s\u00e9culo XVI. A mediados do XVII constaban duns 25 barcos, e continuaron diminu\u00edndo en tama\u00f1o.\nA ameaza das potencias coloniais rivais aumentou cando estas puideron establecer bases no Caribe. Inglaterra ocupou San Cristovo e Neves en 1624, e Holanda Curazao en 1634. A frota de 1628 foi capturada polo holand\u00e9s Piet Hein na batalla da Ba\u00eda de Matanzas, durante a guerra de Flandres, e as de 1656 e 1657 foron capturadas polos ingleses Richard Stayner e Robert Blake durante a guerra anglo-espa\u00f1ola. A de 1702 foi destru\u00edda durante a Batalla de Rande.\nAs capturas da frota causaron unha enorme repercusi\u00f3n econ\u00f3mica en Espa\u00f1a. Debilitada polas continuas guerras (en particular a guerra dos Trinta Anos), e sufrindo unha enorme crise econ\u00f3mica, Espa\u00f1a comezou a sufrir ataques \u00e1s s\u00faas colonias a mediados do s\u00e9culo XVII. En 1739, durante a Guerra do Asento o ingl\u00e9s Edward Vernon atacou Portobelo, en Panam\u00e1, e posteriormente intentouno en Cartaxena de Indias, ao mando de 186 buques, sendo derrotado por Blas de Lezo e sufrindo Inglaterra o seu m\u00e1is terrible derrota nos mares. En 1762, durante a guerra dos Sete Anos, os ingleses ocuparon A Habana e Manila, impedindo o paso da frota.\nA \u00faltima Frota de Indias partiu en 1776. Na d\u00e9cada de 1780, Espa\u00f1a abriu as colonias ao mercado libre. En m\u00e1is de 250 anos de frota, as perdas por ataques foron m\u00ednimas. Pode cualificarse as\u00ed \u00e1 Frota de Indias como unha das operaci\u00f3ns navais m\u00e1is exitosas da historia. De feito, nos 300 anos de existencia da Frota de Indias s\u00f3 d\u00faas convois foron afundidos ou apresados polos ingleses e outro polos holandeses."}
{"id": "42445", "revid": "17467", "url": "https://gl.wikipedia.org/wiki?curid=42445", "title": "Dolmens de Galicia", "text": ""}
{"id": "42446", "revid": "89787", "url": "https://gl.wikipedia.org/wiki?curid=42446", "title": "R\u00eda de Muros e Noia", "text": "A r\u00eda de Muros e Noia forma parte das R\u00edas Baixas, sendo a que est\u00e1 situada m\u00e1is \u00f3 norte, entre as r\u00edas de Corcubi\u00f3n e Arousa. A r\u00eda foise formando na desembocadura do r\u00edo Tambre.\nAs augas do Tambre son as que orixinan na s\u00faa confluencia co mar, un h\u00e1bitat no que se desenvolver\u00e1n os bivalvos, que ser\u00e1n o motor econ\u00f3mico das vilas que a circundan. As ameixas e os berberechos acadan boas proporci\u00f3ns nos tempos da colleita, a partir do mes de setembro, nos lombos de Testal e o Freixo, grazas a esa simbiose entre as augas doces do r\u00edo e a salinidade que achega o oc\u00e9ano Atl\u00e1ntico.\nA r\u00eda comeza a partir da punta do Castro de Baro\u00f1a en Porto do Son, pola s\u00faa beira sur, e remata coa punta Carreiro en Louro (Muros), pola s\u00faa parte norte.\nEntre as vilas a destacar est\u00e1n as que dan nome \u00e1 r\u00eda: Muros, fundada detr\u00e1s do monte Louro como unha vila mari\u00f1eira agochada da vista de piratas e de corsarios al\u00e1 polo s\u00e9culo XVI e XVII e Noia, vila medieval. Tam\u00e9n Porto do Son, que vive fundamentalmente do turismo e do mar e Portos\u00edn, outra vila de interese pertencente ao mesmo concello.\nMarca tur\u00edstica r\u00eda da Estrela.\nOs concellos con sa\u00edda \u00e1 r\u00eda, Outes, Noia, Muros, Porto do Son, xunto con Lousame, constitu\u00edron en 2015 a Asociaci\u00f3n de Desenvolvemento Rural R\u00eda Muros-Noia, un organismo intermunicipal que xunta esforzos para a promoci\u00f3n e posta en valor dos recursos da r\u00eda e dos concellos que a conforman.\nEstes concellos crearon unha marca tur\u00edstica, \"A R\u00eda da Estrela\", co logotipo dunha estrela de mar que representa os cinco concellos que se incl\u00faen no proxecto e evoca aspectos do Cami\u00f1o como a relaci\u00f3n coa v\u00eda l\u00e1ctea.\nA ra\u00edz desta nova marca tur\u00edstica naceu o xornal dixital \"Xornal da Estrela\"."}
{"id": "42448", "revid": "85894", "url": "https://gl.wikipedia.org/wiki?curid=42448", "title": "Abelendo, Xu\u00f1o, Porto do Son", "text": "Abelendo \u00e9 un lugar da parroquia de Xu\u00f1o no concello coru\u00f1\u00e9s de Porto do Son, na comarca de Noia. Segundo o padr\u00f3n municipal (INE 2020) ten 7 habitantes (6 homes e 1 muller).\nEst\u00e1 situado na estrada local que conduce dende a AC-550 ata a ladeira dos montes do Barbanza. At\u00f3pase despois da aldea do Castelo, e serve de lindes da parroquia de Xu\u00f1o e malia de Oleiros (Ribeira).\nO fit\u00f3nimo Abelendo fai referencia \u00e1 abundancia de abeleiras.\nNunha casa dun veci\u00f1o de Abelendo foron rodadas escenas da pel\u00edcula de Alejandro Amen\u00e1bar \"Mar adentro\", baseada na tr\u00e1xica historia do tetrapl\u00e9xico Ram\u00f3n Sampedro, nado no lugar veci\u00f1o de Sieira e habitante destas terras."}
{"id": "42449", "revid": "1131", "url": "https://gl.wikipedia.org/wiki?curid=42449", "title": "Edward Jenner", "text": "Edward Jenner, nado en Berkeley (Gloucestershire) o 17 de maio de 1749 e finado na mesma vila o 26 de xaneiro de 1823, foi un doutor que se fixo famoso por descubrir a vacina antivari\u00f3lica, a primeira das vacinas.\nTraxectoria.\nFillo do p\u00e1rroco da s\u00faa vila, comezou a s\u00faa carreira como aprendiz de cirurxi\u00e1n \u00e1 idade de trece anos, pasando aos vinte e un a Londres para estudar medicina. Bo estudante, foi disc\u00edpulo do eminente cirurxi\u00e1n Jonh Hunter, de quen foi o alumno favorito at\u00e9 a morte do seu mestre. Ben poder\u00eda ter continuado, se quixese, ao rematar a carreira, as s\u00faas actividades na capital, pero preferiu volver ao seu pobo, en 1773, para establecerse al\u00ed como m\u00e9dico.\nA var\u00edola era no s\u00e9culo XVIII unha terr\u00edbel enfermidade. As epidemias suced\u00edanse con frecuencia e a mortaldade era moi alta (sobre o 20 % dos afectados), quedando os superviventes desfiguarados, a\u00ednda que inmunizados, \u00e9 dicir, sen posibilidade de contraeren de novo o temido mal. O pavor que ocasionaba a var\u00edola fixo que en Turqu\u00eda, no s\u00e9culo XVII, moita xente se infectase voluntariamente coa esperanza de fac\u00e9rense inmunes; alg\u00fans pasaban cunha lixeira infecci\u00f3n, pero outros quedaban repugnantemente marcados e non poucos sucumb\u00edan \u00e1 morte que trataban de evitar.\nNas aldeas de Gloucestershire exist\u00eda daquela a crenza popular de que a xente que sufr\u00eda \"cow-pox\", enfermidade benigna e pouco frecuente dos ubres das vacas, que pod\u00eda transmitirse ao ser humano \u2014e que causa nel s\u00f3 s\u00edntomas de pouca importancia\u2014, e que n\u00f3s co\u00f1ecemos como var\u00edola das vacas, quedaba inmunizada non s\u00f3 fronte a ela, sen\u00f3n tam\u00e9n contra a var\u00edola humana. Jener debeu pensar, non haber\u00e1 algo de certo nesta superstici\u00f3n dos campesi\u00f1os? E comezou a observar. Decatouse de que as leiteiras ti\u00f1an especial predisposici\u00f3n a contraeren a var\u00edola vac\u00faa e tam\u00e9n, segundo parec\u00eda, a non sufriren as marcas da var\u00edola. Ser\u00eda pos\u00edbel que a var\u00edola das vacas e a humana fosen tan semellantes que unha defensa producida no organismo contra a primeira protexera tam\u00e9n contra a segunda? O doutor Jenner comezou a investigar nesta direcci\u00f3n e, en 1796, arriscouse a realizar a proba decisiva.\nO 14 de maio dese ano extraeu pus dunha p\u00fastula da man de Sarah Nelmes, unha munxidora que contraera var\u00edola vac\u00faa da s\u00faa vaca leiteira, e inoculouno a James Phipps, un neno saud\u00e1bel de oito anos, mediante d\u00faas incisi\u00f3ns superficiais. O neno desenvolveu unha leve enfermidade que desapareceu sen a menor complicaci\u00f3n. O 1 de xullo, inoculoulle ao neno a temida var\u00edola mediante varias picadas e incisi\u00f3ns leves, pero non enfermou, iniciando deste xeito a era da inmunolox\u00eda.\nConsecuencias.\nO descubrimento de Jenner publicouse no seu libro \"An Inquiry into the Causes and Effects of the Variolae Vaccinae, a Disease Known by the Name of Cow Pox\" (\"Investigaci\u00f3ns sobre as causas e efectos das vacinas da var\u00edola, enfermidade co\u00f1ecida polo nome de Cow Pox\") en 1798, onde tam\u00e9n cu\u00f1ou o termo virus. O \u00e9xito da vacinaci\u00f3n, nome co que Jenner batizou o seu procedemento, derivado do nome latino \"variola vaccinae\" co que se co\u00f1ec\u00eda o \"cow-pox\" entre os m\u00e9dicos da \u00e9poca, foi enorme, estend\u00e9ndose con gran rapidez por todo o mundo civilizado grazas ao labor dalg\u00fans entusiastas m\u00e9dicos convencidos da bondade da t\u00e9cnica, e tam\u00e9n da necesidade que ti\u00f1a a xente dun remedio eficaz contra a var\u00edola1.\nE tam\u00e9n en contra da medicina oficial, que non v\u00eda con bos ollos a nova pr\u00e1ctica, de tal maneira que cando en 1813 se propuxera a candidatura de Jenner para formar parte do Real Colexio de M\u00e9dicos de Londres, deneg\u00f3uselle a admisi\u00f3n coa escusa de que \"non posu\u00eda co\u00f1ecementos suficientes sobre Hip\u00f3crates e Galeno\". Menos mal que o goberno, para compensar, ofreceulle un premio de 30 000 libras polo seu descubrimento.\nGrazas a Jenner e \u00e1 s\u00faa vacina a var\u00edola foi a primeira enfermidade infecciosa que se logrou facer desaparecer do mundo. O \u00faltimo caso co\u00f1ecido rexistrouse en Somalia en 1977, de modo que a Organizaci\u00f3n Mundial da Sa\u00fade puido declarar, en maio de 1980, oficialmente erradicada a doenza.\nNota.\n1. Un moi bo exemplo dun destes entusiastas seguidores, e propagadores, da vacina ofr\u00e9cenelo Francisco Xavier Balmis."}
{"id": "42450", "revid": "85894", "url": "https://gl.wikipedia.org/wiki?curid=42450", "title": "Galer\u00eda de imaxes de Sandi\u00e1s", "text": "Galer\u00eda de imaxes do concello de Sandi\u00e1s na provincia de Ourense."}
{"id": "42451", "revid": "56817", "url": "https://gl.wikipedia.org/wiki?curid=42451", "title": "101", "text": ""}
{"id": "42452", "revid": "56817", "url": "https://gl.wikipedia.org/wiki?curid=42452", "title": "102", "text": ""}
{"id": "42453", "revid": "85894", "url": "https://gl.wikipedia.org/wiki?curid=42453", "title": "Chi\u0219in\u0103u", "text": " \nChi\u0219in\u0103u (pron\u00fanciase /ki.\u0283i.'n\u0259\u01d4/, \"quixinau\") \u00e9 a capital e a maior cidade da Moldavia, antigamente co\u00f1ecida como Kishinev. \u00c9 tam\u00e9n considerada unha das capitais m\u00e1is arborizadas da Europa e \u00e9 a m\u00e1is grande da rep\u00fablica. Local\u00edzase no centro xeogr\u00e1fico do pa\u00eds, \u00e1s marxes do r\u00edo B\u00eec.\nEconomicamente, a cidade \u00e9 o maior centro comercial e industrial da \u00e1rea, as\u00ed como o maior n\u00f3 de comunicaci\u00f3ns. A cidade de Chisinau \u00e9 un dos centros culturais de Moldavia e \u00e9 unha das capitais europeas con maior proporci\u00f3n de zonas verdes.\nCunha poboaci\u00f3n de 592.900 habitantes (2007) que chega aos 911.400 coa s\u00faa area metropolitana, Chi\u0219in\u0103u consid\u00e9rase a segunda maior cidade de lingua romanesa do mundo, despois de Bucarest.\nDo total da s\u00faa poboaci\u00f3n, cerca do 73% son de etnia moldava/romanesa, en canto que un 13% son rusos, un 8,5% de ucra\u00ednos e 1,2% de b\u00falgaros. O restante est\u00e1 composto de diversos grupos \u00e9tnicos, como os gagauz.\nDurante a \u00e9poca sovi\u00e9tica, Chi\u0219in\u0103u oficialmente cham\u00e1base \"Kishinev\" (\u041a\u0438\u0448\u0438\u043d\u0451\u0432) e as\u00ed a\u00ednda \u00e9 co\u00f1ecida en moitos pa\u00edses, como un dos vestixios da era comunista."}
{"id": "42454", "revid": "55340", "url": "https://gl.wikipedia.org/wiki?curid=42454", "title": "Crebaxeos", "text": "Un crebaxeos ou quebraxeos \u00e9 un nav\u00edo constru\u00eddo especialmente para navegar entre augas cubertas de xeo. Para que un barco poida ser considerado como crebaxeos precisa tres compo\u00f1entes: un casco especial reforzado, que a forma do casco lle posibilite esparexir o xeo e que te\u00f1a forza suficiente para abrise paso.\nNas primeiras expedici\u00f3ns polares utiliz\u00e1ronse nav\u00edos baseados nos xa existentes aos que se reforzaba con dobre casco e bandas de ferro no exterior, sobre a popa, a proa e a quilla. O primeiro crebaxos equipado con m\u00e1quina de vapor foi o \"Pilot\" constru\u00eddo en Kronstadt en 1864."}
{"id": "42455", "revid": "878", "url": "https://gl.wikipedia.org/wiki?curid=42455", "title": "Quebraxeos", "text": ""}
{"id": "42457", "revid": "5389963", "url": "https://gl.wikipedia.org/wiki?curid=42457", "title": "Burlington Books", "text": "Burlington Books \u00e9 unha editorial especializada na publicaci\u00f3n de libros de texto e outros materiais audiovisuais para o ensino do ingl\u00e9s.\nEstabeleceuse en Espa\u00f1a no ano 1994, e disp\u00f3n dunha delegaci\u00f3n na cidade da Coru\u00f1a desde o ano 2002.\nActualmente tr\u00e1tase da editorial con maior implantaci\u00f3n nos centros de ensino de ESO e bacharelato en toda Espa\u00f1a."}
{"id": "42458", "revid": "98629", "url": "https://gl.wikipedia.org/wiki?curid=42458", "title": "Copa Mundial de Clubs da FIFA 2006", "text": "A Copa Mundial de Clubs da FIFA de 2006 (en ingl\u00e9s FIFA Club World Cup 2006 presented by Toyota) \u00e9 un torneo de f\u00fatbol organizado pola FIFA en colaboraci\u00f3n con Toyota que se disputou no Xap\u00f3n do 10 \u00f3 17 de decembro de 2006. Tr\u00e1tase dun Mundial de Clubs para o que se cualifican os campi\u00f3ns das 6 rexi\u00f3ns continentais do mundo.\nEquipos participantes.\n\u00d3 longo do ano 2006 os seguintes equipos cualific\u00e1ronse a trav\u00e9s das s\u00faas respectivas competici\u00f3ns continentais:\nCadros de xogadores.\nEn total e entre as seis escuadras participantes, participan 138 xogadores e 6 adestradores principais de 23 pa\u00edses diferentes.\nEstrutura do torneo.\nOs representantes dos seis continentes xogan un torneo eliminatorio. Os encontros dos cuartos de final saen dun sorteo entre os equipos da CAF, da AFC, da CONCACAF e da OFC, mentres que os equipos da UEFA e da CONMEBOL pasan directamente para semifinais. Os equipos derrotados en cuartos de final xogan polo quinto posto, e os que caen en semifinais, polo terceiro.\nInicialmente considerouse invitar a unha escuadra local, idea que se rexeitou. Ademais, trala sa\u00edda de Australia da OFC, o representante de Ocean\u00eda, o Auckland City FC, ser\u00e1 totalmente afeccionado, as\u00ed que se considerou que xogara un play-off de cualificaci\u00f3n contra o campi\u00f3n da J-League, a liga xaponesa de f\u00fatbol, nese momento o Gamba Osaka, o que tam\u00e9n se rematou por rexeitar."}
{"id": "42459", "revid": "5312", "url": "https://gl.wikipedia.org/wiki?curid=42459", "title": "Partit Comunista dels Valencians", "text": "O Partit Comunista dels Valencians (PCV) foi un partido comunista valenciano creado en maio de 1987 como unha escisi\u00f3n dirixida por V\u00edctor Baeta do Partit Comunista del Pa\u00eds Valenci\u00e0. A escisi\u00f3n tivo lugar pola, segundo o PCV, morna postura do PCPV \u00e1 hora de dar apoio \u00e1s loitas veci\u00f1ais do barrio de Benimaclet polo trenet, xa que as protestas \u00edan en contra do PSPV-PSOE, partido que gobernaba na Xeneralidade Valenciana co apoio dos comunistas. En novembro de 1991 o PCV integrouse no Moviment de Defensa de la Terra (sector IPC)."}
{"id": "42461", "revid": "1612", "url": "https://gl.wikipedia.org/wiki?curid=42461", "title": "Burlington books", "text": ""}
{"id": "42463", "revid": "22570", "url": "https://gl.wikipedia.org/wiki?curid=42463", "title": "Rod Stewart", "text": "Roderick David Stewart, nado o 10 de xaneiro de 1945 en Londres, \u00e9 un cantante, compositor e m\u00fasico brit\u00e1nico. Foi membro de The Jeff Beck Group e de The Faces antes de iniciar a s\u00faa carreira en solitario.\nRod Stewart ten acadados n\u00famerosos \u00e9xitos mundiais, sobre todo no Reino Unido, onde dos seus 62 singles principais, 24 estiveron no Top 10 e seis chegaron ao n\u00famero un. Nos Estados Unidos 16 dos seus sinxelos entraron no Top 10, acadando catro deles o n\u00famero 1 da lista Billboard Hot 100.\nRod Stewart ten vendidos m\u00e1is de 100 mill\u00f3ns de discos, o que o sit\u00faa coma un dos artistas musicais con m\u00e1is vendas en todo o mundo.\nListaxe de bandas.\nDurante a s\u00faa carreira Rod Stewart foi membro de varios grupos inclu\u00eddos:"}
{"id": "42465", "revid": "1888", "url": "https://gl.wikipedia.org/wiki?curid=42465", "title": "Carlos L\u00f3pez Ria\u00f1o", "text": "Carlos L\u00f3pez Ria\u00f1o, nado en Tuimil (B\u00f3veda) o 6 de novembro de 1940 e finado en Madrid o 15 de abril de 2022, foi un pol\u00edtico galego.\nTraxectoria.\nLicenciado en Dereito, ingresou no PSOE en 1966. Hist\u00f3rico dirixente da corrente do PSOE Izquierda Socialista ata que en 1987 a deixou por discrepancias internas, op\u00faxose \u00e1 entrada de Espa\u00f1a na OTAN polo que foi reprobado polo Comit\u00e9 Federal do PSOE. Foi deputado no Congreso dos Deputados por Madrid, delegado do goberno para o Plan Nacional contra a droga (1994-1996) e durante o seu mandato propuxo abrir un debate en torno \u00e1 despenalizaci\u00f3n do c\u00e1nnabis. Tam\u00e9n foi concelleiro en Madrid."}
{"id": "42466", "revid": "5863", "url": "https://gl.wikipedia.org/wiki?curid=42466", "title": "Alfonso Gra\u00f1a", "text": "Ildefonso Gra\u00f1a Cortizo, co\u00f1ecido polo nome de Alfonso Gra\u00f1a, nado en Amiudal (Avi\u00f3n) o 5 de marzo de 1878 e finado en Iquitos (Per\u00fa) en 1934, foi un aventureiro e explorador galego, co\u00f1ecido tam\u00e9n polo alcume de \"rei dos x\u00edvaros\" ou de Alfonso I do Amazonas.\nTraxectoria.\nA emigraci\u00f3n.\nFillo dun xastre da familia dos Chulos de Amiudal, emigrou de mozo ao Brasil, como unha parte dos habitantes da s\u00faa parroquia, e estableceuse en Manaos e en Bel\u00e9n de Par\u00e1, na selva amaz\u00f3nica. Ao pouco (1910) marchou a traballar o caucho a Iquitos (Per\u00fa), e al\u00ed permaneceu unha d\u00e9cada. Fixo unha fonda amizade con Ces\u00e1reo Mosquera Chousal, outro emigrante e aventureiro que fora soldado en Filipinas e que viv\u00eda no departamento peruano de Loreto do negocio dunha librar\u00eda. Mosquera foi unha das principais fontes de co\u00f1ecemento da vida de Gra\u00f1a.\nSobre 1920 a produci\u00f3n mundial do caucho entrou en crise, os prezos derrub\u00e1ronse. Alfonso Gra\u00f1a marchou cara \u00e1 selva e deixou a civilizaci\u00f3n \u00e1 procura dun futuro mellor. Algunhas fontes sinalan que marchou para agocharse logo de asasinar o seu patr\u00f3n caucheiro. Acompa\u00f1\u00e1bao nesa viaxe un veci\u00f1o de Abelenda (Avi\u00f3n), de que non se garda o nome.\nA selva.\nNa selva tomou contacto cunha tribo de ind\u00edxenas x\u00edvaros huambisas e aguarunas, que presumibelmente mataron o seu acompa\u00f1ante e prend\u00e9rono a el. Segundo a s\u00faa propia historia, a filla do xefe x\u00edvaro namorou del a primeira vista e por iso non o executan. O certo \u00e9 que a relaci\u00f3n co pobo x\u00edvaro foi moi intensa, ata o punto de suceder o xefe cando morreu. A partir dese momento, a finais dos anos vinte, Alfonso Gra\u00f1a converteuse en l\u00edder e fixo incursi\u00f3ns na cidade canda eles para acudir a servizos, ir ao m\u00e9dico, comerciar\u2026\nEse liderado levouno tam\u00e9n a negociar coa empresa estadounidense Standard Oil a realizaci\u00f3n de sondaxes \u00e1 procura de petr\u00f3leo dentro do territorio controlado polos ind\u00edxenas, que podemos crer o comprendido entre os r\u00edos Nieva, Santiago e Alto Pastaza.\nA principios dos anos trinta co\u00f1eceu o aviador ferrol\u00e1n Francisco Iglesias Brage, que estaba a preparar unha expedici\u00f3n ao Amazonas, e participou da s\u00faa organizaci\u00f3n. A viaxe foi cancelada finalmente pola Guerra Civil.\nO 22 de febreiro de 1933 tres hidroavi\u00f3ns do ex\u00e9rcito peruano, que estaban a participar na guerra de Leticia contra Colombia, v\u00edronse obrigados a amarar de emerxencia por culpa dunha treboada. Nesa amaraxe faleceu un dos pilotos, Alfredo Rodr\u00edguez Ball\u00f3n, e d\u00faas das tres m\u00e1quinas resultaron fatalmente avariadas. O hidroavi\u00f3n sobrevivente engalou cos pilotos e cun mec\u00e1nico ferido, e Gra\u00f1a e a s\u00faa xente encarg\u00e1ronse de transportar polo r\u00edo os restos dos dous hidroavi\u00f3ns as\u00ed como o cad\u00e1ver do piloto ata a cidade, polo curso do r\u00edo Nieva, famoso pola s\u00faa perigosidade con r\u00e1pidos como o Pongo de Manseriche. A ra\u00edz dese xesto, Alfonso Gra\u00f1a foi condecorado polas forzas a\u00e9reas peruanas e o goberno concedeulle oficialmente a explotaci\u00f3n das salinas da selva, algo que xa de feito estaba facendo. O aeroporto de Arequipa leva o nome do piloto.\nDa s\u00faa relaci\u00f3n coa india, da que non se garda nome, sin\u00e1lase que tivo dous fillos, un neno e unha nena, pero que a nena morreu moi nova. El morreu de cancro de est\u00f3mago, con 56 anos. Durante ese tempo realizou unha viaxe a Galicia, para visitar a familia, e levou a s\u00faa irm\u00e1 Florinda para vivir con el na selva. Pero aos meses a irm\u00e1 deixou a selva e estableceuse en Iquitos."}
{"id": "42472", "revid": "1987", "url": "https://gl.wikipedia.org/wiki?curid=42472", "title": "Under a Billion Suns", "text": "Under a Billion Suns \u00e9 o s\u00e9timo \u00e1lbum da banda de grunge estadounidense Mudhoney, editado o 7 de marzo de 2006 a trav\u00e9s do selo Sub Pop Records.\nOs primeiros centos de copias pre-ordenadas \u00e1 Sub Pop foron asinadas pola banda, e vi\u00f1an cun CD extra que conti\u00f1a demos e remesturas."}
{"id": "42474", "revid": "15490", "url": "https://gl.wikipedia.org/wiki?curid=42474", "title": "Partido Obrero Socialista Internacionalista", "text": "O Partido Obrero Socialista Internacionalista (POSI) \u00e9 un partido trotskista fundado en Madrid en 1980 a partir de militantes do PSOE escindidos, xunto con outros de Organizaci\u00f3n Cuarta Internacional, Liga Comunista e Liga Comunista Revolucionaria, e rexistrado en 1984. Os seus \u00f3rganos de prensa son \"La Verdad\" e \"Combate Socialista\" e constit\u00fae a secci\u00f3n espa\u00f1ola da Cuarta Internacional-Centro Internacional de Reconstruci\u00f3n."}
{"id": "42476", "revid": "27155", "url": "https://gl.wikipedia.org/wiki?curid=42476", "title": "Fibrina", "text": "A fibrina (tam\u00e9n chamada factor Ia de coagulaci\u00f3n) \u00e9 unha prote\u00edna fibrosa non globular que interv\u00e9n na fase final da coagulaci\u00f3n do sangue. A fibrina orix\u00ednase a partir da prote\u00edna sangu\u00ednea fibrin\u00f3xeno pola acci\u00f3n proteol\u00edtica da trombina, a cal causa que se polimerice. A fibrina polimerizada, xunto con plaquetas, forma os co\u00e1gulos hemost\u00e1ticos que se forman no sitio da lesi\u00f3n.\nCando o recubrimento interno dun vaso sangu\u00edneo rompe, as plaqueta son atra\u00eddas ao lugar, formando un co\u00e1gulo de plaquetas. Estas plaquetas te\u00f1en receptores da trombina sobre a superficie que se unen a mol\u00e9culas da protease trombina do soro sangu\u00edneo, as cales, \u00e1 s\u00faa vez, converten o fibrin\u00f3xeno soluble do soro en fibrina no mesmo lugar da ferida. A fibrina forma longos filamentos proteicos r\u00edxidos e insolubles, que se unen \u00e1s plaquetas. O factor XIII completa os enlaces cruzados da fibrina para que se endureza m\u00e1is e contraia. A fibrina con enlaces cruzados forma un enguedello ou rede sobre o co\u00e1gulo de plaquetas que completa o co\u00e1gulo.\nPapel en enfermidades.\nUnha excesiva xeraci\u00f3n de fibrina debida \u00e1 activaci\u00f3n da fervenza da coagulaci\u00f3n causa trombose, \u00e9 dicir, o bloqueo dos vasos sangu\u00edneos por unha aglutinaci\u00f3n de gl\u00f3bulos vermellos, plaquetas, fibrina polimerizada e outros compo\u00f1entes. A xeraci\u00f3n ineficaz ou lise prematura da fibrina incrementa a probabilidade de hemorraxias.\nAs disfunci\u00f3ns ou enfermidades hep\u00e1ticas poden levar a unha diminuci\u00f3n da produci\u00f3n do precursor inactivo da fibrina, o fibrin\u00f3xeno ou \u00e1 produci\u00f3n anormal de mol\u00e9culas de fibrin\u00f3xeno con actividade reducida (disfibrinoxenemia). As anormalidades hereditarias do fibrin\u00f3xeno (que afectan ao seu xene do cromosoma 4) poden ser tanto cuantitativas coma cualitativas e entre elas est\u00e1n a afibrinoxenemia, hipofibrinoxenemia, disfibrinoxenemia e hipodisfibrinoxenemia.\nA reduci\u00f3n da cantidade de fibrina, a s\u00faa ausencia ou disfuncionalidade \u00e9 probable que orixine nos pacientes unha hemofilia.\nFisiolox\u00eda.\nA fibrina de diferentes fontes animais \u00e9 xeralmente glicosilada cun tipo complexo de glicanos unidos a asparaxina biantenarios. Hai moitas variaci\u00f3ns no grao de fucosilaci\u00f3n da parte central e no tipo de \u00e1cido si\u00e1lico e enlace da galactosa."}
{"id": "42477", "revid": "98629", "url": "https://gl.wikipedia.org/wiki?curid=42477", "title": "Jesse Owens", "text": "James Cleveland \"Jesse\" Owens, nado en Oakville (Alabama) o 12 de setembro de 1913 e finado en Tucson (Arizona) o 31 de marzo de 1980, foi un atleta estadounidense de orixe afroamericana. Participou nos Xogos Ol\u00edmpicos de 1936, onde conseguiu fama internacional ao conseguir catro medallas de ouro: 100 metros lisos, 200 metros lisos, salto de lonxitude e como participante do equipo ga\u00f1ador na carreira de remudas 4x100 metros.\nTraxectoria.\nOwens trasladouse a Cleveland (Ohio) cando ti\u00f1a nove anos. Era o s\u00e9timo dos once fillos de Henry e Emma Owens. Owens era o neto dun escravo e o fillo dun granxeiro. Recibiu o sobrenome de \"Jesse\" dun profesor de Cleveland, que non pod\u00eda entender o seu acento cando o mozo Owens dixo que se chamaba \"J.C.\" (en ingl\u00e9s, \"J.C.\", siglas de James Cleveland, te\u00f1en unha fon\u00e9tica parecida a \"Jesse\").\nOwens sempre atribu\u00edu a s\u00faa exitosa carreira no atletismo ao est\u00edmulo do seu adestrador durante os seus estudos no instituto \"Fairview Junior High\", Charles Riley, que o introduciu ao atletismo. Riley, xunto a Harrison Dillard, un atleta de Cleveland, inspiraron ao mozo Owens. Como Owens traballaba arranxando zapatos logo da escola, Riley permitiu a Jesse adestrar antes das clases, no canto do horario habitual de adestramento.\nOwens empezou a destacar a nivel nacional en 1933 cando, como estudante do instituto \"East Technical High School\" de Cleveland, racha a marca mundial de salto de lonxitude para estudantes de instituto, cunha marca de 7,55 metros e iguala a marca mundial de 100 iardas (91,4 metros) cunha marca de 9,4 segundos.\nNCAA.\nMoitas universidades queren fichalo, pero finalmente Owens escolle a Universidade Estatal de Ohio, e s\u00f3 despois de que lle prometesen traballo a el e ao seu pai, asegur\u00e1ndose a estabilidade econ\u00f3mica da s\u00faa familia.\nDurante esta \u00e9poca, na que o alcuman cari\u00f1osamente como \"Buckeye Bullet\", consegue o r\u00e9cord de oito campionatos NCAA (National Collegiate Athletic Association): catro en 1935 e outros catro en 1936. O r\u00e9cord de catro ouros nun ano na NCAA s\u00f3 foi igualado por Xavier Carter, en 2006, pero os seus t\u00edtulos incl\u00faen medallas das carreiras por relevos.\nA maior faza\u00f1a de Owens prod\u00facese nun lapso de 45 minutos o 25 de maio de 1935, durante a \"Big Ten Conference\" en Ann Arbor, M\u00edchigan, onde estableceu catro marcas mundiais. Iguala o r\u00e9cord mundial de 100 iardas (91 metros en 9,4 segundos) e rompe as marcas mundiais de salto de lonxitude (8,13 metros, unha marca que durou 25 anos), 220 iardas (201 metros) lisas (20,3 segundos) e 220 iardas vallas (22,6 segundos, convert\u00e9ndose na primeira persoa en baixar dos 23 segundos). Esta incrible xesta \u00e9 considerada unha das m\u00e1is grandes proezas do atletismo de todos os tempos. A ra\u00edz deste d\u00eda, empezase a co\u00f1ecer co sobrenome de \"Ant\u00edlope de \u00c9bano\".\nXogos Ol\u00edmpicos de Berl\u00edn.\nEn 1936, Owens chega a Berl\u00edn, Alema\u00f1a, para participar co equipo dos Estados Unidos nos Xogos Ol\u00edmpicos. Adolf Hitler estaba utilizando estes xogos para mostrar ao mundo unha renacente Alema\u00f1a nazi. Hitler e outros membros do goberno te\u00f1en grandes esperanzas en que os atletas alem\u00e1ns dominen os xogos coas s\u00faas vitorias. Mentres tanto, a propaganda nazi, promove o concepto da superioridade da raza aria e mostra aos de orixe africana (cham\u00e1ndoos bastardos de Renania) como inferiores.\nOwens causa unha gran sorpresa ao ga\u00f1ar catro medallas de ouro: o 3 de agosto nos 100 metros lisos derrotando a Ralph Metcalfe; o 4 de agosto en salto de lonxitude, logo duns amables e \u00fatiles consellos do seu rival alem\u00e1n Lutz Long; o 5 de agosto en 200 metros lisos; finalmente, xunta ao equipo de relevos 4x100 metros consegue a s\u00faa cuarta medalla o 9 de agosto. Esta marca de catro medallas de ouro nunhas olimp\u00edadas non foi igualada ata 1984 por Carl Lewis.\nO primeiro d\u00eda, Hitler s\u00f3 aplaudiu coas vitorias de Alema\u00f1a, e hai quen afirma que se negou a dar a man a Cornelius Johnson, que era afroamericano, a\u00ednda que segundo o portavoz de Hitler, este sa\u00edu do estadio antes do previsto. Os directivos do Comit\u00e9 Ol\u00edmpico Internacional insisten a Hitler en que aplauda a todos os medallistas ou a ning\u00fan. Hitler opta pola segunda opci\u00f3n e non est\u00e1 nas seguintes presentaci\u00f3ns de medallas.\nOwens, na s\u00faa autobiograf\u00eda (\"The Jesse Owens Story\", 1970), conta como posteriormente Hitler saudouno de todas as maneiras:\nOwens foi aclamado por 110.000 persoas no Estadio Ol\u00edmpico de Berl\u00edn e m\u00e1is tarde moitos berlineses ped\u00edanlle aut\u00f3grafos cando o v\u00edan pola r\u00faa. Durante a s\u00faa estancia en Alema\u00f1a, estaba exclu\u00eddo da cidadan\u00eda baixo a Lei de Cidadan\u00eda do Reich do 15 de setembro de 1935. Con todo, a Owens permit\u00eduselle viaxar e hospedarse nos mesmos hoteis que os brancos, o que nese momento non deixaba de ser unha iron\u00eda, xa que os afroamericanos nos EUA non ti\u00f1an igualdade de dereitos.\nLogo dun parada da bolsa de Nova York no seu honor, Owens volve ao seu traballo no hotel Waldorf-Astoria. M\u00e1is tarde contar\u00eda:\nLogo da Olimp\u00edadas.\nLogo dos Xogos, tivo moitas dificultades e pasou a ser un promotor do deporte, esencialmente un animador de espect\u00e1culos. A s\u00faa autopromoci\u00f3n acabou eventualmente convert\u00e9ndoo en relaci\u00f3ns p\u00fablicas en Chicago, inclu\u00edndo unha longa tempada como pinchadiscos de m\u00fasica jazz. En 1968, Owens recibe algunhas cr\u00edticas por apoiar os turbulentos disturbios raciaisbque sucederon nos Xogos Ol\u00edmpicos de M\u00e9xico dese ano.\nJesse Owens foi premiado coa Medalla Presidencial da Liberdade dos Estados Unidos en 1976 por Gerald Ford e, a t\u00edtulo p\u00f3stumo, a Medalla de Ouro do Congreso por George H. W. Bush o 28 de marzo de 1990.\nEn 1984, unha r\u00faa de Berl\u00edn foi renomeada co seu nome, do mesmo xeito que unha escola secundaria no distrito Lichtenberg.\nOwens, fumador dun paquete de tabaco diario durante 35 anos, faleceu con 66 anos de idade por mor dun cancro de pulm\u00f3n. Foi enterrado no cemiterio Oak Woods de Chicago."}
{"id": "42481", "revid": "85894", "url": "https://gl.wikipedia.org/wiki?curid=42481", "title": "A Agra, Xu\u00f1o, Porto do Son", "text": "A Agra \u00e9 un lugar da parroquia de Xu\u00f1o no concello coru\u00f1\u00e9s de Porto do Son, na comarca de Noia. Segundo o padr\u00f3n municipal (INE 2020) ten 147 habitantes (73 homes e 74 mulleres).\nTr\u00e1tase da aldea m\u00e1is grande da parroquia de Xu\u00f1o. O seu nome deriva da palabra latina \"agru\" que significa \"campo\". \u00c9 un terreo chan, moi extenso, situado nas zonas baixas da parroquia a moi poucos metros sobre o nivel do mar. Na Agra local\u00edzanse a zona de movemento social e econ\u00f3mico da parroquia. Aqu\u00ed est\u00e1n os grandes supermercados, os bancos e os principais negocios; moi preto, tam\u00e9n est\u00e1 a igrexa parroquial.\nToponimia.\nO top\u00f3nimo prov\u00e9n do lat\u00edn , e \u00e9 unha extensi\u00f3n de terreo cultiv\u00e1bel dividida en leiras que pertencen a varios propietarios."}
{"id": "42482", "revid": "98629", "url": "https://gl.wikipedia.org/wiki?curid=42482", "title": "Snefru", "text": " \nSneferu (snfr-wj \"El perfeccionoume\", de \"\u1e24r-nb-m\ua723\ua725t-snfr-wj\" \"Horus, Se\u00f1or de Maat, perfeccionoume \", tam\u00e9n Snefru ou Esneferu), ou baixo o seu nome Helenizado Soris (Koin\u00e9 \u03a3\u1ff6\u03c1\u03b9\u03c2 por Manet\u00f3n), (2.613 - 2.589 a.C.) foi o primeiro fara\u00f3n da IV dinast\u00eda, deificado no Imperio Antigo. As estimaci\u00f3ns do seu reinado var\u00edan, por exemplo \"A historia de Oxford do antigo Exipto\" suxire un reinado desde o 2613 ao 2589 a.C., un reinado de 24 anos, mentres que Rolf Krauss suxire un reinado de 30 anos, e Rainer Stadelmann un reinado de 48 anos. Constru\u00edu polo menos tres pir\u00e1mides que sobreviven ata os nosos d\u00edas e introduciu importantes innovaci\u00f3ns no dese\u00f1o e construci\u00f3n das pir\u00e1mides.\nFillo de Huni e de Meresankh I, e pai de Queops, construtor da Gran Pir\u00e1mide de Gizeh. O seu nome de Horus foi \"Nebmaar\", sendo o primeiro fara\u00f3n en presentar o seu outro nome (a titulatura real) rodeado dun cartucho.\nConstru\u00edu ata tres complexos funerarios piramidais (un en Meidum e dous en Dahshur).\nSegundo a Pedra de Palermo enviou expedici\u00f3ns militares contra os nubios e os libios, e misi\u00f3ns mineiras \u00e1s canteiras de turquesa do Sina\u00ed.\nA Pir\u00e1mide Norte ou Pir\u00e1mide vermella en Dahshur, parece, foi o seu lugar de repouso final.\nA literatura posterior menci\u00f3nao coma un ben\u00e9volo lexislador e de bo car\u00e1cter.\nDuraci\u00f3n do reinado.\nA cifra de 24 anos reflectida no Canon de Tur\u00edn do reinado de Sneferu consid\u00e9rase hoxe como unha subestima xa que a data m\u00e1is co\u00f1ecida deste rei \u00e9 unha inscrici\u00f3n descuberta na Pir\u00e1mide Vermella de Dahshur e que menciona o 24\u00ba reconto de gando de Sneferu, correspondente a polo menos 24 anos completos. Sneferu, con todo, era co\u00f1ecido ter un m\u00ednimo de tres anos despois das datas do reconto de gando: seus anos despois do 10\u00ba, 13\u00ba e 18\u00ba est\u00e1n acreditados na s\u00faa pir\u00e1mide de Meidum. Isto significar\u00eda que Sneferu gobernou Exipto un m\u00ednimo de 27 anos completos.\nNon obstante, na pedra de Palermo, a 6\u00ba li\u00f1a na parte inferior do fragmento mostra o ano do 7\u00ba reconto de Sneferu mentres que a 7\u00ba li\u00f1a da mesma fila seguinte mostra o ano do 8\u00ba reconto de Sneferu. Significativamente, hai unha columna anterior sobre todo intacta para Sneferu na 5\u00aa li\u00f1a que tam\u00e9n menciona os acontecementos do reinado deste rei nun ano espec\u00edfico pero non menciona o ano anterior (sexto). Esta columna debe, polo tanto, datarse ao ano seguinte ao sexto reconto de Sneferu. Polo tanto, o reinado de Sneferu ser\u00eda dun m\u00ednimo de 28 anos. S\u00f3 hai varias referencias do reinado de Sneferu para os que os exipt\u00f3logos te\u00f1en datas, co\u00f1ecense os 2\u00ba, 7\u00ba, 8\u00ba, 12\u00ba, 13\u00ba, 14\u00ba, 15\u00ba, 16\u00ba, 17\u00ba, 18\u00ba, 23\u00ba e 24\u00ba recontos de gando, considerados os anos posteriores a ditos recontos \u00e9 probable que este fara\u00f3n tivera un reinado superior a 30 anos para lograr constru\u00edr tres pir\u00e1mides no seu longo goberno. Pero non 48 anos, os resultantes aos recontos bianuais de gando durante o seu reinado. \nFamilia e sucesi\u00f3n.\nSneferu foi o primeiro rei da Cuarta Dinast\u00eda do antigo Exipto, que segundo Manet\u00f3n reinou durante 24 anos (2613-2589 a.C.). Manet\u00f3n foi un sacerdote exipcio, que viviu no s\u00e9culo III a.C., que clasificou aos fara\u00f3ns do Exipto din\u00e1stico en trinta e unha dinast\u00edas. A\u00ednda que o seu esquema ten os seus defectos, con todo, os eruditos modernos seguen convencionalmente o seu m\u00e9todo de agrupaci\u00f3n. O Papiro Prisse, unha fonte do Reino Medio, apoia o feito de que o rei Huni era realmente o predecesor de Sneferu. Afirma que \"a maxestade do rei do Alto e Baixo Exipto, Huni, chegou ao lugar de desembarco (\u00e9 dicir, morreu), e a maxestade do rei do Alto e Baixo Exipto, Sneferu, erix\u00eduse como un rei ben\u00e9fico en toda esta terra ... \" \u00c1 parte da sucesi\u00f3n de Sneferu, aprendemos deste texto que as xeraci\u00f3ns posteriores o consideraron un gobernante\" ben\u00e9fico\". Esta idea pode derivarse da etimolox\u00eda do nome do rei, porque pode interpr\u00e9tese como o infinitivo \"facer fermoso\". Non se sabe se Huni era o pai de Sneferu, con todo, a Pedra dos Anais do Cairo di que a s\u00faa nai puido ser unha muller chamada Meresankh.\nHetepheres I foi a principal esposa de Sneferu e a nai de Queops, o construtor da Gran Pir\u00e1mide na Meseta de Giza.\nDescendencia.\nFillos de Sneferu:\nFillas de Sneferu:"}
{"id": "42483", "revid": "5863", "url": "https://gl.wikipedia.org/wiki?curid=42483", "title": "Zoser", "text": " \nDjeser, Djoser, Zoser, Netjerikhet (2667 - 2648 a.C.) foi o segundo fara\u00f3n da Terceira Dinast\u00eda de Exipto.\nMandou constru\u00edr ao seu c\u00e9lebre arquitecto Imhotep a Pir\u00e1mide de chanzos en Saqqara, sendo o primeiro exemplo de construci\u00f3n en pedra feito a grande escala conservado en Exipto, ademais de ser a primeira pir\u00e1mide.\nCo\u00f1\u00e9cese moi pouco do seu reinado, e as fontes son moi posteriores no tempo (principalmente a Estela da Fame). Atop\u00e1ronse fragmentos de estatuas s\u00faas no complexo piramidal, e tres relevos nas galer\u00edas subterr\u00e1neas cara ao leste da c\u00e1mara sepulcral."}
{"id": "42485", "revid": "5863", "url": "https://gl.wikipedia.org/wiki?curid=42485", "title": "Quefr\u00e9n", "text": "Quefr\u00e9n, Khefr\u00e9n, Khafre, Rakhaef (2.558 - 2.532 a.C.) foi o cuarto fara\u00f3n da IV dinast\u00eda, fillo de Queops e construtor da segunda Pir\u00e1mide de Gizeh. Ocupou o trono trala morte do seu irm\u00e1n Djedefre. Na s\u00faa Titulatura Real (nome) inclu\u00eduse como novidade a expresi\u00f3n \"sa-Re\" (fillo de Re).\nConsid\u00e9rase que \u00e9 o fara\u00f3n representado na Grande Esfinxe de Gizeh, xa que se relaciona co seu Templo do Val e a calzada que une este coa pir\u00e1mide. Na escavaci\u00f3n do templo Auguste Mariette atopou cara ao 1860 unha magn\u00edfica estatua sedente en diorita do fara\u00f3n co Falc\u00f3n Horus conservada na actualidade no Museo Exipcio do Cairo."}
{"id": "42486", "revid": "98629", "url": "https://gl.wikipedia.org/wiki?curid=42486", "title": "\u00c1gata", "text": "A \u00e1gata \u00e9 un conxunto de variedades microcristalinas de cuarzo, concretamente variedades de calcedonia que presenta vetas de diferentes cores que aparecen porque en cada zona a estrutura e as inclusi\u00f3ns na calcedonia var\u00eda.\nA \u00e1gata at\u00f3pase en rochas volc\u00e1nicas e algunhas metam\u00f3rficas o seu tama\u00f1o pode variar desde mil\u00edmetros ata varios metros. Caracter\u00edzase por presentar unha serie de bandas conc\u00e9ntricas de cores similares, opacos e transl\u00facidos, que lembran o corte dun tronco de \u00e1rbore en sentido circular. Pode adoptar diversas formas e presentarse en moitas variedades. \u00c9 unha rocha dura e resistente aos reactivos qu\u00edmicos.\nExisten algunhas variedades, que en realidade son calcedonias con distintas inclusi\u00f3ns, como \u00e1gata dendr\u00edtica, \u00e1gata musgosa, \u00e1gata de paisaxe, \u00f3nix, \u00e1gata de fogo sard\u00f3nix ou sard\u00f3nica, \u00f3nix negro, \u00e1gata azul acivro, entre outras. Reciben estes nomes polas cores e debuxos que forman as s\u00faas bandas.\nOs xacementos m\u00e1is importantes de \u00e1gatas enc\u00f3ntranse nos Estados Unidos, o Brasil, o Uruguai, a Arxentina, a India e Madagascar.\nFormaci\u00f3n.\nO magma \u00e9 expulsado desde o interior da Terra ata a superficie por medio dos volc\u00e1ns. Ao tomar contacto co aire combina os seus elementos qu\u00edmicos e perde gases, pasando a denominarse lava. Esta, sobre a superficie terrestre xera calor e a s\u00faa superficie arrefr\u00eda m\u00e1is rapidamente que o seu interior. No seu interior presenta burbullas de gas. Co paulatino arrefriamento da lava, os distintos gases presentes nas burbullas van arrefriando e combinando ata arrefriar totalmente e formarse as pedras. Se a burbulla presenta pouco volume de gases formarase unha \u00e1gata, e en caso contrario producirase unha ametista.\nA \u00e1gata f\u00f3rmase nas cavidades das rochas volc\u00e1nicas, por onde se filtran e depositan por capas as soluci\u00f3ns quentes ricas en s\u00edlice. As variaci\u00f3ns na soluci\u00f3n ou nas condici\u00f3ns en que se deposita son as que provocan as variaci\u00f3ns nas sucesivas capas (co que \u00e1s veces a calcedonia alterna co cuarzo cristalino).\nA primeira capa que se deposita adoita ser unha substancia agrisada escura, que prov\u00e9n da descomposici\u00f3n de certos minerais presentes na rocha na que se vai formar a \u00e1gata. Ademais, cando a \u00e1gata se desprende da s\u00faa matriz, esta capa queda rugosa e basta. Todo isto d\u00e1lle a este mineral un aspecto exterior de pedra vulgar.\nMoitas \u00e1gatas son ocas, xa que a mi\u00fado non se deposita a cantidade suficiente de soluci\u00f3n sil\u00edcea como para encher toda a cavidade. Nestes casos, a \u00faltima deposici\u00f3n adoita ser cuarzo ou ametista, e prod\u00facese de forma tal que os cristais apuntan ao interior do oco. Dise ent\u00f3n que se formou unha xeoda.\nCando a rocha que a cont\u00e9n se desintegra, a \u00e1gata, que \u00e9 extremadamente resistente \u00e1 erosi\u00f3n, permanece como grava na terra ou nas ribeiras dos r\u00edos.\nEtimolox\u00eda e historia.\nO nome \"\u00e1gata\" crese que llo deu Teofrasto e prov\u00e9n do r\u00edo Achates, actualmente r\u00edo Dirillo, ao sur de Sicilia, en Italia, onde se di que se encontrou a primeira destas pedras.\nHai restos arqueol\u00f3xicos de obxectos de \u00e1gata en Knossos, Creta, que ilustran o seu papel na cultura minoica da idade de bronce. A \u00e1gata foi moi venerada polos antigos e era considerada como a pedra da ciencia. Cr\u00edase que a \u00e1gata da India era o mellor remedio para as enfermidades dos ollos, e que a \u00e1gata exipcia era moi efectiva contra as picaduras de ara\u00f1as e de escorpi\u00f3ns.\nAs \u00e1gatas de Aleppo, en Arabia, recibiron o nome de \u201c\u00e1gatas de ollo\u201d, debido a que parec\u00edan pupilas rodeadas do iris. Eran moi estimadas e us\u00e1banse como ollos nas imaxes dos deuses. Tam\u00e9n se atoparon nas cuncas oculares das momias do Antigo Exipto.\nNo islam as \u00e1gatas tam\u00e9n son pedras moi prezadas. Segundo a tradici\u00f3n, un anel de \u00e1gata, por exemplo, protexe o seu portador de certos males e gar\u00e1ntelle a lonxevidade, entre outros beneficios.\nA mi\u00fado, para comercializalas, as \u00e1gatas t\u00ednguense para resaltar o debuxo que forman as s\u00faas bandas. Desta maneira, obt\u00e9\u00f1ense cores moito m\u00e1is vivas.\nAplicaci\u00f3ns art\u00edsticas.\nA \u00e1gata e as s\u00faas variedades subministraron as pedras duras m\u00e1is axeitadas para o gravado. Un dos m\u00e1is notables e ao mesmo tempo unha das maiores pedras desta especie representa a Alexandre Magno. A cabeza ten un relevo moi particular e a pedra est\u00e1 montada magnificamente engarzada con ouro esmaltado.\nOutra figura en \u00e1gata calcedonia representa o touro dionis\u00edaco, co corpo cinguido cunha grilanda de hedra, a cabeza baixa e o tirso aos seus p\u00e9s. Arriba, no campo, lese a sinatura do famoso gravador Hillo. C\u00e9lebre pola beleza do seu traballo, este camafeo \u00e9 un dos monumentos de primeira orde que nos legou a antig\u00fcidade.\nAplicaci\u00f3ns industriais.\nIndustrialmente util\u00edzase principalmente para realizar ornamentos de distintos tipos: pins, broches, calcapapeis etc. Ademais, debido \u00e1 s\u00faa dureza e resistencia aos \u00e1cidos util\u00edzase na realizaci\u00f3n de morteiros destinados \u00e1 mestura de reactivos qu\u00edmicos. Debido \u00e1s s\u00faas caracter\u00edsticas f\u00edsicas tam\u00e9n \u00e9 \u00f3ptima para o acabado de materiais de coiro."}
{"id": "42488", "revid": "55340", "url": "https://gl.wikipedia.org/wiki?curid=42488", "title": "Jalandhar", "text": "Jalandhar (en punjabi: \u0a1c\u0a32\u0a70\u0a27\u0a30, en ) \u00e9 unha cidade no distrito de Jalandhar, Punjab, India. O seu nome procede de Jaldhar, un rei demo que viv\u00eda na auga. Foi a capital de Trigarttas nos tempos da guerra Mahabharata e do Punjab ata 1953 cando se trasladou a Chandigarh. Local\u00edzase a 375\u00a0km de Delhi e 90 de Amritsar. A poboaci\u00f3n \u00e9 de 701.223 habitantes (censo 2001) aos que hai que engadir os 40.521 habitantes que viven no acuartelamento de Jalandhar que est\u00e1 baixo a administraci\u00f3n militar."}
{"id": "42490", "revid": "98629", "url": "https://gl.wikipedia.org/wiki?curid=42490", "title": "Econom\u00eda de Espa\u00f1a", "text": "A econom\u00eda da Espa\u00f1a \u00e9 hoxe a 15\u00aa no mundo. Despois de case 15 anos de crecemento acima da media, a econom\u00eda do pa\u00eds comezou a desacelerarse en 2008 tendo entrado en recesi\u00f3n no segundo semestre de 2008. O PIB contraeuse un 3,7% en 2009 e 0,3% en 2010, expandiuse 0,4% en 2011 e contraeuse novamente o 2012 uns 1,4%."}
{"id": "42491", "revid": "22570", "url": "https://gl.wikipedia.org/wiki?curid=42491", "title": "Romar\u00eda do San Bieito da Uceira", "text": "A romar\u00eda do San Bieito da Uceira real\u00edzase t\u00f3dolos luns de Pascua e os segundos domingos de xullo na ermida do mesmo nome, situada no monte da Uceira, preto do lugar de Cerredelo (Couso de Limia) e da capital do concello de Sandi\u00e1s.\nEste San Bieito da Uceira \u00e9 un santo presuntamente moi milagreiro, especialmente avogoso para as verrugas, que ten moito predicamento entre os veci\u00f1os da comarca da Limia e dos arredores. A tradici\u00f3n conta que hab\u00eda unhas muletas na ermida pertencentes a un home que veu con elas ofrecidas \u00f3 santo e \u00f3 volver xa non as necesitou m\u00e1is.\nA tradici\u00f3n esixe que se pase un pano polas zonas do Santo onde se padeza o mal (por exemplo, os ollos), e logo polas zonas equivalentes da persoa. Tam\u00e9n se entende que os presuntos poderes do santo se reforzan coa compra dun exvoto de cera."}
{"id": "42492", "revid": "89787", "url": "https://gl.wikipedia.org/wiki?curid=42492", "title": "Fedora (GNU/Linux)", "text": "Fedora (previamente \"Fedora Core\") \u00e9 unha distribuci\u00f3n GNU/Linux desenvolvida pola comunidade do \"proxecto Fedora\" e promovida pola compa\u00f1\u00eda estadounidense Red Hat. O desenvolvemento de Fedora e as aplicaci\u00f3ns que distrib\u00fae as\u00e9ntanse nas licenzas libres. Pretende ser unha distribuci\u00f3n \u00e1 vangarda na introduci\u00f3n de novas versi\u00f3ns e aplicaci\u00f3ns e na innovaci\u00f3n.\nEst\u00edmase que no 2016 Fedora ti\u00f1a 1.2 mill\u00f3ns de usuarios, entre os cales se atopa o creador do n\u00facleo de Linux Linus Torvalds.\nHistoria e caracter\u00edsticas.\nOrixinalmente, Red Hat Linux foi desenvolto exclusivamente dentro de Red Hat, coa s\u00faa realimentaci\u00f3n de informes de usuarios que recuperaban erros e contribuci\u00f3ns aos paquetes de software inclu\u00eddos e non contribuci\u00f3ns \u00e1 distribuci\u00f3n como tal. Isto cambiou o 22 de setembro de 2003, cando Red Hat Linux derivouse dando orixe ao Proxecto Fedora, que est\u00e1 orientado \u00e1 comunidade de usuarios e as\u00ed mesmo, serve de base para que Red Hat Enterprise Linux se desenvolva con m\u00e1is efectividade e adopte as novas caracter\u00edsticas que se engaden no Proxecto Fedora. Os enxe\u00f1eiros de Red Hat contin\u00faan participando na construci\u00f3n e desenvolvemento de Fedora.\nEdici\u00f3ns e versi\u00f3ns.\nRawhide e Branched: a versi\u00f3n continua e as estables.\nNo desenvolvemento de Fedora hai d\u00faas fases de lanzamentos: Rawhide e Branched. A primeira \u00e9 unha unha versi\u00f3n de actualizaci\u00f3n continuas e a segunda son lanzamentos peri\u00f3dicos de Fedora.\nRawhide \u00e9 a p\u00f3la de desenvolvemento de Fedora. Lib\u00e9rase como unha copia completa da distribuci\u00f3n. Nela eng\u00e1dense e pr\u00f3banse os novos cambios e engadidos antes de que sexan enviados \u00e1s versi\u00f3ns estables. Rawhide adoita ter m\u00e1is cambios, ou funcionalidades novas, que a versi\u00f3n estable da distribuci\u00f3n. P\u00f3dese empregar como sistema operativo principal do d\u00eda a d\u00eda, mais esta versi\u00f3n continua est\u00e1 dirixida aos usuarios avanzados, \u00e1s probas ou a aqueles que mante\u00f1en paquetes de software. Rawhide ad\u00f3itase actualizar d\u00eda a d\u00eda e a ser usada para resolver incidencias. Ao ser unha versi\u00f3n con actualizaci\u00f3n continuas, ou \"rolling release\", non se precisa anovar a distribuci\u00f3n sen\u00f3n ir actualiz\u00e1ndoa continuamente.\nA fase de desenvolvemento Branched \u00e9 unha fase previa ao lanzamento dunha nova versi\u00f3n. Unha copia de \"rawhide\" sep\u00e1rase do desenvolvemento e com\u00e9zase, ch\u00e1maselle lanzamento e compr\u00f3base a s\u00faa estabilidade. Na fase de probas as versi\u00f3ns de \"branches\" vanse denominando \"alpha\", \"beta\" a \"GA (Final). Cando se corrixen os erros dese p\u00f3la de \"branched\", publ\u00edcase como unha nova versi\u00f3n de Fedora. As\u00ed, a \u00faltima versi\u00f3n, que sa\u00edu en xu\u00f1o de 2017 despois de comprobar e estabilizar \"branched\", \u00e9 Fedora 26.\nO soporte destas versi\u00f3ns \u00e9 curto. O ciclo de lanzamento de versi\u00f3ns est\u00e1 en 6 meses e o soporte das versi\u00f3n de Fedora son de arredor de 13 meses, que son s\u00f3 unha versi\u00f3n entre as d\u00faas. Por\u00e9n, \u00e9 posible anovar Fedora \u00e1 seguinte versi\u00f3n sen precisar dunha reinstalaci\u00f3n.\nEdici\u00f3ns.\nAs principais edici\u00f3ns de cada versi\u00f3n de Fedora son:\nAdemais conta con outras edici\u00f3ns m\u00e1is espec\u00edficas: Fedora Spins, Labs e ARM."}
{"id": "42493", "revid": "1556", "url": "https://gl.wikipedia.org/wiki?curid=42493", "title": "Khefren", "text": ""}
{"id": "42494", "revid": "23204", "url": "https://gl.wikipedia.org/wiki?curid=42494", "title": "Jo\u00e3o Vaz Corte-Real", "text": "Jo\u00e3o Vaz Corte-Real, morto en 1496, foi un mari\u00f1o portugu\u00e9s do s\u00e9culo XV.\nTraxectoria.\nEn 1474 lle foi doada a capitan\u00eda de Angra do Heroismo na illa Terceira e en 1483 a de San Jorge nos Azores por descubir por volta de 1472 a Terra Nova do Bacallau, espec\u00falase con que este territorio fora Terra Nova, de ser certo Corte-Real chegar\u00eda a Am\u00e9rica vinte anos antes de Cristovo Col\u00f3n, foron d\u00faas as viaxes que realizou, na primeira acompa\u00f1ado polos seus fillos Gaspar e Miguel e na segunda baixo o mando do dinamarqu\u00e9s Johannes Scolvus, nunha expedici\u00f3n conxunta patrocinada polos reis de Portugal e Dinamarca en 1476 que chegar\u00eda ata Groenlandia e mesmo se especulou coa posibilidade que Col\u00f3n soubese desta viaxe antes da s\u00faa partida de Palos."}
{"id": "42495", "revid": "15490", "url": "https://gl.wikipedia.org/wiki?curid=42495", "title": "Pachi V\u00e1zquez", "text": "Manuel \"Pachi\" V\u00e1zquez Fern\u00e1ndez, nado no Carballi\u00f1o o 6 de febreiro de 1954, \u00e9 un pol\u00edtico galego do Espazo Com\u00fan, que estivera no PSdeG-PSOE.\nTraxectoria.\nInicio na pol\u00edtica local do Carballi\u00f1o.\nEstudou Medicina na Universidade de Santiago, exercendo na s\u00faa vila natal. Foi candidato do CDS \u00e1 alcald\u00eda do Carballi\u00f1o en 1987 e logrou 3 concelleiros, formando parte da oposici\u00f3n a Argimiro Marnotes Rodr\u00edguez. Por\u00e9n, dimiteu en marzo de 1990 e encabezou a candidatura do PSdeG-PSOE en 1991, empatando a 5 concelleiros coa Converxencia Centrista de Marnotes e o PPdeG, chegando os dous \u00faltimos a un acordo de goberno, polo que formou parte da oposici\u00f3n. Foi elixido deputado no Parlamento galego en 1993. En 1995 logrou a vitoria con 7 concelleiros e formou goberno co BNG, sendo o primeiro alcalde de esquerdas da democracia no Carballi\u00f1o, renunciando como deputado auton\u00f3mico. En 1999 e 2003 foi reelixido alcalde con maior\u00eda absoluta e 9 concelleiros. Foi deputado na Deputaci\u00f3n de Ourense dende 1995, chegando a ser portavoz socialista nesta instituci\u00f3n. En maio de 2002 foi designado Coordinador Provincial do PSdeG-PSOE en Ourense. \nSalto \u00e1 pol\u00edtica auton\u00f3mica.\nEncabezou a candidatura do socialista por Ourense nas Elecci\u00f3ns ao Parlamento de Galicia de 2005, ante o cal renunciou aos seus postos no concello e na deputaci\u00f3n, sendo substitu\u00eddo por Carlos Montes Marqu\u00e9s na alcald\u00eda. Foi elixido deputado, e os socialistas conseguiron acceder ao goberno auton\u00f3mico con Emilio P\u00e9rez Touri\u00f1o de presidente, sendo nomeado Conselleiro de Medio Ambiente e Desenvolvemento Sostible e mant\u00e9ndose como coordinador provincial en Ourense.\nVolveu encabezala candidatura socialista por Ourense nas Elecci\u00f3ns ao Parlamento de Galicia de 2009, nas cales os socialistas perderon o goberno fronte ao PPdeG, que recuperou a maior\u00eda absoluta por tan s\u00f3 un escano. A candidatura que encabezaba en Ourense foi a \u00fanica das 4 provincias que subiu en subir escanos. Trala dimisi\u00f3n de Emilio P\u00e9rez Touri\u00f1o despois da derrota nas , fixo oficial a s\u00faa aspiraci\u00f3n a ocupar a Secretar\u00eda Xeral do PSdeG-PSOE., algo que acadou tralo Congreso extraordinario do 25 de abril de 2009. Renovou o seu liderado \u00e1 fronte dos socialistas galegos tralo Congreso de marzo de 2012, no que se impuxo \u00e1 exministra Elena Espinosa. Foi o candidato do partido \u00e1 presidencia da Xunta nas Elecci\u00f3ns ao Parlamento de Galicia de 2012, nas cales o partido pasou de 25 a 18 deputados e o PPdeG aumentou a s\u00faa maior\u00eda absoluta, se ben mantivo a segunda posici\u00f3n de forma folgada pese \u00e1 irrupci\u00f3n de Alternativa Galega de Esquerda. Volveu encabezala candidatura por Ourense, onde xunto con Lugo foi onde mellor aguantaron a representaci\u00f3n os socialistas con s\u00f3 un deputado menos, sendo A Coru\u00f1a e Pontevedra onde sufriron o maior descenso. \nTrala derrota mant\u00edvose como l\u00edder socialista, e en marzo de 2013 anunciou a celebraci\u00f3n dunha consulta non vinculante \u00e1 militancia para a elecci\u00f3n do novo Secretario Xeral do PSdeG, coa que houbo discrepancias iniciais coa direcci\u00f3n federal do partido. Finalmente, tras fructificalo acordo con Ferraz, tivo lugar a consulta en setembro de 2013. Non concorreu, postul\u00e1ndose os ent\u00f3n presidente da Deputaci\u00f3n de Lugo Jos\u00e9 Ram\u00f3n G\u00f3mez Besteiro e o alcalde da Illa de Arousa Jos\u00e9 Manuel V\u00e1zquez V\u00e1zquez, ga\u00f1ando amplamente Besteiro, polo que o sucedeu na Secretar\u00eda Xeral.\nEn novembro de 2014 concorreu \u00e1s primarias para ser candidato socialista \u00e1 alcald\u00eda da cidade de Ourense, pero foi derrotado por Jos\u00e9 \u00c1ngel V\u00e1zquez Barquero. Dimiteu como deputado en maio de 2015, trala s\u00f1ua imputaci\u00f3n por parte do Tribunal Superior de Xustiza de Galicia por mor dunhas contrataci\u00f3ns na s\u00faa \u00e9poca como alcalde, sumado ademais ao progresivo afastamento coa direcci\u00f3n auton\u00f3mica do partido.\nTralo seu paso pola pol\u00edtica auton\u00f3mica.\nTrala s\u00faa dimisi\u00f3n como deputado, colaborou activamente na campa\u00f1a electoral do PSdeG no Carballi\u00f1o de cara \u00f3s comicios dese mesmo mes de maio, recuperando os socialistas na persoa de Francisco Fumega a alcald\u00eda que perderan en 2011. Tomou partido nas diversas primarias que tiveron lugar no partido ao longo de 2016 e 2017, apoiando a Jos\u00e9 Luis M\u00e9ndez Romeu para a presidencia da Xunta en maio de 2016 (se ben foi derrotado por Xaqu\u00edn Fern\u00e1ndez Leiceaga), a Susana D\u00edaz para a Secretar\u00eda Xeral estatal (perdendo contra Pedro S\u00e1nchez) e a Gonzalo Caballero para Secretario Xeral galego, o cal resultou elixido. En decembro de 2017 concorreu \u00e1s primarias para a Secretar\u00eda provincial dos socialistas de Ourense, por\u00e9n foi superado na primeira volta polo alcalde de Amoeiro Rafael Rodr\u00edguez Villarino e a deputada auton\u00f3mica Noela Blanco. Ante isto apoiou a Villarino na segunda volta, o cal resultou ga\u00f1ador.\nEn decembro de 2018 anunciou que solicitar\u00eda a s\u00faa baixa como militante socialista, descontento coa actuaci\u00f3n das distintas direcci\u00f3ns org\u00e1nicas, pero sobre todo coa provincial e a auton\u00f3mica. En canto ao equipo de Villarino denunciaba a falta de integraci\u00f3n do seu sector, pese ao apoio na segunda volta nas primarias, e o ninguneo aos seus af\u00edns como a imposici\u00f3n do exalcalde nacionalista Xabier Oviedo como candidato en Maceda, en detrimento da candidata ratificada pola agrupaci\u00f3n local. Por parte da direcci\u00f3n auton\u00f3mica de Caballero denunciaba non ter sido invitado \u00e1 presentaci\u00f3n deste como candidato socialista \u00e1 presidencia da Xunta en novembro de 2018, como fixo con anteriores l\u00edderes socialistas. A esta situaci\u00f3n sumouse, aos poucos d\u00edas, a destituci\u00f3n por parte da direcci\u00f3n provincial do portavoz socialista na Deputaci\u00f3n de Ourense, Francisco Fraga Civeira, que o apoiara publicamente trala s\u00faa marcha do PSdeG.\nEn febreiro de 2019 presentou o seu novo partido pol\u00edtico, Espazo Com\u00fan, defind\u00edndoo coma unha formaci\u00f3n socialdem\u00f3crata, galeguista e constitucionalista, e acompa\u00f1ado de anteriores cargos socialistas da provincia de Ourense coma o exportavoz na Deputaci\u00f3n Fraga Civeira. Anunciou a s\u00faa intenci\u00f3n de concorrer \u00e1s Elecci\u00f3ns Municipais de 2019 en diversos municipios da provincia e establecendo contactos para facelo no resto de provincias. Encabezou a candidatura desta formaci\u00f3n no Carballi\u00f1o, onde 3 ed\u00eds socialistas abandonaran o partido e o goberno local a primeiros dese ano. Finalmente, lonxe de minala hexemon\u00eda dos socialistas, estes conseguiron maior\u00eda absoluta por primeira vez dendo 2003, logrando Pachi 3 concelleiros por detr\u00e1s de socialistas e populares. Consigueu representaci\u00f3n en diversos municipios da provincia, pero tan s\u00f3 destacando os 3 concelleiros no Carballi\u00f1o e en Pi\u00f1or, onde encabezou a candidatura o exalcalde Francisco Fraga Civeira se ben non conseguiu recuperala alcald\u00eda trala maior\u00eda absoluta do PPdeG. Nas Elecci\u00f3ns ao Parlamento de Galicia de 2020 a s\u00faa formaci\u00f3n concorreu en coalici\u00f3n con Recortes Cero, encabezada en Ourense por Fraga Civeira, conseguindo resultados testimoniais.\nEn novembro de 2020 arrancou finalmente o xu\u00edzo por mor de presuntas contrataci\u00f3ns irregulares no Carballi\u00f1o, xunto con outros exed\u00eds socialistas, e por cuxa imputaci\u00f3n abandonara o Parlamento de Galicia en 2015. Finalmente, en xaneiro de 2021, foi absolto xunto co resto de acusados.\nNo marco da Pandemia de COVID-19 destacou pola difusi\u00f3n de consellos nas redes sociais, as\u00ed como entrevistas en medios locais."}
{"id": "42496", "revid": "5863", "url": "https://gl.wikipedia.org/wiki?curid=42496", "title": "Camilo Flores", "text": "Camilo Flores Varela, nado en Lugo o 13 de marzo de 1949 e finado en Santiago de Compostela o 19 de xu\u00f1o de 1997, foi un profesor de lingua e literatura francesas medievais na Universidade de Santiago de Compostela.\nTraxectoria.\nLogo de facer os seus primeiros estudos na s\u00faa cidade natal, trasladouse a Santiago de Compostela, onde se licenciou en Filolox\u00eda francesa en 1971. Foi bolseiro do goberno franc\u00e9s, para unha estad\u00eda de investigaci\u00f3n no C.E.S.C.M. de Poitiers, para traballar co Profesor Pierre Bec, \u00f3 que admiraba e consideraba o seu mestre. Neste centro franc\u00e9s realizou varias estad\u00edas. Galicia foi un constante referente na s\u00faa obra. Os seus profundos co\u00f1ecementos da l\u00edrica medieval mostr\u00e1ronse en numerosos artigos. Colaborou coa redacci\u00f3n da \"Gran Enciclopedia Galega\".\nCon motivo do seu prematuro falecemento a Universidade de Santiago de Compostela publicou na s\u00faa honra \"Homenaxe ao profesor Camilo Flores\", en dous tomos. A edici\u00f3n foi coordenada por M\u00aa Teresa Garc\u00eda Sabell Tormo, Manuel M\u00edguez Ben, Emilio Montero Cartelle, Manuel V\u00e1zquez Buj\u00e1n e Jos\u00e9 M\u00aa Vi\u00f1a Liste, en Publicaci\u00f3ns da Universidade de Santiago, 1999. Tam\u00e9n a Editorial Galaxia lle rendeu unha homenaxe publicando un minilibro co seu artigo sobre Mart\u00edn Codax na Enciclopedia Galega.\nObra.\nArtigos.\netc."}
{"id": "42497", "revid": "55340", "url": "https://gl.wikipedia.org/wiki?curid=42497", "title": "Suur T\u00f5ll", "text": "Suur T\u00f5ll \u00e9 un crebaxeos de vapor estoniano constru\u00eddo en Stettin en 1914 por orde da Vulcan-Werke, conta con 4.579 toneladas de rexistro, 74.4 metros de lonxitude, 17.5 de altura e 6.8 de largo, a s\u00faa potencia \u00e9 de 5800 HP. Entre 1914 e 1917 recibiu o nome de Tsar Mikhail Fiodorovich. En 1917 cambiou o seu nome a Volynets que mantivo ata que en 1918 foi rebautizado en Nain\u00e4m\u00f6inen, nesa \u00e9poca foi capturado polas forzas finlandesas en loita contra o ex\u00e9rcito vermello, devolto \u00e1s autoridades estonias como consecuencia do Tratado de Paz de Tartu recibiu o nome de W\u00e4in\u00e4m\u00f6inen ata 1922, ano no cal recibiu o seu actual nome. En 1941 logo da invasi\u00f3n sovi\u00e9tica pasou \u00e1 frota sovi\u00e9tica do B\u00e1ltico co nome de Volynets.\nEn 1992 tras a recuperaci\u00f3n da independencia estonia o Suur T\u00f5ll inscribiuse co n\u00famero OO1 no Rexistro Naval de Estonia. Na actualidade funciona como museo no porto de Tal\u00edn."}
{"id": "42498", "revid": "88215", "url": "https://gl.wikipedia.org/wiki?curid=42498", "title": "Carl Lewis", "text": "Frederick Carlton \"Carl\" Lewis, nado en Birmingham (Alabama) o 1 de xullo de 1961, \u00e9 un exatleta estadounidense especialista en probas de velocidade e salto de lonxitude, considerado un dos mellores atletas de todos os tempos.\nTraxectoria.\nFillo dun xogador de f\u00fatbol americano e dunha saltadora de valos. Con 13 anos empezou a competir en salto de lonxitude, observando os seus adestradores as s\u00faas boas condici\u00f3ns polas probas de velocidade. En 1980, con s\u00f3 dezanove anos, Carl foi seleccionado para o equipo ol\u00edmpico norteamericano de atletismo, pero o boicot do seu pa\u00eds aos Xogos Ol\u00edmpicos de Moscova 1980 atrasou o debut de Lewis.\nNos anos seguintes Lewis fixo as mellores marcas da tempada nos 100 m e o salto de lonxitude. Aos Campionatos do Mundo de Atletismo celebrados en Helsinqui en 1983 Lewis obtivo o seu primeiro grande \u00e9xito internacional, conseguindo a vitoria nos 100 m, salto de lonxitude e en relevos 4 x 100 m.\nIsto converteuno no grande favorito para os Xogos Ol\u00edmpicos de 1984, conseguindo os catro t\u00edtulos anteriores m\u00e1is o de 200 m, igualando o r\u00e9cord de Jesse Owens de 1936 nos Xogos Ol\u00edmpicos de Berlin.\nEn 1987, nos Campionatos do Mundo de Atletismo de Roma ga\u00f1ou o ouro en salto de lonxitude e nos relevos 4 x 100 m e foi segundo nos 100 m lisos, superado polo canadense Ben Johnson. Con todo, anos despois Ben Johnson foi desposu\u00eddo de todos os seus triunfos e r\u00e9cords debido a terse demostrado o uso de substancias prohibidas, polo cal Carl Lewis pasou a ser o ga\u00f1ador dos 100 m en Roma.\nAos Xogos Ol\u00edmpicos de Se\u00fal 1988 engadiu catro medallas de ouro m\u00e1is para o seu medalleiro, convert\u00e9ndose no primeiro atleta en ga\u00f1ar a competici\u00f3n de salto de lonxitude en dous Xogos Ol\u00edmpicos consecutivos. Obtivo unha pol\u00e9mica vitoria nos 100 m lisos, despois de que o atleta canadense Ben Johnson fose descualificado polos resultados da proba antidopaxe, que revelaron que consumira esteroides. Nos 200 m, foi vencido, por sorpresa, polo seu compatriota Joe DeLoach. Na carreira 4 x 100 m de relevos o equipo foi descualificado, sen que Lewis correse, debido a unha incorrecta pasada da testemu\u00f1a.\nDurante a tempada de 1991 Carl Lewis e o seu compa\u00f1eiro de equipo Leroy Burrell, dominaron as probas de velocidade. Nas carreiras anteriores ao Campionato Mundial de Toquio, Burrell bateu a marca mundial de Lewis, deix\u00e1ndoa en 9,90 s. Con todo, no Campionato Mundial Lewis respondeu ao desaf\u00edo de Burrell, na quizais mellor carreira dos 100 m da historia, como un verdadeiro campi\u00f3n. Nunha carreira onde seis dos oito corredores romperon a barreira dos 10 s, unha situaci\u00f3n que non ocorrera anteriormente Lewis converteuse no primeiro home en baixar dos 9,90 s, cunha marca de 9,86, logrando o seu terceiro Campionato Mundial nos 100 m e establecendo un novo r\u00e9cord mundial. Ademais conseguiu outro ouro nos relevos 4 x 100 m e a medalla de prata en salto de lonxitude.\nNos Xogos Ol\u00edmpicos de Barcelona 1992 ga\u00f1ou o seu terceiro t\u00edtulo en salto de lonxitude, disciplina da cal consolidouse como m\u00e1ximo dominador durante a d\u00e9cada de 1980, e volveu ser ouro en relevos 4 x 100 m. Non puido competir nos 100 m ao non clasificarse nas probas de selecci\u00f3n do seu pa\u00eds.\nNos Xogos Ol\u00edmpicos de Atlanta 1996 non logrou a clasificaci\u00f3n nas probas de velocidade, e non puido formar parte do equipo de relevos norteamericano, nunha pol\u00e9mica decisi\u00f3n. Con todo, volveu vencer en salto de lonxitude por cuarta vez consecutiva, un faza\u00f1a que soamente conseguiran o lanzador de disco Ao Oerter e Paul Elvstrm nunhas olimp\u00edadas. Era o seu noveno e \u00faltimo ouro ol\u00edmpico.\nLewis retirouse logo dos Xogos Ol\u00edmpicos de Atlanta e, actualmente, ded\u00edcase ao cine nos \u00c1nxeles. En 1996 foi galardoado co Premio Pr\u00edncipe de Asturias dos Deportes \"pola s\u00faa impresionante traxectoria deportiva, os seus \u00e9xitos as\u00ed como a s\u00faa firme loita contra a dopaxe\"."}
{"id": "42506", "revid": "89787", "url": "https://gl.wikipedia.org/wiki?curid=42506", "title": "Asociaci\u00f3n de Escritoras e Escritores en Lingua Galega", "text": "A Asociaci\u00f3n de Escritoras e Escritores en Lingua Galega (AELG) constitu\u00edse a partir dunha xuntanza celebrada o 3 de maio de 1980 en Santiago de Compostela por un grupo de escritores, entre os que se contaban Alfredo Conde, Paco Mart\u00edn, Xos\u00e9 Manuel Mart\u00ednez Oca, Xos\u00e9 Lu\u00eds M\u00e9ndez Ferr\u00edn, Alfonso Pexegueiro, Manuel Rivas, Ux\u00edo Novoneyra, Xavier Rodr\u00edguez Barrio, Bernardino Gra\u00f1a e Xo\u00e1n Ignacio Taibo que acordan formar unha asociaci\u00f3n que defendese os intereses da pr\u00e1ctica escrita en galego seguindo o facho da Asociaci\u00f3n de Escritores de Galicia que non puido desenvolver o seu labor polo estoupido da Guerra Civil espa\u00f1ola pouco despois da s\u00faa constituci\u00f3n.\nA AELG celebrou o I Congreso de Escritores Galegos en 1981 e participou na organizaci\u00f3n dos encontros Galeusca con escritores catal\u00e1ns e vascos. Durante anos estivo enfrontada \u00e1 Real Academia Galega por considerala unha instituci\u00f3n inmobilista que non traballaba a prol da cultura galega. A revista \"Escrita Contempor\u00e1nea\" foi o seu voceiro oficial. Est\u00e1 reco\u00f1ecida pola Academia Sueca para presentar candidatos oficiais ao Premio Nobel de Literatura e forma parte do Congreso de Escritores Europeos.\nTen a s\u00faa sede no Edificio de Sindicatos da cidade da Coru\u00f1a. A 1 de xaneiro de 2019 a asociaci\u00f3n contaba con 459 socios, nese ano convocou un Parlamento de Escritoras.\nEn 2022 foi Premio Rosal\u00eda de Castro de Lingua.\nPresidentes.\nSucesivamente:\nEscritor galego universal.\nAsociaci\u00f3n de Escritoras e Escritores en Lingua Galega destaca aquelas autoras e autores que unen \u00e1 excelencia literaria o compromiso \u00e9tico que os converte en referentes na defensa da dignidade nacional e humana, honrando cada ano unha escritora ou escritor."}
{"id": "42507", "revid": "23204", "url": "https://gl.wikipedia.org/wiki?curid=42507", "title": "Campionato do Mundo de Atletismo", "text": "O Campionato do Mundo de Atletismo \u00e9 unha competici\u00f3n deportiva de atletismo de car\u00e1cter internacional organizada pola Federaci\u00f3n Internacional de Atletismo (IAAF) dende 1983. Nun principio disput\u00e1base cada catro anos, pero debido \u00e1 grande importancia econ\u00f3mica e nos medios que ti\u00f1a a competici\u00f3n, a partir da terceira edici\u00f3n, en 1991, pasa a se disputar cada dous anos."}
{"id": "42509", "revid": "10599", "url": "https://gl.wikipedia.org/wiki?curid=42509", "title": "Stockholm", "text": ""}
{"id": "42510", "revid": "22570", "url": "https://gl.wikipedia.org/wiki?curid=42510", "title": "Ulano", "text": "Un ulano era orixinariamente un soldado polaco de cabalar\u00eda lixeira armado con lanza. A consideraci\u00f3n deses soldados fixo que no s\u00e9culo XIX gran parte dos ex\u00e9rcitos europeos creara unidades militares semellantes que na s\u00faa maior parte foron denominadas lanceiros a\u00ednda que nos ex\u00e9rcitos alem\u00e1ns, austr\u00edacos e rusos mantiveron a designaci\u00f3n orixinal.\nV\u00e9xase tam\u00e9n.\nCzapka"}
{"id": "42512", "revid": "23204", "url": "https://gl.wikipedia.org/wiki?curid=42512", "title": "Asociaci\u00f3n de Escritores de Galicia", "text": "A Asociaci\u00f3n de Escritores de Galicia foi unha asociaci\u00f3n constitu\u00edda en 1936 que representaba aos escritores galegos e que apenas tivo actividade.\nHistoria e caracter\u00edsticas.\nTras diversos chamamentos de Ant\u00f3n Vilar Ponte aparecidos na prensa, e logo da s\u00faa morte en febreiro de 1936 a iniciativa de \u00c1lvaro das Casas constitu\u00eduse o 29 de marzo de 1936 en Santiago de Compostela, elix\u00edndose unha xunta directiva con Gonzalo L\u00f3pez Abente de presidente e \u00c1lvaro das Casas de secretario xeral e establecendo a sede provisional nos locais da Editorial N\u00f3s, en total \u00e1 AEG pertenc\u00edan 72 escritores. A Guerra Civil espa\u00f1ola coutou as actividades que ti\u00f1a en proxecto, e na pr\u00e1ctica tan s\u00f3 puido organizar unha das conferencias dun ciclo previsto en Radio Vigo, concretamente a de Eugenio L\u00f3pez Aydillo o 16 de xullo de 1936. A AEG foi o primeiro intento de crear un organismo que representase os intereses dos escritores galegos, a\u00ednda que houbo un precedente, a Asociaci\u00f3n de Escritores Gallegos constitu\u00edda en xullo de 1930 por iniciativa de \u00c1lvaro das Casas en Ourense pero que esmoreceu sen chegar a realizar actividade ningunha."}
{"id": "42514", "revid": "1131", "url": "https://gl.wikipedia.org/wiki?curid=42514", "title": "Centro PEN Galicia", "text": "O Centro PEN Galicia, inicialmente denominado PEN Clube de Galicia, \u00e9 a secci\u00f3n galega do PEN Internacional composto por escritores en lingua galega. Foi admitido no 53\u00ba Congreso que se celebrou en Maastricht en maio de 1989 e foi o organizador, co apoio da Xunta de Galicia, do seu 60\u00ba Congreso celebrado en Santiago de Compostela do 6 ao 12 de setembro de 1993. O PEN Centro PEN Galicia entrega os premios Rosal\u00eda de Castro a autores en portugu\u00e9s, castel\u00e1n, catal\u00e1n e \u00e9uscaro."}
{"id": "42515", "revid": "1131", "url": "https://gl.wikipedia.org/wiki?curid=42515", "title": "Premio Modesto R. Figueiredo", "text": "O Premio Modesto R. Figueiredo \u00e9 o nome que recibe o Certame Nacional de Narraci\u00f3ns Breves convocado pola Fundaci\u00f3n do Padroado Pedr\u00f3n de Ouro desde 1975 para textos en lingua galega dun m\u00e1ximo de trinta p\u00e1xinas, na actualidade o premio est\u00e1 dotado con 1000 euros, podendo concederse dous acc\u00e9sits de 240 euros.\nOutorgouse pola vez primeira en 1975 co nome de Concurso de Narraci\u00f3ns Curtas Pedr\u00f3n de Ouro pero a morte do seu patrocinador, Modesto Rodr\u00edguez Figueiredo vicepresidente do Pedr\u00f3n de Ouro motivou que o premio adoptase o seu nome desde a terceira edici\u00f3n en 1977.\nO Premio \u00e9 un dos m\u00e1is importantes do panorama literario galego que nas d\u00faas primeiras edici\u00f3ns da convocatoria (1975 - 1976) premiou a destacados escritores como Xo\u00e1n Ignacio Taibo, Xavier Alcal\u00e1, Xos\u00e9 Lu\u00eds M\u00e9ndez Ferr\u00edn, Xavier Rodr\u00edguez Barrio, Xos\u00e9 Manuel Mart\u00ednez Oca e Carlos Dur\u00e1n.\nPosteriormente serviu para dar a co\u00f1ecer a autores que contribu\u00edron \u00e1 renovaci\u00f3n da literatura galega como Suso de Toro, Tucho Calvo, Carlos G. Reigosa, Ant\u00f3n Cortizas ou Ramiro Fonte."}
{"id": "42516", "revid": "1293", "url": "https://gl.wikipedia.org/wiki?curid=42516", "title": "A Gloriosa", "text": ""}
{"id": "42517", "revid": "1131", "url": "https://gl.wikipedia.org/wiki?curid=42517", "title": "San Mart\u00edn de Elines", "text": "San Mart\u00edn de Elines \u00e9 unha aldea de 71 habitantes (2004) localizado no leste do concello de Valderredible en Cantabria data da Alta Idade Media pero ser\u00e1 a partir do s\u00e9culo XI grazas ao Cami\u00f1o de Santiago e \u00e1 Colexiata cando comezar\u00e1 a desenvolverse."}
{"id": "42519", "revid": "1822", "url": "https://gl.wikipedia.org/wiki?curid=42519", "title": "Mc", "text": ""}
{"id": "42520", "revid": "12452", "url": "https://gl.wikipedia.org/wiki?curid=42520", "title": "Emcee", "text": ""}
{"id": "42521", "revid": "85894", "url": "https://gl.wikipedia.org/wiki?curid=42521", "title": "V\u00edctor Mosqueira", "text": "V\u00edctor Lorenzo Mosqueira, nado en Corme (Ponteceso) o 9 de abril de 1962, \u00e9 un actor galego.\nTraxectoria.\nConta cunha extensa traxectoria interpertativa, que se desenvolve principalmente en teatro e televisi\u00f3n e en Galicia. Os traballos que lle deron maior popularidade nesta comunidade foron \u00f3 ser a metade do d\u00fao c\u00f3mico Mofa e Befa (que forma con Evaristo Calvo), e o seu papel de Francisco Taracido en \"Mareas vivas\".\nA nivel espa\u00f1ol converteuse nun rostro popular a ra\u00edz da s\u00faa participaci\u00f3n na ficci\u00f3n de Antena 3 \"Un paso adelante\" entre 2002 e 2004.\nTen realizado as\u00ed mesmo traballos como guionista c\u00f3mico e produtor. Tam\u00e9n participou nalg\u00fans proxectos publicitarios e traballa como actor de dobraxe desde 1982.\nO 7 de febreiro de 2011 o concello de Padr\u00f3n conc\u00e9delle o Premio Maruxa Villanueva en reco\u00f1ecemento ao seu traballo actoral realizado en Galicia, polo seu traballo na escena alternativa e pola s\u00faa demostrada versatilidade sobre as t\u00e1boas. A entrega do galard\u00f3n producirase a finais de 2011."}
{"id": "42522", "revid": "22570", "url": "https://gl.wikipedia.org/wiki?curid=42522", "title": "Colexiata de San Mart\u00edn de Elines", "text": "A Colexiata de San Mart\u00edn de Elines \u00e9 un templo relixioso, situado a 1\u00a0km do centro do casar\u00edo de San Mart\u00edn de Elines, no concello de Valderredible (Cantabria).\nHistoria.\nConstru\u00eduse sobre un mosteiro da \u00e9poca visigoda do cal quedan alg\u00fans restos no muro norte do claustro. A construci\u00f3n da colexiata est\u00e1 en torno ao 1060 no reinado de Fernando I, de estilo rom\u00e1nico a igrexa ten 30 metros de lonxitude, exclu\u00eddo o claustro, \u00e9 esvelta, con \u00e1bsida semicircular, con restos de pinturas rom\u00e1nicas, con d\u00faas arquer\u00edas superpostas e unha c\u00fapula central con tellado a catro augas sostida por catro columnas anexas ao muro de cruceiro. Ten unha soa nave, rectangular e sen b\u00f3veda, \u00e1 que est\u00e1 anexa unha torre cil\u00edndrica que lle serve de campanario. A porta orixinal, que estaba no lateral sur, foi tapiada na Idade Media polo que hai que acceder desde o claustro, de planta irregular e con xard\u00edn central.\nOs motivos das pinturas rom\u00e1nicas eran Cristo partindo o pan e a representaci\u00f3n dun ap\u00f3stolo. Unha caracter\u00edstica notable da colexiata \u00e9 que conta con arredor dun cento de canzorros de tem\u00e1tica fundamentalmente relixiosa de notable factura a\u00ednda que en desigual estado de conservaci\u00f3n."}
{"id": "42524", "revid": "1131", "url": "https://gl.wikipedia.org/wiki?curid=42524", "title": "Cadalso, Cantabria", "text": "Cadalso \u00e9 un casar\u00edo do concello de Valderredible en Cantabria conta cunha soa casa e 3 habitantes (2004), a s\u00faa igrexa \u00e9 rupestre, unha ermida dedicada \u00e1 Virxe do Carme instalada nunha cova de 12 metros cadrados que recibe luz a trav\u00e9s da porta de por unha fiestra aberta na rocha. O culto iniciouse durante a \u00e9poca visigoda e o culto cristi\u00e1n mant\u00edvose durante a etapa musulm\u00e1."}
{"id": "42525", "revid": "47401", "url": "https://gl.wikipedia.org/wiki?curid=42525", "title": "A vida por diante", "text": "A vida por diante foi unha serie de ficci\u00f3n emitida na TVG, dirixida por Carlos Sedes e producida por Voz Audiovisual.\nCaracter\u00edsticas.\nEsta produci\u00f3n narra a vida de cinco mulleres que loitan por sacar adiante as s\u00faas familias despois de que o barco que tripulaban os seus homes afundise, ficando elas vi\u00favas. Unha realidade galega abordada desde a \u00f3ptica dram\u00e1tica, pero non exenta de humor. Esta non foi a historia das penurias de cinco familias, sen\u00f3n tam\u00e9n o relato de novas ilusi\u00f3ns, de quen, a\u00ednda co recordo da morte dun ser querido, ten toda a vida por diante.\nEst\u00e1 protagonizada por Bel\u00e9n Constenla, Mela Casal, Olalla Salgado, Berta Ojea, Mar\u00eda Salgueiro, Lino Braxe, Tamar Novas ou V\u00edctor Mosqueira entre outros.\n\"A vida por diante\" estreouse o 10 de xaneiro de 2006 e rematou o 18 de decembro de 2007 logo de emitirse un total de 3 temporadas e 80 episodios de arredor dunha hora de duraci\u00f3n cada un e gravados na vila coru\u00f1esa de Sada."}
{"id": "42526", "revid": "1131", "url": "https://gl.wikipedia.org/wiki?curid=42526", "title": "Arroyuelos", "text": "Arroyuelos \u00e9 unha aldea de 23 habitantes (2004) do concello de Valderredible, en Cantabria. A ermida de San Acisclo e Santa Victoria est\u00e1 nun outeiro sobre aldea, \u00e9 rupestre como tantas outras deste concello e data do s\u00e9culo VII ou VIII aproveitando un oco natural, destaca un arco visigodo tallado na rocha que d\u00e1 acceso \u00e1 \u00e1bsida, o gran piar central que se abre na s\u00faa zona superior para soster a b\u00f3veda e formar un r\u00fastico dobre arco."}
{"id": "42528", "revid": "23204", "url": "https://gl.wikipedia.org/wiki?curid=42528", "title": "Quita e pon", "text": "Quita e pon (orixinal: Nip/Tuck) \u00e9 unha serie de televisi\u00f3n creada por Ryan Murphy e estreada o 22 de xullo de 2003. Trata da vida de dous cirurxi\u00e1ns pl\u00e1sticos de Miami, Sean MacNamara (Dylan Walsh) e Christian Troy (Julian MacMahon), mentres as s\u00faas vidas comezan a desmoronarse baixo o estr\u00e9s, a envexa, a luxuria e o crime."}
{"id": "42530", "revid": "764", "url": "https://gl.wikipedia.org/wiki?curid=42530", "title": "Popeye", "text": "Popeye the Sailor, Popeye o mari\u00f1o (Pop-eye = ollo salt\u00f3n) \u00e9 un famoso personaxe de c\u00f3mic e de curtametraxes de debuxos animados. Foi creado por Elzie Crisler Segar e apareceu por primeira vez na tira c\u00f3mica \"Timble Theatre\", na edici\u00f3n do \"The New York Evening Journal\" do 17 de xaneiro de 1927.\nA caracterizaci\u00f3n de Popeye \u00e9 a dun mari\u00f1eiro independente cunha peculiar forma de falar, cos m\u00fasculos dos brazos moi desenvolvidos e unha omnipresente pipa de cana de millo na s\u00faa boca. O seu estra\u00f1o humor rep\u00e1rtese nunha serie de estra\u00f1as aventuras ao longo do mundo e ten como eterna confrontaci\u00f3n cos seus mortais inimigos e os seus m\u00e1is queridos amigos. Nin que dicir que a caracter\u00edstica m\u00e1is co\u00f1ecida deste personaxe \u00e9 o consumo de espinacas que o convert\u00edan nun ser moi poderoso capaz de castigar aos seus inimigos, por moi poderosos que estes fosen."}
{"id": "42531", "revid": "1131", "url": "https://gl.wikipedia.org/wiki?curid=42531", "title": "The Rugby Championship", "text": "O The Rugby Championship (en galego O Campionato de Rugby) \u00e9 un torneo internacional de rugby que se disputa cada ano entre as catro selecci\u00f3ns que compo\u00f1en o SANZAAR, \u00e9 dicir, Arxentina, Australia, Nova Zelandia e Sur\u00e1frica. Este torneo \u00e9 continuador do Tri Nations que disputaron a selecci\u00f3ns de Nova Zelandia, Sur\u00e1frica e Australia entre 1996 e 2011. No ano 2012 incorporouse Arxentina. A edici\u00f3n 2020 recuperou a antiga denominaci\u00f3n \"Tri Nations\" debido \u00e1 renuncia obrigada dun dos catro equipos, Sur\u00e1frica, por mor da pandemia de COVID-19. A edici\u00f3n 2021 volveu a contar cos seus catro participantes.\nO torneo l\u00e9vase a cabo durante os meses do inverno austral, polo xeral entre xullo e setembro, malia que pode adiantarse ou retrasarse un mes cando no mesmo ano se disputan eventos cuadrienais da m\u00e1xima categor\u00eda como Copas do Mundo ou Xiras dos Lions.\nTr\u00e1tase dun torneo de gran prestixio, con menos historia que o Torneo das Seis Naci\u00f3ns pero con selecci\u00f3ns que son consideradas as m\u00e1is potentes do planeta. Das nove edici\u00f3ns da Copa do Mundo de Rugby disputadas entre 1987 e 2019 Nova Zelandia ga\u00f1ou tres, Sur\u00e1frica ga\u00f1ou outras tres e Australia ga\u00f1ou d\u00faas.\n= Participantes =\n= Historia =\n= Estat\u00edsticas =\nAnotadores.\n= V\u00e9xase tam\u00e9n ="}
{"id": "42532", "revid": "59564", "url": "https://gl.wikipedia.org/wiki?curid=42532", "title": "Miguel de Lira", "text": "Miguel Domingo Garc\u00eda Mart\u00ednez, co\u00f1ecido como Miguel de Lira, nado en Lira (Carnota) en 1964, \u00e9 un actor galego.\nTraxectoria.\nInicios.\nComezou a interesarse pola interpretaci\u00f3n cando estudaba Dereito en Compostela. Estudou interpretaci\u00f3n, teatro e dicci\u00f3n con Martin Adejemian, Jes\u00fas Aladr\u00e9n, Bego\u00f1a Valle, Xan Cejudo e Fernando Balboa, entre outros. \u00c9 cofundador da compa\u00f1\u00eda de teatro galego Ch\u00e9vere, en que traballou activamente como actor, director e produtor dende 1986.\nDebutou na televisi\u00f3n en 1989, no programa de humor \"Vela\u00ed...\" da Televisi\u00f3n de Galicia. Ese ano debutou tam\u00e9n no cinema, no papel de Suso en \"Urxa\". En 1991 uniuse ao elenco de \"Unha de romanos\". A partir de 1999 ga\u00f1ou gran popularidade en Galicia coa serie \"Mareas Vivas\" no papel de Evaristo Curr\u00e1s, un personaxe secundario que chegou a adquirir gran protagonismo e acabou por converterse nun dos favoritos do p\u00fablico.\nAnos 2000.\nDespois de \"Mareas Vivas\" e dunha pequena aparici\u00f3n na serie \"Periodistas\", protagonizou o filme de 2002 sobre narcotr\u00e1fico, \"Entre bateas\", de Jorge Coira, polo que foi candidato a mellor actor nos Premios Mestre Mateo de 2002. Ademais tivo papeis secundarios nas pel\u00edculas \"O lapis do carpinteiro\" (2003), \"O agasallo de Silvia\" (2003), \"Secuestrados en Xeorxia\" (2003), \"Galatasaray-D\u00e9por\" (2005) e \"Un franco, 14 pesetas\" (2006). Apareceu tam\u00e9n con pequenos papeis nas series \"Pepe Carvalho\", \"As leis de Celavella\" e \"A vida por diante\", ata que en 2006 protagonizou a comedia de situaci\u00f3n \"Pepe o ingl\u00e9s\", que estivo d\u00faas temporadas en antena.\nTras o final da serie participou en curtas como \"Temporada 92-93\" (2007), filmes como \"Hotel Tivoli\" (2007), \"Os xirasoles cegos\" (2008), \"A noite que deixou de chover\" (2008) ou \"Un bo home\" (2009) entre outros, e actuou na popular serie de Antena 3 \"Los hombres de Paco\", onde fixo de F\u00e9lix Montejo, o psiquiatra do protagonista. Ademais colaborou co grupo de rap Dios ke te crew, no seu disco \"X\u00e9nese\", interpretando ao Cabo Ameneiro, un garda civil que interrompe unha festa do grupo.\nAnos 2010.\nEn 2010 traballou no filme \"A sinapse do c\u00f3dice\" e na premiada miniserie dirixida por Dani de la Torre, \"Mar Libre\". Ao ano seguinte protagonizou xunto a Sergio Zearreta o filme Crebinsky, do director Enrique Otero. A s\u00faa interpretaci\u00f3n de Feodor Crebinsky neste filme valeulle un Premio Mestre Mateo ao mellor actor. Tras iso, participou nas pel\u00edculas \"No habr\u00e1 paz para los malvados\", \"Todo \u00e9 silencio\" e \"Personal Movie\" e protagonizou \"Somos xente honrada\", de Alejandro Marzoa, traballo co que ga\u00f1ou o seu segundo Mestre Mateo ao mellor actor.\nEn 2014 apareceu no filme de Alfonso Zarauza, \"Os fen\u00f3menos\" e interpretou a Cibr\u00e1n \"o Castizo\" en \"A esmorga\", de Ignacio Vilar, adaptaci\u00f3n da famosa novela \"A esmorga\", de Eduardo Blanco Amor. Por este papel volveu estar nomeado ao Mestre Mateo ao mellor actor, galard\u00f3n que esta vez recaeu no seu compa\u00f1eiro de elenco, Morris. Ademais ese mesmo ano protagonizou \"C\u00f3dice\", unha miniserie na que interpretou o electricista da Catedral de Santiago de Compostela, autor do famoso roubo do C\u00f3dice Calixtino.\nEn 2015 fixo o rol do alcalde Mendoza na serie \"Hospital Real\" e en 2016 tivo un pequeno papel en \"Mar\u00eda (e os demais)\", de Nelly Reguera e interpretou a Telmo Vilar na serie \"Augasquentes\".\nEn 2017 logrou outra candidatura aos Mestre Mateo, este vez ao mellor actor secundario, polo seu traballo en \"Dhogs\", de Andr\u00e9s Goteira. Ademais actuou en \"La dama del cuadro\", de Juan Miguel del Castillo.\nEn 2019 interpretou a Teo, na serie de Antena 3, \"Matadero\" e retomou o papel do Cabo Ameneiro no novo disco de Dios ke te crew, \"O ciclo da serpe\". Ap\u00f3s participar na obra de teatro Eroski Para\u00edso, formou tam\u00e9n parte da adaptaci\u00f3n cinematogr\u00e1fica dirixida por Jorge Coira.\nFamilia.\n\u00c9 irm\u00e1n do que fora alcalde de Carnota, Xos\u00e9 Manuel Garc\u00eda."}
{"id": "42535", "revid": "17467", "url": "https://gl.wikipedia.org/wiki?curid=42535", "title": "Tres Naci\u00f3ns", "text": ""}
{"id": "42536", "revid": "98629", "url": "https://gl.wikipedia.org/wiki?curid=42536", "title": "Mela Casal", "text": "Mela Casal, nada en Boqueix\u00f3n en 1948, \u00e9 unha actriz galega.\nTraxectoria.\nF\u00edxose popular para os espectadores galegos polo seu papel da alcaldesa de Portoz\u00e1s, Celia Rei, na serie \"Mareas vivas\" e posteriormente foi unha das protagonistas doutras serie de ficci\u00f3n de \u00e9xito da TVG, \"A vida por diante\", emitida entre xaneiro de 2006 e decembro de 2007.\nEn televisi\u00f3n ten colaborado ademais noutras produci\u00f3ns como \"Nada es para siempre\" (Antena 3), sen esquecer o seu papel de Socorrito en \"Luar\". As s\u00faas incursi\u00f3ns en cine non son moi numerosas, a\u00ednda que cabe destacar a s\u00faa participaci\u00f3n en t\u00edtulos como \"Sei quen es\", de Patricia Ferreira, en 2000, \"O lapis do carpinteiro\" de Ant\u00f3n Reixa en 2003 e \"O ano da carracha\", de Jorge Coira, en 2004, as\u00ed como varias curtametraxes.\nNos \u00faltimos anos participou en produci\u00f3ns galegas coma a pel\u00edcula \"Pradolongo\" (2008) ou o telefilme \"O club da calceta\" (2009).\nEstivo nomeada \u00f3 Premio Mestre Mateo \u00e1 mellor actriz protagonista en 2008 pola s\u00faa interpretaci\u00f3n de Sof\u00eda en \"A vida por diante\". Tam\u00e9n conta cunha grande experiencia teatral."}
{"id": "42537", "revid": "98629", "url": "https://gl.wikipedia.org/wiki?curid=42537", "title": "Tamar Novas", "text": "Tamar Novas Pita, nado en Santiago de Compostela o 3 de outubro de 1986, \u00e9 un actor galego.\nTraxectoria.\nA s\u00faa familia \u00e9 de Figueiroa (Arz\u00faa) e Melide. Estudou Ciencias da Comunicaci\u00f3n na Universidade de Santiago de Compostela.\nA s\u00faa primeira experiencia interpretativa foi no ano 1999, na pel\u00edcula \"A lingua das bolboretas\", \u00e1s ordes de Jos\u00e9 Luis Cuerda. Pero o verdadeiro \u00e9xito e reco\u00f1ecemento chegar\u00edalle en 2004, da man de Alejandro Amen\u00e1bar e a s\u00faa pel\u00edcula \"Mar adentro\". O seu papel nesta cinta, o de sobri\u00f1o de Ram\u00f3n Sampedro, valeulle un Premio Goya \u00f3 Mellor Actor Revelaci\u00f3n, as\u00ed coma o premio da Uni\u00f3n de Actores na mesma categor\u00eda.\nA ra\u00edz da popularidade adquirida grazas a \"Mar adentro\" fixo un cameo na popular serie \"Siete Vidas\" (Telecinco) e m\u00e1is recentemente fixo outra aparici\u00f3n capitular en \"Mesa para cinco\" (La Sexta). Tam\u00e9n formou parte do elenco principal da primeira temporada da serie da TVG \"A vida por diante\".\nEn 2008 colaborou nas serie \"Cuenta Atr\u00e1s\" (Cuatro) e \"La Se\u00f1ora\" (TVE), participando en varios episodios desta \u00faltima.\nEn 2009 rodouse a pel\u00edcula \"Los abrazos rotos\", protagonizada por Pen\u00e9lope Cruz e dirixida por Pedro Almod\u00f3var, na que interveu.\nEn 2010 participou na segunda tempada de \"Acusados\" (Telecinco), no papel de Jaime Holgado.\nVida persoal.\nVive en Madrid desde mediados da d\u00e9cada dos 2000.\nDesde o ano 2012 \u00e9 a parella da actriz Bel\u00e9n Cuesta, a quen co\u00f1eceu durante a rodaxe de \"Bandolera\"."}
{"id": "42539", "revid": "98629", "url": "https://gl.wikipedia.org/wiki?curid=42539", "title": "O lapis do carpinteiro", "text": "O lapis do carpinteiro \u00e9 unha novela do escritor galego Manuel Rivas, publicada en 1998 en galego por Edici\u00f3ns Xerais.\nSinopse.\nNo c\u00e1rcere de Santiago de Compostela, en plena Guerra Civil, un pintor debuxa o P\u00f3rtico da Gloria cun lapis de carpinteiro, reflectindo os rostros e a desesperaci\u00f3n dos seus compa\u00f1eiros de presidio. O gardi\u00e1n Herbal, o seu futuro asasino, obs\u00e9rvao todo. A partir desta escena, o \"Lapis\" de Manuel Rivas conta unha historia onde o amor entre o m\u00e9dico republicano Daniel da Barca e Marisa Mallo logra ga\u00f1ar \u00e1 desesperaci\u00f3n.\nBase hist\u00f3rica.\nParte do argumento esta baseado nas historias do debuxante Camilo D\u00edaz Bali\u00f1o e do m\u00e9dico Francisco Comesa\u00f1a Rendo e a s\u00faa muller Ascensi\u00f3n Concheiro Garc\u00eda.\nAdaptaci\u00f3ns da novela.\nAo cine.\nA pel\u00edcula baseada no libro, dirixida por Ant\u00f3n Reixa e protagonizada por Trist\u00e1n Ulloa, Mar\u00eda Ad\u00e1nez e Lu\u00eds Tosar foi estreada en 2003 e seleccionada para presentarse nos Premios Goya da Academia Espa\u00f1ola do Cine. A Pel\u00edcula foi ga\u00f1adora do Premio Mestre Mateo \u00e1 mellor longametraxe, e alg\u00fans dos seus protagonistas como Lu\u00eds Tosar e Mar\u00eda Pujalte recibiron os Premios Mestre Mateo 2003 \u00e1 mellor interpretaci\u00f3n masculina e \u00e1 mellor actriz secundaria.\nAo teatro.\nTam\u00e9n foi adaptada ao teatro polo grupo Sarabela que a estreou en Ourense no ano 2000, e que continuaron cunha exitosa xira por toda Galicia e f\u00f3ra dela, superando os 25.000 espectadores, e pola que recibiron 8 Premios Mar\u00eda Casares.\nTraduci\u00f3ns.\n\"O lapis do carpinteiro\" \u00e9 a obra en galego m\u00e1is traducida do pa\u00eds.\nAo castel\u00e1n e ao neerland\u00e9s en 1998; ao alem\u00e1n, franc\u00e9s, italiano e portugu\u00e9s en 2000; ao ingl\u00e9s, finland\u00e9s, \u00e1rabe e turco en 2001; ao brasileiro, polaco e grego en 2002; ao catal\u00e1n, noruegu\u00e9s e ingl\u00e9s (para os Estados Unidos en 2003; ao ruso en 2004; ao hebreo en 2005, ao esloveno en 2006; ao b\u00falgaro en 2009 e 2010; ao serbio e ao roman\u00e9s en 2011; ao coreano en 2013; e ao h\u00fangaro en 2021.\nGalard\u00f3ns e reco\u00f1ecementos.\nA obra foi premiada cos seguinte premios:\nSegundo Edici\u00f3ns Xerais, con motivo da publicaci\u00f3n neste ano dunha edici\u00f3n especial d' \"O Lapis do carpinteiro (Edici\u00f3n XXV aniversario)\" \nO DVD ten a opci\u00f3n de ver a pel\u00edcula comentada por Ant\u00f3n Reixa e Manolo Rivas. Nunha das escenas, preto da Torre de H\u00e9rcules, Manolo Rivas fai o papel dun preso que \u00e9 fusilado."}
{"id": "42545", "revid": "89787", "url": "https://gl.wikipedia.org/wiki?curid=42545", "title": "Eva Per\u00f3n", "text": "Eva Mar\u00eda Ibarguren, m\u00e1is co\u00f1ecida como Eva Per\u00f3n, nada en Los Toldos o 7 de maio de 1919 e finada o o 26 de xullo de 1952, foi unha actriz e pol\u00edtica arxentina.\nTraxectoria.\nFilla non reco\u00f1ecida do estancieiro Juan Duarte e Juana Ibarguren, desde os 11 anos a s\u00faa infancia transcorreu en Jun\u00edn. En 1935 marchou a Buenos Aires para traballar como actriz, debutou o 28 de marzo de 1935 no Teatro Comedias nun papel secundario en \"La Se\u00f1ora de los P\u00e9rez\", foi unha \u00e9poca na que viviu con poucos recursos ata que en 1937 comezou a actuar en radionovelas, en especial comezou a adquirir fama \"Los jazmines del ochenta\". En 1939 e apareceu nalg\u00fans filmes pero foi en 1942 cando adquiriu fama ao facerse sumamente popular a radionovela \"Grandes mujeres de la historia\" na que ti\u00f1a un papel protagonista. Unha das promotoras da Asociaci\u00f3n Radial Arxentina, foi elixida a s\u00faa presidenta en 1944, o ano que co\u00f1ecera a Juan Domingo Per\u00f3n, casando o 21 de outubro de 1945.\nEva participou activamente na campa\u00f1a presidencial de 1945 do seu esposo que foi un \u00e9xito e Eva colaborou na organizaci\u00f3n de cooperativas obreiras e na implantaci\u00f3n de diversos beneficios sociais. En 1947 visitou diversos pa\u00edses europeos, entre eles a Espa\u00f1a de Francisco Franco, e plantou unha \u00e1rbore na Alameda de Santiago de Compostela. Creou e converteu \u00e1 Fundaci\u00f3n Eva Per\u00f3n, de car\u00e1cter privado pero financiada con fondos p\u00fablicos nunha especie de ministerio oficioso para mellorar as condici\u00f3ns das clases m\u00e1is desfavorecidas pero entrou en conflito coa Sociedad de Beneficencia, unha entidade paraestatal dirixida por mulleres da clase alta que tradicionalmente se encargana na Arxentina da axuda social, o que fixo por extensi\u00f3n se enfrontase coa oligarqu\u00eda arxentina e coas forzas armadas. Pero tam\u00e9n \u00e9 certo que o modo de vida de Eva, con ostentaci\u00f3n de riqueza e casos de corrupci\u00f3n como o de seu irm\u00e1n Juan non a axudaron.\nPartidaria da igualdade de dereitos da muller, fundou en 1949 o Partido Peronista Feminino que ti\u00f1a garantido un terzo dos cargos electos do peronismo e consegue o reco\u00f1ecemento do voto feminino. Proclamada candidata \u00e1 vicepresidencia da Rep\u00fablica o 22 de agosto de 1951 pero renuncia ante a oposici\u00f3n dos militares.\nMorreu por mor dun cancro."}
{"id": "42546", "revid": "15490", "url": "https://gl.wikipedia.org/wiki?curid=42546", "title": "Eva Amaral", "text": "Eva Mar\u00eda Amaral Lallana, nada en Zaragoza o 4 de agosto de 1972, \u00e9 unha cantante de m\u00fasica pop, integrante do grupo Amaral.\nTraxectoria.\nDende nova, sempre estivo interesada pola m\u00fasica. Comeza os seus estudos de escultura na Escola de Artes de Zaragoza. Ao mesmo tempo, formaba parte dunha agrupaci\u00f3n chamada \"Bandera blanca\", na que Eva tocaba a bater\u00eda. Un d\u00eda, no ano 1993, Eva coincidiu no estudo de gravaci\u00f3n, ao cal foi gravar unha maqueta co seu grupo, co guitarrista Juan Aguirre, quen pertenc\u00eda ao grupo \"D\u00edas de vino y Rosas\". Juan quedou tan impresionado coa asombrosa voz de Eva, que inmediatamente conxeniaron en canto a ideas musicais.\nTempo despois, Eva e Juan decidiron facer a s\u00faa propia m\u00fasica. Crear un grupo cun novo estilo de m\u00fasica, que mesturara pop con rock e flamenco. As\u00ed foi como xurdiu o d\u00fao Amaral. O nome do grupo foi idea de Juan, quen tomou o apelido de Eva, a pesar de que ela nun principio non o aceptaba. Comezaron tocando en bares e garitos da s\u00faa natal Zaragoza e unha vez conquistada a s\u00faa terra, xuntaron un grupo de m\u00fasicos e decidiron probar sorte traslad\u00e1ndose a Madrid en 1997.\nEse mesmo ano, Eva e Juan asinan con Virgin Records para gravar o seu primeiro material discogr\u00e1fico. As\u00ed, desde 1998 e at\u00e9 a actualidade, Eva Amaral, xunto a Juan Aguirre, dedic\u00e1ronse a realizar m\u00fasica. Gravaron 4 discos con grande \u00e9xito e un total dun mill\u00f3n e medio de copias vendidas en todo o mundo. Convert\u00e9ronse nun dos grupos espa\u00f1ois de maior \u00e9xito dentro e f\u00f3ra das nosas fronteiras.\nEn 2002 Lenny Kravitz escolleunos como abreconcertos para varias das s\u00faas actuaci\u00f3ns. O mesmo ano colaboraron coa causa do Prestige, inclu\u00edndo o seu tema \"Rosa de la Paz\" nun disco para recadar fondos e interpret\u00e1ndoa nunha multitudinaria manifestaci\u00f3n de Nunca M\u00e1is en Madrid."}
{"id": "42547", "revid": "98629", "url": "https://gl.wikipedia.org/wiki?curid=42547", "title": "Xogos Ol\u00edmpicos de 1980", "text": "Os Xogos Ol\u00edmpicos de 1980 foron celebrados en Moscova (Uni\u00f3n Sovi\u00e9tica) entre o 19 de xullo e o 3 de agosto. Inaugurounos o presidente Leonid Brezhnev e contaron coa participaci\u00f3n de 5.179 atletas de 80 estados, o m\u00e1is baixo comparecemento \u00f3s Xogos dende Melbourne 1956, debido \u00f3 maior boicot realizado na historia ol\u00edmpica, cando a inxerencia da pol\u00edtica no deporte chegou a seu punto m\u00e1is alto e decisivo.\nNo comezo de 1980, como protesta contra a invasi\u00f3n sovi\u00e9tica de Afganist\u00e1n, o presidente norteamericano Jimmy Carter anunciou o boicot da s\u00faa naci\u00f3n \u00f3s Xogos Ol\u00edmpicos de Moscova no ano seguinte, conclamando \u00f3s seus aliados polo mundo a daren o mesmo exemplo; 69 estados seguiron o cami\u00f1o dos Estados Unidos, levando estes Xogos a un nivel de calidade m\u00e1is baixo. Mesmo as\u00ed, produc\u00edronse algunhas marcas e desempe\u00f1os excepcionais e at\u00e9 atletas de pa\u00edses que apoiaron a acci\u00f3n americana acabaron participando individualmente baixo a bandeira ol\u00edmpica.\nEste comezo dos anos 80 representou o pior momento vivido polos Xogos Ol\u00edmpicos e polo Comit\u00e9 Ol\u00edmpico Internacional en toda a s\u00faa existencia, co, obviamente, xa agardado boicot pola URSS e os seus aliados \u00f3s Xogos seguintes nos \u00c1nxeles, facendo que os seus dirixentes temesen pola extinci\u00f3n das Olimp\u00edadas.\nBoicot.\nDada a invasi\u00f3n sovi\u00e9tica de Afganist\u00e1n, en 1979, os Estados Unidos de Am\u00e9rica decidiron boicotear os Xogos Ol\u00edmpicos de 1980. O presidente americano Jimmy Carter deu un ultimato \u00f3s sovi\u00e9ticos, o 20 de febreiro de 1980, para a completa retirada das tropas militares de Afganist\u00e1n. O boicot foi anunciado o 21 de marzo.\nJimmy Carter premeu a outros pa\u00edses para se adherir \u00f3 boicot, no que finalmente se adheriron 69 pa\u00edses, inclu\u00edndo Alema\u00f1a Occidental, o Canad\u00e1 e o Xap\u00f3n. Alg\u00fans pa\u00edses occidentais apoi\u00e1rono, como Francia, Portugal e o Reino Unido, mais deixaron \u00f3s seus atletas decidir por eles mesmos se quer\u00edan ir \u00e1 Uni\u00f3n Sovi\u00e9tica ou non. Por\u00e9n, eses pa\u00edses mandaron unha delegaci\u00f3n de atletas moito menor do que eles normalmente mandan \u00f3s Xogos Ol\u00edmpicos. Por causa diso, Italia foi a principal representante da Europa Occidental nos Xogos de 1980. O boicot afectou severamente moitos eventos.\nNo total, 80 pa\u00edses competiron nos Xogos de 1980, o n\u00famero mais baixo dende 1956. Dunha maneira ou outra, os xogos foron ben organizados, e m\u00e1is marcas ol\u00edmpicos foron quebradas nos Xogos de 1980 que nos Xogos de 1976, realizados en Montreal."}
{"id": "42549", "revid": "348", "url": "https://gl.wikipedia.org/wiki?curid=42549", "title": "International Standards Organisation", "text": ""}
{"id": "42550", "revid": "23204", "url": "https://gl.wikipedia.org/wiki?curid=42550", "title": "The X-Files", "text": "The X-Files \u00e9 unha serie de televisi\u00f3n estadounidense de ficci\u00f3n cient\u00edfica e misterio creada por Chris Carter. Emitiuse orixinalmente dende o 10 de setembro de 1993 at\u00e9 o 19 de maio de 2002 a trav\u00e9s de Fox. A serie componse de nove tempadas, con 202 episodios. Unha d\u00e9cima tempada composta de seis episodios estreouse o 24 de xaneiro de 2016 e conclu\u00edu o 22 de febreiro de 2016. Logo dos bos resultados do \"revival\" da serie, \"The X-Files\" regresou cunha onceava tempada composta de dez episodios, a cal se estreou o 3 de xaneiro de 2018 e rematou o 21 de marzo de 2018. Ademais da serie de televisi\u00f3n, estre\u00e1ronse dous filmes, \"The X-Files: Fight the Future\", en 1998, cuxo argumento ten continuidade coa serie, e \"\", en 2008, seis anos despois de que a serie deixase de emitirse.\nNa serie, David Duchovny e Gillian Anderson interpretan dous axentes do FBI, Fox Mulder e Dana Scully, que te\u00f1en a tarefa de investigar os \"expedientes X\". Estes casos, marxinados polo FBI, comunmente involucran feitos paranormais. Mulder interpreta o rol do \"crente\", tendo fe da existencia de extraterrestres e de fen\u00f3menos paranormais, namentres Scully \u00e9 a \"esc\u00e9ptica\", inicialmente designada polos seus superiores para desprestixiar o traballo de Mulder e encontrarlle unha explicaci\u00f3n. Mentres a serie avanza, Mulder e Scully vense rodeados polos mesmos conflitos e desenvolven unha estra\u00f1a e ambigua amizade."}
{"id": "42552", "revid": "785", "url": "https://gl.wikipedia.org/wiki?curid=42552", "title": "Grey's Anatomy", "text": "Grey's Anatomy \u00e9 unha serie de televisi\u00f3n estadounidense que se estreou orixinalmente o 27 de marzo de 2005 a trav\u00e9s de American Broadcasting Company (ABC). A serie con historia ficticia sobre as vidas de cirurxi\u00e1ns internos, m\u00e9dicos residentes e asistentes dun hospital que tentan facer carreira como doutores \u00f3 tempo que deben manter en equilibrio as s\u00faas relaci\u00f3ns profesionais e personais. O t\u00edtulo \u00e9 unha alusi\u00f3n a \"Gray's Anatomy\", un libro cl\u00e1sico de anatom\u00eda humana que foi publicado orixinalmente en Londres en 1858 e foi escrito por Henry Gray. Shonda Rhimes desenvolveu o piloto e escribiu a serie at\u00e9 o ano 2017. Krista Vernoff, que anteriormente traballara con Rhimes, \u00e9 agora a principal creadora. Rhimes tam\u00e9n foi un dos produtores executivos xunto con Betsy Beers, Mark Gordon, Krista Vernoff, Rob Corn, Mark Wilding e Allan Heinberg, e recentemente Ellen Pompeo. Malia que a serie est\u00e1 ambientada na cidade de Seattle, foi rodada principalmente nos \u00c1nxeles, California."}
{"id": "42553", "revid": "89787", "url": "https://gl.wikipedia.org/wiki?curid=42553", "title": "Conservatorio", "text": "O conservatorio \u00e9 un centro oficial de educaci\u00f3n art\u00edstica dedicado especialmente a ensinar m\u00fasica, inclu\u00edndo a pr\u00e1ctica de instrumentos musicais, a composici\u00f3n musical, teor\u00eda da m\u00fasica e historia da m\u00fasica.\nOrixe.\nDe orixe italiana, o termo \"conservatorio\" deriva do costume, difundido nos s\u00e9culos XIV e XV polas garder\u00edas, orfanatos e hospicios, de iniciar e educar nun oficio (entre os que se atopada o de m\u00fasico) aos nenos orfos e abandonados coa finalidade de \"conservar\" a m\u00fasica, pas\u00e1ndoa. En Italia (e especialmente en N\u00e1poles) a actividade dos conservatorios, iniciada como obra de asistencia e caridade a pobres e desamparados, transformouse nunha actividade de ensino musical.\nA partir do s\u00e9culo XVIII, estes conservatorios foron adquirindo maior importancia dende o punto de vista da educaci\u00f3n musical, perdendo a caracter\u00edstica asistencial e mantendo o nome de conservatorio para a escola musical.\nEnsino de m\u00fasica.\nOs alumnos dos actuais conservatorios de m\u00fasica adoitan elixir ao comezo dos seus estudos unha das seguintes especialidades: acorde\u00f3n, arpa, bandone\u00f3n, canto (s\u00f3 grao profesional e superior), clarinete, clavic\u00e9mbalo, contrabaixo, fagot, frauta doce, frauta travesa, gaita, guitarra, guitarra flamenca, instrumentos de p\u00faa, \u00f3boe, percusi\u00f3n, piano, saxof\u00f3n, tromb\u00f3n, trompa, trompeta, tuba, viola, viola da gamba, viol\u00edn e violoncello.\nEn Espa\u00f1a, o Ministerio de Educaci\u00f3n, Cultura e Deporte organiza o ensino de m\u00fasica do seguinte xeito: ensino elemental, ensino profesional (antigo grao medio) e ensino superior. As materias organ\u00edzanse segundo a especialidade elixida."}
{"id": "42554", "revid": "1131", "url": "https://gl.wikipedia.org/wiki?curid=42554", "title": "Galer\u00eda de imaxes de Cenlle", "text": "Galer\u00eda de imaxes do concello de Cenlle na provincia de Ourense."}
{"id": "42556", "revid": "98629", "url": "https://gl.wikipedia.org/wiki?curid=42556", "title": "Wassily Kandinsky", "text": "Wassily Kandinsky ou Vasily Kandinsky, en ruso: \"\u0412\u0430\u0441\u0438\u043b\u0438\u0439 \u041a\u0430\u043d\u0434\u0438\u043d\u0441\u043a\u0438\u0439\", nado en Moscova o 16 de decembro de 1866 (4 de decembro segundo o antigo calendario ruso) e finado na Illa de Francia o 13 de decembro de 1944, foi un pintor ruso e te\u00f3rico da arte, precursor da abstracci\u00f3n na pintura e un dos artistas de m\u00e1is sona do s\u00e9culo XX.\nTraxectoria.\nKandinsky naceu en Moscova, a\u00ednda que pasou a s\u00faa infancia en Odesa. Estudou leis e econ\u00f3micas na Universidade de Moscova e non foi ata os 30 anos cando empezou a pintar.\nEn 1896 estableceuse en M\u00fanic e estudou na s\u00faa Academia de Belas Artes. Promoveu numerosas actividades art\u00edsticas e organizou diversos grupos nos que xuntou a importantes artistas da vangarda europea, destacando en 1911 a fundaci\u00f3n de Der Blaue Reiter, aberto a diferentes tendencias pero no que os integrantes defend\u00edan unha linguaxe non convencional con preocupaci\u00f3ns te\u00f3ricas pola cor. Nas s\u00faas primeiras pinturas hai influencias de Claude Monet, dos fauvistas e dos expresionistas de Die Br\u00fccke, pero a partir de 1908 a cor est\u00e9ndese en superficies amplas e os elementos naturalistas tenden a desaparecer. As obras posteriores a 1910 (ano no que fixo a s\u00faa primeira acuarela abstracta) p\u00f3dense cualificar en xeral de abstractas, son expresi\u00f3ns espont\u00e1neas de car\u00e1cter interior e substancia espiritual. A linguaxe bas\u00e9ase en exclusiva en formas e cores que traducen simbolicamente as emoci\u00f3ns an\u00edmicas de Kandinsky.\nVolveu a Moscova en 1918 despois da Revoluci\u00f3n e adicouse a tarefas de organizaci\u00f3n cultural e art\u00edstica, pero recibiu inspiraci\u00f3ns dos vangardistas rusos. Por cousa dos seus conflitos cos te\u00f3ricos da arte oficiais volveu a Alema\u00f1a en 1921, foi profesor na Bauhaus desde 1922 ata que foi pechada polos nazis en 1933. Durante a s\u00faa etapa da Bauhaus racionaliza a s\u00faa linguaxe empregando elementos m\u00e1is xeom\u00e9tricos sen perder cromatismo, tratando de establecer unha mellor comunicaci\u00f3n co espectador fac\u00e9ndoo part\u00edcipe da s\u00faa emoci\u00f3n e pensamento mediante ordenaci\u00f3ns expresivas e determinantes. Os \u00faltimos anos pasounos en Francia e f\u00edxose cidad\u00e1n franc\u00e9s en 1939.\nPrimeiros anos.\nNo ano 1901 funda o grupo Phalanx, cuxo prop\u00f3sito principal \u00e9 introduci-las vangardas francesas no provinciano ambiente muniqu\u00e9s, para o cal abre unha escola na que d\u00e1 clases. As s\u00faas pinturas dos primeiros anos do s\u00e9culo son paisaxes executadas con esp\u00e1tula, nun comezo sombr\u00edas, para logo adquirir unha intensidade case propia do fauvismo; tam\u00e9n pinta temas fant\u00e1sticos baseados nas tradici\u00f3ns rusas ou na Idade Media alem\u00e1. Este per\u00edodo est\u00e1 marcado pola experimentaci\u00f3n t\u00e9cnica, en particular no uso da temple sobre un papel escuro, para dar unha impresi\u00f3n de superficie transparente, iluminada dende atr\u00e1s. A consistencia tonal do claroescuro enfatiza o esquema borrando a distinci\u00f3n entre as figuras no fondo, resultando unha composici\u00f3n case abstracta.\nNo ano 1902 exp\u00f3n por primeira vez coa Secession de Berl\u00edn e realiza as s\u00faas primeiras xilograf\u00edas. Nos anos 1903 e 1904 viaxa por Italia, Pa\u00edses Baixos, \u00c1frica e visita Rusia. En 1904 exp\u00f3n no Sal\u00f3n de Outono de Par\u00eds.\nEn 1909 \u00e9 elixido presidente do \"Neue K\u00fcnstlervereinigung M\u00fcnchen\" (NKVM). A primeira exposici\u00f3n do grupo ten lugar na galer\u00eda Thannhauser de M\u00fanic ese mesmo ano. Cara o final da d\u00e9cada, as pinturas de Kandinsky denotan unha gran tendencia \u00e1 planitude pola equivalencia na intensidade das \u00e1reas de cor e a superficie relucinte que destr\u00fae toda ilusi\u00f3n de profundidade. As series de cadros de xinetes en combate comenzan no ano 1909 e, nelas, a li\u00f1a do horizonte vaise erradicando gradualmente, \u00f3 igual que outras referencias espaciais.\nMadurez.\nNo ano 1910 fai a s\u00faa primeira acuarela abstracta, na que \"(...) nas manchas m\u00e1is escuras predominan d\u00faas cores, o vermello e o azul, que evidentemente est\u00e1n relacionadas porque sempre est\u00e1n xuntos. O vermello \u00e9 unha cor c\u00e1lida e tende a expandirse; \u00f3 azul \u00e9 fr\u00edo e tende a contraerse a si mesmo. Kandinsky non aplica a lei dos contrastes simult\u00e1neos sen\u00f3n que a comproba; e segundo os casos, \u00e9 dicir, segundo os impulsos que sente, v\u00e1lese de \u00e1mbalas d\u00faas para que se limiten ou se impulsen mutuamente. Hai tam\u00e9n signos lineais, filiformes; son, en certo modo, indicaci\u00f3ns de posibles movementos, son trazas que suxiren a direcci\u00f3n e o ritmo das manchas que vagan polo papel. Po\u00f1en en movemento a toda a acuarela(...)\" (Argan).\nNa \"Composici\u00f3n IV\" de 1911, as figuras est\u00e1n tan simplificadas, a cor \u00e9 tan arbitraria e o espazo tan confuso que \u00e9 imposible distingui-lo tema sen a referencia dos cadros anteriores da serie. Especialmente desorientador para o espectador \u00e9 o xeito no que se usa a li\u00f1a, tanto como elemento independente, ou ben como l\u00edmite para a cor.\nEn 1911 Kandinsky e Franz Marc ret\u00edranse do NKVM e sentan as bases do Der Blaue Reiter, editando un almanaque en 1912. A primeira exposici\u00f3n ten lugar en decembro, na galer\u00eda Thannhauser de M\u00fanic.\nNo ano 1911 Kandinsky publica \"Do Espiritual na Arte\"; en 1912 publ\u00edcase o almanaque con obras de Kandinsky e Marc, e ten lugar a segunda exposici\u00f3n do Blaue Reiter na galer\u00eda Hans Goltz. Este mesmo ano ten lugar a primeira exposici\u00f3n individual de Kandinsky na galer\u00eda \"Der Sturm\" de Berl\u00edn. Os temas preferidos de Kandinsky nesta \u00e9poca son violentos e apocal\u00edpticos, e te\u00f1en a s\u00faa orixe nas imaxes relixiosas populares de Alema\u00f1a e Rusia. Cara o ano 1912 o seu traballo xa pasou por varias evoluci\u00f3ns produtivas.\nEn 1913, cando pinta\"Li\u00f1as negras\", xa non se pode falar de abstracci\u00f3n a partir dun tema; a cor e a li\u00f1a tomaron por si mesmas tal expresividade que xa non seguen un modelo preestablecido. Obras como esta son as primeiras verdadeiramente abstractas.\nArte abstracta.\nO desenvolvemento de Kandinsky cara a abstracci\u00f3n atopa a s\u00faa xustificaci\u00f3n en \"Abstracci\u00f3n e empat\u00eda\" de Wilhelm Worringer, que se publicara no ano 1908. Worringer argumenta que a xerarqu\u00eda de valores \u00f3 uso, baseada nas leis do Renacemento, non \u00e9 v\u00e1lida para considera-la arte doutras culturas; moitos artistas crean dende a realidade pero cun impulso abstracto, que fai que as \u00faltimas tendencias da arte se dean en sociedades menos materialistas.\nKandinsky, \u00f3 igual que Piet Mondrian, estaba interesado tam\u00e9n na teosof\u00eda, entendida como a verdade fundamental que subxace detr\u00e1s de doutrinas e rituais en todas as relixi\u00f3ns do mundo; a crenza nunha realidade esencial oculta tralas aparencias, proporciona unha obvia racionalidade \u00e1 arte abstracta.\nEn \"Do espiritual na arte\", fala dunha nova \u00e9poca de grande espiritualidade e da contribuci\u00f3n da pintura a ela. A arte nova debe basearse nunha linguaxe de cor e Kandinsky d\u00e1 as pautas sobre as propiedades emocionais de cada ton e de cada cor, a diferenza de teor\u00edas sobre a cor m\u00e1is antigas, el non se interesa polo espectro sen\u00f3n s\u00f3 na resposta da alma. \"Primeira acuarela abstracta\" (1910-1913) \u00e9 a posta en pr\u00e1ctica das s\u00faas teor\u00edas no campo da abstracci\u00f3n, un per\u00edodo que ver\u00eda a ser co\u00f1ecido como \"abstracci\u00f3n l\u00edrica\" e que marcar\u00eda a s\u00faa obra pl\u00e1stica ata 1922 coa s\u00faa chegada \u00e1 Bauhaus. Un per\u00edodo, por certo, na que a s\u00faa obra est\u00e1 moi ligada \u00e1 m\u00fasica. Deste tempo cons\u00e9rvase a correspondencia con Arnold Sch\u00f6nberg na que se aprecia \u00e1a forte amizade entre \u00e1mbolos dous artistas. \nEn 1913 unha obra s\u00faa pres\u00e9ntase no \"Armory Show\" de Nova York e, \u00f3 estoura-la primeira guerra mundial, volve a Rusia, instal\u00e1ndose en Moscova, ata o ano 1921.\nA partir da Revoluci\u00f3n de Outubro do ano 1917, Kandinsky desenvolve un traballo administrativo para o Comisariado do Pobo para a Educaci\u00f3n; entre os proxectos deste organismo est\u00e1 a reforma do sistema educativo das escolas de arte. En 1920 foi un dos fundadores en Moscova do INKhUK (Instituto para a Cultura Art\u00edstica), \u00f3 longo dese ano xurdiu o conflito entre Kandinsky, Malevitch e outros pintores idealistas fronte \u00f3s produtivistas (ou construtivistas), Vladimir Tatlin e Alexander Rodchenko. Este \u00faltimo grupo atopou un forte apoio no \"plan de propaganda monumental\", ideado polas autoridades pol\u00edticas da Revoluci\u00f3n. A situaci\u00f3n de tensi\u00f3n propiciou a sa\u00edda de Kandinsky de Rusia.\nEn 1922 trasl\u00e1dase a Weimar (Alema\u00f1a), onde imparte clases te\u00f3ricas para a Escola da Bauhaus. En 1926 publ\u00edcase o seu libro \"Punto e li\u00f1a sobre o plano. Contribuci\u00f3n \u00e1 an\u00e1lise dos elementos pict\u00f3ricos\", unha continuaci\u00f3n org\u00e1nica do seu traballo anterior \"Do espiritual na arte\". Permanecer\u00e1 na Bauhaus ata o ano 1933 cando o Terceiro Reich clausura a instituci\u00f3n. Durante o seu per\u00edodo en Alema\u00f1a e coma docente na Bauhaus, a s\u00faa arte pl\u00e1stica evoluciona co seu pensamento te\u00f3rico dando paso a unha \"abstracci\u00f3n xeom\u00e9trica\". Durante este tempo retoma o contacto con Paul Klee, antigo compa\u00f1eiro do grupo Der Blaue Reiter, quen ser\u00e1 o seu veci\u00f1o durante a s\u00faa estancia na Bauhaus. \nDende 1933 establ\u00e9cese en Par\u00eds, onde continuar\u00e1 a s\u00faa carreira como artista ata a s\u00faa morte no ano 1944. Este \u00faltimo per\u00edodo da s\u00faa vida \u00e9 co\u00f1ecido como \"abstracci\u00f3n biom\u00f3rfica\". Nel Kandinsky segue escribindo ensaios e artigos, e toma contacto coa nova xeraci\u00f3n de art\u00edsticas surrealistas parisienses entre os que se atopa Joan Mir\u00f3."}
{"id": "42559", "revid": "98629", "url": "https://gl.wikipedia.org/wiki?curid=42559", "title": "Wolfgang Pauli", "text": "Wolfgang Ernst Pauli, nado en Viena o 25 de abril de 1900 e finado en Z\u00fcrich o 15 de decembro de 1958, foi un f\u00edsico austr\u00edaco, nacionalizado su\u00edzo e logo estadounidense. C\u00f3ntase entre os pais fundadores da mec\u00e1nica cu\u00e1ntica, en particular polo seu principio de exclusi\u00f3n, que ten como consecuencia que sexa imposible que dous electr\u00f3ns -nun \u00e1tomo- poidan ter a mesma enerx\u00eda, o mesmo lugar, e id\u00e9nticos n\u00fameros cu\u00e1nticos.\nTraxectoria.\nFoi fillo de Wolfgang Joseph Pauli e Berta Camilla Sch\u00fctz. O seu segundo nome Ernst foille dado en honra ao seu padri\u00f1o, o f\u00edsico Ernst Mach. O pai de Wolfgang, Wolfgang Joseph Pauli (orixinalmente Wolf Pascheles), cuxos pais provi\u00f1an de importantes familias de orixe xud\u00eda de Praga, converteuse do xuda\u00edsmo ao catolicismo pouco antes do seu casamento en 1899. A s\u00faa nai Bertha Sch\u00fctz, filla do escritor xudeu Friedrich Sch\u00fctz, criouse na relixi\u00f3n cat\u00f3lica materna. A pesar de criarse no catolicismo, Pauli e a s\u00faa familia acabaron por deixar a relixi\u00f3n.\nEstudou no D\u00f6blinger Gymnasium de Viena, onde se licenciou en f\u00edsica en 1918. Logo de tan s\u00f3 dous meses publicou o seu primeiro artigo sobre a Teor\u00eda da Relatividade Xeral de Albert Einstein. En xullo de 1921 logrou o seu doutoramento en f\u00edsica, tutelado por Arnold Sommerfeld, na Universidade Ludovico-Maximiliano de M\u00f3naco.\nSommerfeld, o seu padri\u00f1o de tese doutoral, suxeriulle realizar un artigo sobre a relatividade para a \"Enciclopedia de ciencias matem\u00e1ticas\", unha obra alem\u00e1. Dous meses logo de doutorarse Pauli conclu\u00edu o artigo, de 237 p\u00e1xinas, recibindo eloxios de Einstein: publicado como monograf\u00eda, \u00e9 a\u00ednda hoxe unha das referencias b\u00e1sicas sobre o tema.\nFoi nomeado profesor da Universidade de Hamburgo en 1923. \u00d3 ano seguinte propuxo un cuarto n\u00famero cu\u00e1ntico, necesario para poder especificar os estados enerx\u00e9ticos do electr\u00f3n, que poden adoptar os valores num\u00e9ricos de \u00bd ou -\u00bd. A existencia destes n\u00fameros cu\u00e1nticos, denominados spin, foi verificada m\u00e1is tarde. Son representativos das d\u00faas direcci\u00f3ns de xiro posibles sobre o eixe de rotaci\u00f3n dos fermi\u00f3ns, mais non representan na realidade un tal xiro, sen\u00f3n unha propiedade estrutural.\nPasou un ano na Universidade de Gotinga como asistente de Max Born, e \u00f3 ano seguinte trasladouse \u00f3 Instituto Niehls Bohr de F\u00edsica Te\u00f3rica en Copenhague.\nEn maio de 1929 Pauli abandona a Igrexa cat\u00f3lica e en decembro casa con Katy Margarita D\u00ebpner, da cal se divorcia en 1930, tras pouco menos dun ano de matrimonio.\nEn 1928 \u00e9 nomeado profesor de F\u00edsica Te\u00f3rica na Escola Polit\u00e9cnica Federal de Z\u00fcrich, en Su\u00edza. Baixo a s\u00faa direcci\u00f3n, esta instituci\u00f3n converteuse nun importante centro de investigaci\u00f3n nos anos precedentes \u00e1 segunda guerra mundial. Dita despois alg\u00fans seminarios na Universidade de M\u00edchigan en 1931 e no Instituto de Estudos Avanzados de Princeton en 1935.\nEn 1931 Pauli propuxo a existencia dunha part\u00edcula electricamente neutra e de masa nula, denominada con posterioridade neutrino por Enrico Fermi. En 1934 casa con Francisca Bertram, xunto a quen permanecer\u00e1 ligado ata a s\u00faa morte. A anexi\u00f3n de Austria por alema\u00f1a baixo o mando de Adolf Hitler en 1938 conv\u00e9rteo en cidad\u00e1n alem\u00e1n. En 1940, pola segunda guerra mundial, trasladouse aos Estados Unidos para facerse cargo da c\u00e1tedra de f\u00edsica en Princeton.\nEn 1945 recibe o Premio Nobel de F\u00edsica polo seu descubrimento do Principio de exclusi\u00f3n, obtendo a nacionalidade estadounidense en 1946. Finalizado o conflito mundial, regresa a Z\u00fcrich. Al\u00ed morre un 15 de decembro \u00f3s 58 anos de idade.\nTraballos cient\u00edficos.\nPauli fixo moitas contribuci\u00f3ns importantes no seu traballo como f\u00edsico, en particular na mec\u00e1nica cu\u00e1ntica. Raramente publicou comunicaci\u00f3ns cient\u00edficas, preferindo a correspondencia con compa\u00f1eiros (como Bohr e Heisenberg, con que tivo moita amizade.) Moitas das s\u00faas ideas e resultados nunca foron publicados, aparecendo s\u00f3 nas s\u00faas cartas, feitas copiar e reenviadas polos seus correspondentes. Aparentemente, a Pauli non lle preocupaba que moito do seu traballo quedara non acreditado. A continuaci\u00f3n, pres\u00e9ntanse os m\u00e1is importantes resultados acreditados:\nNo 1924, Pauli propuxo un novo grao de liberdade cu\u00e1ntica para resolver inconsistencias entre o espectro molecular observado e a teor\u00eda en desenvolvemento da mec\u00e1nica cu\u00e1ntica. A ra\u00edz dese grao de liberdade, formulou o Principio de exclusi\u00f3n de Pauli, pode que o seu traballo m\u00e1is importante, que establece que d\u00faas part\u00edculas non poden existir no mesmo estado cu\u00e1ntico (vg, dous electr\u00f3ns nun \u00e1tomo). A idea de spin foi orixinal de Ralph Kronig. Uhlenbeck e Goudsmit identificaron, un ano despois, o grao de liberdade como o spin do electr\u00f3n.\nNo 1926, pouco despois de que Heisenberg publicara a formulaci\u00f3n matricial da mec\u00e1nica cu\u00e1ntica, Pauli usouna pata derivar dela o espectro do \u00e1tomo de hidr\u00f3xeno, un resultado importante para afianzar a nova teor\u00eda.\nNo 1927, introduciu as matrices de Pauli como base para os operadores de spin, soluci\u00f3n da ter\u00eda de spin non relativista. Este traballo influenciou a Dirac de cara \u00f3 seu descubrimento da ecuaci\u00f3n de Dirac para o electr\u00f3n na relatividade.\nNo 1930, Pauli observou \u00f3 decaemento radioactivo do n\u00facleo at\u00f3mico. Nunha carta do 4 de decembro \u00e1s \"Queridas radioactivas se\u00f1ori\u00f1as e cabaleiros\" (Lise Meitner et al.)], propuxo a existencia dunha part\u00edcula neutra inobservada ata aquel ent\u00f3n cunha pequena masa (non maior que o 1% da masa do prot\u00f3n), para explicar o espectro continuo da radiaci\u00f3n beta. No 1934, Fermi incorporou a part\u00edcula, \u00e1 que chamou neutrino, na s\u00faa teor\u00eda do decaemento radioactivo. O neutrino foi observado experimentalmente no 1959.\nNo 1940, probou o teorema da estat\u00edstica do spin, resultado cr\u00edtico en teor\u00eda cu\u00e1ntica de campos que establece que as part\u00edculas con spin semi enteiro son fermi\u00f3ns, mentres as part\u00edculas con sp\u00edn enteiro son bos\u00f3ns."}
{"id": "42560", "revid": "5863", "url": "https://gl.wikipedia.org/wiki?curid=42560", "title": "Micerinos", "text": "Menkaure, Micerinos. (2532 - 2503 a.C.) foi o pen\u00faltimo fara\u00f3n da dinast\u00eda IV. Construtor da terceira pir\u00e1mide do conxunto de Gizeh. Fillo de Quefr\u00e9n e neto de Queops.\nO que sabemos da s\u00faa vida son datos de car\u00e1cter anecd\u00f3tico que lle debemos a Herodoto, que o define coma un monarca moi piadoso e xusto gobernante. O seu complexo piramidal escavouno George Reisner a\u00ednda que a pir\u00e1mide xa fora asiduamente visitada dende o s\u00e9culo XIX, inclu\u00eddo o Coronel Howard Vyse que sacou o sartego da s\u00faa situaci\u00f3n e tratou de levalo a Inglaterra por mar, pero o barco que o trasladaba o \"Beatrice\" naufragou en outubro de 1838 fronte \u00e1s costas espa\u00f1olas, preto de Cartaxena.\nA pir\u00e1mide, moito menor que as dos seus antecesores, sufriu varios cambios durante a s\u00faa construci\u00f3n dende o seu plan orixinal, e posiblemente xamais foi acabada. No complexo piramidal ach\u00e1ronse varias estatuas en diversas formas de representaci\u00f3n como as Tr\u00edades, algunhas representado xunto coa s\u00faa esposa Khamerernebty II. Destaca unha Tr\u00edade atopada pola expedici\u00f3n de \"Harvard-Boston\" no templo do Val do rei en 1908, feita en cuarcita gris e onde aparece representado coa deusa Hathor e a personificaci\u00f3n do nomo XVII do Alto Exipto."}
{"id": "42561", "revid": "6", "url": "https://gl.wikipedia.org/wiki?curid=42561", "title": "Wolfgang Ernst Pauli", "text": ""}
{"id": "42563", "revid": "889", "url": "https://gl.wikipedia.org/wiki?curid=42563", "title": "Antigo r\u00e9xime", "text": ""}
{"id": "42564", "revid": "111586", "url": "https://gl.wikipedia.org/wiki?curid=42564", "title": "Apoptose", "text": "A apoptose, do grego antigo: \u1f00\u03c0\u03cc\u03c0\u03c4\u03c9\u03c3\u03b9\u03c2, \"ap\u00f3pt\u014dsis\", 'acci\u00f3n de caer', \u00e9 o principal tipo de morte celular programada, \u00e9 un xeito de \"autodestruci\u00f3n celular\" que require enerx\u00eda e s\u00edntese proteica para a s\u00faa execuci\u00f3n. Est\u00e1 relacionada coa homeostase na regulaci\u00f3n fisiol\u00f3xica do tama\u00f1o dos tecidos, exercendo un papel oposto ao da mitose. O termo \u00e9 derivado do grego, que se refer\u00eda \u00e1 queda das follas das \u00e1rbores no outono, un exemplo de morte programada fisiol\u00f3xica e axeitada que tam\u00e9n implica a renovaci\u00f3n.\nOcorre no desenvolvemento embrionario, na organox\u00e9nese, na renovaci\u00f3n de c\u00e9lulas epiteliais e hematopo\u00e9ticas, na involuci\u00f3n c\u00edclica dos \u00f3rganos reprodutivos da muller, na atrofia inducida pola remoci\u00f3n de factores de crecemento ou hormonais, na involuci\u00f3n dalg\u00fans \u00f3rganos e a\u00ednda na regresi\u00f3n de tumores. Por tanto consiste nun xeito de morte programada, desex\u00e1bel e necesaria que participa na formaci\u00f3n dos \u00f3rganos e que persiste nalg\u00fans sistemas adultos como a pel e o sistema inmunol\u00f3xico.\nComo a apoptose \u00e9 a principal forma de morte celular programada, moitas veces ambos os termos aparecen usados como sin\u00f3nimos. Non obstante, conforme se descubriron novos tipos de morte celular programada, este termo foi adquirindo un significado amplo. A apoptose denom\u00ednase tam\u00e9n morte celular programada de tipo I.\nSinalizaci\u00f3n da apoptose.\nEste proceso \u00e9 demasiado perigoso se non \u00e9 regulado adecuadamente. Por iso existen unha serie de sinais que determinar\u00e1n se a c\u00e9lula debe entrar ou non en apoptose. Podemos establecer dous grandes grupos de sinais:\nProceso de apoptose.\nSexa cal sexa a ruta de apoptose, o resultado \u00e9 o de activar unha serie de proteases, chamadas caspases (ciste\u00edn-asparax\u00edn-protease). As caspases son xeradas en forma de procaspase inactiva. Durante o proceso apopt\u00f3tico son parcialmente fragmentadas e activadas. A s\u00faa funci\u00f3n \u00e9 a de activar as nucleases, outras proteases, cuxa funci\u00f3n \u00e9 destru\u00edr o material xen\u00f3mico, culminando o proceso.\nModificaci\u00f3ns celulares.\nSon procesos exclu\u00edntes, se ocorre un, non ocorre ning\u00fan dos outros.\nActivaci\u00f3n da apoptose.\nHai 5 rutas posibles:\nO complexo DISC provocar\u00e1 a activaci\u00f3n da caspase iniciadora 8, que activar\u00e1 \u00e1s caspases 3, 6 e 7. Estas activan as nucleases e prod\u00facese a apoptose.\nUnha vez no citoplasma, o citocromo c \u00fanese a Apaf-1 e caspase-9, formando o apoptosoma. O seguinte paso \u00e9 a activaci\u00f3n de caspase-3 e de al\u00ed \u00e1s nucleases."}
{"id": "42566", "revid": "56817", "url": "https://gl.wikipedia.org/wiki?curid=42566", "title": "Real Chanciller\u00eda de Granada", "text": "A Real Chanciller\u00eda de Granada foi un alto tribunal para a administraci\u00f3n de xustiza herdeiro da Chanciller\u00eda de Cidade Real que se trasladou a Granada en 1505, despois de ser incorporada a Castela. Ti\u00f1a xurisdici\u00f3n sobre Andaluc\u00eda, Estremadura, A Mancha, Murcia e as illas Canarias.\nHistoria.\nAo longo do s\u00e9culo XVI adquiriu maior poder, gobernada polo Real Acuerdo (o presidente e os oidores), estaba composto polo presidente, 16 oidores, 4 alcaldes da Corte, 3 alcaldes de fidalgos, 2 fiscais e un numeroso grupo de oficiais distribu\u00eddos en 6 salas de xustiza, 4 do civil, 1 do criminal e 1 de fidalgos. Durante o s\u00e9culo XVIII foi perdendo poder e competencias ao crearse a figura do intendente asemade Estremadura e Andaluc\u00eda occidental quedaron f\u00f3ra da s\u00faa xurisdici\u00f3n.\nPor real decreto do 26 de xaneiro de 1834 foi substitu\u00edda pola Audiencia Territorial de Granada, os seus fondos documentais cons\u00e9rvanse no Arquivo da Real Chanciller\u00eda de Granada."}
{"id": "42567", "revid": "23204", "url": "https://gl.wikipedia.org/wiki?curid=42567", "title": "Arquivo da Real Chanciller\u00eda de Granada", "text": "O Arquivo da Real Chanciller\u00eda de Granada \u00e9 un arquivo onde se conservan os fondos documentais da Real Chanciller\u00eda de Granada. Primeiro estivo nos baixos do Palacio da Chanciller\u00eda, un lugar pouco axeitado que por un desbordamento do r\u00edo Darro propiciou a perda un n\u00famero importante de atados. Ademais durante a Guerra Civil espa\u00f1ola unha parte dos seus fondos destru\u00edronse para fabricar pasta de papel. En 1963 o arquivo trasladouse \u00e1 Casa do Padre Su\u00e1rez, os fondos est\u00e1n nun edificio constru\u00eddo para tal fin no antigo xard\u00edn. Son 31.300 atados agrupados en dez secci\u00f3ns ademais de 6.834 libros. Tam\u00e9n disp\u00f3n dunha biblioteca especializada e un cadro de persoal de 14 persoas, o n\u00famero de prazas para investigadores do arquivo \u00e9 de 40. Ademais dos fondos da Chanciller\u00eda tam\u00e9n conserva outros fondos procedentes de xulgados."}
{"id": "42568", "revid": "5863", "url": "https://gl.wikipedia.org/wiki?curid=42568", "title": "Alejandro Lerroux", "text": "Alejandro Lerroux Garc\u00eda, nado en La Rambla (C\u00f3rdoba) o 4 de marzo de 1864 e finado en Madrid o 25 de xu\u00f1o de 1949), foi un pol\u00edtico andaluz, que ocupou a presidencia do goberno de Espa\u00f1a durante un breve per\u00edodo da Segunda Rep\u00fablica.\nTraxectoria.\nLerroux Garc\u00eda, fillo dun veterinario militar, comezou a carreira das armas, pero abandonouna enseguida. Licenciouse en Dereito, e desde a s\u00faa mocidade militou nos partidos republicanos, seguindo a Manuel Ruiz Zorrilla. Dedicouse ao xornalismo, desenvolvendo un estilo agresivo e populista; dirixir\u00eda varias publicaci\u00f3ns, entre elas \"El Pa\u00eds\", \"El Progreso\", \"La Publicidad\", \"El Intransigente\" e \"El Radical\". Varias veces detido e preso, impenitente duelista \u00e1 usanza rom\u00e1ntica, estableceuse en Barcelona, onde foi nomeado director do diario \"La Publicidad\". Coas s\u00faas campa\u00f1as, duramente anticlericais e populistas, ga\u00f1ouse ao ambiente obreiro, e chegou a ser chamado \"o Emperador do Paralelo\", sector barcelon\u00e9s de alegre vida nocturna. As campa\u00f1as do seu xornal produciron disturbios de car\u00e1cter antimilitarista e anticatalanista, contrarrestados por fortes reacci\u00f3ns doutros sectores opostos, ata que o aire barcelon\u00e9s empezou a fac\u00e9rselle irrespirable.\nElecto deputado por primeira vez en 1901 pola Uni\u00f3n Republicana, entre cuxos fundadores se contara, repetiu en 1903 e 1905, ata que o cofundador Nicol\u00e1s Salmer\u00f3n abandonase o partido para incorporarse \u00e1 coalici\u00f3n Solidariedade Catal\u00e1 en 1906; Lerroux decidiu ent\u00f3n separarse, descontento co crecente nacionalismo catal\u00e1n, para o que formou en 1908 o Partido Republicano Radical.\nA condena contra un dos seus artigos levouno por primeira vez ao exilio en 1907; volver\u00eda abandonar o pa\u00eds escapando das represalias gobernamentais trala Semana Tr\u00e1xica de Barcelona en 1909. Ao seu regreso ingresou na Conjunci\u00f3n Republicano-Socialista, e recuperou en 1910 o seu escano de deputado; con todo, os esc\u00e1ndalos de corrupci\u00f3n que se sucederon o afastaron do seu electorado barcelon\u00e9s, e en 1914 a falta de apoio levouno a presentarse en C\u00f3rdoba. Participou en pol\u00edtica a\u00ednda durante a ditadura de Miguel Primo de Rivera, a\u00ednda cando a secesi\u00f3n dos Radical-Socialistas de Marcelino Domingo en 1929 debilitou o seu partido; formou parte do comit\u00e9 revolucionario que preparou o derrocamento de Afonso XIII, e participou na proclamaci\u00f3n da Segunda Rep\u00fablica Espa\u00f1ola en 1931.\nApoiou as reformas do goberno de Manuel Aza\u00f1a durante o seu primeiro bienio, e como ministro de Estado formou parte da coalici\u00f3n de esquerda que apoiou a este. Con todo, aproximouse \u00e1s posici\u00f3ns da dereita e en 1933 pactou cos conservadores que obtiveron o poder. Entre 1933 e 1935 ocupou tres veces a cabeza do goberno, ademais das carteiras de Estado (1935) e con car\u00e1cter interino a de Guerra (1934) trala dimisi\u00f3n de Diego Hidalgo Dur\u00e1n. O seu definitivo derrube pol\u00edtico vir\u00eda dado pola s\u00faa implicaci\u00f3n no esc\u00e1ndalo do estraperlo, que motivou o seu afastamento da coalici\u00f3n gobernante. Non obtivo \u00e9xito nas elecci\u00f3ns de 1936, e exiliouse en Portugal ao comezo da guerra civil espa\u00f1ola. Regresou a Espa\u00f1a en 1947, t\u00e9ndose reconciliado cos l\u00edderes do alzamento militar do ano 1936."}
{"id": "42570", "revid": "736", "url": "https://gl.wikipedia.org/wiki?curid=42570", "title": "X-Files", "text": ""}
{"id": "42572", "revid": "23204", "url": "https://gl.wikipedia.org/wiki?curid=42572", "title": "Los Serrano", "text": "Los Serrano foi unha serie de televisi\u00f3n producida por Globomedia e emitida orixinalmente pola canle espa\u00f1ola Telecinco entre o 22 de abril de 2003 e o 17 de xullo de 2008, durante oito tempadas. Relata os enredos da familia Serrano, que vive na Rolda de Santa Justa n\u00ba 133, situado no ficticio barrio de Santa Justa, na Ribeira do Manzanares, en Madrid. A familia rexenta a taberna Hermanos Serrano.\nDesde a s\u00faa estrea, foi un dos espazos con maior audiencia da canle, sendo o programa m\u00e1is visto en Espa\u00f1a en 2004 e mantendo de forma regular o liderado de audiencia na s\u00faa franxa horaria.\nAdemais do apoio do p\u00fablico, a serie recibiu tam\u00e9n m\u00faltiples premios, entre os que destacan o Ondas \u00e1 Mellor serie espa\u00f1ola, o Micr\u00f3fono de ouro, o Fotogramas de Prata, o Premio Zapping ou o da Academia da Televisi\u00f3n, entre outros.\nPersonaxes.\nO elenco da serie estaba formado nun principio pola familia Serrano, propietaria da Taberna Serrano, e a familia Mart\u00ednez, que posu\u00eda un taller e estaba fortemente vinculada \u00f3 colexio Garcilaso de la Vega.\nTrama.\nOs bastos Serranos deben afrontar a convivencia coas mulleres, xurdindo grandes conflitos tanto na casa como no colexio e a taberna. \u00c1 parte de seguir a trama xeral en cada cap\u00edtulo, o toque de humor \u00e9 aportado fundamentalmente por Diego, Santi e Fiti. Polo xeral, en cada cap\u00edtulo dos deles intentan axudar \u00f3 terceiro nalg\u00fan problema, provocando o efecto contrario.\nAudiencias.\nA media das audiencias por cada temporada foi a seguinte:\nSubprodutos da serie.\nO fen\u00f3meno medi\u00e1tico da serie fixo lanzar \u00f3 mundo da m\u00fasica a Fran Perea, que canta a sinton\u00eda da serie, convert\u00e9ndose nun \u00eddolo do p\u00fablico feminino xuvenil.\nO grupo xuvenil SJK (Santa Justa Klan), formado por Boliche, DVD, Guille e Tet\u00e9, naceu no 2005 con certa repercusi\u00f3n medi\u00e1tica.\nEl Sue\u00f1o de Morfeo tam\u00e9n foi promocionado na serie, sendo a s\u00faa cantante, Raquel del Rosario, no papel de \"Rachel\", moza de Marcos durante alg\u00fan tempo.\nNo estranxeiro.\nO orixinal foi emitido en Uruguai, Francia, Chile, Eslovenia, Croacia, Bosnia-Hercegovina, Montenegro, Serbia (\u0421\u0435\u0440\u0430\u043d\u043e\u0432\u0438/Seranovi), Macedonia do Norte, Roman\u00eda, Rusia, M\u00e9xico e Finlandia (Serranon Perhe), onde alcanzou gran popularidade .\nFoi adaptada en Italia ('), Grecia \"(\u0395\u03c5\u03c4\u03c5\u03c7\u03b9\u03c3\u03bc\u03ad\u03bd\u03bf\u03b9 \u039c\u03b1\u03b6\u03af/Eutixismenoi Mazi)\", Portugal ('), Serbia (\u0421\u0435\u0440\u0430\u043d\u043e\u0432\u0438/Seranovi), Turqu\u00eda e na Rep\u00fablica Checa (\"Hor\u00e1kovi\"). A cadena americana NBC comprou os dereitos para adaptar a serie."}
{"id": "42573", "revid": "56817", "url": "https://gl.wikipedia.org/wiki?curid=42573", "title": "103", "text": ""}
{"id": "42574", "revid": "624", "url": "https://gl.wikipedia.org/wiki?curid=42574", "title": "104", "text": ""}
{"id": "42575", "revid": "98629", "url": "https://gl.wikipedia.org/wiki?curid=42575", "title": "105", "text": ""}
{"id": "42576", "revid": "7802", "url": "https://gl.wikipedia.org/wiki?curid=42576", "title": "Econom\u00eda de Su\u00edza", "text": "Su\u00edza \u00e9 unha pr\u00f3spera e est\u00e1bel econom\u00eda moderna de mercado cun PIB per c\u00e1pita maior que o das grandes econom\u00edas da Europa occidental. Nos \u00faltimos anos, os su\u00edzos te\u00f1en axustado grandemente as s\u00faas pr\u00e1cticas econ\u00f3micas coas da Uni\u00f3n Europea para aumentar a s\u00faa competitividade internacional. A\u00ednda que o pa\u00eds non estea \u00e1 procura de ser membro pleno da UE a curto prazo, Berna e Bruxelas asinaran acordos para unha maior liberalizaci\u00f3n comercial en 1999. Eles contin\u00faan a discutir outras \u00e1reas de cooperaci\u00f3n. Mentres, a Su\u00edza \u00e9 membro da Asociaci\u00f3n Europea de Libre Comercio.\nO pa\u00eds segue sendo un porto seguro para investidores, por ter mantido un grao de sixilo bancario e por manter elevado o valor externo de longo prazo do franco. A taxa de crecemento do PIB caeu para o 0,8% en 2001, para 0,2% en 2002, e para -0,3% en 2003. En 2004 e 2005 subiu para 1,8%. A\u00ednda as\u00ed a s\u00faa taxa de desemprego \u00e9 menos que metade da media da Uni\u00f3n Europea."}
{"id": "42577", "revid": "22570", "url": "https://gl.wikipedia.org/wiki?curid=42577", "title": "Terapia de xogo", "text": "A terapia de xogo \u00e9 unha terapia expresiva que usa o xogo para diagnoticar e tratar problemas psicol\u00f3xicos, especialmente usada nos nenos xa que para eles o xogo \u00e9 unha forma de comunicaci\u00f3n. O terapeuta observa como o suxeito xoga con xoguetes para determinar a causa dos seus trastornos emocionais, conflitos ou traumas. A orixe da terapia est\u00e1 na escola humanista, \nutilizado por Melanie Klein nos anos trinta e actualizado polo traballo de Carl Rogers e Virginia Axline."}
{"id": "42584", "revid": "15490", "url": "https://gl.wikipedia.org/wiki?curid=42584", "title": "Capitais de Europa", "text": "A\nB\nC\nD\nE\nH\nI\nK\nL\nM\nN\nO\nP\nR\nS\nT\nV\nZ"}
{"id": "42585", "revid": "85894", "url": "https://gl.wikipedia.org/wiki?curid=42585", "title": "Joseba Sarrionandia", "text": "Joseba Sarrionandia Uribelarrea, \"Sarri\", nado en Iurreta (Biscaia) o 13 de abril de 1958, \u00e9 un poeta e fil\u00f3logo vasco.\nTraxectoria.\nEstudou filolox\u00eda vasca na Universidade de Deusto e foi profesor de fon\u00e9tica na UNED.\nPertenceu ao grupo literario Pott Banda, creado en Bilbao en 1977 e integrado por Bernardo Atxaga, Ruper Ordorika, Joxemari Iturralde, Manu Ertzilla e Jon Juaristi. Publicou os seus primeiros escritos en revistas vascas como \"Pott\", \"Zeruko Argia\", \"Anaitasuna\", \"Jakin\", \"Oh Euzkadi\", \"Ibaizabal\" e nos xornais \"Egin\" e \"Egunkaria\".\nFoi tam\u00e9n tradutor ao \u00e9uscaro de diversas obras literarias, como as de T. S. Eliot. O poemario \"Izuen Gordelekuen Barrena\" (\"Dentro dos agochamentos dos medos\"), foi o seu primeiro libro publicado.\nNo 1980 foi condenado a 28 anos de c\u00e1rcere pola s\u00faa pertenza \u00e1 ETA. Cinco anos m\u00e1is tarde fuxiu xunto a outro preso etarra, I\u00f1aki Pikabea, da cadea de Martutene, agochado nunha pantalla ac\u00fastica tras un concerto do cantante Imanol. A fuxida inspirou a famosa canci\u00f3n \"Sarri, Sarri\" do grupo vasco Kortatu. Dende ent\u00f3n est\u00e1 en paradeiro desco\u00f1ecido malia que segue a publicar libros. En novembro de 2016 revelou que reside en Cuba, onde \u00e9 profesor na Universidade da Habana.\nNo 2001 recibiu o Premio Nacional da Cr\u00edtica de narrativa en \u00e9uscaro, outorgado pola Asociaci\u00f3n Espa\u00f1ola de Cr\u00edticos Literarios.\nNo ano 2014 foi publicado en galego o volume \"Tempo de exilio\", unha escolma da s\u00faa obra po\u00e9tica escollida por el mesmo e traducida ao galego por Isaac Xub\u00edn. \"Tempo de exilio\" foi merecente do I Premio Etxepare de traduci\u00f3n outorgado polo Instituto Etxepare. "}
{"id": "42587", "revid": "47401", "url": "https://gl.wikipedia.org/wiki?curid=42587", "title": "Un paso adelante", "text": "Un paso adelante (UPA) foi unha serie espa\u00f1ola emitida por Antena 3 entre 2002 e 2005.\nArgumento.\n\"Un paso adelante\" narra a historia dun grupo de mozos que comezan os seus estudos na Escola de Artes Esc\u00e9nicas de Carmen Arranz. A partir de a\u00ed, as historias c\u00e9ntranse nas relaci\u00f3ns entre eles e os seus estudos, sen esquecer as tramas persoais e profesionais protagonizadas polos seus profesores.\nActores.\nA serie foi canteira de actores e artistas. Cabe salientar a enorme popularidade acadada por M\u00f3nica Cruz (Silvia J\u00e1uregui), irm\u00e1 da actriz Pen\u00e9lope Cruz, e Miguel \u00c1ngel Mu\u00f1oz (Roberto Arenales), que ademais tiveron un romance na vida real e ocuparon p\u00e1xinas nas revistas do coraz\u00f3n.\nPablo Puyol (Pedro Salvador) e Beatriz Luengo (Lola Fern\u00e1ndez) conseguiron comezar as s\u00faas carreiras musicais en solitario despois de formar parte xunto a M\u00fa\u00f1oz do grupo UPA Dance, que acadou un enorme \u00e9xito. Silvia Marty (Ingrid M\u00fa\u00f1oz) completa o elenco de actores xuvenil principal.\nEn canto \u00f3s profesores estaban interpretados por Lola Herrera (Carmen Arranz), Natalia Mill\u00e1n (Adela Ramos), Jaime Blanch (Gaspar), Beatriz Rico (Diana de Miguel), Alfonso Lara (Juan), V\u00edctor Mosqueira (Crist\u00f3bal), Toni Acosta (JJ), Marta Ribera (Eva Ruiz) , Juan Echanove (Mariano), Esther Arroyo (Irene Mir\u00f3), Fanny Gautier (Alicia J\u00e1uregui), Fabi\u00e1n Mazzei (Horacio), Roc\u00edo Calvo (Claudia) e Satur Barrio (Cristina). A maior\u00eda deles non estiveron durante toda a serie, sen\u00f3n que alg\u00fans deix\u00e1rona e outros incorpor\u00e1ronse m\u00e1is tarde.\nDafne Fern\u00e1ndez (Marta), Pedro Pe\u00f1a (Antonio), Chiqui Fern\u00e1ndez (Puri), Ra\u00fal Pe\u00f1a (Jero), Arantxa Valdivia (Luisa), Mario Mart\u00edn (Rom\u00e1n), Alfonso Bassave (Jos\u00e8), William Miller (Nacho), Erika Sanz (Erika), Patricia Arizmendi (Sonia), Elisabeth Jord\u00e1n (Tania), Edu del Prado (Cesar), Junior M\u00edguez (Junior), Ricardo Amador (Rafa), Asier Etxeandia (Beni) ou Yotuel Romero (Pavel) son outros actores que pasaron pola serie.\nAdemais, a serie recibiu cameos coma os de V\u00edctor Manuel, Pep\u00f3n Nieto, Almudena Cid, Pilar Bardem, Amparo Soler Leal, Jorge Sanz, Rafael Amargo, Carlos Larra\u00f1aga ou os actores galegos Jos\u00e9 \u00c1ngel Egido e Sonia Castelo entre outros.\nCap\u00edtulos.\n\"Un paso adelante\" consta dun total de 84 cap\u00edtulos emitidos en 6 tempadas desde o 8 de xaneiro de 2002 ata o 24 de abril de 2005.\nM\u00fasica e coreograf\u00edas.\nEstando a trama centrada nunha escola de artes esc\u00e9nicas, a m\u00fasica e o baile estiveron sempre moi presentes na serie, aparecendo normalmente m\u00e1is dunha coreograf\u00eda en cada episodio.\nDa serie xurdiu o grupo UPA Dande, formado por Pablo Puyol, Beatriz Luengo e Miguel \u00c1ngel M\u00fa\u00f1oz. Sacaron un disco e fixeron unha xira de \u00e9xito, pero decidiron separarse, xa que Luengo e Puyol quer\u00edan lanzar as s\u00faas carreiras en solitario.\nO grupo continuou con M\u00fa\u00f1oz, Elisabeth Jord\u00e1n (Ex participante de Popstars) e Edu del Prado, que non puideron revalidar o \u00e9xito acadado pola formaci\u00f3n anterior."}
{"id": "42589", "revid": "23204", "url": "https://gl.wikipedia.org/wiki?curid=42589", "title": "Xos\u00e9 Manuel Su\u00e1rez Mart\u00ednez", "text": "Xos\u00e9 Manuel Su\u00e1rez Mart\u00ednez, nado en Cedeira en 1958, \u00e9 un historiador galego.\nTraxectoria.\nFuncionario do corpo de mestres (desde 1983), desempe\u00f1ou varios destinos nas provincias da Coru\u00f1a e Lugo. Licenciado en Xeograf\u00eda e Historia (1992) obtivo o grao de Doutor nesa materia coa tese \"Alzamiento y represi\u00f3n en la comarca de Ferrol. 1936-1939\", presentada na Facultade de Xeograf\u00eda e Historia da UNED (Madrid, decembro de 2000).\nDesde hai uns anos compaxina o seu traballo docente coa investigaci\u00f3n da historia contempor\u00e1nea de Galicia, especializ\u00e1ndose no per\u00edodo da Segunda Rep\u00fablica Espa\u00f1ola e da guerra civil. Nos seus dous libros anteriores xa tratou os acontecementos desta etapa na bisbarra ferrol\u00e1.\nObra.\nTen participado con relatorios ou comunicaci\u00f3ns nos Congresos: "}
{"id": "42591", "revid": "96271", "url": "https://gl.wikipedia.org/wiki?curid=42591", "title": "Diego Mart\u00ednez Barrio", "text": "Diego Mart\u00ednez Barrio, nado en Sevilla en 1883 e finado en Par\u00eds en 1962, foi un pol\u00edtico espa\u00f1ol\nTraxectoria.\nDe procedencia humilde, pois era fillo dun albanel e unha vendedora de mercado, comezou a s\u00faa vida pol\u00edtica no anarquismo. Despois moderou as s\u00faas ideas, ao converterse nun dos animadores do republicanismo local, concelleiro en Sevilla e membro do Partido Republicano Radical. Participou no Comit\u00e9 Revolucionario (1930) e foi ministro de comunicaci\u00f3ns no goberno provisorio tras proclamarse a II Rep\u00fablica espa\u00f1ola (14 de abril - 15 de decembro de 1931), e voceiro da minor\u00eda radical no Congreso dos Deputados. Tras entrar en crise o goberno Aza\u00f1a, foi ministro de Gobernaci\u00f3n no primeiro goberno de Alejandro Lerroux, apenas un mes, xa que o 9 de outubro de 1933 foi nomeado presidente do Consello de Ministros coa \u00fanica intenci\u00f3n de convocar elecci\u00f3ns, que lle deron a vitoria ao centro dereita e Mart\u00ednez Barrio pasou a ocuparse do Ministerio da Guerra (16 de decembro de 1933 - 28 de abril de 1934). Enfrontado coa pol\u00edtica reaccionaria de Lerroux, abandonou o partido, fundando Uni\u00f3n Republicana, da que foi o seu l\u00edder.\nPosteriormente, integrada a Uni\u00f3n Republicana na Fronte Popular, Mart\u00ednez Barrio foi elixido Presidente das Cortes e exerceu de forma interina como Presidente da Segunda Rep\u00fablica Espa\u00f1ola, no per\u00edodo comprendido entre o 7 de abril e o 10 de maio de 1936, con motivo da destituci\u00f3n de Niceto Alcal\u00e1-Zamora.\nNa noite do 18 ao 19 de xullo de 1936, Manuel Aza\u00f1a, trala dimisi\u00f3n de Santiago Casares Quiroga, encargoulle formar goberno para intentar deter a sublevaci\u00f3n que dar\u00eda orixe \u00e1 guerra civil espa\u00f1ola pero, fracasado o seu intento, presentou a dimisi\u00f3n, durando o seu goberno s\u00f3 3 horas. Foi ent\u00f3n substitu\u00eddo por Jos\u00e9 Giral.\nTras a ca\u00edda da Rep\u00fablica exiliouse, primeiro a Francia. Foi presidente interino da Rep\u00fablica tras a renuncia de Aza\u00f1a o 27 de febreiro de 1939, e despois a Cuba. Posteriormente pasou a M\u00e9xico, onde en 1945 foi designado Presidente da Rep\u00fablica no exilio ata a s\u00faa morte. Finalmente volve a Par\u00eds, onde morre. Trinta e oito anos m\u00e1is tarde, no 2000, os seus restos foron trasladados a Sevilla, a s\u00faa cidade natal."}
{"id": "42592", "revid": "98629", "url": "https://gl.wikipedia.org/wiki?curid=42592", "title": "\u00c9amon de Valera", "text": "\u00c9amon de Valera, de nome completo Edward George de Valera, en irland\u00e9s \u00c9amonn de Bhail\u00e9ara, nado o 14 de outubro de 1882 en Nova York e finado o 29 de agosto de 1975, foi un pol\u00edtico irland\u00e9s, un aut\u00e9ntico l\u00edder nacional desde 1916, tempos de loita pola independencia contra o Reino Unido, ata 1973, cando se retirou da pol\u00edtica. Foi l\u00edder da oposici\u00f3n republicana ao tratado Angloirland\u00e9s durante a guerra civil irlandesa.\nMatem\u00e1tico, mestre e pol\u00edtico, serviu como xefe do goberno irland\u00e9s en tres ocasi\u00f3ns, como o segundo Presidente do Consello Executivo (nome orixinal para o Primeiro Ministro) e o primeiro Taoiseach (Primeiro Ministro desde 1937). Terminou a s\u00faa carreira pol\u00edtica como Presidente de Irlanda, cumprindo dous mandatos desde 1959 ata 1973. Foi tam\u00e9n chanceler da Universidade Nacional de Irlanda desde 1922 a 1975.\nBiograf\u00eda.\nBautizado como Edward, naceu no Hospital de Infancia e Enfermer\u00eda de Nova York en 1882 dunha nai irlandesa, Kate Coll, natural do condado de Limerick e de Juan Vivion de Valera, escultor hispano-cubano con intereses econ\u00f3micos en Cuba. En 1885, ao morrer seu pai, marchou cun t\u00edo seu a Irlanda, \u00e1 casa duns familiares en Knokmore, escolarizouse na escola p\u00fablica de Bruree e posteriormente na escola da Congregaci\u00f3n dos Irm\u00e1ns Cristi\u00e1ns de Charleville. \u00d3s dezaseis anos recibiu unha bolsa de estudo para acudir ao Blackrock College en Dubl\u00edn, destacou como estudante e como xogador de rugby e cr\u00edcket. Profesor de matem\u00e1ticas no Rockwell College en 1903 gradouse ao ano seguinte en matem\u00e1ticas na Universidade Real de Irlanda e deu clases no Belvedere College e no Carysfort College, centro para formaci\u00f3n de profesoras de primaria. Tam\u00e9n ensinou no Seminario de Maynooth.\nActividade p\u00fablica.\nEntusiasta da lingua irlandesa inscribiuse en 1908 no Ardchraobh da Liga Ga\u00e9lica e al\u00ed co\u00f1eceu a Sin\u00e9ad Flanagan con quen casou en 1910, partidario da autonom\u00eda uniuse aos \"\u00d3glaigh na h\u00c9ireann\" cando esta organizaci\u00f3n se formou en novembro de 1913, capit\u00e1n da compa\u00f1\u00eda de Donnybrook (distrito de Dubl\u00edn) mentres se preparaba un levantamento armado foi nomeado comandante do terceiro batall\u00f3n e axudante da brigada de Dubl\u00edn e entrou na organizaci\u00f3n secreta Irmandade Irlandesa Republicana.\nO 24 de abril de 1916 produciuse o levantamento de Pascua, De Valera mandaba a gornici\u00f3n de Boland's Mill e resistiu durante sete d\u00edas ata que P\u00e1draig Pearse ordenou renderse. Xulgado por un tribunal militar, foi condenado a morte, inda que indultado o 9 de maio de 1916, quizais a causa de ser el cidad\u00e1n norteamericano. Liberado en xu\u00f1o de 1917 nunha amnist\u00eda, volveu para Irlanda e uniuse ao Sinn F\u00e9in. Foi elixido membro da C\u00e1mara dos Com\u00fans en 1917 e presidente do Sinn F\u00e9in, que obtivo 73 dos 104 parlamentarios irlandeses nas elecci\u00f3ns xerais de 1918. En maio de 1918 volveu para o c\u00e1rcere pola campa\u00f1a do Sinn F\u00e9in contra a ampliaci\u00f3n a Irlanda do servizo militar obrigatoria e non puido asistir \u00e1 xuntanza na que os parlamentarios do Sinn F\u00e9in se constitu\u00edan en Parlamento de Irlanda (D\u00e1il \u00c9ireann), elixindo un goberno. En febreiro de 1919 fuxiu do c\u00e1rcere e en marzo foi nomeado Pr\u00edomh Aire, equivalente a primeiro ministro. En xu\u00f1o de 1919 entrou nos Estados Unidos para realizar unha campa\u00f1a de propaganda para recadar fondos, conseguindo 6 mill\u00f3ns de d\u00f3lares, entrementres en Irlanda o Parlamento irland\u00e9s foi declarado ilegal en decembro de 1919 polas autoridades brit\u00e1nicas e aumentaba a escalada da co\u00f1ecida como Guerra de Independencia Irlandesa. Michael Collins, o seu ministro de facenda exerc\u00eda como primeiro ministro de facto, en decembro de 1920 de Valera volta para Irlanda e en agosto un cambio na constituci\u00f3n perm\u00edtelle asumir o posto de Presidente da Rep\u00fablica de Irlanda. Polo Tratado Anglo-Irland\u00e9s de decembro de 1920, o Reino Unido reco\u00f1ec\u00eda a independencia de 26 dos 32 condados irlandeses como Estado Libre de Irlanda pero que manti\u00f1a vincallos coa monarqu\u00eda brit\u00e1nica. De Valera mostrouse contrario ao tratado propo\u00f1endo como soluci\u00f3n de compromiso unha asociaci\u00f3n externa ao Imperio Brit\u00e1nico que mantivera o car\u00e1cter republicano de Irlanda e unha pol\u00edtica exterior propia, despois da aprobado polo Parlamento por 64 votos contra 57 de Valera dimit\u00eda como presidente e cunha ampla minor\u00eda de deputados do Sinn F\u00e9in retirouse do Parlamento. Ao estoupar a Guerra Civil Irlandesa entre partidarios e contrarios ao tratado, de Valera incorporouse nominalmente \u00e1 s\u00faa antiga unidade, o terceiro batall\u00f3n de Dubl\u00edn e, inda que l\u00edder dos antitratado na pr\u00e1ctica non ti\u00f1a poder real de decisi\u00f3n, este quedaba nas mans da direcci\u00f3n militar de Liam Lynch. O 25 de outubro de 1922 de Valera e os parlamentarios antitratado formaron un goberno republicano que non tivo autoridade real. Tras o cesamento das hostilidades, de Valera foi arrestado ata 1924. Logo de perder unha votaci\u00f3n no Sinn F\u00e9in para que este aceptase a constituci\u00f3n do Estado Libre, de Valera dimitiu como presidente do partido e formou en 1926 un novo partido, o Fianna F\u00e1il. Nas elecci\u00f3ns xerais de 1932 o Fianna F\u00e1il converteuse no partido m\u00e1is votado e de Valera formou goberno, retendo tam\u00e9n a carteira de exteriores. Na Guerra Civil espa\u00f1ola mantivo unha pol\u00edtica de non intervenci\u00f3n fronte \u00e1s d\u00faas \u00e1s nas que se dividiu o seu partido, unha favorable aos republicanos e outra aos franquistas.\nUn dos grandes \u00e9xitos de Valera foi a aprobaci\u00f3n da Constituci\u00f3n de 1937, que converteu a Irlanda nunha rep\u00fablica e de Valera foi o seu primeiro presidente, posto que mantivo ata 1948. A situaci\u00f3n da lingua ga\u00e9lica foi para de Valera unha fonte de amargura ao non conseguir que rexurdise como lingua popular dos irlandeses. Foi Taoiseach en 1951-1954 e 1957 e 1959 e de novo presidente da rep\u00fablica de 1959 a 1973."}
{"id": "42593", "revid": "529", "url": "https://gl.wikipedia.org/wiki?curid=42593", "title": "Eamon de Valera", "text": ""}
{"id": "42594", "revid": "75439", "url": "https://gl.wikipedia.org/wiki?curid=42594", "title": "Xogos Ol\u00edmpicos de 1984", "text": "Os Xogos Ol\u00edmpicos de 1984 foron realizados na cidade dos \u00c1nxeles, EUA, entre o 28 de xullo e 12 de agosto de 1984, sen a participaci\u00f3n dos pa\u00edses da Europa Oriental, liderados pola URSS, ademais de pa\u00edses comunistas como Cuba, Corea do Norte e Etiop\u00eda, en resposta \u00f3 boicot liderado polos norteamericanos \u00f3s Xogos de Moscova, realizados catro anos antes.\nA pesar do boicot, que prexudicou o nivel t\u00e9cnico de varias modalidades dominadas polos europeos do leste e polos cubanos, Os \u00c1nxeles \u2013candidata \u00fanica \u00e1 realizaci\u00f3n destes Xogos, debido \u00f3 receo xeral provocado polos grandes prexu\u00edzos econ\u00f3micos sufridos por Montreal nos seus Xogos Ol\u00edmpicos de 1976- recibiu a presenza dun n\u00famero r\u00e9cord de atletas, 6.829 (1566 mulleres, outro r\u00e9cord) de 140 pa\u00edses e foi cuberto por m\u00e1is de 9.000 xornalistas de todo mundo.\nA rica e suntuosa cerimonia de apertura, oficialmente feita polo presidente Ronald Reagan, un nativo do estado de California, sede dos Xogos, ocorreu no mesmo estadio ol\u00edmpico, o \"Memorial Colyseum\" completamente remodelado, onde foron realizados xa os Xogos Ol\u00edmpicos de 1932 e contou coa emoci\u00f3n da entrada da chama ol\u00edmpica cargada pola neta de Jesse Owens, o m\u00e1is emblem\u00e1tico dos heroes ol\u00edmpicos americanos e gran nome dos Xogos Ol\u00edmpicos de 1936 de Berl\u00edn, al\u00e9n da inesquecible participaci\u00f3n do home-foguete, nunha demostraci\u00f3n da tecnolox\u00eda dos anfitri\u00f3ns.\nMais o feito m\u00e1is importante destes Xogos foi o anuncio, feito polo Presidente do Comit\u00e9 Organizador \"Peter Ueberroth\" meses ap\u00f3s o seu termo, de que deran un beneficio de 200 mill\u00f3ns de d\u00f3lares, al\u00e9n do lucro indirecto \u00e1 propia cidade, o que significaba que os Xogos Ol\u00edmpicos poder\u00edan ser economicamente viables, afastando a sombra dunha extinci\u00f3n provocada pola imposibilidade econ\u00f3mica que vagaba sobre eles.\nBoicot.\nDespois dos Xogos Ol\u00edmpicos de 1980, que foran boicoteados polos Estados Unidos e varios pa\u00edses do bloque capitalista, foi a quenda da Uni\u00f3n Sovi\u00e9tica, Cuba, Alema\u00f1a Oriental e demais pa\u00edses do Pano de Aceiro e do mundo comunista para boicotearen os Xogos dos \u00c1nxeles. Os sovi\u00e9ticos alegaron falta de seguranza \u00f3s seus atletas, e anunciaron s\u00faa decisi\u00f3n de non competir nos Xogos o 8 de maio de 1984."}
{"id": "42596", "revid": "4459", "url": "https://gl.wikipedia.org/wiki?curid=42596", "title": "Cortina de Ferro", "text": ""}
{"id": "42597", "revid": "4459", "url": "https://gl.wikipedia.org/wiki?curid=42597", "title": "Cortina de ferro", "text": ""}
{"id": "42599", "revid": "85894", "url": "https://gl.wikipedia.org/wiki?curid=42599", "title": "Bratislava", "text": "Bratislava (ata 1919: \"Pre\u0161porok\" en eslovaco, \"Pressburg\" en alem\u00e1n, \"Pozsony\" en h\u00fangaro, \"Po\u017eun\" en croata) \u00e9 a capital e maior cidade de Eslovaquia. Ten 432.864 habitantes (2018) e queda \u00e1 beira do Danubio, preto das fronteiras con Austria e Hungr\u00eda. \u00c1chase a uns 60 km de Viena, o que converte a estas cidades nas capitais de pa\u00eds m\u00e1is pr\u00f3ximas do mundo.\nA cidade ten a maior densidade de poboaci\u00f3n de Europa central. Os montes C\u00e1rpatos comezan no territorio ocupado pola cidade (\"Mal\u00e9 Karpaty\", \"Pequenos C\u00e1rpatos\"). Bratislava \u00e9 a sede do parlamento e goberno eslovacos e conta cunha grande oferta art\u00edstica, cultural e educativa. Nos \u00faltimos anos est\u00e1 sufrindo unha gran transformaci\u00f3n, tanto a un nivel de recuperaci\u00f3n de edificios emblem\u00e1ticos, como \u00e9 a mellora das deterioradas infraestruturas herdadas do antigo r\u00e9xime comunista. A zona m\u00e1is interesante dende o punto de vista monumental e art\u00edstico \u00e9 a cidade vella, colorista e acolledora, onde se pode gozar dunha gran variedade de comercios e servizos, a\u00ednda que os prezos son sensiblemente superiores a outras zonas da cidade, e por suposto duplican ou triplican os do interior do pa\u00eds. Menci\u00f3n especial merece tam\u00e9n o porto fluvial, onde se poden ver barcos mercantes e unha grande actividade.\nO Castelo de Bratislava foi erixido no s\u00e9culo XV durante o reino de Sexismundo de Luxemburgo. En 1811, un incendio destru\u00edu o castelo, as\u00ed como gran parte do casar\u00edo contiguo, logo do cal se realizou unha reconstruci\u00f3n gradual. Actualmente, o castelo alberga o Museo Nacional Eslovaco, que abrangue exhibici\u00f3ns arqueol\u00f3xicas, hist\u00f3ricas e art\u00edsticas.\nTradicionalmente, a cidade foi influ\u00edda por varias naci\u00f3ns e como \u00e9 com\u00fan en antigas cidades do Imperio Austroh\u00fangaro, tivo o nome Pozsony (\"Presburgo\" ) ata a fin da primeira guerra mundial. (\"Pressburg\" en alem\u00e1n e \"Pre\u0161porok\" en eslovaco son a\u00ednda nomes oficiais reco\u00f1ecidos)\nHistoria.\nFundada antes do s\u00e9culo X, antigamente era co\u00f1ecida como \"Posonium\". No s\u00e9culo XII foi fortificada, co que ga\u00f1ou importancia estrat\u00e9xica, e entre 1541 e 1784 converteuse na capital de Hungr\u00eda.\nEn 1805, no transcurso das Guerras Napole\u00f3nicas, despois do triunfo na batalla de Austerlitz, Napole\u00f3n obrigou \u00f3 emperador austr\u00edaco Francisco II a asina-lo Tratado de Presburgo, polo que Venecia pasaba a mans francesas. O Congreso de Ve\u00f1a, en 1815, deixaba a cidade dentro do Imperio Austr\u00edaco. Tralo compromiso de 1867, Bratislava, xunto \u00f3 resto de Eslovaquia, formar\u00eda parte do Reino de Hungr\u00eda, dentro do Imperio Austroh\u00fangaro ata 1918.\nCoa creaci\u00f3n de Checoslovaquia en 1919, \u00f3 termo de primeira guerra mundial, pasou a chamarse Bratislava e converteuse na capital da provincia de Eslovaquia. Dita provincia, xunto coas restantes de Checoslovaquia, foron suprimidas en xaneiro de 1949, polo que a cidade pasou a ser unicamente a capital da recentemente creada rexi\u00f3n de Bratislava.\nEliminada tam\u00e9n esta rexi\u00f3n en 1960, o 1 de xaneiro de 1993 converteuse na capital da independente Rep\u00fablica de Eslovaquia.\nA cidade a\u00ednda hoxe conserva o seu esp\u00edrito multicultural e nela te\u00f1en lugar numerosos festivais e mercadi\u00f1os , tam\u00e9n e co\u00f1ecida pola s\u00faa vida nocturna. Andrej \u010eurkovsk\u00fd \u00e9 o seu alcalde.\nXeograf\u00eda.\nBratislava at\u00f3pase situada \u00f3 suroeste da Eslovaquia, na fronteira con Austria e Hungr\u00eda, sendo a \u00fanica capital do mundo que fai fronteira con dous pa\u00edses. A cidade at\u00f3pase a media hora da Rep\u00fablica Checa e a 62\u00a0km de Viena, a capital austr\u00edaca.\nA cidade ten unha \u00e1rea de 367.58\u00a0km\u00b2, sendo a segunda cidade en superficie no pa\u00eds (despois de Vysok\u00e9 Tatry). Bratislava est\u00e9ndese arredor das d\u00faas beiras do Danubio, o cal atravesa a cidade dende o oeste ata o sueste. Outros r\u00edos importantes que pasan pola cidade ou preto dela son o r\u00edo Morava, \u00f3 cal forma a fronteira noroeste da cidade e constit\u00fae un dos afluentes do Danubio. Algunhas partes da cidade corren risco de sufrires inundaci\u00f3ns. New flood protection is being built on both banks.\nOs montes C\u00e1rpatos nacen preto dos \"Pequenos C\u00e1rpatos\" (\"Mal\u00e9 Karpaty\") moi preto da cidade. O punto m\u00e1is baixo da cidade at\u00f3pase a 126 m sobre o nivel do mar. O punto m\u00e1is alto \u00e9 Dev\u00ednska Kobyla a 514 m de altura. A altura media da cidade \u00e9 \u00f3s 140 m.\nAS cidades e vilas que se atopan m\u00e1is preto da cidade son: Stupava, Marianka, Borinka e Sv\u00e4t\u00fd Jur polo norte; Ivanka pri Dunaji e Most pri Bratislave polo leste; Rovinka, Hamuliakovo, Dunajsk\u00e1 Lu\u017en\u00e1 e \u0160amor\u00edn polo sueste; Rajka (Hungr\u00eda) polo sur; e Kittsee (Austria), Hainburg an der Donau (Austria) e Marchegg (Austria) polo oeste.\nEconom\u00eda.\nA rexi\u00f3n de Bratislava \u00e9 a m\u00e1is rica e economicamente m\u00e1is pr\u00f3spera de Eslovaquia, a pesar de ser a menor canto a territorio e de ter a segunda menor poboaci\u00f3n das oito rexi\u00f3ns eslovacas.\nBratislava pos\u00fae arredor do 26 % do produto interior bruto de Eslovaquia. O PIB per c\u00e1pita, valorado en 28702 \u20ac, est\u00e1 \u00f3 129,3 da media europea, sendo o segundo maior de t\u00f3dalas rexi\u00f3ns dos novos pa\u00edses membros da Uni\u00f3n Europea tralo de Praga. A taxa de desemprego da cidade \u00e9 do 2.13%. Moitas instituci\u00f3ns do goberno e empresas privadas te\u00f1en as s\u00faas sedes na cidade.\nM\u00e1is do 75% da poboaci\u00f3n de Bratislava traballa no sector servizos, principalmente composto polo comercio, a banca, a industria das telecomunicaci\u00f3ns, o turismo entre outros.\nDivisi\u00f3n territorial.\nBratislava div\u00eddese en:\nCultura.\nBratislava \u00e9 o centro hist\u00f3rico cultural de Eslovaquia. Debido a este car\u00e1cter multicultural, a cultura local est\u00e1 influenciada por varios grupos \u00e9tnicos, inclu\u00edndo alem\u00e1ns, eslovacos, h\u00fangaros, e xudeus Bratislava pos\u00fae moitos teatros, museos, galer\u00edas, salas de concertos, cines, clubs de cine e instituci\u00f3ns culturais\nArtes esc\u00e9nicas.\nBratislava \u00e9 a sede do Teatro Nacional Eslovaco, situado en dous edificios. O primeiro \u00e9 un edificio neorrenacentista situado na zona antiga ao final da Praza Hviezdoslav. O novo edificio, aberto ao p\u00fablico dende 2007, at\u00f3pase na ribeira. O edificio ten tres conxuntos: a \u00f3pera, o ballet e o teatro. Teatros m\u00e1is pequenos incl\u00faen o Teatro de Marionetas de Bratislava, a Astorka Korzo'90 teatro, o Teatro de Area, L S Studio, e o Teatro de Rado\u0161ina Inxenuo.\nA m\u00fasica en Bratislava floreceu no s\u00e9culo XVIII e est\u00e1 estreitamente vencellada \u00e1 vida musical vienesa. Mozart visitou a cidade con seis anos. Entre outros notables compositores que visitaron a cidade foron Haydn, Liszt, Bart\u00f3k e Beethoven, que interpretou a s\u00faa \"Missa solemnis\" por primeira vez en Bratislava A cidade tam\u00e9n \u00e9 o lugar de nacemento do compositor Johann Nepomuk Hummel. Bratislava \u00e9 a sede da Orquestra Filharm\u00f3nica Eslovaca. A capital eslovaca alberga varios festivais anuais, como o Festival de M\u00fasica de Bratislava e Bratislava Jazz Days O Festival Wilsonic cel\u00e9brase cada ano desde 2000, leva cada ano decenas de actos musicais internacionais \u00e1 cidade Durante o ver\u00e1n, varios eventos musicais te\u00f1en lugar como parte do Ver\u00e1n Cultural de Bratislava. \u00c1 parte dos festivais de m\u00fasica, p\u00f3dese escoitar dende m\u00fasicos que clandestinos ata estrelas do pop internacionais\nMuseos e galer\u00edas.\nO Museo Nacional Eslovaco (\"Slovensk\u00e9 n\u00e1rodn\u00e9 m\u00fazeum\"), fundado en 1961, ten a s\u00faa sede en Bratislava, na ribeira na zona antiga, xunto co Museo de Historia Natural, que \u00e9 unha das s\u00faas subdivisi\u00f3ns. \u00c9 o museo m\u00e1is grande e a instituci\u00f3n cultural en Eslovaquia. O museo xestiona 16 museos especializados en Bratislava O Museo da Cidade de Bratislava (\"M\u00fazeum mesta Bratislavy\"), establecida en 1868, \u00e9 o museo m\u00e1is antigo en operaci\u00f3n continua en Eslovaquia O seu principal obxectivo \u00e9 a cr\u00f3nica da historia de Bratislava en diversas formas desde os primeiros per\u00edodos de uso das colecci\u00f3ns hist\u00f3ricas e arqueol\u00f3xicas. Ofrece exposici\u00f3ns permanentes en oito museos especializados.\nA Galer\u00eda Nacional Eslovaca, fundada en 1948, ofrece a m\u00e1is ampla rede de galer\u00edas en Eslovaquia. D\u00faas pantallas en Bratislava est\u00e1n unha xunto \u00e1 outra no Palacio de Esterh\u00e1zy (\"Esterh\u00e1zyho pal\u00e1c\") e o Cuartel de Auga (\"Vodn\u00e9 kas\u00e1rne\") no Danubio na ribeira da cidade antiga. A galer\u00eda da cidade de Bratislava, fundada en 1961, \u00e9 a segunda maior galer\u00eda de Eslovaquia do seu tipo. A galer\u00eda ofrece exposici\u00f3ns permanentes no Palacio de P\u00e1lffy (\"P\u00e1lffyho pal\u00e1c\") e Palacio Mirbach (\"Mirbachov pal\u00e1c\"), na Cidade Vella. Museo de Arte Danubiana, un dos museos de arte m\u00e1is nova en Europa, est\u00e1 preto de \u010cunovo de auga.\nMedios de comunicaci\u00f3n.\nComo capital nacional, Bratislava \u00e9 o fogar de moitos medios de comunicaci\u00f3n nacionais e locais. Notables as estaci\u00f3ns de televisi\u00f3n con sede na cidade incl\u00faen a Televisi\u00f3n Eslovaca (telev\u00edzia Eslovaca), Mark\u00edza, JOJ e TA3. A Radio Eslovaca (Slovensk\u00fd rozhlas) ten a s\u00faa sede no centro, e moitas estaci\u00f3ns de radio comerciais eslovacas bas\u00e9anse na cidade. Xornais nacionais con sede en Bratislava incl\u00faen PEME, Pravda, Nov\u00fd hora, Hospod\u00e1rske noviny e o diario en ingl\u00e9s e eslovaco O Espectador. Dous son as axencias de noticias con sede al\u00ed: a Axencia de Noticias da Rep\u00fablica Eslovaca (TASR) e a Axencia de Noticias Eslovaca (SITA).\nDeporte.\nO f\u00fatbol est\u00e1 representado actualmente por dous clubs que xogan na Superliga de f\u00fatbol, a Corgo\u0148 Liga. O Slovan Bratislava, fundado en 1919, ten a s\u00faa sede no estadio Teheln\u00e9 pole, \u00e9 o club m\u00e1is laureado do pa\u00eds (8 t\u00edtulos) e \u00e9 o \u00fanico club da antiga Checoslovaquia e da actual Eslovaquia que pos\u00fae un t\u00edtulo europeo nas s\u00faas vitrinas, a Recopa de Europa en 1969. O FC Artmedia Bratislava fundado en 1898 \u00e9 o club m\u00e1is antigo de Bratislava e ten a s\u00faa sede en \u0160tadi\u00f3n Petr\u017ealka en Petr\u017ealka. Outro co\u00f1ecido club da cidade \u00e9 o FK Inter Bratislava, fundado en 1945, ten a s\u00faa sede no terreo \u0160tadi\u00f3n Pasienky e na actualidade desempe\u00f1a na Segunda Divisi\u00f3n eslovaca.\nBratislava \u00e9 a sede de tres foros de deportes de inverno: Ondrej Nepela Deportes de Inverno Stadium, V. Dzurilla Deportes de Inverno Stadium, e D\u00fabravka Deportes de Inverno Estadio. O HC Slovan Bratislava equipo de h\u00f3ckey sobre xeo representa Bratislava en Eslovaquia top liga de h\u00f3ckey sobre xeo, o eslovaco Extraliga. Samsung Area, unha parte de Ondrej Nepela Deportes de Inverno Stadium, \u00e9 o fogar de HC Slovan. Os Campionatos do Mundo de H\u00f3ckey sobre xeo en 1959 e 1992 desempe\u00f1ouse en Bratislava, e o de 2011 da modalidade masculina celebrarase tam\u00e9n en Bratislava, Ko\u0161ice e, dun novo escenario que se est\u00e1 planificando\nO Centro de Deportes Acu\u00e1ticos \u010cunovo \u00e9 un sl\u00e1lom brancas e rafting, nas inmediaci\u00f3ns da represa Gab\u010d\u00edkovo. O Centro acolle varios concursos anuais nacionais e internacionais de canoa e kaiak.\nO Centro Nacional de Tenis, que incl\u00fae Sibamac Area, acolle diversas actividades culturais, deportivas e eventos sociais. Varios partidos da Copa Davis que se xogaron al\u00ed, inclu\u00edda a final da Copa Davis 2005. A cidade est\u00e1 representada na parte superior de Eslovaquia nas ligas masculinas e femininas de baloncesto, feminina de balonm\u00e1n e voleibol, e masculina de w\u00e1ter-polo. O Dev\u00edn de Bratislava correr Nacional \u00e9 o evento deportivo m\u00e1is antigo de Eslovaquia, o de Bratislava e o marat\u00f3n cel\u00e9brase anualmente desde o ano 2006. Unha pista at\u00f3pase en Petr\u017ealka, onde se celebran regularmente carreiras de cabalos e de cans.\nTransporte.\nA posici\u00f3n xeogr\u00e1fica de Bratislava na Europa central fixo da cidade unha encrucillada para o comercio internacional Antigas rutas comerciais, como a Ruta do \u00e1mbar e a v\u00eda fluvial do Danubio cruzaron o territorio da actual Bratislava. Hoxe en d\u00eda Bratislava \u00e9 un centro de estradas, ferrocarr\u00eds, e v\u00edas a\u00e9reas fluviais\nEstradas.\nA cidade \u00e9 un gran cruzamento da autoestrada internacional: A autoestrada D1 Bratislava conecta a Trnava, Nitra, Tren\u010d\u00edn, \u017dilina e f\u00f3ra dela, mentres que a autoestrada D2, indo na direcci\u00f3n norte-sur, que conecta Praga, Brno e Budapest no direcci\u00f3n norte-sur. Estase planificando a construci\u00f3n da autoestrada D4 (circunvalaci\u00f3n exterior), o que aliviar\u00eda a presi\u00f3n sobre a rede de estradas da cidade.\nA autoestrada A6 a Viena conecta Eslovaquia directamente ao sistema de autoestrada de Austria e foi inaugurado o 19 de novembro de 2007\nActualmente, hai cinco pontes sobre o Danubio (ordenados pola corrente do r\u00edo): Ponte Lafranconi, Nov\u00fd Most, Star\u00fd Most, Most Apollo e Pr\u00edstavn\u00fd Most.\nA cidade do interior da rede de estradas fanse sobre a radial de forma circular. Hoxe en d\u00eda, Bratislava experimenta un forte aumento no tr\u00e1fico por estrada, o aumento da presi\u00f3n sobre a rede de estradas. Hai ao redor de 200.000 autom\u00f3biles rexistrados en Bratislava, o que \u00e9 aproximadamente de 2 habitantes por un autom\u00f3bil.\nFerrocarril.\nEn 1840 constru\u00eduse o primeiro ferrocarril tirado por cabalos de todo o Reino de Hungr\u00eda, que comunicaba a cidade con Sv\u00e4t\u00fd Jur, estend\u00e9ndose logo a Trnava e a Sere\u010f en 1846 (a pista foi convertida polos trens de vapor na d\u00e9cada de 1870) A tracci\u00f3n a vapor introduciuse en 1848, cun enlace a Viena e en 1850 cun enlace a Budapest.\nHoxe, Bratislava \u00e9 un eixo ferroviario, con 6 direcciones de ferrocarril (a B\u0159eclav, Trnava, Galanta, Kom\u00e1rno, Hegyeshalom e Parndorf) vilas situadas preto \u00e1 cidade. A principal estaci\u00f3n de tren at\u00f3pase no bordo da zona antigao, con li\u00f1as que conectan a trav\u00e9s de Ko\u0161ice o norte de Eslovaquia, a Rep\u00fablica Checa, Austria, Hungr\u00eda e o sur de Eslovaquia. Outra notable \u00e9 a estaci\u00f3n de tren de Bratislava-Petr\u017ealka, que conecta Bratislava con Austria. Tam\u00e9n hai moitas estaci\u00f3ns suburbanas: Dev\u00ednske Jazero, Dev\u00ednska Nov\u00e1 Ves, Lama\u010d, \u017delezn\u00e1 studienka, Vinohrady, Ra\u010da, V\u00fdchod, Vajnory, Predmestie, Rusovce, Nov\u00e9 Mesto, Podunajsk\u00e9 Biskupice, \u00daNS e as estanci\u00f3ns canceladas: Dev\u00ednska Nov\u00e1 Ves zast\u00e1vka, Fili\u00e1lka, Slovany, Nivy, Vraku\u0148a, Kop\u010dany, Jarovce, \u010cunovo e Petr\u017ealka-Most.\nAire.\nO Aeroporto Milan Rastislav \u0160tef\u00e1nik, ten o nome do Xeneral Milan Rastislav \u0160tef\u00e1nik, tam\u00e9n \u00e9 chamado o aeroporto de Bratislava (Bratislava Letisko), \u00e9 o principal aeroporto internacional de Eslovaquia. At\u00f3pase a 9 quil\u00f3metros ao nordeste da cidade. Ten voos nacionais e mais internacionais. Na actualidade o aeroporto est\u00e1 vivindo un gran crecemento, o tr\u00e1fico nos \u00faltimos anos pasou de 279.028 pasaxeiros no 2000, a 1\u00a0937\u00a0642 no ano 2006 e 2\u00a0024\u00a0142 no ano 2007..\nR\u00edo.\nO Porto de Bratislava \u00e9 un dos dous portos fluviais internacionais en Eslovaquia. O porto conecta Bratislava ao tr\u00e1fico de barcos internacional, en especial a interconexi\u00f3n dende o Mar do Norte ao Mar Negro a trav\u00e9s da Canle Rin-Main-Danubio. Ademais, as li\u00f1as tur\u00edsticas que operan no porto de Bratislava, incl\u00faen rutas a Dev\u00edn, Viena e outros lugares.\nTransporte p\u00fablico.\nO transporte p\u00fablico en Bratislava \u00e9 administrado por Dopravn\u00fd podnik Bratislava, a empresa de transporte p\u00fablico da cidade. O sistema de transporte co\u00f1\u00e9cese como \"Mestsk\u00e1 hromadn\u00e1 doprava\" (MHD, a \"Tr\u00e1nsito Municipal Masivo). A historia do transporte p\u00fablico en Bratislava iniciouse en 1895, coa apertura da primeira ruta de tranv\u00eda.\nO sistema emprega tres tipos principais de veh\u00edculos. Os autobuses cobren case toda a cidade e poden ir aos lugares m\u00e1is remotos, distritos e zonas, con 60 rutas diarias. Os tranv\u00edas cobren en gran medida as li\u00f1as, ag\u00e1s Petr\u017ealka. Os trolebuses serven como complemento doutros medios de transporte, con 13 rutas Un servizo adicional, \u00e9 o Transporte Integrado de Bratislava (\"Bratislavsk\u00e1 integrovan\u00e1 doprava\"), enlaces das rutas de tren e autobuses na cidade con outros puntos afastados da cidade.\nCidades irm\u00e1s.\nAs cidades irm\u00e1s de Bratislava son:"}
{"id": "42600", "revid": "15490", "url": "https://gl.wikipedia.org/wiki?curid=42600", "title": "Lola Herrera", "text": "Lola Herrera, nada en Valladolid o 30 de xu\u00f1o de 1935, \u00e9 unha actriz de teatro e cine espa\u00f1ola.\nTraxectoria.\nOs seus inicios son musicais pero a mediados dos cincuenta viaxa a Madrid e comeza a s\u00faa andaina como actriz. Participa en \"El p\u00f3rtico de la gloria\" a s\u00faa primeira pel\u00edcula no ano 1953. Interv\u00e9n en multitude de obras de teatro filmadas para RTVE durante toda a s\u00faa carreira. En 1978 realiza \"Arriba Aza\u00f1a\", onde comparte protagonismo con Fernando Fern\u00e1n G\u00f3mez e H\u00e9ctor Alterio entre outros. En 1981 protagoniza \"Funci\u00f3n de noche\" unha innovadora proposta da directora Josefina Molina e que narra as desventuras dun matrimonio de actores na vida real, Herrera e Daniel Dicenta, e as relaci\u00f3ns cos seus fillos. Lola Herrera sempre se sentiu orgullosa deste papel e denomina o filme como \"unha terapia\". En 1982 coprotagoniza xunto a Alfredo Landa \"La pr\u00f3xima estaci\u00f3n\" de Antonio Mercero e que narra a problem\u00e1tica xuvenil.\nEn 1996 participa en \"El amor perjudica seriamente la salud\" onde d\u00e1 vida \u00e1 suegra de Juanjo Puigcorb\u00e9. Nestes \u00faltimos anos participou en numerosas series de televisi\u00f3n, entre as que destacan \"La casa de los l\u00edos\" xunto a Arturo Fern\u00e1ndez, \"El grupo\" na cal interpretaba \u00e1 nai dunha das pacientes do grupo levado polo psic\u00f3logo H\u00e9ctor Alterio e \"Un paso adelante\" onde daba vida \u00e1 directora da academia de baile e interpretaci\u00f3n onde transcorr\u00eda a acci\u00f3n.\nMoito m\u00e1is vencellada \u00f3 teatro que \u00f3 cine ou \u00e1 televisi\u00f3n, est\u00e1 considerada unha das grandes damas da escena espa\u00f1ola por cr\u00edtica e p\u00fablico. Entre as s\u00faas interpretaci\u00f3ns teatrais m\u00e1is lembradas c\u00f3mpre salientar as de \"Las amarga l\u00e1grimas de Petra von Kant\" ou \"Cinco horas con Mario\", mon\u00f3logo desenvolvido a partir da obra de Miguel Delibes e que leva representando m\u00e1is de 25 anos. Entre os seus \u00faltimos \u00e9xitos esta \"Solas\" adaptaci\u00f3n teatral da pel\u00edcula do mesmo nome.\nPremios.\nLola Herrera recibiu entre outros premios, o Max das artes esc\u00e9nicas por \"Solas\" en 2006, Fotogramas de Prata en 2005 e 2006 por \"Cinco horas con Mario\" e \"Solas\" respectivamente e o Premio Ercilla de Teatro a toda unha vida dedicada \u00f3 teatro.\nVida persoal.\nCasada co actor Daniel Dicenta, divorciouse, tendo dous fillos en com\u00fan, Natalia e Daniel. Natalia Dicenta, compartiu cartel coa s\u00faa nai en varias ocasi\u00f3ns, entre elas en \"Eva al desnudo\", e a \u00faltima ocasi\u00f3n en \"Solas\" onde interpretaba a s\u00faa filla na ficci\u00f3n. Por este papel foi candidata \u00f3s Fotogramas de Prata e \u00f3s Premios Max."}
{"id": "42601", "revid": "5863", "url": "https://gl.wikipedia.org/wiki?curid=42601", "title": "Antonio Dur\u00e1n &quot;Morris&quot;", "text": "Antonio Segundo Dur\u00e1n Moreiras, nado en Vigo en 1959, \u00e9 un actor galego, m\u00e1is co\u00f1ecido como \"Morris\".\nTraxectoria.\nTen unha longa experiencia interpretativa en teatro, e \u00e9 un dos rostros m\u00e1is co\u00f1ecidos das produci\u00f3ns audiovisuais galegas. Fixo varios anuncios publicitarios, ademais de participar en series de televisi\u00f3n e pel\u00edculas de \u00e1mbito estatal con papeis secundarios.\nFoi actor e presentador en diversos programas da TVG desde que esta comezara as s\u00faas emisi\u00f3ns nos anos 80. Especialmente popular f\u00edxoo o seu papel de Ant\u00f3n na serie \"Pratos combinados\", que interpretou durante m\u00e1is dunha d\u00e9cada.\nEn teatro traballou en d\u00faas ducias de obras desde 1978, especialmente para o Centro Dram\u00e1tico Galego e para a compa\u00f1\u00eda Artello, da que foi fundador. En 2011 participou na obra \"O florido p\u00e9nsil\"."}
{"id": "42602", "revid": "5863", "url": "https://gl.wikipedia.org/wiki?curid=42602", "title": "Sonia Castelo", "text": "Sonia Castelo P\u00e9rez, nada en Ferrol en 1968, \u00e9 unha actriz galega.\nTraxectoria.\nComezou como presentadora de informativos na TVG entre 1989 e 1991. A s\u00faa carreira como int\u00e9rprete e directora de dobraxe iniciouse en 1992, pero o seu rostro comezou a ser familiar para o p\u00fablico galego a ra\u00edz do \u00e9xito da serie \"Mareas vivas\", da que foi unha das protagonistas durante as primeiras temporadas.\nTras participar noutra serie auton\u00f3mica, \"R\u00edas Baixas\", deu o salto \u00e1 ficci\u00f3n nacional, participando en numerosas produci\u00f3ns televisivas con papeis protagonistas nalg\u00fans casos (\"Polic\u00edas, en el coraz\u00f3n de la calle\" ou \"Motivos personales\" entre outras).\nTam\u00e9n fixo incursi\u00f3ns no cine, especialmente nos \u00faltimos anos, e como actriz de dobraxe puxo voz a personaxes como Vilma na serie \"Os Picapedra\" ou C.C. Babcock na \"Nanny\"."}
{"id": "42603", "revid": "5863", "url": "https://gl.wikipedia.org/wiki?curid=42603", "title": "Marta Larralde", "text": "Marta Larralde Rivera, nada en Vigo o 22 de abril de 1981, \u00e9 unha actriz galega.\nTraxectoria.\nFormouse como realizadora cun Ciclo Superior de Realizaci\u00f3n na Escola de Imaxe e Son de Vigo. Comezou traballando detr\u00e1s da c\u00e1mara como guionista, directora e axudante de direcci\u00f3n, mais sentiuse atra\u00edda pola interpretaci\u00f3n e converteuse nunha das actrices galegas de maior proxecci\u00f3n tras ser elixida de forma casual en 2001 para protagonizar a longametraxe \"Lena\", de Gonzalo Tapia, rodada na s\u00faa cidade natal.\nDesde ent\u00f3n participou en varias pel\u00edculas, destacando \"Le\u00f3n e Olvido\" e a s\u00faa breve aparici\u00f3n en \"Mar Adentro\", as\u00ed coma un papel fixo na \u00faltima temporada da serie televisiva \"Hospital Central\" e, anteriormente, en varias produci\u00f3ns da TVG.\nA s\u00faa formaci\u00f3n incl\u00fae cursos teatrais, de animaci\u00f3n, vocalizaci\u00f3n, danza e expresi\u00f3n corporal."}
{"id": "42605", "revid": "23204", "url": "https://gl.wikipedia.org/wiki?curid=42605", "title": "Mabel Rivera", "text": "Mar\u00eda Isabel Rivera Torres, m\u00e1is co\u00f1ecida como Mabel Rivera, nada en Ferrol o 20 de xu\u00f1o de 1952, \u00e9 unha actriz galega.\nTraxectoria.\nActriz de enorme experiencia teatral. En Galicia deuse a co\u00f1ecer nos anos 90 como protagonista da comedia de maior \u00e9xito da TVG, \"Pratos Combinados\", onde interpretou o personaxe de Balbina. M\u00e1is tarde chegoulle o reco\u00f1ecemento a nivel estatal ao ser unha das actrices da oscarizada pel\u00edcula \"Mar adentro\", dirixida por Alejandro Amen\u00e1bar e que lle valeu o Premio Goya \u00e1 Mellor actriz secundaria.\nTraballou en publicidade, ademais de como presentadora, axudante de direcci\u00f3n e actriz de dobraxe.\n\u00c9 Licenciada en Filolox\u00eda Inglesa pola Universidade de Santiago de Compostela e fala castel\u00e1n, galego, ingl\u00e9s e franc\u00e9s."}
{"id": "42606", "revid": "85894", "url": "https://gl.wikipedia.org/wiki?curid=42606", "title": "Bucarest", "text": "Bucarest () \u00e9 a capital e centro industrial e comercial de Roman\u00eda. Est\u00e1 localizada no sueste do pa\u00eds, \u00e1s beiras do R\u00edo D\u00e2mbovi\u021ba.\nSegundo o censo oficial a 1 de xaneiro do ano 2010, Bucarest ti\u00f1a unha poboaci\u00f3n de 1\u00a0944\u00a0367 habitantes , 2.3 mill\u00f3ns na \u00e1rea metropolitana.\nPara os par\u00e1metros europeos, Bucarest non \u00e9 unha cidade antiga, a primeira referencia que se ten dela \u00e9 do ano 1459. Dende esa data Bucarest pasou por moitos cambios, fac\u00e9ndose capital do pa\u00eds no ano 1862 convert\u00e9ndose no centro da cultura e as artes. A s\u00faa ecl\u00e9ctica arquitectura \u00e9 unha mestura da historia, da \u00e9poca comunista e da modernidade. No per\u00edodo entre as d\u00faas guerras mundiais, a arquitectura da cidade valeulle o sobrenome do \"\"Par\u00eds do leste\" ou \"Pequeno Par\u00eds\"\" (\"Micul Paris\"). Parte dos monumentos e igrexas foron destru\u00edda polas guerras, tremores de terra, incendios e no decurso da campa\u00f1a de \"urbanismo\" emprendida por Nicolae Ceau\u0219escu no s\u00e9culo pasado. En anos recentes, a cidade volveu vivir un renacemento da s\u00faa cultura e econom\u00eda.\nContorno xeogr\u00e1fico.\nA cidade de Bucarest est\u00e9ndese \u00f3 longo do sueste do pa\u00eds, entre as cidades de Ploie\u0219ti e Giurgiu e a marxe do r\u00edo D\u00e2mbovi\u021ba, que se converte, en Arge\u0219, nun dos afluentes do r\u00edo Danubio. No per\u00edmetro urbano da cidade p\u00f3dense atopar moitos lagos, como o lago Floreasca, o lago Tei, o lago Colentina, e no centro da cidade o lago Ci\u0219migiu. Este lago at\u00f3pase nos xard\u00edns Ci\u0219migiu, inaugurados no ano 1847 e dese\u00f1ados polo arquitecto alem\u00e1n Carl F. W. Meyer. A parte de Ci\u0219migiu, existen dous parques m\u00e1is, o Parque Her\u0103str\u0103u (onde se atopa o Muzeul Satului) e os xard\u00edns Bot\u00e1nicos (os maiores de toda Roman\u00eda, contando con m\u00e1is de 10.000 especies de plantas e flores ex\u00f3ticas).\nEconom\u00eda.\nA pesar de que s\u00f3 conta cun 10% da poboaci\u00f3n romanesa, Bucarest produce o 25% do PIB do pa\u00eds, sendo a zona m\u00e1is desenvolvida e industrializada de Roman\u00eda. \u00d3 igual que o resto do pa\u00eds, esta cidade experimentou un importante desenvolvemento econ\u00f3mico na \u00faltima d\u00e9cada. Bucarest recibe axudas econ\u00f3micas provenientes da Uni\u00f3n Europea (UE).\nBucarest conta tam\u00e9n coa maior rede de transportes de Roman\u00eda e unha das maiores no centro e leste de Europa.\nDemograf\u00eda.\nA poboaci\u00f3n de Bucarest medrou considerablemente durante os dous \u00faltimos s\u00e9culos, \u00f3 igual que a importancia de Bucarest como centro urbano.\nCrecemento da poboaci\u00f3n dende 1800:\nComunidades minoritarias.\nComunidade xitana.\nA comunidade xitana (\"comunitatea rom\u0103\") \u00e9 unha das m\u00e1is numerosas, contando no censo de 2002 con 27.322 persoas, o 1,4% da poboaci\u00f3n.\nComunidade xud\u00eda.\nA comunidade xud\u00eda foi a m\u00e1is numerosa na cidade ata o estoupido da segunda guerra mundial. En 1930 viv\u00edan na cidade 69.885 xudeus, que representaban o 10,93% da poboaci\u00f3n da capital. Os masacres perpetrados polos Lexionarios e pola Garda de Ferro durante o conflito, xunto coas posteriores emigraci\u00f3ns a Israel fixeron que a comunidade case desaparecese da cidade.\nNo censo do 2002 a comunidade xud\u00eda de Bucarest era de 2.481 persoas.\nComunidade h\u00fangara.\nNo censo de 1930, viv\u00edan na cidade 24.052 h\u00fangaros, representando o 3,76% da poboaci\u00f3n municipal.\nNo ano 2002 o seu n\u00famero baixara a 5.834, representando o 0,3% da poboaci\u00f3n total. Na cidade de Bucarest funciona o Liceo Te\u00f3rico Ady Endre vinculado \u00e1 lingua h\u00fangara. A Casa Petofi \u00e9 o centro cultural da comunidade, onde funciona unha biblioteca cunha importante fonte de volumes escritos na lingua h\u00fangara. Na cidade publ\u00edcase diariamente o xornal da comunidade h\u00fangara, \u00daj Magyar Sz\u00f3, e a publicaci\u00f3n mensual da comunidade: Bukaresti Kozlony."}
{"id": "42607", "revid": "1822", "url": "https://gl.wikipedia.org/wiki?curid=42607", "title": "Anatom\u00eda de Grey", "text": ""}
{"id": "42609", "revid": "26501", "url": "https://gl.wikipedia.org/wiki?curid=42609", "title": "Cuarto milenio", "text": "Cuarto Milenio \u00e9 un programa de televisi\u00f3n emitido pola canle televisiva Cuatro de Espa\u00f1a. Est\u00e1 presentado e dirixido polo xornalista alav\u00e9s Iker Jim\u00e9nez.\nHistoria e caracter\u00edsticas.\nA s\u00faa primeira emisi\u00f3n realizouse o 13 de novembro de 2005. Neste programa anal\u00edzanse supostos fen\u00f3menos paranormais e misterios sen resolver. Iker Jim\u00e9nez, que tam\u00e9n conduce un programa de radio na Cadena SER chamado Milenio 3, denomina o seu traballo xornalismo de investigaci\u00f3n. En \u00e1mbolos dous espazos conta coa colaboraci\u00f3n da xornalista Carmen Porter (quen \u00e9 ademais a s\u00faa muller) e un equipo de investigadores.\nO programa \u00e9 as\u00ed mesmo un perfecto instrumento de autopromoci\u00f3n, xa que nel se publicitan os libros da colecci\u00f3n de Iker Jim\u00e9nez, publicados pola editorial Edaf. Este programa foi un dos \u00e9xitos da primeira tempada de Cuatro, chegando a triplica-la media de audiencia da cadea."}
{"id": "42610", "revid": "96302", "url": "https://gl.wikipedia.org/wiki?curid=42610", "title": "Deep Purple", "text": "Deep Purple \u00e9 un grupo de rock ingl\u00e9s xurdido en Hertfordshire en 1968. Est\u00e1 considerado un dos pioneiros do heavy metal e do hard rock moderno, a\u00ednda que o seu estilo musical ten variado cos anos.\nTraxectoria.\nNos seus primeiros tempos integr\u00e1bano m\u00fasicos de rhythm and blues como John Lord, Nicky Simper ou o solista Rod Evans, un guitarrista tan duro como Ritchie Blackmore, e un bater\u00eda tan caracterizado, enerx\u00e9tico e repetitivo coma Ian Paice. Os seus primeiros temas son versi\u00f3ns e dan lugar a unha primeira \u00e9poca onde Lord imprime un car\u00e1cter sint\u00e9tico entre o blues, o rock sinf\u00f3nico m\u00e1is denso e algunhas resonancias tomadas de The Beatles, con \u00e1lbums como \"Book of Taliesyn\" e o que leva o nome do grupo e s\u00e9rvelles de tarxeta de presentaci\u00f3n. O teclista Jon Lord sendo un fan\u00e1tico da m\u00fasica cl\u00e1sica comp\u00f3n en 1970 o Concerto for Group and Orquestra en colaboraci\u00f3n c\u00f3 trompetista e compositor brit\u00e1nico Malcolm Arnold). Peza que o grupo grava ese mesmo ano no Royal Albert Hall de Londres coa colaboraci\u00f3n da Real Orquestra Filharm\u00f3nica de Inglaterra.\nA segunda \u00e9poca, que arranca de 1970, relacionar\u00e1 \u00f3s incorporados Ian Gillan (voz) e Roger Glover (produci\u00f3n e baixo), que tomar\u00edan partido pola li\u00f1a propugnada por Blackmore: In Rock (1970) ser\u00e1 unha contundente mostra desta etapa, \u00e1 que seguiron Fireball (1971), Machine Head (1972) e o m\u00edtico dobre Made in Japan (1972), que define o seu retrato m\u00e1is difundido e aceptado, pero \u00e1 custa de prexudicar o futuro da banda, xa que sendo un dos grupos que m\u00e1is discos en directo sacaron, todos estes se basean nas mesmas 7 canci\u00f3ns.\nO disco single \"Smoke On The Water\" est\u00e1 considerado un cl\u00e1sico no seu x\u00e9nero polo seu atronador arranxo e a s\u00faa repetitiva li\u00f1a guitarr\u00edstica.\nA banda disgr\u00e9gase en 1973 coa marcha de Gillan que \u00e9 substitu\u00eddo por David Coverdale, e a sa\u00edda de Roger Glover que cambia o seu posto con Glen Hughes. Finalmente en 1975 gravan o Made in Europe durante a \u00faltima xira do grupo por Europa, nesa \u00e9poca Ritchie Blackmore xa formar\u00e1 a s\u00faa propia banda (Ritchie Blackmore\u00b4s Rainbow).\nA mediados dos anos oitenta a banda recomponse en parte xa que os cambios na guitarra (Ritchie Blackmore, Tommy Bolin...) e no cantante (Ian Gillan, David Coverdale...) son constantes."}
{"id": "42612", "revid": "1131", "url": "https://gl.wikipedia.org/wiki?curid=42612", "title": "Jeff Beck", "text": "Jeff Beck, nado en Wallington o 24 de xu\u00f1o de 1944 e finado en Wadhurst (East Sussex) o 10 de xaneiro de 2023, foi un guitarrista ingl\u00e9s de rock.\nFormou parte da banda The Yardbirds para comezar logo unha carreira en solitario na que experimentou cunha variedade de x\u00e9neros como blues rock, rockabilly, heavy metal, jazz fusi\u00f3n e ata techno. Foi clasificado no quinto posto na lista dos \"100 mellores guitarristas de todos os tempos\" da revista \"Rolling Stone\".\nTraxectoria.\nComezou a atraer a atenci\u00f3n coma guitarrista cando se incorporou \u00f3s Yardbirds en 1965, coma substituto de Eric Clapton. Naquela \u00e9poca, os Yardbirds atravesaban unha fase de transici\u00f3n, apoi\u00e1ndose menos no impulso orixinal dos blues americanos e pasando a desenvolver as s\u00faas propias ideas. Anos m\u00e1is tarde, Beck describir\u00edaos coma \"a primeira banda psicod\u00e9lica\". A\u00ednda que Beck e Clapton estaban similarmente enraizados no blues, Beck resultaba moito m\u00e1is adecuado para o enfoque cada vez m\u00e1is experimental dos Yardbirds. Co paso do tempo revelouse coma un m\u00fasico en constante busca de novos sons, texturas e medios de expresi\u00f3n a trav\u00e9s da guitarra. Clapton era e segue sendo esencialmente un guitarrista de blues.\nEn 1966, os Yardbirds conseguiron apartar a Jimmy Page do seu lucrativo traballo coma guitarrista de estudio e persuad\u00edrono de que tocara o baixo co grupo. Nunha ocasi\u00f3n en que Beck caeu enfermo, Page substitu\u00eduno na guitarra para que o grupo puidese actuar. Cando Beck se recuperou houbo un breve per\u00edodo no que Beck e Page tocaron a guitarra solista \u00e1 vez nos Yardbirds. Non obstante, ese mesmo ano, durante unha xira por Am\u00e9rica Beck volveu a alegar que estaba enfermo; a banda non o tomou en serio e quedou f\u00f3ra do grupo. Existe unha certa confusi\u00f3n acerca de se marchou ou o botaron. Os Yardbirds continuaron con Keit Relf (voz e harm\u00f3nica), Jimmy Page (Guitarra solista), Paul Samwell-smith (2\u00aa Guitarra), Chris Deja (Baixo) e Jim Mcarthy (bater\u00eda) ata 1968. Ent\u00f3n Page quedou s\u00f3 e, para cubrir os contratos pendentes reuniu unha banda que chamou \"os Novos Yardbirds\". Case inmediatamente cambi\u00f3uselle o nome por Led Zeppelin, pero esta \u00e9 outra historia.\nMentres tanto, Beck comezar\u00e1 unha carreira coma solista, logrando un certo \u00e9xito inicial coa axuda do produtor Mickie Most. O principal \u00e9xito foi \"Hi Ho Silver Lining\" pero a cara B, \"Beck's Bolero\" era moito m\u00e1is interesante, \u00f3 contar coa participaci\u00f3n de Keith Moon, Jimmy Page, John Paul Jones e Nicky Hopkins.\nComa consecuencia do seu traballo previo cos Yardbirds, Beck adquirira unha considerable reputaci\u00f3n coma guitarrista, \u00e1 parte de ser unha mestura de pop star e figura de culto. Dende tal posici\u00f3n reuniuse o primeiro dunha serie de Jeff Beck Groups. Mais, debido \u00e1 diverxencia de personalidades ou \u00e1 diversidade de antecedentes musicais, o grupo nunca chegou a pasar das fases de ensaios. Beck, que xa ti\u00f1a fama de \u00e1spero e dif\u00edcil de tratar, merece con todo que se lle reco\u00f1eza o seu optimismo \u00f3 tratar de xuntar (ademais da el mesmo) a Rod Stewart, Jet Harris, Viv Prince e Ron Wood. En calquera caso, cando o bater\u00eda Aynsley Dunbar se uniu a Stewart, Wood e Beck, logrouse unha certa cohesi\u00f3n, e a banda gravou dous \u00e1lbums, \"Truth\" e \"Beck-ola\", que xunto coas actuaci\u00f3ns en vivo estableceron a reputaci\u00f3n de Beck coma figura importante. Stewart e Wood permaneceron con Beck ata 1969. M\u00e1is tarde Stewart revelou os problemas que tivo, aguantando a actitude dominante de Beck, pero \u00f3 suprimir as s\u00faas propias tendencias ego\u00edstas tivo as s\u00faas compensaci\u00f3ns: o prestixio que adquiriu cantando con Beck foi o que lle proporcionou o trampol\u00edn para lanzar \u00f3s Faces e para a s\u00faa posterior carreira solista.\nA finais dos 60, o desenvolvemento paralelo de Clapton, Townshend, Beck, Page e o tremendo Hendrix establecer\u00e1 a base do estilo brit\u00e1nico de guitarra rock. Pero, en termos de \u00e9xito comercial Beck quedou parcialmente eclipsado polos outros. Era indubidable que o m\u00e1is popular eran os power tr\u00edo de guitarra, baixo e bater\u00eda, e Beck tratou de resolver a situaci\u00f3n con plans para a formaci\u00f3n do tr\u00edo Beck, Bogert e Appice.\nBeck era amigo de Tim Bogert (Baixo) e Carmine Appice (bater\u00eda) dende que eles tocaban no grupo americano Vanilla Fudge e el nos Yardbirds. Estando en Nova York para gravar un \"single\", foi a un club a ver a Vanilla Fudge e, \u00f3 non aparecer o seu guitarrista, Beck accedeu a cubrir o seu posto. Os tres quedaron o suficientemente satisfeitos como para querer tocar xuntos de novo, pero houbo que aprazar a idea ata que quedaran libres de compromisos. En 1969, cando parec\u00edan que xa non hab\u00eda problemas, Beck sufriu un accidente automobil\u00edstico que o mantivo inactivo por m\u00e1is dun ano. Bogert e Apprie un\u00edronse a Cactus, e Beck, cando se recuperou, formou un novo grupo co que gravou dous \u00e1lbums, \"Rough and ready\" e \"Jekk Beck Group\", ata que en 1972 Beck, Bogert e Appice poderon formar o seu tr\u00edo.\nPor desgraza, a obsesi\u00f3n de Beck por este proxecto parece que lle impediu darse conta de que o tempo pasar\u00e1 e que o concepto de power tr\u00edo estaba desfasado. Decatouse case inmediatamente. O grupo separouse despois de dos \u00e1lbums.\nComezou unha \u00e9poca de transici\u00f3n para Beck, cando se deu conta de que moitos copiar\u00e1n o seu estilo. Namorouse dos teclados de Jan Hammer do grupo de John McLaughlin. Como resultado, en 1975, publicou \"Blow by Blow\", producido por George Martin, onde aparece cun estilo m\u00e1is Jazz-rock con toques de funk e un poqui\u00f1o de soul.\nLogo veu \"Wired\", cun \u00e9xito similar. Nos seguintes anos formou parte de innumerables grupos e colaborou con m\u00fasicos coma Stevie Wonder, Stanley Clarke e Jan Hammer."}
{"id": "42614", "revid": "98629", "url": "https://gl.wikipedia.org/wiki?curid=42614", "title": "Na L\u00faa", "text": "Na L\u00faa \u00e9 un grupo musical galego de estilo folk, con alg\u00fans elementos do pop e o jazz.\nTraxectoria.\nNaceu no 1980, co prop\u00f3sito de restabelecer a dignidade da m\u00fasica de Galicia. A cr\u00edtica definiunos na s\u00faa primeira etapa coma \"unha ponte harm\u00f3nica entre a tradici\u00f3n e o futuro\". Os seus compo\u00f1entes fundadores foron: Xos\u00e9 Paz Ant\u00f3n, Ricardo Pereiro, Pancho \u00c1lvarez, Dar\u00edo Gonz\u00e1lez e Rafa Vega. No ano 81 incorp\u00f3rase Ant\u00f3n Rodr\u00edguez.\nTi\u00f1an como referente as ra\u00edces da m\u00fasica popular, recorrendo \u00e1 divulgaci\u00f3n do cancioneiro tradicional e tendo esa pegada arcaica como inspiraci\u00f3n da nova m\u00fasica composta polo grupo. Ao mesmo tempo, busc\u00e1base o encontro desa m\u00fasica de tradici\u00f3n oral coa \"aldea global\", a sociedade dos medios de comunicaci\u00f3n, o futuro, a contemporaneidade, e a contraposici\u00f3n.\nCon estas claves o grupo navega durante case d\u00faas d\u00e9cadas por centos de escenarios, plat\u00f3s de televisi\u00f3n e estudios de radio. Viaxaron a Breta\u00f1a e \u00f3 centro de Francia, Arxentina e Uruguai, Austria, Escocia, o norte de Italia, as A\u00e7ores e o Portugal Continental. Galicia \u00e9 o seu centro de operaci\u00f3ns, pero \u00e9 unha das bandas do noroeste con maior proxecci\u00f3n a outras comunidades da pen\u00ednsula.\nAta o momento a s\u00faa obra musical gravouse en seis traballos discogr\u00e1ficos b\u00e1sicos, nos que aparecen aqueles ingredientes caracter\u00edsticos da s\u00faa obra: a tradici\u00f3n, a m\u00fasica de Portugal, o jazz no seu primeiro disco, o neotrobadorismo, o celtismo, certo coqueteo co pop, o africanismo, a poes\u00eda de Pondal ou a nova poes\u00eda que cantaba Ux\u00eda Senlle nos anos que permaneceu coa banda.\nCumpridos vinte anos, Na L\u00faa ten sido dende os seus comezos, un grupo adiantado \u00f3s tempos \u00f3 concibir a m\u00fasica tradicional e a m\u00fasica folk como elementos inherentes a unha m\u00fasica contempor\u00e1nea local pero con vocaci\u00f3n universal. \u00d3 longo destes anos o grupo estivo presente nos m\u00e1is significativos eventos musicais dentro e f\u00f3ra das nosas fronteiras. Recibiron importantes premios e editaron un total de sete discos. O que fai o n\u00famero sete, intitulado \"Feitizo\", publicado recentemente, \u00e9 un traballo conceptual dedicado \u00f3 mundo do esot\u00e9rico, das meigas e de todo aquilo que a cultura popular utilizou como gu\u00eda e fonte de sabedor\u00eda \u00f3 longo dos tempo. Na L\u00faa, que sempre foi a cara m\u00e1is moderna do folk en Galicia, sintetizan neste \"Feitizo\" en forma de bebedizo para escoitar aspectos ancestrais da cultura popular, que van dende o m\u00e1xico e lendario \u00f3 real e o musical, co seu innato xeito de entender a m\u00fasica: Con ra\u00edces que dende a terra crecen para apuntar \u00e1 L\u00faa que \u00e9, talvez, orixe destes artistas que sempre contemplaron a m\u00fasica dende un lugar pr\u00f3ximo e distante, permanente e actual. Este traballo \u00e9 o punto de referencia para o seu espect\u00e1culo do ano 2000.\nColaboraci\u00f3ns.\nAmais desta obra discogr\u00e1fica iniciada no 1985 e constantemente reeditada, Na L\u00faa participa noutros nove discos de car\u00e1cter antol\u00f3xico ou recompilatorio a car\u00f3n de artistas coma Capercaille, Alan Stivell, Youssou N'Dour, Clannad e Altan, entre outros.\nRealizaron m\u00fasica para cinema, colaboraron con m\u00faltiples asociaci\u00f3ns non gobernamentais, protagonizaron programas monogr\u00e1ficos de televisi\u00f3n e apareceron nas revistas de maior divulgaci\u00f3n: \"Trad Magazine\" (Francia), \"Folk Roots\" (Inglaterra), \"Rhythm Music Magazine\" (USA) ou \"Lira\" (Suecia)."}
{"id": "42615", "revid": "98629", "url": "https://gl.wikipedia.org/wiki?curid=42615", "title": "Jethro Tull", "text": "Jethro Tull \u00e9 o nome dunha banda de rock progresivo brit\u00e1nica, de orixe ingl\u00e9s, que comezou a s\u00faa andaina no 1967 e que, desde ent\u00f3n, traballou de forma ininterrompida at\u00e9 o d\u00eda de hoxe. A s\u00faa m\u00fasica caracter\u00edzase polas letras, as voces, a frauta de Ian Anderson, que leva liderando ao grupo dende os seus inicios, e o traballo de guitarras de Martin Barre, que entrou en Jethro Tull en 1969.\nA banda comezou tocando blues-rock con toques experimentais, e foron incorporando elementos da m\u00fasica cl\u00e1sica, o folk, o jazz e o art rock \u00e1 s\u00faa m\u00fasica.\nDesde os seus inicios, este grupo vendeu m\u00e1is de 60 mill\u00f3ns de copias dos seus m\u00e1is de 30 \u00e1lbums en todo o mundo. Os \u00faltimos traballos publicados pola banda datan de 2003, a\u00ednda que continuaron a actuar en xiras ata 2011.En abril de 2014, Anderson anunciou a fin da actividade de Jethro Tull como banda.\nHistoria.\nOrixes (1964-1968).\nAs orixes de Jethro Tull rem\u00f3ntanse a mediados dos anos 60, cando tres individuos que respond\u00edan \u00f3s nomes de Ian Anderson, Jeffrey Hammond Hammond e John Evans decidiron formar unha banda de rock chamada The Blades. O seu debut foi en 1963, no Blackpool\u2019s Holy Family Youth Club, constitu\u00edndo a formaci\u00f3n os seguintes m\u00fasicos: Anderson \u00e1 guitarra, Hammond \u00f3 baixo, Evans \u00e1 bater\u00eda e Michael Stephens, ex-guitarrista do grupo The Atlantics. O repertorio da banda base\u00e1base en temas blues inspirados por xente coma Sonny Terry, Howling Wolf, Brownie McGhee, Graham Bond e outros m\u00fasicos norteamericanos e brit\u00e1nicos do mesmo estilo musical.\nCon esta formaci\u00f3n e repertorio estiveron actuando unha tempada, ata que comezaron a sucederse os cambios no seo da banda, que rematou estabiliz\u00e1ndose coa inclusi\u00f3n de Barriemore Barlow \u00e1 bater\u00eda e o paso de John Evans \u00f3s teclados, que era o instrumento que dende un principio m\u00e1is lle gustaba. As\u00ed chegouse \u00f3 primeiro cambio de nome na banda (a\u00ednda que non ser\u00eda o \u00faltimo, como veremos), pasando a chamarse en 1965 The John Evan Band, e inclu\u00edndo no seu seo a un verdadeiro rosario de m\u00fasicos: os mesmos que formaron The Blades menos Michael Stephens, que decidiu abandonar o grupo, e a inclusi\u00f3n de Derek Ward \u00f3 baixo, Jim Doolin \u00e1 trompeta, Martin Skyrme \u00f3 saxof\u00f3n e Chris Riley \u00e1 guitarra. Durante os seguintes dous anos, 1966 e 1967, o grupo tocou nos clubs m\u00e1is prestixiosos do norte de Gran Breta\u00f1a, entre os que destacaron o Twisted Wheel Chain e The Cavern, en Liverpool.\nOs temas que realizaban eran unha mestura de blues, jazz e soul. Un novo cambio de nome produciuse neste per\u00edodo: pasaron a chamarse The John Evan\u00b4s Smash, co conseguinte cambio na formaci\u00f3n: Jeffrey Hammond, Derek Ward, Jim Doolin, Martin Skyrme e Chris Riley foron substitu\u00eddos por Chick Murray \u00e1 guitarra, Tony Wilkinson \u00f3 saxof\u00f3n bar\u00edtono, Neil Valentine \u00f3 saxof\u00f3n tenor e Glenn Cornick \u00f3 baixo. Por\u00e9n, esta formaci\u00f3n s\u00f3 durou un ano, xa que en novembro de 1967 produciuse a grande estoupada e s\u00f3 quedaron no grupo Ian Anderson e Glenn Cornick, polo que tiveron que recrutar a dous novos m\u00fasicos. Estes ser\u00edan o bater\u00eda Clive Bunker e o guitarrista Mick Abrahams, ambos procedentes do grupo McGregor\u00b4s Engine. Con estes catro compo\u00f1entes comezou un periplo de dous meses durante os cales actuaron en diversos locais brit\u00e1nicos, entre eles o m\u00edtico Marquee e no que se sucederon os cambios de nome: Navy Blue, Bag of Blues, Ian Henderson\u00b4s Bag O\u2019 Blues e moitos outros, produto do espantosamente mal que tocaban. Parece ser que o constante cambio de nome era o \u00fanico que lles permit\u00eda poder actuar nun local m\u00e1is dunha vez, xa que co\u00f1ec\u00e9ndoos xamais poder\u00edan facelo. Por\u00e9n, xusto daquela sucedeu un feito que m\u00e1is tarde se revelar\u00eda como crucial para o futuro de Jethro Tull e para a historia da m\u00fasica en xeral: Terry Ellis e Chris Wright deciden formar unha compa\u00f1\u00eda de discos \u00e1 que po\u00f1er\u00edan por nome Chrysalis Records.\nA dita compa\u00f1\u00eda ser\u00eda nun principio subsidiaria da todopoderosa Island e enfocou o seu traballo \u00e1 promoci\u00f3n de grupos con sons innovadores, polo que a trav\u00e9s do produtor Derek Lawrence deciden fichar \u00f3s nosos protagonistas e colocarlles o rid\u00edculo nome de Candy Coloured Rain, o cal non se produciu finalmente grazas a que un empregado de Chrysalis que estudara historia suxeriu o de Jethro Tull, que non \u00e9 outra cousa que o nome dun agricultor, granxeiro e escritor ingl\u00e9s nado en Basildon en 1674, \u00f3 que se lle atribue en 1701 a invenci\u00f3n e perfeccionamento da m\u00e1quina de arar e diversos experimentos cos sistemas de sementeira. A pesar de todo, o primeiro traballo oficial de Jethro Tull na industria discogr\u00e1fica non sair\u00eda baixo o selo Chrysalis, sen\u00f3n que o far\u00eda para Metro Goldwyn-Mayer. Trat\u00e1base dun single que inclu\u00eda na s\u00faa cara A o tema \"Aeroplane\", composto por Len Barnard e Ian Anderson e pola cara B \"Sunshine day\", composto por Mick Abrahams. Este single foi publicado en febreiro de 1968 e distribu\u00eddo baixo o nome de \"Jethro Toe\", seguramente debido a un erro de imprenta. En calquera caso, a repercusi\u00f3n deste traballo foi m\u00ednima, xa que apenas tivo promoci\u00f3n e tampouco atraeu o interese da cr\u00edtica nin do p\u00fablico.\nOs comezos (1968-1970).\nTralo intento de alcanzar o \u00e9xito, o grupo, esta vez xa baixo o nome de Jethro Tull, comezou unha extensa xira de actuaci\u00f3ns durante o ver\u00e1n de 1968 en diversos clubs brit\u00e1nicos, volvendo \u00f3 Marquee, esta vez xa de forma m\u00e1is estable e ga\u00f1\u00e1ndose o benepl\u00e1cito do p\u00fablico. Este feito foi fundamental para o posterior triunfo do grupo, xa que a base de traballalo nas actuaci\u00f3ns en directo conseguiron atraer a atenci\u00f3n de gran cantidade de persoas que asist\u00edan perplexas \u00e1s incribles loucuras de Anderson coa s\u00faa frauta sobre o escenario e \u00e1 enerx\u00eda que desprend\u00eda a banda tocando en vivo. Desta maneira, chegou por fin o salto \u00e1 fama de Jethro Tull: ser\u00eda no Sunbury Jazz and Blues Festival, onde a cr\u00edtica quedou literalmente sorprendida da popularidade do grupo, debida sobre todo a que a xente que os vira tocar en directo polos diversos locais concentrouse al\u00ed para velos, polo que case todo o p\u00fablico asistente era xa fan de Jethro. Evidentemente, o seguinte paso estaba a punto de darse: a gravaci\u00f3n dun Lp, algo que xa se v\u00ed\u00f1a xerando e que se consumou en outubro de 1968, cando \"This was\" sae \u00e1 venda.\nEste primeiro disco l\u00e9vaos a realizar numerosos concertos, entre eles unhas sesi\u00f3ns de radio para \u00e1 BBC nas que demostran que o seu directo \u00e9 demoledor. O sinxelo escollido foi \"A song for Jeffrey\", dedicado a Jeffrey Hammond Hammond, e a cara B de dito single tam\u00e9n ti\u00f1a que estar dedicada a algu\u00e9n, polo que o tema inclu\u00eddo foi \"One for John Gee\", como agradecemento a John Gee, director do Club Marquee en Londres e primeira persoa que confiou no \u00e9xito do grupo. A pesar da ansiedade coa que se esperaba o primeiro disco de Jethro Tull e das boas cr\u00edticas recibidas por este, o single non tivo demasiado \u00e9xito entre o gran p\u00fablico. Con todo, o seguinte si que alcanzou boas posici\u00f3ns nas listas brit\u00e1nicas. Este segundo single foi \"Love story\", tema que non aparece en \"This was\", composto tam\u00e9n por Ian Anderson e cheo de potencia, que se publicar\u00eda en decembro de 1968.\nPronto comezaron as desavinzas entre as d\u00faas principais figuras de Jethro Tull: Anderson e Abrahams. Este decide abandonar o grupo, oficialmente porque exist\u00edan desavinzas no relativo \u00e1 orientaci\u00f3n musical do mesmo. Non obstante, a raz\u00f3n ben puido ser o carisma de Ian Anderson \u00e1 fronte do grupo e a s\u00faa desbordante creatividade musical, que apuntaba xa dende un principio a direcci\u00f3ns m\u00e1is diversas que as dunha simple banda de blues-rock. Isto po\u00f1\u00eda en d\u00fabida o liderado de Mick Abrahams e o final non puido ser outro que o que xa co\u00f1ecemos: o guitarrista marchou e formou a s\u00faa propia banda, Bloodwyn Pig, coa que xamais pasou de ser un artista de segunda fila. As\u00ed, Mick Abrahams deixar\u00e1 pasar a s\u00faa oportunidade de alcanzar a fama e a inmortalidade art\u00edstica.\nO peor, por\u00e9n, foi que a marcha do guitarrista deixaba un oco en Jethro Tull que ti\u00f1a que ser ocupado pronto, xa que a s\u00faa primeira xira polos Estados Unidos estaba \u00e1 volta da esquina. Comeza as\u00ed unha fren\u00e9tica carreira por incorporar a un bo guitarrista. O primeiro en probar coa banda foi Tommy Iomi, o co\u00f1ecido guitarrista de Black Sabbath, que s\u00f3 estivo dez d\u00edas con Jethro Tull, xa que a s\u00faa t\u00e9cnica non convenc\u00eda a Anderson. Tras el, chegou Davy O\u2019List, que a\u00ednda estivo menos tempo con eles: catro d\u00edas, pero que posteriormente ser\u00eda mundialmente co\u00f1ecido como o guitarrista da banda Nice. Por fin chegou o que ser\u00eda guitarrista definitivo de Jethro Tull, Martin Lancelot Barre, que dende a s\u00faa mesma chegada \u00f3 grupo converter\u00edase na peza m\u00e1is importante do mesmo, a excepci\u00f3n, claro est\u00e1, do propio Anderson. Martin Barre era m\u00e1is que un guitarrista aceptable, pero o certo \u00e9 que a s\u00faa val\u00eda non sempre fora reco\u00f1ecida pola prensa especializada, demasiado acostumada a que un guitarrista sexa o l\u00edder dunha banda de rock, ou \u00f3s s\u00f3s enrevesados, tecnicistas e interminables dos \"heroes\" da guitarra (ex: Jimi Hendrix, Jimmy Page, Jeff Beck...), pero o destacable de Barre foi a s\u00faa compenetraci\u00f3n con Ian Anderson.\n1969 foi un ano moi importante para Jethro Tull, xa que na primavera do mesmo comezaron a s\u00faa primeira xira polos Estados Unidos, nun principio como abreconcertos de Led Zeppelin ou Fleetwood Mac. A repercusi\u00f3n dos concertos que a banda ofreceu nos Estados Unidos foi enorme, ata o punto de que son invitados a gravar en varios estudios musicais daquel pa\u00eds. Ditas gravaci\u00f3ns foron moi frut\u00edferas, e dunha delas xurdiu unha das mellores canci\u00f3ns na historia de Jethro Tull: \"Living in the past\", gravada nos Estudios Vantone de New Jersey. Este foi o primeiro sinxelo de Jethro que alcanzou o \u00e9xito, chegando incluso a facelos aparecer na televisi\u00f3n, concretamente no programa \"Top of the pops\". Este \u00e9xito, unido \u00e1 publicaci\u00f3n do seu segundo traballo, \"Stand up\", consolidou a Jethro Tull como unha das mellores bandas do momento. Gravado nos Estudios Morgan de Londres, \"Stand up\" alcanza rapidamente o n\u00famero 1 das listas brit\u00e1nicas e fai o propio noutros pa\u00edses europeos, chegando a ser disco de ouro, o primeiro que a banda consegue. Neste \u00e1lbum apr\u00e9cianse xa as caracter\u00edsticas b\u00e1sicas do son t\u00edpico do grupo, como poden ser a forma de tocar a frauta por parte de Anderson, as alternancias entre as partes suaves e fortes en moitas das canci\u00f3ns e a clara influencia da m\u00fasica medieval no son de Jethro Tull. Aqu\u00ed aparecen instrumentos coma a balalaica ou a mandolina, que xunto \u00e1 xa t\u00edpica frauta (tocada en dous dos temas por Martin Barre) contrib\u00faen a dotar \u00f3s temas dun ambiente folk do que a banda xamais se desprender\u00eda, por moito que en ocasi\u00f3ns Anderson declarase que odiaba a m\u00fasica folk. Pero non s\u00f3 se aprecian neste traballo influencias da m\u00fasica folk, sen\u00f3n que tam\u00e9n podemos observar coma o rock duro aparece en temas coma \"A new day yesterday\", \"Nothing is easy\" e nas partes m\u00e1is fortes doutros cortes do disco. Igualmente, a influencia da m\u00fasica cl\u00e1sica queda patente nada m\u00e1is escoitar \"Bour\u00e9e\", que \u00e9 unha adaptaci\u00f3n dunha composici\u00f3n de Johann Sebastian Bach. Todo isto sup\u00f3n que o grupo se afastara un pouco do son blues e jazz que caracterizou o seu primeiro traballo.\n\u00d3 \u00e9xito de \"Stand up\" seguiu a edici\u00f3n de dous novos sinxelos igualmente triunfantes: o primeiro deles estaba formado por \"Sweet dream\" na cara A e \"17\" na cara B, e publicouse en setembro de 1969. Nel apr\u00e9cianse toques de orquestra que, se ben non eran rigorosamente unha primicia (o tema \"Reasons for waiting\", de \"Stand up\" xa ti\u00f1a unha parte de orquestra ama\u00f1ada por David Palmer), si que consolidan a vertente sinf\u00f3nica do son de Jethro Tull. De feito, moitos dos seus seguintes discos inclu\u00edron extensas partes con ama\u00f1os de orquestra. O outro single foi \"Witch\u2019s promise\"/\"Teacher\", no que aparecen por primeira vez os xeniais toques de piano por parte de John Evans, que deste modo regresaba xunto cos seus colegas de toda a vida. Este disco sa\u00edu \u00e1 venda en decembro de 1969, como preludio do seu seguinte \u00e1lbum, o terceiro na historia do grupo, que se publicou en febreiro de 1970 e se titulou \"Benefit\". A sa\u00edda \u00e1 venda do Lp coincidiu coa segunda xira de Jethro Tull polos Estados Unidos, esta vez como estrelas absolutas. Existen algunhas testemu\u00f1as de dita xira, sobre todo da actuaci\u00f3n do grupo no Carnegie Hall de Nova York, onde ofreceron un dos seus mellores concertos que se recordan e onde moi probablemente comenzouse a forxar o halo de lenda que agora envolve \u00e1 banda. Neste concerto grav\u00e1ronse dous temas que posteriormente formar\u00edan parte do \u00e1lbum \"Living in the past\".\nCentr\u00e1ndonos no \u00e1lbum \"Benefit\", hai que dicir que \u00e9 un dos seus discos menos influenciados polo folk e, polo contrario, m\u00e1is pr\u00f3ximo \u00f3 rock cl\u00e1sico co apoio dos teclados e, sobre todo, piano. Con todo, Ian Anderson conseguiu que soase diferente \u00f3 que o p\u00fablico estaba acostumado. Jimi Hendrix declarou en varias ocasi\u00f3ns ser fan de Jethro Tull, e incluso chegou a coincidir co grupo nun memorable concerto: Illa de Wight, un dos eventos m\u00e1is emblem\u00e1ticos do rock dos 70. Al\u00ed estiveron xente coma Bob Dylan, Free, The Doors, Emerson Lake &amp; Palmer, Joan Baez, Ten YearsS After, The Who e un longo etc\u00e9tera e, por suposto, Jethro Tull. Este festival celebrouse en agosto de 1970, dous meses despois da aparici\u00f3n dun novo single da banda, inclu\u00edndo os temas \"Wond\u2019ring again\" e \"Just trying to be\". A pesar de que case t\u00f3dolos compa\u00f1eiros de cartel ti\u00f1an m\u00e1is experiencia e t\u00e1boas no negocio, Jethro foi o \u00fanico grupo que tocou m\u00e1is de tres horas seguidas a petici\u00f3n do p\u00fablico.\nO seu c\u00e9nit creativo (1970-1973).\nTras a fren\u00e9tica actividade que envolveu \u00e1 banda no 1970 produciuse a segunda baixa: Glenn Cornick, o baixista, decidiu iniciar unha carreira musical en solitario formando o seu propio grupo: Wild Turkey, que ter\u00eda un \u00e9xito discreto no panorama musical underground brit\u00e1nico. As\u00ed, a finais de 1970 produciuse o segundo relevo na banda. Dito cambio trouxo de novo a un vello co\u00f1ecido: Jeffrey Hammond-Hammond, que ocupou o posto de baixista vacante. Desta forma entrou Jethro Tull en 1971, ano que resultar\u00eda crucial para a s\u00faa carreira. En xaneiro publicase o primeiro dos dous grandes discos do grupo na s\u00faa longa traxectoria: \"Aqualung\". \u00c9 a primeira obra de Jethro Tull que pode considerarse en certo modo \"conceptual\", \u00f3 abordar o tema da relixi\u00f3n dende un punto de vista cr\u00edtico e ir\u00f3nico, se ben Anderson nunca quixo burlarse da relixi\u00f3n en si mesma, sen\u00f3n das imposici\u00f3ns \u00e1s que o ser humano est\u00e1 sometido por ela, incluso antes de ter uso de raz\u00f3n. De calquera forma, o estilo base do disco \u00e9 o rock duro, como pode apreciarse nos temas m\u00e1is importantes do mesmo: \"Aqualung\", \"Cross-eyed Mary\", \"Locomotive breath\" ou \"Wind up\"; non obstante, seguen tendo un peso espec\u00edfico moi importante as influencias folk e cl\u00e1sicas, e non tanto o jazz ou o blues.\nAs ditas influencias apr\u00e9cianse nas partes ac\u00fasticas de canci\u00f3ns coma \"My God\", \"Cheap day return\", \"Slipstream\", \"Mother goose\", \"Wond\u2019ring aloud\" ou \"Up to me\". Menci\u00f3n \u00e1 parte merece o solo de frauta e voces de \"My God\", no que se fai patente unha vez m\u00e1is a influencia da m\u00fasica cl\u00e1sica e barroca nas composici\u00f3ns deste m\u00fasico. Parte dos temas que aparecen neste disco xa foran tocados en directo, en especial \"My God\" e \"Locomotive breath\", polo que cando se puso \u00e1 venda, os fans arrasaron nas tendas de discos. Tal era a expectaci\u00f3n levantada por \"Aqualung\". Os resultados foron evidentes: m\u00e1is de 5 mill\u00f3ns de copias vendidas, disco de ouro, multiplatino e numerosos premios e loanzas por parte da cr\u00edtica especializada. A pesar de todo, o disco non alcanzou o primeiro lugar nas listas de vendas, a\u00ednda que si chegou \u00f3 n\u00ba 4 en Gran Breta\u00f1a e \u00f3 n\u00ba 7 nos Estados Unidos, sendo o primeiro \u00e1lbum do grupo que conseguiu entrar no \"Top ten\" deste pa\u00eds.\n\"Aqualung\" foi censurado en Espa\u00f1a, onde non se puido publicar ata 1975 e, a\u00ednda as\u00ed, co cambio de \"Locomotive breath\" por \"Glory row\", nun dos exemplos m\u00e1is incoherentes e esperp\u00e9nticos do que \u00e9 a censura no mundo do rock, \u00f3 prohibirse a aparici\u00f3n de \"Locomotive breath\" como tema do disco \"Aqualung\" pero, por\u00e9n, permitirse como tema do disco \"Living in the past\", que se publicou en 1972. Non foi este o \u00fanico disco de Jethro Tull que sufriu as iras da censura no noso estado.\nEn marzo de 1971 produciuse a terceira deserci\u00f3n no seo do grupo: Clive Bunker quer\u00eda casar e cambiar de aires musicais, polo que se uniu a Robin Trower, Frankie Miller e James Dewar para formar o grupo \"Jude\", de nula relevancia na m\u00fasica moderna. O seu posto ocupouno outro vello amigo dos tempos de The Blades: Barriemore Barlow. Desta forma, Ian Anderson converteuse no \u00fanico membro de Jethro Tull que quedaba do cuarteto inicial que gravou \"This was\". A formaci\u00f3n do grupo quedaba, pois, da seguinte forma: Anderson \u00e1 voz, guitarras ac\u00fasticas e frauta, Barre coma guitarrista, John Evans \u00f3s teclados e pianos, Jeffrey Hammond \u00f3 baixo e o mencionado Barlow \u00e1 bater\u00eda.\nNon obstante, exist\u00eda unha sexta persoa que a\u00ednda que non era membro fixo do grupo, si que comezaba a adquirir importancia polas s\u00faas numerosas e importantes colaboraci\u00f3ns: David Palmer, que dende as s\u00faas intervenci\u00f3n nun dos temas de \"Stand up\" seguiu achegando os seus co\u00f1ecementos da m\u00fasica cl\u00e1sica para realizar diversos arranxos orquestrais nalgunhas canci\u00f3ns do grupo. Esta formaci\u00f3n \u00e9 considerada por moitos cr\u00edticos coma a mellor e m\u00e1is produtiva de toda a historia de Jethro Tull. O debut de Barriemore Barlow produciuse en maio de 1971, cando a banda gravou nos Sound Techniques Studios de Londres o EP \"Life\u2019s a long song\", que inclu\u00eda cinco temas: o que daba t\u00edtulo \u00f3 disco, \"Dr. Bogenbroom\", \"Up the pool\", \"For later\" e \"Nursie\". Por estas datas comezan unha xira por todo o mundo que lles encumiar\u00eda coma un dos mellores grupos en directo.\nA pesar de que a imaxe do grupo sempre foi e segue sendo a de Ian Anderson tocando a s\u00faa frauta sobre unha soa perna, o certo \u00e9 que o potencial en directo da banda nutr\u00edase en non pouca medida polas ideas dos seus membros, que desenvolv\u00edan os seus propios \"numeri\u00f1os\" en directo. Estes pequenos detalles te\u00f1en grande importancia cando un grupo de rock se presenta ante os seus fans, sobre todo \u00e1 hora de crear un clima propicio para \u00e1 asimilaci\u00f3n das s\u00faas canci\u00f3ns, pero tam\u00e9n para conseguir \"teatralizar\" a m\u00fasica que neses momentos desenvolve e transmitir \u00e1 audiencia algo que non se pode percibir a trav\u00e9s do disco: a imaxe e o dinamismo dunha aut\u00e9ntica banda de rock. Nisto, Jethro Tull eran e seguen sendo uns aut\u00e9nticos mestres. Moitos grupos posteriores imitaron ata a saciedade os trucos de Anderson sobre o escenario, as\u00ed como diversos efectos utilizados por el nos concertos. Na xira do 71 comezaron a escoitarse en vivo certos fragmentos do que ser\u00eda o seu pr\u00f3ximo disco.\nEn abril do 72 publ\u00edcase \"Thick as a brick\". Nada m\u00e1is publicarse, moitos profesionais da radio situ\u00e1rono como o segundo mellor disco da historia da m\u00fasica moderna, por detr\u00e1s do \"Sgt. Pepper\u2019s lonely hearts club band\" de The Beatles. En seguida alcanzou o n\u00famero 1 nas listas dos Estados Unidos, algo que a banda merec\u00eda e v\u00ed\u00f1a perseguindo durante moito tempo. Posiblemente a resaca de \"Aqualung\" tivese moito que ver en tal logro, xa que moitos fans norteamericanos comezaron a darse conta do potencial de Jethro a partir deste disco, polo que esperaban con verdadeiras ansias a s\u00faa nova obra. \"Thick as a brick\" \u00e9 o primeiro Lp do grupo no que non encontramos temas separados, sen\u00f3n unha \u00fanica canci\u00f3n que dura todo o disco, sen pausas ou interrupci\u00f3ns de ning\u00fan tipo, tan s\u00f3 o tempo que se tarda en cambiar de cara o \u00e1lbum. Isto xa resultaba unha novidade de seu, a\u00ednda que non era o \u00fanico novo na m\u00fasica da banda.\nAs\u00ed, podemos encontrar m\u00faltiples facetas novas, como o formato do disco, en forma de peri\u00f3dico despregable con numerosas p\u00e1xinas nas que aparecen noticias de todo tipo, cheas de sarcasmo e humor. Xunto a este aspecto \"visual\", o son do grupo \u00e9 moito m\u00e1is elaborado, os arranxos comezan a ser extremadamente dif\u00edciles. Os cambios r\u00edtmicos, mel\u00f3dicos etc., suc\u00e9dense sen parar, achegando cada un deles unha nova perspectiva do que estamos escoitando. A conxunci\u00f3n entre os membros da banda resulta aplastante. Moitos dudaron de que \"Thick as a brick\" puidese executarse en directo de forma adecuada, tal era o grao de dificultade instrumental do disco, pero equivoc\u00e1banse, xa que a banda ofrecer\u00e1 parte do que aparece no \u00e1lbum nos seus concertos de 1971. \"Thick as a brick\" levou \u00e1 banda \u00f3 cumio da popularidade e creatividade, a\u00ednda que as letras do disco aparecen asinadas por un tal Gerald Bostock, en realidade Ian Anderson preferiu utilizar dito pseud\u00f3nimo e a truculenta historia dun neno prodixio de oito anos que ga\u00f1a un concurso de poes\u00eda e logo \u00e9 descalificado por deixar embarazada a unha nena de catorce, como un elemento m\u00e1is de cr\u00edtica social e imaxinaci\u00f3n creativa, por suposto, como un reclamo para crear interese e incluso pol\u00e9mica entre os seus fans. Non obstante, todo queda moi claro de se consultar \u00e1 Sociedade de Autores Brit\u00e1nica, xa que \"Thick as a brick\" aparece coma unha composici\u00f3n enteiramente de Anderson na s\u00faa letra e na s\u00faa m\u00fasica.\nOs concertos de presentaci\u00f3n de \"Thick as a brick\" por todo o mundo acompa\u00f1\u00e1ronse dun forte tratamento esc\u00e9nico, produto seguramente da influencia que en Anderson tiveron diversos shows televisivos como o Flying Circus de Monty Python.\nO seguinte disco de Jethro Tull publicar\u00edase no mesmo ano que \"Thick as a brick\", a\u00ednda que non se trataba dun disco enteiramente novo, sen\u00f3n dunha recompilaci\u00f3n de sinxelos non publicados en ning\u00fan disco, temas extra\u00eddos dos seus anteriores traballos, algunhas canci\u00f3ns novas e partes en directo dalg\u00fans dos seus concertos. Tr\u00e1tase de \"Living in the past\", editado en xullo de 1972 en Gran Breta\u00f1a e en outubro dese mesmo ano nos Estados Unidos. O \u00e1lbum foi un acerto por parte do grupo, xa que moitos fans se perderan no seu momento moitos dos singles que Jethro publicaran entre Lp e Lp, polo que esta era unha magn\u00edfica oportunidade para facerse con eles sen ter que recorrer \u00f3 mercado de segunda man, coa propina adicional de que, \u00f3 tratarse dun disco dobre, ofrec\u00eda unha boa perspectiva do que o grupo fora capaz de ofrecer en directo mediante unha das catro caras dos discos, que era enteiramente en directo, as\u00ed como o regalo adicional dalg\u00fan que outro tema novo.\nO bienio conflitivo (1973-1974).\n1973 foi un ano bastante negativo para a banda, a\u00ednda que visto dende a perspectiva actual quizais resulte incomprensible todo o que sucedeu, se nos guiamos por puntos de vista musicais. Xullo de 1973 viu a publicaci\u00f3n de \"A passion play\", novo \u00e1lbum de Jethro Tull e s\u00e9timo ata a data. A xestaci\u00f3n deste disco xa estivo chea de dificultades dende o mesmo momento en que se gravaron os temas en estudio. Nun principio \u00eda ser un Lp dobre, con temas independentes, e para iso o grupo trasladouse \u00f3s famosos estudios Chateau D\u2019Herouville, cerca de Par\u00eds, onde gravaron as voces e partes instrumentais b\u00e1sicas para tres das caras de dito disco dobre, pero problemas t\u00e9cnicos co estudio de gravaci\u00f3n e o desagrado de Anderson polo que se estaba gravando fixeron que se paralizase o proceso e se atrasase a publicaci\u00f3n do disco, de maneira que Anderson decidiu aproveitar parte do gravado e rexeitar a outra parte. Deste modo, chegouse \u00e1 decisi\u00f3n final, que foi a de montar un disco seguindo os pasos de \"Thick as a brick\", cun s\u00f3 tema en todo o \u00e1lbum (se exceptuamos a historia que aparece na metade do disco). Novamente aparec\u00edan arranxos enrevesados, letras incomprensibles, orixinalidade e un maior acercamento ao mundo do teatro a trav\u00e9s dunha historia referente \u00e1 vida despois da morte. O espect\u00e1culo foi presentado oficialmente no Wembley Empire Pool Arena de Londres, ante 8.000 persoas, antes de que o disco vise a luz e diante da prensa e a cr\u00edtica, que arremeteron sen piedade contra el, ofendendo profundamente a Anderson.\nAnderson decide anular os concertos previstos para a presentaci\u00f3n do disco e romper as s\u00faas relaci\u00f3ns coa cr\u00edtica brit\u00e1nica. Con todo, \"A passion play\" alcanzar\u00eda o n\u00ba 1 nas listas dos Estados Unidos debido \u00f3 entusiasmo dos fans do grupo, mentres que en Gran Breta\u00f1a o desprestixio na prensa non tivo todo o efecto desexado e logrou alcanzar o posto 13 no top 20. As\u00ed e todo, vendo que Jethro Tull t\u00ed\u00f1a m\u00e1is \u00e9xito nos USA que nas illas brit\u00e1nicas, Ian Anderson e o seu grupo trasl\u00e1danse a Norteam\u00e9rica, onde se establecer\u00e1n durante unha boa tempada, aducindo problemas coa cr\u00edtica brit\u00e1nica e a forte presi\u00f3n fiscal \u00e1 que se v\u00edan sometidos. As verdadeiras raz\u00f3ns puideron ser outras, como se ver\u00e1 no apartado de \"citas\", en palabras do propio Anderson.\nDurante o per\u00edodo de tempo no que Jethro Tull se mantiveron inactivos, os seareiros comezaron a mostrar certa preocupaci\u00f3n, xa que non lles chegaban noticias sobre a banda, algo ao que non acostumaban, posto que o grupo sempre fora portada das revistas especializadas e foco de atenci\u00f3n de t\u00f3dalas miradas. Ao mesmo tempo, outras bandas como Led Zeppelin, Rolling Stones, The Who ou Pink Floyd tomaron o relevo como mellores grupos do momento, relegando a Jethro a unha posici\u00f3n secundaria. O grupo de Anderson pagar\u00eda moi caro ese per\u00edodo de inactividade e a s\u00faa inimizade coa cr\u00edtica brit\u00e1nica, daquela moi influente na do resto de Europa, ata o punto de que Jethro Tull xamais volver\u00eda \u00f3s postos de privilexio que alcanzaran con anterioridade, a pesar de que durante os anos seguintes se publicaron outros \u00e1lbums.\nA comezos de 1974 aparecen as primeiras noticias referentes \u00e1 banda, que falaban dun novo proxecto de Ian enfocado cara o cine. En realidade trat\u00e1base de realizar unha pel\u00edcula coa m\u00fasica do grupo xunto a unha orquestra sinf\u00f3nica completa. O gui\u00f3n da pel\u00edcula estaba xa escrito e trataba sobre a historia aleg\u00f3rica dunha rapaza que morre nun accidente e as s\u00faas experiencias no m\u00e1is al\u00e1. Por desgraza, o tema non resultou atractivo para os produtores da pel\u00edcula, que propuxeron a Anderson que lles cedese o control art\u00edstico do proxecto. O l\u00edder de Jethro Tull negouse, polo que todo quedou cancelado ao retir\u00e1rense os produtores da pel\u00edcula e non poder encontrar financiamento para o mesmo. Afortunadamente, o que si se levou a cabo foi a realizaci\u00f3n dun novo \u00e1lbum, co t\u00edtulo de \"War Child\". Este novo traballo retomaba o formato t\u00edpico de temas individuais e de curta duraci\u00f3n, en prol da facilidade para elixilos \u00e1 hora de tocar en directo. A pesar de que o disco t\u00ed\u00f1a un alto nivel de calidade, non \u00e9 un dos mellores do grupo, raz\u00f3n pola cal resulta estra\u00f1o que a cr\u00edtica acollese o \u00e1lbum con entusiasmo, quizais nunha estratexia de \"reconciliaci\u00f3n\" coa banda, reconciliaci\u00f3n que non se produciu na s\u00faa totalidade. En calquera caso, o certo \u00e9 que \"War Child\" \u00e9 un dos discos menos coherentes do grupo, nos que o son se afasta bastante das bases asentadas cos seus anteriores \u00e1lbums, coa excepci\u00f3n de \"A passion play\".\nEn \u00e1mbolos dous discos, Ian Anderson atr\u00e9vese co saxof\u00f3n, se ben o abandonar\u00eda posteriormente por raz\u00f3ns desco\u00f1ecidas. Con todo, o mellor de \"War Child\" foron, sen d\u00fabida, os seus concertos en directo, dos cales escribiuse no seu momento que foron os mellores de toda a historia da banda, cheos de efectos visuais e sonoros, cun son impecable e unhas actuaci\u00f3ns dos m\u00fasicos moi din\u00e1micas. Nestes concertos intervir\u00edan catro rapazas formando unha secci\u00f3n de corda e espidas de cintura para arriba. Respond\u00edan \u00f3s nomes de Elizabeth Edwards, Rita Eddowes e Helen, todas ao viol\u00edn, e Katharine Thulborn ao violonchelo. Tam\u00e9n participar\u00edan no seguinte disco da banda en estudio. Con todo, as actuaci\u00f3ns de Jethro Tull en Espa\u00f1a, en 1974 (ano no que a visitaron por primeira vez), non contaban con esta parte do espect\u00e1culo, prohibida pola censura, e as catro actuaron ben cubertas.\n\"War Child\" publicouse en outubro de 1974, en metade dunha xigantesca xira que o grupo realizou polos Estados Unidos, Xap\u00f3n, Australia, Europa etc. Alcanzou o n\u00ba 2 nas listas dos Estados Unidos e o n\u00ba 14 nas de Gran Breta\u00f1a, uns resultados similares aos de \"A passion play\", o \"disco maldito\" do grupo. Embriagados polo \u00e9xito dos seus concertos, cada vez m\u00e1is fans acud\u00edan aos lugares nos que actuaban Jethro Tull para admirar as loucuras de Anderson sobre o escenario, a posta en escena da banda, o seu impecable son e, sobre todo, a un grupo que dende hab\u00eda varios anos pertenc\u00eda \u00e1 elite do rock. Como datos m\u00e1is significativos, p\u00f3dese dicir que na actuaci\u00f3n da banda no Forum dos \u00c1nxeles v\u00edronos en directo m\u00e1is de cen mil persoas e que nos Estados Unidos conseguiron que m\u00e1is dun mill\u00f3n de seguidores asistisen \u00f3s seus concertos.\nDurante este mesmo ano, Ian Anderson a\u00ednda tivo tempo para producir un dos mellores discos do grupo de folk-rock Steeleye Span, \"Now we are six\", no que se adivina facilmente a man de Anderson en cada unha das canci\u00f3ns, e sobre todo no son do grupo, en especial da secci\u00f3n r\u00edtmica de baixo e bater\u00eda.\nO retorno triunfal (1975-1976).\nA comezos do ano 1975, Ian Anderson consegue un dos seus obxectivos m\u00e1is perseguidos: ter estudio de gravaci\u00f3n propio para a banda. Tr\u00e1tase nada m\u00e1is e nada menos que dos m\u00edticos Maison Rouge Studios, que ademais dun estudio fixo dispo\u00f1\u00edan doutro m\u00f3bil. Nada mellor para estrenalos que embarcarse na gravaci\u00f3n dun novo disco, as\u00ed que durante os dous primeiros meses do ano conc\u00e9ntranse en gravar os temas para o seu pr\u00f3ximo \u00e1lbum, que sair\u00eda \u00e1 venda en marzo co nome de \"Minstrel in the gallery\", a pesar de que nun principio \u00edase titular \"Tears in the eyes of the minstrel\" (l\u00e1grimas nos ollos do trobador). Un cambio de \u00faltima hora, seguramente para acurtar o nome e facelo m\u00e1is accesible ao p\u00fablico en xeral, foi o responsable do t\u00edtulo dun dos mellores discos de Jethro Tull en toda a s\u00faa carreira. O disco chegou ao n\u00ba 7 nos Estados Unidos e ao n\u00ba 20 en Gran Breta\u00f1a, resultados que poden parecer peores que os dos seus antecesores, pero que non o son tanto se temos en conta que a banda non actuou en directo ese ano para promocionar o disco.\nAs\u00ed pois, considerando esta falta de potenciaci\u00f3n comercial, ser\u00e1 m\u00e1is f\u00e1cil darse conta da magnitude de \"Minstrel in the gallery\", que ao longo dos anos seguintes se converteu no disco m\u00e1is vendido de Jethro Tull tras \"Aqualung\" e \"Thick as a brick\". A raz\u00f3n deste \u00e9xito de vendas hai que buscala na conxunci\u00f3n da faceta ac\u00fastica e medieval do grupo coa s\u00faa vertente m\u00e1is rockeira, de forma que hai temas que se aproximan en varias das s\u00faas partes moito ao rock duro. Refer\u00edmonos, concretamente, \u00e1 introduci\u00f3n da guitarra el\u00e9ctrica de Martin Barre no tema que d\u00e1 t\u00edtulo \u00f3 disco, a parte r\u00e1pida de \"Cold wind to Valhalla\" e as partes de guitarra el\u00e9ctrica de \"Black satin dancer\". Esta enerx\u00eda contrasta coa delicadeza e fraxilidade doutras d\u00faas pezas: \"Requiem\" e \"One white duck\". A faceta m\u00e1is barroca e sinf\u00f3nica de Jethro Tull tam\u00e9n estaba presente en \"Minstrel in the gallery\", concretamente na longa suite \"Baker street muse\", que se divid\u00eda en catro partes e que recuperaba en certo modo o esp\u00edrito da s\u00faa obra m\u00e1is cl\u00e1sica e elaborada: \"Thick as a Brick\". Igualmente, contrib\u00fae a potenciar esta faceta a inclusi\u00f3n do cuarteto de corda feminino xa mencionado anteriormente.\nPese ao nivel de calidade alcanzado polo disco, o certo \u00e9 que Ian Anderson sempre manifestou non estar moi ledo co excesivo nivel de introspecci\u00f3n do mesmo, queix\u00e1ndose repetidamente do que el chamaba \"atmosfera festiva\" durante a gravaci\u00f3n do vinilo.\nO ano 1976 pres\u00e9ntase para o grupo cunha despedida: a de Jeffrey Hammond Hammond, que decide colgar o seu baixo e dedicarse \u00e1 pintura. Isto sup\u00f3n un duro golpe para todos, xa que Jeffrey era un vello amigo dende os primeiros d\u00edas nos que Jethro Tull comezou as s\u00faas andanzas, e incluso dende moito antes. Comezou a tarefa de substitu\u00edr a un home que non s\u00f3 achegaba ao grupo o seu bo facer co baixo, sen\u00f3n unha important\u00edsima imaxe en directo, chea de dinamismo e humor.\nNon se demorar\u00eda moito o relevo na banda, posto que nos plans m\u00e1is inmediatos estaba a gravaci\u00f3n dun novo disco e unha extensa xira mundial. O elixido foi John Glascock, un baixista moi t\u00e9cnico e vers\u00e1til que traballara xa co grupo Carmen, e ao que incluso o mesmo Ritchie Blackmore pretend\u00eda para o seu grupo Rainbow. Anderson co\u00f1ec\u00eda a Glascock dende hab\u00eda un ano, non s\u00f3 polo feito de que o seu grupo \"Carmen\" fose abreconcertos de Jethro Tull na xira de \"War Child\", sen\u00f3n tam\u00e9n pola mediaci\u00f3n da vocalista de dito grupo, Angela Allen, amiga persoal de Ian, e principal valedora de Glascock, ata o punto de recomendarlle persoalmente ao l\u00edder dos Tull a s\u00faa contrataci\u00f3n para o grupo, unha vez disoltos Carmen. A pesar de que a m\u00fasica deste peculiar grupo era un flamenco-rock bastante estra\u00f1o e pouco ti\u00f1an que ver co que fac\u00edan Jethro Tull, o certo \u00e9 que John Glascock demostrar\u00eda pronto ser unha excelente adquisici\u00f3n para a banda, compenetr\u00e1ndose de inmediato cos demais m\u00fasicos e traendo un ar fresco e renovador coa s\u00faa mestr\u00eda ao baixo e a s\u00faa capacidade para facer coros.\nParalelamente, e no mesmo mes de xu\u00f1o dese ano, publicar\u00edase \"M.U. - The best of Jethro Tull\", primeiro disco recompilatorio do grupo, que conti\u00f1a un acertado repaso ao mellor da s\u00faa discograf\u00eda. A\u00ed estaban \"Aqualung\", un fragmento de \"Thick as a brick\", \"Locomotive breath\", \"Nothing is easy\" e un tema in\u00e9dito titulado \"Rainbow blues\" de gran beleza e harmon\u00eda, no que aparece por \u00faltima vez Jeffrey e no que se poden escoitar uns magn\u00edficos arranxos de corda por parte dun m\u00fasico que estaba a punto de converterse en membro fixo da banda: David Palmer. Os resultados obtidos polo disco non foron demasiado exitosos, seguramente debido \u00e1 proximidade do seu lanzamento en relaci\u00f3n co seu predecesor. O certo \u00e9 que chegou \u00f3 n\u00ba 13 nos Estados Unidos e \u00f3 44 en Gran Breta\u00f1a, vendendo m\u00e1is de medio mill\u00f3n de discos inicialmente. Pouco m\u00e1is se pode dicir deste \u00e1lbum, salvo quizais a an\u00e9cdota de que as siglas \"M.U.\" fan referencia \u00e1 Musicians Union, \u00e9 dicir, ao sindicato de m\u00fasicos brit\u00e1nicos.\nA \u00e9poca folk (1977-1978).\nA principios de 1977 publicouse o seu novo disco, titulado \"Songs from the Wood\", que veu precedido polo \u00e9xito alcanzado polo EP \"Solstice Bells\", publicado en decembro de 1976 cun tema do \"Songs from the Wood\" (\"Ring out Solstice Bells\") e d\u00faas canci\u00f3ns in\u00e9ditas, \"Pan Dance\" e \"March the Mad Scientist\", ambos compostos por Anderson en 1974. Unha das moitas novidades que se atopan en \"Songs from the Wood\" \u00e9 a ampliaci\u00f3n do grupo, que pasa de ter cinco membros a seis, coa incorporaci\u00f3n de David Palmer como teclista e encargado dos arranxos de forma fixa. O seu labor instrumental ir\u00eda encami\u00f1ado a traballar cos sintetizadores, instrumentos que John Evans xamais conseguiu dominar adecuadamente. Outra das sorpresas foi a orientaci\u00f3n musical do grupo, que se encami\u00f1aba cara a derroteiros moito m\u00e1is medievais e folcl\u00f3ricos. As\u00ed o demostraron en todos os temas do disco, e sobre todo en \"The Whistler\", \"Velvet Green\", \"Jack-in-the-Green\" e \"Cup of Wonder\". Por outro lado, advert\u00edase unha irrupci\u00f3n moito m\u00e1is potente dos riffs guitarr\u00edsticos orientados cara o hard rock en moitos dos temas do disco, pero sobre todo en \"Hunting Girl\", \"Pibroch (Cap in Hand)\" e \"Fire at Midnight\".\nA aparici\u00f3n do \u00e1lbum ver\u00eda acompa\u00f1ada con outra aparici\u00f3n, esta vez do grupo, no programa \"Top of the Pops\", de notable impacto entre a audiencia. \"Songs from the Wood\" alcanzou o posto n\u00ba 8 nos Estados Unidos e o 13 en Gran Breta\u00f1a, produto da calidade do disco e do tour mundial polos Estados Unidos, Europa e, por primeira vez en tres anos, Gran Breta\u00f1a. Tal acontecemento mereceu o interese da BBC, que retransmitiu unha hora completa de Jethro Tull en concerto por televisi\u00f3n e radio simultaneamente. Verdadeiramente, \"Songs from the Wood\" \u00e9 unha das pezas clave na carreira do grupo e un dos seus mellores \u00e1lbums, quizais o mellor tras \"Aqualung\", \"Thick as a brick\" e \"Bursting out\".\n\"Songs from the Wood\" \u00e9 un referente obrigatorio para todo o que desexe co\u00f1ecer o mellor rock progresivo de influencia folk. O single elixido foi \"The whistler\", que apareceu cun tema in\u00e9dito na s\u00faa cara B: \"Strip cartoon\", composto en 1976 por Ian Anderson e gravado no Ridge Farm Studio de Surrey, en Inglaterra.\nO ano cerra para o grupo cun novo disco recompilatorio titulado \"Repeat-The best of Jethro Tull vol. II\", que resulta ser un fracaso comercial, xa que s\u00f3 chegou ao n\u00ba 94 nos Estados Unidos e non alcanzou o top 50 de Gran Breta\u00f1a. Era quizais demasiado pedir aos fans que respondesen favorablemente ante a segunda recompilaci\u00f3n de temas do grupo en menos de dous anos. A pesar do seu fracaso, \"Repeat...\" ten un tema moi interesante, como \u00e9 \"Glory row\", unha canci\u00f3n que pertence \u00e1 \u00e9poca de \"War Child\" e que fora rexeitada para dito disco, pero que agora aparec\u00eda como reclamo comercial, posto que s\u00f3 aparecera con anterioridade en Espa\u00f1a, onde a censura substitu\u00edu \"Locomotive breath\", do disco \"Aqualung\", por este tema."}
{"id": "42616", "revid": "98629", "url": "https://gl.wikipedia.org/wiki?curid=42616", "title": "The Velvet Underground", "text": "The Velvet Underground foi unha banda estadounidense formada en Nova York. Foi un dos grupos m\u00e1is importantes da historia do rock e tiveron unha influencia determinante nos \u00faltimos 35 anos. Cando o so\u00f1o hippie deslumbraba cos discos excelentes de xente coma Grateful Dead ou The Byrds, nas letras de The Velvet Underground fal\u00e1base de sufrimento, de marxinaci\u00f3n e de dor. A\u00ednda que nun primeiro momento pasaran desapercibidos, moitas bandas posteriores reivindicaron o seu patrimonio art\u00edstico e hoxe en d\u00eda son reco\u00f1ecidos coma un punto e \u00e1 parte na evoluci\u00f3n do rock cara a diferentes formas de expresi\u00f3n.\nTraxectoria.\nAs orixes da banda hai que situalas na d\u00e9cada de 1960. Naquela \u00e9poca Lou Reed estudaba na universidade de Syracuse, en Nova York, e compu\u00f1a temas de pop, rock and roll e doo-woop. Reed ti\u00f1a unha personalidade peculiar, que na adolescencia lle achacaran a desviaci\u00f3ns e patolox\u00edas nerviosas que intentaron curar con terapia de electrochoque. \u00c1 parte dos temas convencionais que vende a diversas discogr\u00e1ficas, comeza tam\u00e9n a crear outras canci\u00f3ns moito m\u00e1is persoais con textos dunha gran forza l\u00edrica.\nNa efervescente Nova York do 64, Lou Reed co\u00f1ece a John Cale, un gal\u00e9s estudante de m\u00fasica contempor\u00e1nea e admirador de m\u00fasicos vangardistas coma John Cage ou La Monte Young. Cale amplificaba a s\u00faa viola para sacar dela imposibles notas el\u00e9ctricas dun instrumento cl\u00e1sico. Tam\u00e9n aparece Sterling Morrison, un excelente guitarrista r\u00edtmico veci\u00f1o de Reed. Reed m\u00f3stralles a Cale e a Morrison as s\u00faas canci\u00f3ns e estes quedan fascinados, as\u00ed que deciden aplicar unha base de son ao gran potencial literario que pos\u00faen. Tras probar diversos bater\u00edas, chega \u00e1 banda Maureen Tucker, unha muller que tocaba dun modo primitivo e desprend\u00eda unha imaxe ambigua.\nO grupo comezou a tocar en varios locais de Nova York. As primeiras opini\u00f3ns do p\u00fablico foron desastrosas. A banda tocaba dunha forma completamente distorsionada e a maior\u00eda de veces f\u00f3ra de ton, o cal resultaba desagradable para a audiencia. Fartos de ser expulsados de case t\u00f3dolos locais, a Velvet comezou a tocar no Cafe Bizarre, coma unha das \u00faltimas tentativas de ter un m\u00ednimo de continuidade na escena. Este lugar constitu\u00edu un punto de inflexi\u00f3n para a banda: en medio doutra actuaci\u00f3n viron entrar no local a Andy Warhol e todo o seu s\u00e9quito, que andaba a buscar unha banda de rock para expandir os seus proxectos entre outros p\u00fablicos diferentes. Ao final da actuaci\u00f3n, Warhol prop\u00faxolle a Reed e Cale que se trasladasen a The Factory, berce dos protexidos de Warhol, ofrec\u00e9ndolles novo equipo e a s\u00faa promoci\u00f3n. Neste novo contexto as letras e a m\u00fasica de Reed adquiriron un enfoque a\u00ednda m\u00e1is expl\u00edcito ca antes.\nXunto con Warhol crean o \"Exploding Plastic Inevitable\", unha combinaci\u00f3n de cine, sadomasoquismo e rock co que percorren varias cidades e co que a cr\u00edtica especializada comeza a falar da banda por riba incluso do espect\u00e1culo de Warhol. O propio Warhol ax\u00fadalles economicamente para producir o seu primeiro \u00e1lbum, no que lles imp\u00f3n a presenza \u00e1 voz de Nico, unha beleza loura que crea un forte contraste co resto da banda. Con Nico xorde a pol\u00e9mica, xa que Reed e Cale non ven con bos ollos o protagonismo que esta intenta asumir, pero ante a imposibilidade de non poderen facer o \u00e1lbum sen a axuda de Warhol, non te\u00f1en m\u00e1is remedio que aceptala.\n\"The Velvet Underground &amp; Nico\" sae \u00f3 mercado en 1967, realizado polo selo Verve. Naquel intre non vendeu m\u00e1is dun pu\u00f1ado de copias, debido \u00e1 mala distribuci\u00f3n e promoci\u00f3n por parte da compa\u00f1\u00eda e \u00e1 s\u00faa baixa rendibilidade. A partir de a\u00ed a Velvet editou tres discos m\u00e1is. Warhol deixounos sos para o segundo (\"White Light/White Heat\"), no que a cara bonita de Nico tam\u00e9n desapareceu e os catro compo\u00f1entes orixinais do grupo recrearon un disco m\u00e1is corrosivo que o anterior. No terceiro disco, titulado coma a banda, John Cale abandonou o barco e incorporouse Doug Youle. Este tam\u00e9n interveu no cuarto e derradeiro LP de estudio do grupo, chamado \"Loaded\", durante cuxa gravaci\u00f3n tam\u00e9n saltou do grupo o propio Lou Reed."}
{"id": "42617", "revid": "23204", "url": "https://gl.wikipedia.org/wiki?curid=42617", "title": "Peter Tosh", "text": "Winston Hubert McIntosh, nado en Westmoreland, Xamaica o 19 de outubro de 1944 e finado o 11 de setembro de 1987 en Kingston, m\u00e1is co\u00f1ecido polo seu nome art\u00edstico Peter Tosh, foi un m\u00fasico xamaicano de reggae que formou parte nos seus principios do grupo \"The Wailers\" para logo ter unha exitosa carreira como solista, ademais de ser un dos pioneiros do movemento rastafari.\nTraxectoria.\nPeter Tosh naceu en Westmoreland, Xamaica cuns pais demasiado novos como para facerse cargo del. Non co\u00f1eceu \u00f3 seu pai (James McIntosh) at\u00e9 os dez anos.\nFoi criado pola s\u00faa t\u00eda desde os tres at\u00e9 os quince anos. Pero esta non tivo influencia na s\u00faa vida, como asegurou el mesmo a Roger Steffens nunha entrevista: \"Eu ti\u00f1a tres anos fisicamente, pero cincuenta anos de mentalidade\". M\u00fasico, cantante, compositor, rebelde e \u00e1vido promotor da legalizaci\u00f3n da marihuana, Tosh marcou a escena musical xamaicana, tanto coma membro fundador dos \"Wailers\", banda que acompa\u00f1aba a Bob Marley, coma coa s\u00faa carreira solista. O seu talento non se limitaba \u00e1s s\u00faas habilidades vocais xa que tam\u00e9n foi un excelente guitarrista.\nAlcumado \"Stepping Razor\", iniciou a s\u00faa carreira como m\u00fasico durante a d\u00e9cada dos 60 tocando coa s\u00faa banda ou para outros artistas pop do momento como Johnny Nash. Despois dunha ilustre carreira con \"The Wailers\" e como m\u00fasico solista, foi asasinado na s\u00faa casa durante un roubo."}
{"id": "42618", "revid": "98629", "url": "https://gl.wikipedia.org/wiki?curid=42618", "title": "Pink Floyd", "text": "Pink Floyd foi un grupo brit\u00e1nico de m\u00fasica rock. Foron dos primeiros en producir v\u00eddeos e pel\u00edculas musicais a partir dos seus traballos. Nos 70 foron un dos grupos que m\u00e1is discos vendeu en todo o mundo e foron pioneiros no terreo do son do rock progresivo.\nHistoria.\nOrixes.\nPink Floyd naceu o 5 de xu\u00f1o de 1964 a partir dunha banda anterior que empregou distintos nomes, (Sigma 6, T-Set, Megadeaths, The Screaming Abdabs, The Architectural Abdabs e The Abdabs), chegando a denominarse The Pink Floyd Sound, para quedar posteriormente en The Pink Floyd e finalmente s\u00f3 Pink Floyd, publicando o seu primeiro disco en 1967. O nome prov\u00e9n de dous m\u00fasicos de blues, Pink Anderson e Floyd Council.\nOs compo\u00f1entes orixinais de Pink Floyd foron: Syd Barrett, Bob Klose, Richard Wright, Roger Waters e Nick Mason. Syd Barrett dominaba a composici\u00f3n influ\u00eddo polo rock psicod\u00e9lico e o rock surf, o que propiciou a sa\u00edda do grupo de Bob Klose, m\u00e1is pr\u00f3ximo ao jazz.\nO comezo.\nEn 1967, despois de varias sesi\u00f3ns instrumentais e presentaci\u00f3ns en vivo, principalmente na taberna U.F.O., deciden elaborar o seu primeiro disco \"The Piper at the Gates of Dawn\".\nEn 1968, Syd Barrett comezou a facerse cada vez m\u00e1is impredecible e os espect\u00e1culos do grupo foron resintindose cada vez m\u00e1is. Por tal motivo, o grupo chamou ao amigo de Barrett e tam\u00e9n m\u00fasico David Gilmour, para asistilo na guitarra e voces. Barrett compuxo a maior parte do primeiro albume do grupo \"The Piper at the Gates of Dawn\" de 1967 e unha pequena parte do segundo albume \"A Saucerful of Secrets\" de 1968. Pouco a pouco a figura de Barrett f\u00edxose cada vez m\u00e1is ausente, ata que finalmente deixou de participar nos traballos co grupo. Os demais compo\u00f1entes sempre o recordar\u00edan con afecto e chegar\u00edan a dedicarlle canci\u00f3ns coma \"Wish You Were Here\" e \"Shine on you crazy diamond\". Desta forma comezaron a compo\u00f1er e liderar o grupo Gilmour e Waters.\nA busca da experimentaci\u00f3n.\nPor eses anos Pink Floyd comeza a recibir propostas para dedicarse \u00e1 elaboraci\u00f3n de bandas sonoras, pola s\u00faa destreza e complexidade na composici\u00f3n experimental, debido a iso e para non deixarse encadrar por vertentes ou estereotipos musicais, as\u00ed coma por esa grande influencia que Syd Barrett deixara neles, deciden involucrarse nun autorreco\u00f1ecemento como banda e persoalmente facendo o seu seguinte disco dobre \"Ummagumma\" (gravado entre Birmingham e Manchester en 1969), unha mestura de temas en directos por unha parte e experimentos de estudio pola outra na cal cada tema foi composto por cada un dos membros da banda, con temas que ocupaban a metade dunha cara (uns 10 minutos cada un).\nEn 1970 lanzaron \"Atom Heart Mother\", (n\u00famero un no Reino Unido), coa colaboraci\u00f3n de Ron Geesin. Entre 1969 e 1971, os espect\u00e1culos de Floyd foron unha busca de experimentaci\u00f3n, onde tocaban canci\u00f3ns que duraban o dobre (como a canci\u00f3n \"Embryo\" que duraba 4 minutos, e en vivo acadaba unha duraci\u00f3n de ata media hora).\nAo ano seguinte sacan \u00e1 luz \"Meddle\" (1971), que incl\u00fae \"Echoes\", de 23 minutos, xer\u00e1ndose a lenda de que est\u00e1 composta tam\u00e9n coa intenci\u00f3n de ser a banda sonora do \"Terceiro Acto: Misi\u00f3n a X\u00fapiter\" da pel\u00edcula \"\". O estilo pop-jazz de \"San Tropez\", a atmosf\u00e9rica \"One of These Days\", unha obra cl\u00e1sica cunha voz distorsionada e \"Seamus\", na que dan renda solta \u00f3 seu gusto pola experimentaci\u00f3n, est\u00e1n tam\u00e9n inclu\u00eddos no disco. Un \u00e1lbum menos co\u00f1ecido, \"Obscured By Clouds\", sa\u00edu en 1972 como a banda sonora da pel\u00edcula \"La Vallee\".\nO reco\u00f1ecemento e a Era Waters.\nA pesar de que Pink Floyd editou poucos sinxelos, coma \"Arnold Layne\" e \"See Emily play\", cando produciu o exitoso \u00e1lbum \"Dark Side of the Moon\" (1973), o tema \"Money\" foi n\u00famero un nos Estados Unidos e \u00e9 un dos m\u00e1is vendidos de t\u00f3dolos tempos.\n\"Wish You Were Here\" publicouse en 1975 coma tributo a Syd Barrett. No albume, destacan o tema \"Shine On You Crazy Diamond\", basicamente instrumental e que recibiu os eloxios da cr\u00edtica, e \"Wish You Were Here\", que deu t\u00edtulo ao traballo.\nEn 1979 publicase a \u00f3pera rock \"The Wall\", concibida principalmente por Roger Waters, que devolveu a Pink Floyd \u00e1s listas de \u00e9xitos e que actualmente \u00e9 o terceiro disco m\u00e1is vendido na historia. Entre outros, o tema \"Another Brick in the Wall, Part II\", unha cr\u00edtica \u00e1 educaci\u00f3n infantil, foi n\u00famero un e converteuse case nun lema contra o sistema educativo.\nCon \"The Wall\" o grupo fixo unha xira cun colosal montaxe seguindo a historia desta obra conceptual. O albume foi coproducido por Bob Ezrin, que tam\u00e9n traballara na produci\u00f3n de discos para Alice Cooper e Kiss.\nA cara montaxe de \"The Wall\" xerou grandes perdas econ\u00f3micas e foi unha pedra m\u00e1is nas engrenaxes da banda, unido a que se fixo patente o liderado de Roger Waters, creando frecuentes conflitos cos outros membros do grupo e chegando a provocar a sa\u00edda de Richard Wright.\n\"The Wall\" \u00e9 unha obra conceptual cunha historia completa pensada para ser levada ao cine, a\u00ednda que ata 1982 non sa\u00edu \u00e1 luz a pel\u00edcula \"\", adaptada polo propio Roger Waters, dirixida por Alan Parker e protagonizada por Bob Geldof, o l\u00edder do grupo Boomtown Rats.\nEn 1983 sacaron o \u00e1lbum \"The Final Cut\" (literalmente \"O \u00faltimo corte\", que anunciaba o seu \u00faltimo traballo xuntos), que retomaba traballos non inclu\u00eddos en \"The Wall\". Tam\u00e9n significou a aparici\u00f3n de canci\u00f3ns relacionadas con temas de actualidade, algo imposto por Roger Waters e que seguiu facendo na s\u00faa carreira en solitario, coma o tema \"The Fletcher Memorial Home\" no que se reflicte a rabia de Waters en relaci\u00f3n \u00e1 intervenci\u00f3n brit\u00e1nica na Guerra das Malvinas.\nA ruptura de Roger Waters.\nDespois de \"The Final Cut\", os compo\u00f1entes do grupo separaron as s\u00faas carreiras e comezou unha batalla legal polos dereitos da banda, fundamentalmente entre Roger Waters e David Gilmour, xa que mentres o primeiro desexaba a s\u00faa desaparici\u00f3n definitiva, o segundo quer\u00eda continuar o traballo co resto dos membros. Roger Waters abandonou formalmente o grupo en 1985 coa fin de apoiar a s\u00faa postura legal respecto \u00e1 existencia do grupo. Finalmente David Gilmour e Nick Mason conseguiron os dereitos sobre o nome \"Pink Floyd\", a\u00ednda que Roger Waters mantivo os seus dereitos sobre gran parte da obra anterior do grupo.\nA Era Gilmour.\nAs\u00ed, en 1987 Pink Floyd publica o \u00e1lbum \"A Momentary Lapse of Reason\" sen Roger Waters, no que tam\u00e9n participou Richard Wright como m\u00fasico de sesi\u00f3n. Os temas \"Learning to Fly\" e \"On the Turning Away\" acadaron o n\u00famero un en Estados Unidos e Inglaterra. En 1988 publicaron o \u00e1lbum \"Delicate sound of thunder\", gravado durante a xira de \"A Momentary Lapse of Reason\". Nel xa figura outra vez Rick Wright coma membro oficial de Pink Floyd.\nEn 1994 publican \"The Division Bell\". Posteriormente, en 1995, publ\u00edcase un \u00e1lbum dobre en vivo chamado \"P.U.L.S.E.\", gravado durante a xira de 1994 de \"The Division Bell\". Pink Floyd non volveu a publicar novo material dende ent\u00f3n e a\u00ednda que non est\u00e1n oficialmente disolvidos, non hai ningunha declaraci\u00f3n oficial sobre novos traballos.\nLive 8.\nO 2 de xullo de 2005, tras unha longa historia de pelexas e demandas, Roger Waters reuniuse cos seus antigos compa\u00f1eiros para unha presentaci\u00f3n de s\u00f3 4 temas no concerto de Live 8. O hist\u00f3rico concerto foi a primeira presentaci\u00f3n de Roger Waters coa banda despois de 20 anos de separaci\u00f3n. Para o grupo tam\u00e9n foi o primeiro concerto xuntos tras 10 anos de inactividade."}
{"id": "42619", "revid": "5863", "url": "https://gl.wikipedia.org/wiki?curid=42619", "title": "The Selecter", "text": "The Selecter \u00e9 unha banda ska inglesa. Nace coma unha banda rocksteady/ska, cunha forte influencia do estilo xamaicano dos 60.\nTraxectoria.\nEn 1977 a banda creou a s\u00faa primeira canci\u00f3n, composta polo guitarrista Neol Davis e o bater\u00eda Rimshot Bradburry. Esta canci\u00f3n chamouse \"The Selecter\". Nesa \u00e9poca comezaba a xurdir o movemento ska en Inglaterra, cre\u00e1ndose bandas coma The Specials, que comezou un selo chamado 2-Tone. En 1979, cando The Specials necesitaba unha banda que lles fixera o lado B do seu primeiro sinxelo, chamado \"Gangsters\", The Selecter aproveitou e participou coa s\u00faa \u00fanica canci\u00f3n. No ver\u00e1n de 1979 constitu\u00eduse a banda, composta por:\nA resposta do p\u00fablico foi moi masiva, polo que este ritmo comezou a facerse moito m\u00e1is popular. The Selecter comezou ensaiando no Golden Cup e outras tabernas de Coventry. As canci\u00f3ns escritas foron arranxadas para obter un estilo ska. O seu primeiro concerto foi en Gloucester, e a\u00ednda que foi case un desastre, serviulles para facerse a\u00ednda m\u00e1is populares. Pouco despois comezaron unha xira por toda Inglaterra. En 1979 gravaron o seu primeiro disco s\u00f3s. Este ti\u00f1a tres canci\u00f3ns, entre as cales sobresa\u00eda \"On my radio\". C\u00f3 tempo, este disco alcanzou lugares elevados nas clasificaci\u00f3ns.\nAs tem\u00e1ticas das canci\u00f3ns expresaban unidade e harmon\u00eda, cousa que non abondaba dentro do grupo, a causa dunha mala racha provocada por unha forte crise dentro do selo 2-tone, que abandonaron a mediados dos 80. Na mesma \u00e9poca deixaron a banda o tecladista e o baixista, que foron substitu\u00eddos por James Mackie e Adan Williams, respectivamente. Con esta nova formaci\u00f3n, The Selecter gravou o seu segundo \u00e1lbum, que se chamou \"Celebrate the bullet\". Este \u00e1lbum tivo moitos problemas, debido a que o sinxelo do mesmo nome foi prohibido en case t\u00f3dalas radios, a causa do intento de asasinato de Ronald Reagan e do asasinato de John Lennon. Isto significou un quebro na banda, da que non se soubo nada ata dez anos despois, en 1990."}
{"id": "42620", "revid": "5863", "url": "https://gl.wikipedia.org/wiki?curid=42620", "title": "Janis Joplin", "text": "Janis Lyn Joplin, nada en Port Arthur (Texas) o 19 de xaneiro de 1943 e finada nos \u00c1nxeles (California) o 4 de outubro de 1970, foi unha cantante estadounidense.\nTraxectoria.\nCantante de coro dende nena, comezou a s\u00faa carreira musical na Universidade de Texas, onde colaborou cunha banda chamada 'Waller Creek Boys', na que se mesturaba o blues co rock. As s\u00faas influencias polo blues vi\u00f1eron da man de Leadbelly e Bessie Smith, as cales transmitiu \u00f3 seu propio rock, xunto coa influencia de Otis Redding.\nEn 1963 marchou a San Francisco, onde cantaba en locais nocturnos. Al\u00ed afeccionouse \u00e1s anfetaminas e os seus amigos devolverona \u00e1 s\u00faa casa dous anos m\u00e1is tarde. En 1966 regresou a San Francisco e uniuse \u00e1 banda Big Brother And The Holding Company. Fix\u00e9ronse moi co\u00f1ecidos na cidade. O prestixio de Janis Joplin creceu, e chegaron a tocar no Monterrey Pop Festival, o que lles valeu que unha importante discogr\u00e1fica se fixara neles e lles propuxera publicar un disco. Pronto sacaron \u00e1 luz o segundo traballo da banda, que se converteu nun grande \u00e9xito: \"Cheap Thrills\".\nEn 1968 Janis abandonou o grupo por discrepancias co resto dos membros. O \u00e9xito non lles sentou demasiado ben. En 1969, a cantante deu un paso adiante creando un grupo chamado Janis and the Joplianaires, xunto ao Big Brother Sam Andrew e outros m\u00fasicos. Posteriormente cambiar\u00edan o nome da banda polo de Kozmic Blues Band.\nCoa Kozmic Blues Band gravou un novo \u00e1lbum: \"I Got Dem Ol'Kozmic Blues Again, Mama!\", o cal foi recibido con frialdade polo p\u00fablico. Ademais, os concertos en directo eran un desastre. A pesar de que no disco se notaba o mal estado de Janis, v\u00edtima do seu consumo desmedido de alcohol, o disco ti\u00f1a algunha boa interpretaci\u00f3n da vocalista.\nA s\u00faa fama foise deteriorando pouco a pouco, mentres que a s\u00faa adicci\u00f3n \u00e1 hero\u00edna aumentaba. Morreu por mor dunha sobredose de dita droga. A t\u00edtulo p\u00f3stumo publicouse o \u00faltimo disco no que traballaba, \"Pearl\", que contaba con colaboraci\u00f3ns de Kris Kristofferson e de Bobby McGee, ademais dunha renovada Kozmic Blues Band."}
{"id": "42622", "revid": "736", "url": "https://gl.wikipedia.org/wiki?curid=42622", "title": "Deep purple", "text": ""}
{"id": "42628", "revid": "23204", "url": "https://gl.wikipedia.org/wiki?curid=42628", "title": "Lena", "text": ""}
{"id": "42629", "revid": "85894", "url": "https://gl.wikipedia.org/wiki?curid=42629", "title": "Oslo", "text": "Oslo, chamada Christiania entre 1624 e 1878 e Kristiania entre 1878 e 1924, \u00e9 a capital e a cidade m\u00e1is habitada de Noruega, amais de ser o seu centro pol\u00edtico, econ\u00f3mico e cultural. Politicamente constit\u00fae un concello e a vez unha das dezanove provincias do pa\u00eds. En 2018 a s\u00faa poboaci\u00f3n era de 673 469 habitantes,\u200b un 12% da poboaci\u00f3n total de Noruega, sendo a terceira cidade e \u00e1rea urbana m\u00e1is poboada de Escandinavia, s\u00f3 superada por Copenhague e Estocolmo. O 25% da poboac\u00edon da cidade est\u00e1 composta por inmigrantes.\nA s\u00faa \u00e1rea metropolitana est\u00e9ndese aos arredores da provincia de Akershus e ten unha poboaci\u00f3n de 1 588 457 habitantes. A superficie total comprendida por Oslo \u00e9 de 144 km\u00b2, dos cales 115 km\u00b2 son urbanos e 7 km\u00b2 rurais. Os espazos abertos dentro da \u00e1rea urbana suman un total de 22 km\u00b2. O centro de Oslo sit\u00faase no final do Oslofjord, dende o cal a cidade se estende polas d\u00faas beiras do fiorde.\nOrixe etimol\u00f3xica.\nO significado do nome de Oslo foi obxecto de numerosos debates. Oslo deriva do n\u00f3rdico antigo, sendo, con toda probabilidade, o nome dunha vasta granxa no lugar dos primeiros asentamentos en \"Bj\u00f8rvika\".\nDurante a Idade Media o nome, ao principio, foi deletreado '\u00c1sl\u00f3', para m\u00e1is tarde obter '\u00d3sl\u00f3'. A ortograf\u00eda m\u00e1is temper\u00e1 suxire que o primeiro compo\u00f1ente '\u00e1s' ref\u00edrese a calquera das cristas \"Ekeberg\", ao sueste da cidade ('\u00e5s' no noruegu\u00e9s moderno), ou ao hom\u00f3nimo n\u00f3rdico que quere dicir 'o deus' ou 'a divindade'. As interpretaci\u00f3ns m\u00e1is probables polo tanto ser\u00edan 'a prader\u00eda baixo a crista' ou 'a prader\u00eda dos deuses'. Ambos son igualmente plausibles.\nUn incendio en 1624 destru\u00edu gran parte da cidade medieval (a secci\u00f3n agora co\u00f1ecida como Gamlebyen) e a cidade foi recolocada preto da Fortaleza de Akershus. O Rei Christian IV de Dinamarca e Noruega renomeou a rebautizada cidade como Christiania (ou \"Cristian\u00eda\", en galego). Dende finais de 1800, o nome da cidade apareceu escrito tam\u00e9n como \"Kristiania\". Non se aprobou oficialmente ningunha delas, polo que ambas as d\u00faas eran v\u00e1lidas e acept\u00e1banse os seus usos. O nome orixinal de Oslo foi restaurado por unha lei do 11 de xullo de 1924, sendo efectiva a partir do 1 de xaneiro de 1925. \nA cidade foi unha vez referida como \"Tigerstaden\" (a Cidade dos Tigres) polo escritor Bj\u00f8rnstjerne Bj\u00f8rnson cara a 1870, debido \u00e1 s\u00faa percepci\u00f3n da cidade como un lugar fr\u00edo e perigoso. Durante anos, este nome obtivo un status case oficial, chegando a celebrarse o mil\u00e9simo aniversario da cidade cunha fileira de esculturas de tigres ao redor do concello. A existencia de persoas sen fogar e outros esmoleiros conduciu a reformular o alcume de \"Tigerstaden\" \u00e1 Cidade dos Esmoleiros. Isto plasmouno o escritor Knut Hamsun de xeito moi duro na s\u00faa novela \"Sult\" (Fame, en galego) en 1890 (levada ao cine en 1966 por Henning Carlsen).\nHistoria.\nAtentados terroristas de 2011.\nO 22 de xullo de 2011 \u00e1s 15:30, unha grande explosi\u00f3n tivo lugar xunto a un edificio do goberno noruegu\u00e9s no centro de Oslo, matando a oito persoas e ferindo a 209. Ese mesmo d\u00eda, \u00e1s 17:00, prod\u00facese un tiroteo nun campamento das xuventudes do Partido Laborista (nese momento no goberno) na illa de Ut\u00f8ya, deixando neste segundo ataque 69 mortos e 110 feridos.\nEn lembranza \u00e1s v\u00edtimas dos atentados e \u00e1s familias noruegas desprazadas a Galicia pola industria naval, o concello galego de Ares inaugurou en xullo dese mesmo ano a r\u00faa de Noruega.\nCultura.\nMuseos.\nOs principais museos da cidade son:\nTransporte.\nAeroportos.\nExisten tres aeroportos pr\u00f3ximos a Oslo que dan servizo \u00e1 cidade:\nFerrocarril.\nA Estaci\u00f3n Central de Oslo, a \"Oslo Sentralstasjon\", \u00e9 a principal estaci\u00f3n de ferrocarril da cidade. Con conexi\u00f3ns cara as cidades de Trondheim, Estocolmo, Gotemburgo ou Copenhague, entre outras."}
{"id": "42630", "revid": "12452", "url": "https://gl.wikipedia.org/wiki?curid=42630", "title": "Chisinau", "text": ""}
{"id": "42635", "revid": "529", "url": "https://gl.wikipedia.org/wiki?curid=42635", "title": "Jethro tull", "text": ""}
{"id": "42637", "revid": "529", "url": "https://gl.wikipedia.org/wiki?curid=42637", "title": "Peter tosh", "text": ""}
{"id": "42639", "revid": "529", "url": "https://gl.wikipedia.org/wiki?curid=42639", "title": "The selecter", "text": ""}
{"id": "42641", "revid": "3054", "url": "https://gl.wikipedia.org/wiki?curid=42641", "title": "Janice joplin", "text": ""}
{"id": "42644", "revid": "25871", "url": "https://gl.wikipedia.org/wiki?curid=42644", "title": "Marko Mihevc", "text": "Marko Mihevc, nado o 30 de abril de 1957 en Liubliana, \u00e9 un compositor esloveno.\nTraxectoria.\nEstudou na Academia de M\u00fasica de Liubliana, foi disc\u00edpulo de Alojz Srebotnjak e Anton Nanut e el mesmo profesor de composici\u00f3n nesa instituci\u00f3n desde 1995. A s\u00faa m\u00fasica \u00e9 de orientaci\u00f3n tradicional con poucas concesi\u00f3ns ao modernismo."}
{"id": "42645", "revid": "114", "url": "https://gl.wikipedia.org/wiki?curid=42645", "title": "The velvet underground", "text": ""}
{"id": "42647", "revid": "98629", "url": "https://gl.wikipedia.org/wiki?curid=42647", "title": "Hospital Central", "text": "Hospital Central (anteriormente L\u00ednea Roja) foi unha serie de televisi\u00f3n espa\u00f1ola, producida por Videomedia e emitida pola cadea espa\u00f1ola Telecinco. Estreouse o 30 de abril de 2000 e finalizou o 27 de decembro de 2012. Ten a marca de ser a serie espa\u00f1ola semanal m\u00e1is lonxeva da historia.\nDe car\u00e1cter dram\u00e1tico, o seu argumento vira ao redor das vidas persoais e profesionais dos traballadores do ficticio Hospital Central de Madrid. A s\u00faa marca de audiencia \u00e9 de 6\u00a0527\u00a0000 espectadores (35,3% de share).\nSinopse.\nA serie narra as historias do ficticio \"Hospital Central\" de Madrid mesturando as tramas m\u00e9dicas coas persoais protagonizadas polos profesionais que traballan no centro m\u00e9dico. Ademais do elenco protagonista, en cada episodio hai varios actores invitados que adoitan protagonizar as tramas m\u00e9dicas.\nHistoria.\nO elenco inicial estaba encabezado por Mar\u00eda Casal (Elisa) e Sergi Mateu (Santiago) e complet\u00e1bano Jordi Rebell\u00f3n (Vilches), Rosa Mariscal (Andrea), Antonio Zab\u00e1lburu (Javier), F\u00e1tima Baeza (Esther), Jes\u00fas Cabrero (Mario), Reyes Moleres (Diana), Diana L\u00e1zaro (Leonor), Lola Casamayor (Cecilia), Chusa Barbero (Susana), Marisol Rolandi (Teresa), \u00c1ngel Pardo (Rusti) e \u00c1ngel Rouco (Diego). Este elenco manter\u00edase sen practicamente cambios ata a terceira etapa, na que se incorporaban Amaia Lizarralde (Cristina), Paulina G\u00e1lvez (Ana) e Diana Palaz\u00f3n (Laura).\nNa cuarta tempada (estreada o 22 de setembro de 2002) incorp\u00f3ranse varios personaxes de longo percorrido da serie como son os interpretados por Alicia Bogo (Eva), Nacho Fresneda (Aim\u00e9), Armando del R\u00edo (Fran) e Llu\u00eds Marco (D\u00e1vila), mentres que na quinta colaboran Fernando Guill\u00e9n (Germ\u00e1n Prada), Enrique Alcides (Ra\u00fal) e Pepa Rold\u00e1n (Queca). Na sexta etapa prod\u00facense as primeiras baixas importantes da serie: Sergi Mateu (Santiago) e Rosa Mariscal (Andrea), cuxo personaxe quedar\u00eda suplido coa fichaxe de Alicia Borrachero (Cruz), incorporaci\u00f3n desta quenda de episodios xunto a Roberto Drago (H\u00e9ctor).\nA s\u00e9tima, estreada o 20 de abril de 2004, conta coa colaboraci\u00f3n de Leticia Dolera (Miriam), mentres que a oitava, iniciada o 7 de setembro de 2004, \u00faltima de Mar\u00eda Casal (Elisa), sup\u00f3n un punto de inflexi\u00f3n na serie coa incorporaci\u00f3n de Patricia Vico (Maca) e F\u00e1tima Baeza (Esther), que se namoran, convert\u00e9ndose nunha das parellas homosexuais m\u00e1is famosas da televisi\u00f3n. Esta foi unha das tramas m\u00e1is aplaudidas, premiadas e recordadas da serie.\nO 3 de maio de 2005 estr\u00e9ase a novena tempada, coas fichaxes de Merc\u00e8 Llorens (Bego\u00f1a), Jes\u00fas Olmedo (Carlos) e Marco de Paula (Rober). Non se producen m\u00e1is cambios relevantes no elenco de actores ata a und\u00e9cima, \u00faltima de \u00c1ngel Pardo (Rusti). A d\u00e9cimo segunda tempada, estreada o 5 de setembro de 2006, sup\u00f3n a renovaci\u00f3n do equipo do SAMUR, con Iv\u00e1n S\u00e1nchez (Ra\u00fal) e Bea Segura (M\u00f3nica). Tam\u00e9n empezan a aparecer B\u00e1rbara Mu\u00f1oz (Alicia) e Elia Galera (Claudia), que co paso dos cap\u00edtulos ir\u00edan adquirindo m\u00e1is protagonismo ata converterse en fixas.\nEn marzo de 2007, a piques de comezar a emisi\u00f3n a s\u00faa d\u00e9cimo terceira tempada (o 12 de abril), \u00faltima de Diana Palaz\u00f3n e Alicia Borrachero, a serie recibiu o seu primeiro TP de Ouro \u00e1 mellor serie espa\u00f1ola, galard\u00f3n ao que xa hab\u00eda estado nomeada anteriormente e polo que compet\u00eda nesta ocasi\u00f3n con A\u00edda e Cu\u00e9ntame c\u00f3mo pas\u00f3. O ano anterior f\u00edxose co Premio Ondas \u00e1 mellor serie espa\u00f1ola e no 2008 foi de novo finalista ao TP, a\u00ednda que o premio foi para a serie El internado.\nO 7 de novembro de 2007, dentro da s\u00faa d\u00e9cimo cuarta tempada, a serie celebraba os seus 200 episodios emitindo un especial no que participaron alg\u00fans dos actores que formaron parte do elenco e abandonaron a serie e que conseguiu o liderado de audiencia no prime time. Pouco despois anunci\u00e1base a marcha da serie do actor Jordi Rebell\u00f3n, que interpretaba desde o inicio da produci\u00f3n a un dos seus personaxes m\u00e1is emblem\u00e1ticos, o doutor Vilches. Esta produciuse no \u00faltimo episodio desa d\u00e9cimo cuarta tempada, emitido o 12 de decembro de 2007. Esta etapa era a primeira de Carles Francino Navarro (Rai), Mari\u00e1n \u00c1lvarez (Lola) e Carolina Cerezuela (Vero).\nEn xaneiro de 2008 comezaba a rodaxe da d\u00e9cimo quinta tempada, coas fichaxes dos actores Pedro Casablanc (Fernando), Juana Acosta (Sof\u00eda) e David Andrade (Waldo) e as colaboraci\u00f3ns de Mar\u00eda Barranco (Manuela), Fran Perea (Enrique) e Mar\u00eda V\u00e1zquez (Trini). Confirmouse tam\u00e9n o cameo de Ana Obreg\u00f3n en varios episodios da nova entrega, cuxa emisi\u00f3n dar\u00eda comezo o 23 de abril de 2008 e concluir\u00eda o 30 de xullo do mesmo ano.\nO 3 de setembro de 2008 Telecinco comezou a emitir a 16\u00aa tempada. Nesta etapa incorp\u00f3rase \u00f3 elenco de actores Pablo Carbonell (Gimeno), mentres que Luis Castro conv\u00e9rtese en fixo no papel de Guillermo Vilches, que xa levaba aparecendo de forma espor\u00e1dica na serie desde o ano 2004. O 2 de xu\u00f1o de 2009 finalizou a 17\u00aa tempada, que contou coas incorporaci\u00f3ns dos actores N\u00faria Prims (Leyre), F\u00e8lix Pons (Jacobo), Sara Casasnovas (Jose), e Bego\u00f1a Maestre (Raquel), as\u00ed como coa colaboraci\u00f3n de M\u00f3nica Estarreado (Valeria), Paco Valladares e Cristina Higueras entre outros. Ademais, os cineastas Gracia Querejeta e Miguel Albaladejo dirixiron respectivamente o cuarto cap\u00edtulo desta entrega, titulado \"El tiempo entre los dedos\" e o \u00faltimo \"Es tan f\u00e1cil morir\".\nEn febreiro de 2010 paralizouse a emisi\u00f3n da s\u00faa 18\u00aa tempada, que comezara en outubro do ano anterior, en substituci\u00f3n de De repente, los G\u00f3mez, que fracasou en audiencia. Esta etapa sup\u00f3n precisamente o retorno \u00e1 serie de Jordi Rebell\u00f3n no personaxe de Rodolfo Vilches. Ademais, s\u00famanse \u00f3 elenco de actores dous personaxes de pouco percorrido, os interpretados por Montse Germ\u00e1n (Sandra) e Jos\u00e9 Mar\u00eda Galeano (Daniel).\nEn decembro de 2009, as actrices F\u00e1tima Baeza e Patricia Vico anunciaron a s\u00faa marcha da serie, que se producir\u00eda a principios da d\u00e9cimo novena etapa da mesma tras m\u00e1is de dez anos interpretando o personaxe de Esther e Maca. Con todo, os \u00faltimos resultados de audiencia da serie fixeron que perigase a s\u00faa continuidade e a posibilidade desa d\u00e9cimo novena tempada. Finalmente paralizouse a rodaxe durante dous meses, entre o 15 de febreiro e o mes de abril, nos que estaba previsto realizar unha reestruturaci\u00f3n da serie como consecuencia desa baixada de audiencia.\nO 10 de novembro de 2010 comezou a emisi\u00f3n (con novo horario, os m\u00e9rcores a partir das 23.45 horas) dos episodios da 18\u00aa tempada que xa estaban gravados cando se interrompeu a emisi\u00f3n o 2 de febreiro de 2010 e que Telecinco promocionou xa como parte da nova etapa. Tras catro cap\u00edtulos, a tempada volveuse a interromper debido aos seus malos datos de audiencia, retom\u00e1ndose a mediados de xaneiro de 2011 xa en prime time. Xusto ao mesmo tempo, o actor \u00c1ngel Pardo (Rusti) revelou nunha entrevista que participar\u00eda na rodaxe dun final para a serie, que contar\u00eda co regreso de varios personaxes emblem\u00e1ticos como o seu, no mes de febreiro.\nInmediatamente logo da emisi\u00f3n dos episodios que quedaban da 18\u00aa tempada, comezou a d\u00e9cimo novena propiamente dita, coas fichaxes dos actores Rafael Amaya (Enrique) e Adriana Torrebejano (Irene) e a colaboraci\u00f3n en cinco cap\u00edtulos, dous deles gravados no Per\u00fa, da actriz Adriana Ugarte (Natalia), as\u00ed como as de Roc\u00edo Pel\u00e1ez, \u00c1lvaro Monje e Maggie Civantos nos papeis dos estudantes Victoria, Manu e Candela. Ademais, prod\u00facense os cameos de Concha Velasco e Victoria Abril.\nUnha vez finalizado a rodaxe da 19\u00aa etapa e antes de que conclu\u00edse a s\u00faa emisi\u00f3n, Telecinco decidiu p\u00f3r o punto final \u00e1 serie coa gravaci\u00f3n de catro episodios m\u00e1is. O primeiro deles conta coa colaboraci\u00f3n de Ver\u00f3nica Forqu\u00e9 no papel da irm\u00e1 de Vilches, Amalia, e coa baixa de Marisol Rolandi, Teresa, un dos poucos personaxes que hab\u00edan estado na serie desde o seu inicio. O \u00faltimo cap\u00edtulo, que \u00e9 o que \u00eda dar por conclu\u00edda a serie, conta coa reaparici\u00f3n de varios personaxes emblem\u00e1ticos como Aim\u00e9 (Nacho Fresneda), Cruz (Alicia Borrachero), Rusti (\u00c1ngel Pardo), Maca (Patricia Vico), Esther (F\u00e1tima Baeza) e a propia Teresa (Marisol Rolandi), que abandonara a serie a tan s\u00f3 tres cap\u00edtulos de finalizar a mesma.\nCon todo, varios d\u00edas antes de emitirse o cap\u00edtulo pensado e rodado para pechar a serie, previsto para o 11 de maio de 2011, alg\u00fans medios publicaron que os seus guionistas estaban traballando na tempada 20, debido aos pobres datos de audiencia que obtiveran as novas series estreadas pola cadea durante 2011. As\u00ed, un d\u00eda antes da emisi\u00f3n do \u00faltimo cap\u00edtulo da 19\u00aa tempada, a propia cadea confirmou na s\u00faa p\u00e1xina web que a serie \u00eda ser renovada por unha tempada m\u00e1is de 16 cap\u00edtulos, o que lle supor\u00e1 alcanzar os 300 episodios.\nNo ver\u00e1n de 2011 comezou a rodaxe da tempada 20, na que se incorporan \u00e1 serie Mar Regueras (Manuela), Jos\u00e9 Lamu\u00f1o (Gorka) e Nani Jim\u00e9nez (Ariadna) e abandonan a serie Iv\u00e1n S\u00e1nchez (Ra\u00fal) e Elia Galera (Claudia). Ademais, Jordi Rebell\u00f3n roda algunhas escenas en Salamanca que contan coa colaboraci\u00f3n dos actores Ben Temple e Elsa Pinilla e Telecinco organiza un concurso para que un fan participe na serie. O m\u00e9rcores 16 de maio, un ano logo de finalizar a anterior etapa, \u00e9 a data escollida por Telecinco para a estrea da vix\u00e9sima, que conta con cameos de Blanca Portillo, Jorge Sanz, Ana Bel\u00e9n, Jos\u00e9 Luis Garc\u00eda P\u00e9rez ou Pilar Bardem, entre outros.\nTam\u00e9n houbo cameos de multitude de actores e artistas co\u00f1ecidos entre os que podemos citar a \u00d3scar Jaenada, Elsa Pataky, Ruth N\u00fa\u00f1ez, Alberto Jim\u00e9nez, Mariv\u00ed Bilbao, Lolita Flores, Agust\u00edn Gonz\u00e1lez, Jos\u00e9 Luis L\u00f3pez V\u00e1zquez, Paloma e Fernanda Hurtado, Miguel \u00c1ngel Mu\u00f1oz, Yohana Cobo, Remedios Cervantes, Mar\u00eda Isbert, Eva Isanta, Jos\u00e9 \u00c1ngel Egido, Luis Merlo, Chenoa, Emma Garc\u00eda, Julieta Venegas, Llum Barrera, Silvia Tortosa, Fiorella Faltoyano, Isabel Prinz, Carmen Rossi, Ces\u00e1reo Est\u00e9banez, Guillermo Montesinos, Luisa Mart\u00edn, Amparo Climent, Sancho Gracia, Emma Su\u00e1rez, Julieta Serrano, Paco Valladares, Mar\u00eda Luisa Merlo, \u00c1lvaro de Luna e Asunci\u00f3n Balaguer entre outros moitos."}
{"id": "42649", "revid": "23204", "url": "https://gl.wikipedia.org/wiki?curid=42649", "title": "Fedora", "text": ""}
{"id": "42650", "revid": "1131", "url": "https://gl.wikipedia.org/wiki?curid=42650", "title": "Celso Bugallo", "text": "Celso Bugallo Aguiar, nado en Lagarei-Vilalonga (Sanxenxo) o 12 de marzo de 1947, \u00e9 un actor galego.\nTraxectoria.\nA s\u00faa andaina no mundo da interpretaci\u00f3n empeza nos anos 70. Ten unha longa experiencia no teatro \u00e9 o fundador das compa\u00f1\u00edas Olimpo e Zanahoria, e pertenceu aos grupos teatrais Lope de Rueda e Adefesio Teatro. Leva a cabo diversas montaxes en Galicia entre 1988 e 1992, promovendo a Aula de Formaci\u00f3n de Actores de Pontevedra (AFAP). Dirixiu diversas obras teatrais como \"Preludio al teatro\",\" El da\u00f1o que hace el tabaco\" ou \"El despertar\", entre outras.\n\u00c9 unha das facianas m\u00e1is familiares nas series e pel\u00edculas galegas recentes, a\u00ednda que a nivel nacional, o reco\u00f1ecemento chegoulle da man de Alejandro Amen\u00e1bar, co seu papel de irm\u00e1n de Ram\u00f3n Sampedro na pel\u00edcula \"Mar Adentro\", interpretaci\u00f3n que lle valeu un Premio Goya \u00f3 mellor actor secundario."}
{"id": "42651", "revid": "25871", "url": "https://gl.wikipedia.org/wiki?curid=42651", "title": "Luis Zahera", "text": "Jos\u00e9 Luis Castro Zahera, nado en Santiago de Compostela o 12 de outubro de 1966, \u00e9 un actor galego co\u00f1ecido artisticamente como Luis Zahera. \u00c9 co\u00f1ecido como Petr\u00f3leo, debido a personaxe que interpretou en \"Mareas vivas\".\nTraxectoria.\nLuis Zahera saltou \u00e1 fama en Galicia polo seu papel de \"Petr\u00f3leo\" na exitosa serie da TVG, \"Mareas vivas\". \u00c1 marxe disto, participou en moitas outras series e pel\u00edculas, ademais de numerosas obras de teatro e curtametraxes.\nA\u00ednda que a s\u00faa carreira se desenvolveu principalmente en Galicia, nos \u00faltimos anos deu o salto \u00e1 ficci\u00f3n en series de \u00e1mbito estatal, con pequenas colaboraci\u00f3ns en series como \"Hospital Central\" ou \"El comisario\". M\u00e1is recentemente participou en \"Motivos Personales\" e conseguiu un papel fixo en \"A tortas con la vida\", serie dos creadores de \"Aqu\u00ed no hay quien viva\" que non puido repetir o \u00e9xito desta. Posteriormente participou con papeis secundarios en \"La familia Mata\" (2007-2009) e a exitosa \"Sin tetas no hay para\u00edso\" (2008).\nEn cine destacan traballos coma \"O lapis do carpinteiro\" (baseada na novela hom\u00f3nima de Manuel Rivas), \"O ano da carracha\" ou \"Alatriste\", entre outras moitas."}
{"id": "42652", "revid": "5863", "url": "https://gl.wikipedia.org/wiki?curid=42652", "title": "Tet\u00e9 Delgado", "text": "Mar\u00eda Teresa Delgado Criado, m\u00e1is co\u00f1ecida como Tet\u00e9 Delgado, nada en Ferrol o 28 de xu\u00f1o de 1965, \u00e9 unha actriz, cantante e presentadora galega. \u00c9 vocalista do grupo Tet\u00e9 y los Ciclones.\nTraxectoria.\nRealizou numerosos traballos como actriz e presentadora tanto dentro como f\u00f3ra de Galicia.\nA popularidade chegoulle co seu papel na serie \"El S\u00faper\", emitida por Telecinco. Desde aquela non parou de traballar en teatro e, sobre todo, en televisi\u00f3n. As s\u00faas aparici\u00f3ns en cinema foron m\u00e1is limitadas, con papeis pequenos, a\u00ednda que si foi protagonista de varias curtametraxes.\nColaborou como xurado no programa de TVE \"\u00a1Mira qui\u00e9n baila!\", ademais de protagonizar xunto a Luis Merlo a obra teatral \"Gorda\", entre 2005 e 2007.\nO seu seguinte proxecto foi \"Ellas y el sexo d\u00e9bil\", serie estrelada por Ana Obreg\u00f3n durante o outono de 2007 para a Antena 3. Ese mesmo ano regresou con \u00e9xito \u00e1 TVG, como presentadora do concurso musical \"Son de estrelas\", que tivo unha boa acollida por parte do p\u00fablico.\nEntre 2009 e 2011 foi protagonista xunto a Pepe Viyuela e Asunci\u00f3n Balaguer da versi\u00f3n teatral de \"El pisito\", a partir dun gui\u00f3n de Rafael Azcona.\nActualmente \u00e9 cantante de Tet\u00e9 y los Ciclones. Anteriormente tivo un grupo de rock que se chamaba Tet\u00e9 y los Supremos."}
{"id": "42653", "revid": "85894", "url": "https://gl.wikipedia.org/wiki?curid=42653", "title": "Mar\u00eda Pujalte", "text": "Mar\u00eda Pujalte Vidal, nada na Coru\u00f1a o 22 de decembro de 1966, \u00e9 unha actriz galega.\nTraxectoria.\nEstudou cunha bolsa de estudos da Deputaci\u00f3n da Coru\u00f1a un curso de interpretaci\u00f3n na Scuola dell'Attore C\u00f3mico en Reggio Emilia de Italia e outro en Madrid.\nRealizou tam\u00e9n estudos de canto, interpretaci\u00f3n e expresi\u00f3n corporal.\nPertenceu \u00f3 Centro Dram\u00e1tico Galego (CDG) e \u00f3s grupos teatrais Moucho Clerc e Compa\u00f1\u00eda de Mar\u00edas, do que \u00e9 cofundadora xunto coa s\u00faa amiga, a tam\u00e9n actriz galega Mar\u00eda Bouzas.\nAdemais de como actriz, tam\u00e9n traballou como presentadora de televisi\u00f3n. En 2003 conduciu a gala dos Premios Max de teatro, celebrada en Vigo xunto coas tam\u00e9n actrices galegas Mar\u00eda Bouzas e Berta Ojea e o actor Serxio Pazos.\nA pesar da s\u00faa extensa filmograf\u00eda, o papel que a fixo popular para o gran p\u00fablico foi o de Mamen na serie de televisi\u00f3n \"Periodistas\", e m\u00e1is tarde o de M\u00f3nica en \"Siete Vidas\".\nActriz comprometida, Mar\u00eda Pujalte participou en manifestaci\u00f3ns contra a guerra de Iraq e formou parte \u00f3 igual que moitos outros actores galegos da plataforma Nunca M\u00e1is contra o desastre do Prestige.\nEn 2005 participou no acto de celebraci\u00f3n da toma de posesi\u00f3n do presidente da Xunta de Galicia, Emilio P\u00e9rez Touri\u00f1o, coa lectura de varios poemas. O mesmo ano foi pregoeira das festas de Mar\u00eda Pita da s\u00faa cidade natal, A Coru\u00f1a.\nEn 2009 regresa \u00e1 televisi\u00f3n para protagonizar a serie de misterio en ton de comedia emitida en TVE 1 chamada \"Los misterios de Laura\".\nEn 2019 \u00e9 unha das protagonistas da coproduci\u00f3n televisiva (TVE e Movistar+) , continuaci\u00f3n da serie \"Merl\u00ed\" (TV3) , as d\u00faas emitidas, ademais, en Netflix. A actriz coru\u00f1esa encarna a personaxe da profesora de \u00c9tica -na facultade de Filosof\u00eda- Mar\u00eda Bola\u00f1o.\nPremios e nomeamentos.\n1992\n1993\n1995\n1998\n1999\n2000\n2003\n2004\n2005\n2007\n2008\n2009\n2011"}
{"id": "42654", "revid": "98629", "url": "https://gl.wikipedia.org/wiki?curid=42654", "title": "Kirk Douglas", "text": "Issur Danielovich Demsky, co\u00f1ecido como Kirk Douglas, nado en Amsterdam, Nova York o 9 de decembro de 1916 e finado en Beverly Hills, California o 5 de febreiro de 2020, foi un actor e produtor de cine estadounidense de orixe xud\u00eda belarusa. Foi o pai do actor e produtor Michael Douglas.\nTraxectoria.\nOs seus pais eran xudeus belarusos e o seu nome orixinal, Issur Danielovich Demsky. Dende cativo destacou nos deportes e nas lides actorais. Graduouse en Letras na Universidade de St. Lawrence. Logo de se graduar marchou a Nova York, onde conseguiu unha bolsa na Academia Americana de Arte Dram\u00e1tica, onde permaneceu ata 1939, con 23 anos.\nEn 1941, ingresa grazas a Lauren Bacall en Broadway, pero logo \u00e9 chamado \u00f3 servizo militar na mari\u00f1a, que cumpre en 1942 e 1943, para logo regresar a Broadway. En 1946, \u00f3s 30 anos e xa cunha certa fama colleitada en Broadway, Lewis Milestone propono como primeiro actor no filme \"The Strange Love of Martha Ivers\", onde se revela como un actor de car\u00e1cter.\nEn 1949, interpreta un boxeador en \"Champion\" de Mark Robson onde pola s\u00faa realista interpretaci\u00f3n \u00e9 proposto para ser reco\u00f1ecido como Mellor Actor na Academia. Foi proposto en tres ocasi\u00f3ns para un \u00d3scar da Academia a\u00ednda que nunca o ga\u00f1ou. Por\u00e9n foi galardoado en 1996 cun oscar honor\u00edfico pola s\u00faa dilatada carreira de 76 filmes.\nMoitos filmes que interpretou son \u00e9picos pero o que m\u00e1is o destaca \u00e9 \"Spartacus\" de Stanley Kubrick xunto coa non menos maxistral actuaci\u00f3n de Peter Ustinov.\nA s\u00faa fama \u00e9 comparable \u00e1 de actores como Sir Laurence Olivier e Anthony Quinn, deu a cada un dos seus filmes unha marca distintiva onde a forza das s\u00faas actuaci\u00f3ns daban a cada filme renome. Ademais codirixiu varias pel\u00edculas e sostivo un singular preito con Kubrick pola produci\u00f3n dalgunhas das s\u00faas pel\u00edculas o que lle restou forza en Hollywood.\nInterveu tanto en comedias coma en dramas e representou personaxes duros pero de fondo moi vulnerable. Participou en numerosas produci\u00f3ns para televisi\u00f3n e en 1988 publicou a s\u00faa autobiograf\u00eda (\"The Ragman's Son\")."}
{"id": "42655", "revid": "22570", "url": "https://gl.wikipedia.org/wiki?curid=42655", "title": "Home de Xava", "text": "O Home de Xava, \"Homo erectus erectus\", foi un dos primeiros restos f\u00f3siles humanos, e de \"H. erectus\", en ser descuberto. F\u00edxoo Eug\u00e8ne Dubois en 1891 en Xava. Non \u00e9 un esp\u00e9cime completo, sen\u00f3n unha b\u00f3veda cranial, un f\u00e9mur e tres dentes e non est\u00e1 claro que pertenzan ao mesmo individuo.\nDubois pensou nun primeiro momento que estaba diante os restos dun primate e denominouno \"Anthropopitecus erectus\", axi\u00f1a desbotou esta idea xa que a capacidade da b\u00f3veda cranial era maior que o de calquera simio co\u00f1ecido, entre 800 e 1000\u00a0cm\u00b3, e o f\u00e9mur era case humano polo que pensou que atopara a criatura que Ernst Haeckel denominaba \"Pithecanthropus alalus\" e que el denominou \"Pithecanthropus erectus\", atribu\u00edndoo a un home-mono de idade plioc\u00e9nica. O que causou sensaci\u00f3n no mundo cient\u00edfico xa que deixaba sen sa\u00edda ao Home de Neanderthal, considerado antecesor do \"Homo sapiens\" nese momento, e foi rexeitado por gran parte da comunidade cient\u00edfica."}
{"id": "42656", "revid": "889", "url": "https://gl.wikipedia.org/wiki?curid=42656", "title": "Pithecanthropus erectus", "text": ""}
{"id": "42657", "revid": "23204", "url": "https://gl.wikipedia.org/wiki?curid=42657", "title": "Mar\u00eda V\u00e1zquez", "text": "Mar\u00eda Rodr\u00edguez V\u00e1zquez, co\u00f1ecida como Mar\u00eda V\u00e1zquez, nada en Vigo o 19 de marzo de 1979, \u00e9 unha actriz galega.\nTraxectoria.\nA\u00ednda que nada en Vigo, a s\u00faa vida est\u00e1 moi ligada \u00e1 Barrela, a terra da s\u00faa nai e av\u00f3s maternos e a Ourense, onde pasou a s\u00faa adolescencia, e tam\u00e9n a Belesar (Chantada). Mar\u00eda V\u00e1zquez ten participado en pel\u00edculas e series de televisi\u00f3n, tanto con intervenci\u00f3ns como con varios personaxes fixos. Estudou ballet e tam\u00e9n nunha escola de actores en Madrid.\nInt\u00e9rprete que comezou a s\u00faa carreira profesional a finais dos anos 90, cunha participaci\u00f3n secundaria en varios episodios de \"Al salir de clase\". Desde ent\u00f3n desenvolveu un intenso traballo actoral en Espa\u00f1a, e con moita vinculaci\u00f3n a Galicia. Ten aparecido en longametraxes cinematogr\u00e1ficas de proxecci\u00f3n, \u00e1s ordes de directores tan co\u00f1ecidos como Montxo Armend\u00e1riz ou Ic\u00edar Bolla\u00edn. Outro \u00e1mbito no que ten desenvolvido interpretaci\u00f3n \u00e9 a pequena pantalla, con papeis en series de TVE 1, Antena 3, Telecinco e da TVG.\n\u00c9 irm\u00e1 da guionista Tatiana Rodr\u00edguez e est\u00e1 casada co actor V\u00edctor Dupl\u00e1 dende 2006."}
{"id": "42658", "revid": "109216", "url": "https://gl.wikipedia.org/wiki?curid=42658", "title": "La Oreja de Van Gogh", "text": "La Oreja de Van Gogh \u00e9 un grupo vasco orixinal de Donostia que comezou a s\u00faa carreira musical cun enorme \u00e9xito no ano 1996, e que levan vendido m\u00e1is de 6 mill\u00f3ns de discos.\nHistoria.\nEstaba formado na s\u00faa orixe por cinco compo\u00f1entes: a vocalista Amaia Montero (1976) e os m\u00fasicos Pablo Benegas (1976) \u00e1 guitarra, \u00c1lvaro Fuentes (1975) \u00f3 baixo, Xabi San Mart\u00edn (1977) \u00f3 teclado e Haritz Garde (1976) \u00e1 bater\u00eda.\nEn novembro de 2007 Amaia Montero anunciou a s\u00faa sa\u00edda da banda donostiarra e a s\u00faa intenci\u00f3n de comezar unha carreira en solitario. O resto dos compo\u00f1entes confirmaron que o grupo contin\u00faa traballando nun novo disco que sair\u00eda \u00f3 mercado en setembro de 2008. Neste novo traballo, a nova vocalista do grupo \u00e9 a cantante Leire Mart\u00ednez."}
{"id": "42659", "revid": "22570", "url": "https://gl.wikipedia.org/wiki?curid=42659", "title": "Amaia Montero", "text": "Amaia Montero Sald\u00edas, nada en Ir\u00fan (Guip\u00fascoa) o 26 de agosto de 1976, \u00e9 unha cantante espa\u00f1ola de pop e baladas. Deuse a co\u00f1ecer como vocalista do grupo donostiarra La Oreja de Van Gogh en decembro de 1996. O 19 de novembro de 2007 anunciou a s\u00faa retirada do grupo para iniciar unha carreira en solitario."}
{"id": "42660", "revid": "98629", "url": "https://gl.wikipedia.org/wiki?curid=42660", "title": "Gustav Heinrich Ralph von Koenigswald", "text": "Gustav Heinrich Ralph von Koenigswald, nado en 1902 e finado en 1982, foi un paleont\u00f3logo e xe\u00f3logo que investigou sobre os hom\u00ednidos, inclu\u00edndo o \"Homo erectus\". Descubriu e estudou f\u00f3siles de hom\u00ednido en Xava e estudou outros importantes f\u00f3siles no sueste de Asia.\nTraxectoria.\nNatural de Berl\u00edn, paleont\u00f3logo por vocaci\u00f3n, grazas aos contactos do seu mestre consegue entrar no Servizo Xeol\u00f3xico das Indias Orientais Holandesas e de 1931 a 1933 traballou no mesmo sitio, Trinil, que Eug\u00e8ne Dubois descubrira o Home de Xava e al\u00ed exhumou restos de 11 cranios diferentes que atribu\u00edu a un tipo neandertaloide. Subvencionado pola Fundaci\u00f3n Carnegie trasladouse a 75 km de Trinil, en Sangiran, o seu primeiro descubrimento foi unha mand\u00edvula inferior con catro dentes intactos e en 1937 atopou un cranio humano, dun Pitec\u00e1ntropo, entre 1939 e 1941 atopou m\u00e1is restos, os restos foron atribu\u00eddos a un \"Pithecanthropus erectus\" e hoxe clasificados como \"Homo erectus\"."}
