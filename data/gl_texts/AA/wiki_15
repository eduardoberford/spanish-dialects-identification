{"id": "5304", "revid": "98629", "url": "https://gl.wikipedia.org/wiki?curid=5304", "title": "Johann Sebastian Bach", "text": "Johann Sebastian Bach (en alem\u00e1n /jo\u02c8han/ ou /\u02c8jo\u02d0han ze\u02c8bastjan \u02c8bax/), nado en Eisenach (actualmente en Turinxia, Alema\u00f1a; daquela pertencente ao Sacro Imperio Romano Xerm\u00e1nico) o 31 de marzo de 1685 e finado en Leipzig o 28 de xullo de 1750, foi un m\u00fasico e compositor do per\u00edodo barroco da m\u00fasica erudita. Consid\u00e9rase un dos compositores m\u00e1is grandes e influentes da historia da m\u00fasica. Moitas das s\u00faas obras reflicten unha gran profundidade intelectual, expresi\u00f3n emocional e, sobre todo, alt\u00edsimo dominio t\u00e9cnico. Bach consider\u00e1base a si mesmo un artes\u00e1n consciente de que realizaba unha tarefa o mellor que a s\u00faa capacidade lle permit\u00eda, para a satisfacci\u00f3n dos seus superiores, para pracer e edificaci\u00f3n dos seus semellantes, e para a gloria de Deus.\nA s\u00faa vida foi similar \u00e1 de moitos funcionarios musicais do seu tempo na Alema\u00f1a luterana, escasa en grandes acontecementos. Ocupou os postos de organista en Arnstadt entre 1703 e 1707, e M\u00fchlhausen (1707-1708), organista da corte e posteriormente mestre de capela do duque de Weimar, e entre 1717 e 1723 foi director musical na corte do pr\u00edncipe Leopold en K\u00f6then. En 1720 faleceu a s\u00faa esposa, e un ano m\u00e1is tarde volveu casar, esta vez coa cantante Anna Magdalena Wilcke. A partir de 1723 e ata a s\u00faa morte, Bach foi mestre de capela e \"kantor\" na igrexa de San Tom\u00e9 en Leipzig e director musical da cidade. Chegou a ser invitado \u00e1 corte de Frederico II o Grande en Sanssouci. A\u00ednda que en vida gozou de certa fama na Alema\u00f1a protestante como virtuoso organista e compositor de eruditas obras contrapunt\u00edsticas, hab\u00eda canto menos media ducia de compositores m\u00e1is co\u00f1ecidos ca el en Europa. Bach tivo numerosos alumnos e estudantes \u00f3 longo da s\u00faa vida. Entre eles c\u00f3ntase a Johann Friedrich Agricola. Finou en 1750, despois dunha intervenci\u00f3n fracasada no ollo, facendo que Bach fose quedando cego ata perder totalmente a vista.\nBach encabezou unha gran familia numerosa. Tivo 7 fillos do seu primeiro matrimonio e 13 do segundo. Tres dos fillos que tivo coa s\u00faa segunda esposa convert\u00e9ronse en compositores respectados por dereito propio. Entre eles c\u00f3ntanse Wilhelm Friedemann Bach (1710-1784), Carl Philipp Emanuel Bach (1714-1788, de quen Mozart ti\u00f1a unha moi boa opini\u00f3n) e Johann Christian Bach (1735-1782). Por\u00e9n, a confianza que Bach puxo nun dos seus fillos maiores tivo tristes consecuencias despois do seu falecemento. O fillo perdeu para sempre varias \"Paix\u00f3ns\" compostas polo seu pai (que quizais agora ser\u00edan tan apreciadas como a \"Matth\u00e4us-Passion\" e a \"Johannes-Passion\"). Se non fose polo coidado que tivo Carl Philipp Emanuel en conservar os manuscritos do seu pai, poder\u00edan terse perdido unha boa parte das obras mestras de Bach.\nNa \u00e9poca da s\u00faa vellez, cando a xente se refer\u00eda a Bach fac\u00edao pensando no seu famoso fillo Carl Philipp. Nas xeraci\u00f3ns que seguiron a Bach, soamente os compositores e m\u00fasicos co\u00f1ec\u00edan a s\u00faa obra. As\u00ed, por exemplo, Haydn, Mozart e Beethoven tiveron un grande aprecio pola obra de Bach.\nTraxectoria.\nPrimeiros anos en Eisenach (1685-1695).\nJohann Sebastian Bach naceu en Eisenach, o 31 de marzo de 1685, o mesmo ano no que naceron Georg Friedrich H\u00e4ndel e Domenico Scarlatti. Naceu no seo dunha familia de m\u00fasicos, sendo de feito todos os seus t\u00edos m\u00fasicos profesionais entre cuxos postos se incl\u00faen organistas de igrexa, m\u00fasicos de c\u00e1mara e compositores. Foi o oitavo fillo (o fillo m\u00e1is vello da familia contaba daquela con 14 anos de idade) do matrimonio formado por Johann Ambrosius Bach e Maria Elisabetha L\u00e4mmerhirt, e foi bautizado na igrexa de San Xurxo dous d\u00edas despois, tendo como padri\u00f1os ao m\u00fasico Sebastian Nagel e ao gardabosques Johann Georg Koch, dos cales recibiu os seus dous nomes. Os Bach eran unha familia luterana integrada por m\u00fasicos e compositores dende hab\u00eda varias xeraci\u00f3ns, entre eles Veit Bach (o fundador da dinast\u00eda Bach), e moitos outros como Heinrich, Johann Michael, ou o propio pai de Johann Sebastian, que traballaba como m\u00fasico de alto rango en Eisenach, tendo ao seu cargo a organizaci\u00f3n dos actos musicais da cidade. A s\u00faa nai pertenc\u00eda a unha familia de peleteiros e agricultores, tam\u00e9n con alg\u00fans m\u00fasicos, todos profundamente relixiosos, seguidores dunha doutrina anabaptista de inclinaci\u00f3n m\u00edstica. A\u00ednda que durante moito tempo se pensou que a casa natal de Bach era o n\u00famero 21 de Frauenplan, que agora acolle un museo sobre o compositor, a casa na que probablemente naceu o compositor estaba situada en Lutherstrasse, a\u00ednda que a maior parte da casa da \u00e9poca de Bach non se conserva. \nExisten poucos datos sobre os seus primeiros anos, mais co\u00f1\u00e9cese que o seu talento musical foi reco\u00f1ecido dende unha idade moi temper\u00e1, o que levou a seu pai a instru\u00edlo en instrumentos de corda (probablemente o viol\u00edn) e en teor\u00eda musical, as\u00ed como en \u00f3rgano e teclado seguramente polo seu curm\u00e1n Johann Christoph, que posteriormente se converteu en organista da igrexa de San Xurxo de Eisenach. O novo Johann Sebastian non tardou en converterse nun int\u00e9rprete extraordinariamente competente nestes instrumentos.\nAos oito anos idade ingresou na \"Lateinschule\" (escola latina) de Eisenach, a mesma escola onde Lutero estudara dous s\u00e9culos antes. Al\u00ed o n\u00facleo da aprendizaxe era a doutrina luterana, acompa\u00f1ada de gram\u00e1tica, historia e aritm\u00e9tica. Os niveis superiores inclu\u00edan lat\u00edn, grego, hebreo, l\u00f3xica, filosof\u00eda e ret\u00f3rica. Grazas \u00e1 educaci\u00f3n musical que recibiu na casa, puido pasar a formar parte do coro da escola e da congregaci\u00f3n de San Xurxo, o que lle permitiu cantar nos servizos regulares e en localidades pr\u00f3ximas, salientando pola s\u00faa bela voz de tiple, que foi descrita como \"unha voz aguda fina pouco com\u00fan\".\nNon obstante, as condici\u00f3ns de vida naquela \u00e9poca en Turinxia eran precarias, ao ser v\u00edtima de constantes guerras e epidemias, polo que con nove anos de idade, Maria Elisabetha L\u00e4mmerhirt, a nai de Bach, morreu. Un ano m\u00e1is tarde morreu o seu pai, Johann Ambrosius Bach, logo de ter perdido xa dous irm\u00e1ns.. A s\u00faa orfandade levouno a ir vivir e estudar co seu irm\u00e1n m\u00e1is vello, Johann Christoph Bach, dezaseis anos maior ca el, por ent\u00f3n organista da Michaeliskirche, na cidade de Ohrdruf (Saxe-Gotha-Altenburg). Acompa\u00f1ouno o seu irm\u00e1n Johann Jacob, tres anos maior ca el e un dos cinco fillos que sobreviviron logo da morte do matrimonio.\nOhrdruf (1695-1700).\nChegado a Ohrdruf, cun irm\u00e1n ao que case non co\u00f1ec\u00eda, que marchara da casa pouco antes de que el nacera e que estaba casado e ti\u00f1a xa un fillo, a adaptaci\u00f3n \u00e1 s\u00faa nova vida non semella, segundo Geiringer, ter sido doada. Por\u00e9n, semella que Christoph foi hospitalario e atento con el. O xove Bach non tardou en atopar un traballo como cantante no coro local que lle permitiu contribu\u00edr aos gastos dom\u00e9sticos, e ingresou na escola para proseguir cos seus estudos xerais, sendo un moi bo alumno e superando a compa\u00f1eiros m\u00e1is vellos. Ao mesmo tempo, perfeccion\u00e1base na m\u00fasica co seu irm\u00e1n, que fora disc\u00edpulo de Johann Pachelbel, e inici\u00e1base na composici\u00f3n, dedicando unha das s\u00faas primeiras pezas para teclado ao seu irm\u00e1n e mentor.\nEn Ohrdruf copiaba, estudaba e interpretaba m\u00fasica, inclu\u00edndo a do seu propio irm\u00e1n, malia estar prohibido facelo por ser as partituras moi valiosas e privadas e ser o papel deste tipo custoso. Unha an\u00e9cdota sinala que Christoph castigou ao seu irm\u00e1n m\u00e1is novo cando descubriu que copiara un libro prohibido \u00e1 luz da l\u00faa durante seis meses, e finalmente confiscou a prezada copia. Aprendeu teor\u00eda musical e composici\u00f3n, ademais de tocar o \u00f3rgano, e aparentemente recibiu valiosas ensinanzas do seu irm\u00e1n, que lle aprendeu a interpretaci\u00f3n do clavicordio, recibindo del as s\u00faas primeiras lecci\u00f3ns formais de teclado, e lle deu a co\u00f1ecer as obras dos grandes compositores do sur de Alema\u00f1a da \u00e9poca como Johann Pachelbel e Johann Jakob Froberger, do norte de Alema\u00f1a, de franceses como Jean-Baptiste Lully, Louis Marchand e Marin Marais, as\u00ed como do clavecinista italiano Girolamo Frescobaldi. Tam\u00e9n nesa \u00e9poca estudou teolox\u00eda, lat\u00edn, grego, franc\u00e9s e italiano no \"gymnasium\" da localidade. Seguramente presenciou e asistiu no mantemento do \u00f3rgano, o que supor\u00eda o precedente da s\u00faa futura actividade profesional na construci\u00f3n e restauraci\u00f3n de \u00f3rganos.\nCando Elias Herda foi admitido como novo \"kantor\" da escola de Ohrdruf, divulgou entre os seus alumnos a animaci\u00f3n musical que exist\u00eda daquela en L\u00fcneburg. Bach entusiasmouse coas cousas que lles contaba e solicitou un permiso para ir estudar al\u00ed. Coas boas referencias das que dispu\u00f1a, recibiu unha bolsa de estudos e a principios de 1700, a\u00ednda con catorce anos, e acompa\u00f1ado polo seu colega Georg Erdmann, deixou Ohrdruf e dirixiuse a L\u00fcneburg o 15 de marzo, afortunadamente pouco antes de que unha nova epidemia asolase a cidade. Non se sabe como os dous compa\u00f1eiros percorreron os aproximadamente 180\u00a0km que separan Ohrdruf e L\u00fcneburg, mais seguramente realizasen a viaxe a p\u00e9, podendo percorrer alg\u00fans treitos en barca polo r\u00edo ou en carros de agricultores, e seguramente atopasen comida e aloxamento gratu\u00edtos nos numerosos mosteiros que hab\u00eda ao longo da ruta. En abril xa formaba parte do grupo de cantantes da coro da igrexa de San Miguel de L\u00fcneburg, mais a s\u00faa renda era escasa, polo que ti\u00f1a que complementala cantando nas r\u00faas, en funerais e casamentos, como era habitual, ademais de ter vivenda e asistencia garantidos pola s\u00faa pensi\u00f3n.\nL\u00fcneburg (1700-1702).\nA vida musical en L\u00fcneburg era moito m\u00e1is din\u00e1mica que en Ohrdruf. A igrexa de San Miguel era un importante centro musical, ofrecendo un variado repertorio a trav\u00e9s dun grupo de m\u00fasicos cualificados. Na cidade da Baixa Saxonia, Bach e Erdmann foron cantantes do \"Mettenchor\", recibindo un salario de acordo coa n\u00f3mina de subsistencia. A elecci\u00f3n de Bach por San Miguel, amais da necesidade econ\u00f3mica, debeuse a un paso consciente para cami\u00f1ar cara a unha carreira musical avanzada, xa que a escola ti\u00f1a unha impresionante tradici\u00f3n musical e unha biblioteca musical famosa fundada en 1555 por Michael Praetorius, e \u00e1 cal Friedrich Emanuel Praetorius engadira numerosos materiais. Foi posiblemente aqu\u00ed onde se formou a co\u00f1ecida erudici\u00f3n musical de Bach e o seu profundo co\u00f1ecemento coa tradici\u00f3n coral alem\u00e1 do s\u00e9culo XVII.\nPouco despois da s\u00faa chegada, a s\u00faa voz xuvenil mudou. Ao contrario que noutros lugares, onde iso significaba a exclusi\u00f3n do coro, a pr\u00e1ctica local era aproveitar ent\u00f3n aos membros como baixos ou tenores. Bach ti\u00f1a a vantaxe de ser competente en viol\u00edn e viola, probablemente tocando tam\u00e9n na orquestra. O programa musical para os estudantes era extenso e pesado, e sum\u00e1base \u00e1s obrigas do curr\u00edculo extramusical da Michaelisschule (Escola de S. Miguel). Bach resid\u00eda e com\u00eda no convento da igrexa, onde se instalara a Ritterakademie (Academia dos Cabaleiros), destinada aos fillos da nobreza e un centro da cultura francesa, cultiv\u00e1ndose a m\u00fasica e os modos franceses, e nela realiz\u00e1banse regularmente concertos a cargo dunha banda francesa mantida polo duque da veci\u00f1a Celle. O contacto con ese universo foille moi instrutivo, co\u00f1ecendo a lingua, o teatro e a m\u00fasica de Francia, o que explica a s\u00faa influencia francesa nesta \u00e9poca. Foi ent\u00f3n cando co\u00f1eceu ao profesor de danza da Ritterakademie, Thomas de la Selle, que fora alumno de Lully, e foi con el con quen visitou Celle, cuxa corte se esmeraba en imitar \u00e1 de Versalles e todo o que se referise a Francia. Outros contactos importantes que fixo en L\u00fcneburg foron o construtor de \u00f3rganos Johann Balthasar Held, as\u00ed como Georg B\u00f6hm, organista da igrexa de San Xo\u00e1n.\nParece ser que ao final deste curto per\u00edodo en L\u00fcneburg Bach xa era un virtuoso do \u00f3rgano de certo renome. A\u00ednda que se desco\u00f1ece de onde puideron sa\u00edr estas habilidades, \u00e9 certo que na cidade da Baixa Saxonia tivo moitas oportunidades para tocar instrumentos de teclado, a parte da s\u00faa formaci\u00f3n anterior por parte dos membros da s\u00faa familia, e \u00e9 probable que recibira clases de B\u00f6hm, co que compart\u00eda as s\u00faas ra\u00edces en Turinxia.\n\u00c9 posible que B\u00f6hm lle dera cartas de presentaci\u00f3n ao famoso organista Johann Adam Reincken, un vello organista de orixe neerlandesa que traballaba en Hamburgo, o que fixo que o xove compositor recibira tam\u00e9n influencias da m\u00fasica dos Pa\u00edses Baixos e, indirectamente, de Inglaterra. Bach realizou a viaxe de 50\u00a0km a p\u00e9 para escoitar ao gran m\u00fasico, e con toda probabilidade o seu primo Johann Ernst Bach, que viv\u00eda na cidade, presentoulle a outros m\u00fasicos destacados. Non se sabe se Bach estudou con B\u00f6hm ou con Reincken, mais de feito converteuse en amigo \u00edntimo do \u00faltimo ata que este faleceu cerca de vinte anos despois, e visitouno sempre que viaxou a Hamburgo. Do per\u00edodo en L\u00fcneburg quedan poucas obras, entre elas algunhas variaci\u00f3ns corais no estilo de B\u00f6hm.\nO per\u00edodo final da etapa de Bach en L\u00fcneburg presenta sombras. O compositor deixou a cidade en torno \u00e1 Semana Santa de 1702, e a s\u00faa marcha probablemente tivera relaci\u00f3n coa s\u00faa solicitude para ser organista en Sangerhausen. Outros apuntan a que Bach abandonou a cidade ao decidir tentar atopar traballo como organista na s\u00faa Turinxia natal, onde a s\u00faa familia fora moi activa profesionalmente durante moitas xeraci\u00f3ns e onde se estaba a constru\u00edr un novo \u00f3rgano na nova igrexa de Arnstadt.\nWeimar (1703).\nA principios de 1702 Bach rematou os seus estudos na Michaelisschule e cualificouse para ingresar na universidade, mais a perspectiva dunha vida acad\u00e9mica non parece que lle atraera. A\u00ednda que non se sabe moi ben que fixo Bach dende que rematou os seus estudos en L\u00fcneburg e marzo de 1703, \u00e9 certo que a principios dese ano solicitou un posto como organista da Jacobikirche (igrexa de Santiago) en Sangerhausen, preto de Halle. Foi elixido por unanimidade polo consello municipal, afirmando que Bach xa era reco\u00f1ecido como un talento excepcional. Infelizmente, o duque de Sachsen-Wei\u00dfenfels (daquela Johann Adolf II) anulou o nomeamento en favor de Johann Kobelius, un m\u00fasico m\u00e1is maduro, promet\u00e9ndoselle a Bach, non obstante, o favor nalgunha outra ocasi\u00f3n.\nUns meses despois Bach trasladouse a Weimar, onde coexist\u00edan d\u00faas cortes ducais, unha do duque reinante, e outra do seu irm\u00e1n. En marzo de 1703 Bach foi nomeado violinista e lacaio da corte do segundo duque, Johann Ernst, para quen xa traballara o av\u00f3 de Bach. Bach realmente non atopou en Weimar o ambiente musical que desexaba, e posiblemente aceptou o cargo como un emprego temporal. Os seus parentes comezaron a axudarlle a atopar un traballo, o que se concretou cando a Neue Kirche (igrexa Nova) de Arnstadt o convidou a probar o seu novo \u00f3rgano en xullo dese mesmo ano, recentemente constru\u00eddo. Bach impresionou de tal xeito \u00e1 xente de Arnstadt coa s\u00faa brillante execuci\u00f3n que lle ofreceu de inmediato o posto de organista nunhas condici\u00f3ns moi favorables\nEn L\u00fcneburg Bach xa experimentara coa m\u00fasica coral relixiosa, tocara o viol\u00edn, continuo e o \u00f3rgano, as\u00ed como compuxera e tocara no estilo franc\u00e9s, mentres que en Weimar puido entrar en contacto coa m\u00fasica instrumental italiana. Deste per\u00edodo de Bach en Weimar cons\u00e9rvanse rexistros de pagamento ao compositor que van dende marzo ata agosto de 1703.\nArnstadt (1703-1707).\nA proba do novo \u00f3rgano abraiou aos cidad\u00e1ns de Arnstadt, que renunciaron \u00e1 presentaci\u00f3n doutros organistas, como era costume, e ofrec\u00e9ronlle o posto de organista titular cunha renda anual de 50 flor\u00edns, m\u00e1is 34 flor\u00edns para o aloxamento e a manutenci\u00f3n, unha suma considerable para un m\u00fasico da \u00e9poca, sendo investido nas s\u00faas funci\u00f3ns o 14 de agosto de 1703. Na cidade non contaba con moitas obrigas: tocaba d\u00faas horas os domingos, os luns e os xoves. Como a igrexa non contratara un Kantor, Bach tam\u00e9n dirix\u00eda o coro. A posici\u00f3n parec\u00eda ideal para un m\u00fasico novo que precisaba de tempo libre para profundar na composici\u00f3n. A cidade ademais diso era agradable, belamente axardinada, e na que viv\u00edan varios dos seus parentes, entre eles Maria Barbara Bach, prima s\u00faa en segundo grao, e con quen casar\u00eda anos m\u00e1is tarde.\nNesta \u00e9poca a s\u00faa reputaci\u00f3n como reparador de \u00f3rganos xa estaba consolidada, e grazas ao seu co\u00f1ecemento detallado deste complexo instrumento que adquirira da s\u00faa familia e nas s\u00faas estad\u00edas en Ohrdruf e L\u00fcneburg, con 18 anos xa ti\u00f1a garantida unha actividade profesional. Con todo, o seu contrato non contemplaba a creaci\u00f3n e interpretaci\u00f3n de obras. A pesar das boas condici\u00f3ns contractuais, o tempo que pasou en Arnstadt non foi de todo exitoso. Bach obsesionouse co \u00f3rgano, feito que non lle impediu compo\u00f1er, e negouse a ensaiar cos nenos do coro da escola (algo que non estaba tampouco entre as s\u00faas funci\u00f3ns). Amais, no ver\u00e1n de 1705 tivo un conflito a ra\u00edz dunha liorta co fagotista Geyersbach, ao cal Bach insultara.\nEn outubro de 1705 obtivo unha licenza dun mes para poder ir a L\u00fcbeck e escoitar ao famoso Dietrich Buxtehude, o m\u00e1is destacado organista do norte de Alema\u00f1a, e os concertos vespertinos que el dirix\u00eda na \u00e9poca entre a festa da Trindade e a do Advento, e fixo a p\u00e9 o traxecto de m\u00e1is de 350\u00a0km. Durante o tempo que permaneceu na cidade posiblemente participara nos concertos, e estudara con Buxtehude. A s\u00faa visita debeu ser proveitosa, xa que, a pesar de ter que pagar a s\u00faa manutenci\u00f3n e a s\u00faa substituci\u00f3n en Arnstadt (foi o seu primo Johann Ernst o que o substitu\u00edu), non volveu ata xaneiro de 1706, e de inmediato revelouse a influencia do mestre no seu xeito de acompa\u00f1ar os himnos, con pasaxes virtuos\u00edsticas e unha grande elaboraci\u00f3n contrapunt\u00edstica, o que non deixou de despertar protestas entre a congregaci\u00f3n que, perplexa, estaba acostumada aos acompa\u00f1amentos simples. Este non foi o \u00fanico dos problemas aos que se enfrontou Bach. Foi censurado polo consistorio pola s\u00faa longa ausencia e por aquelas \"escandalosas\" liberdades e improvisaci\u00f3ns ao \u00f3rgano que confund\u00edan aos fieis. Tendo que acatar as ordes, pouco despois foi censurado por facer os acompa\u00f1amentos demasiado curtos. Ademais diso, o coro de nenos que ti\u00f1a de dirixir era todo menos competente e d\u00f3cil, rexistr\u00e1ndose varios episodios de enfrontamentos e altercados violentos, inclu\u00eddo unha loita con espada, a pesar das repetidas reclamaci\u00f3ns e solicitudes de Bach por medidas para mellorar a situaci\u00f3n. Por se non fora pouco, Bach foi acusado de entrar na adega durante os serm\u00f3ns e de facer m\u00fasica cunha \"estra\u00f1a criada\" na igrexa, que a maior\u00eda dos bi\u00f3grafos identifican coa s\u00faa prima segunda e posterior esposa Maria Barbara, que durante alg\u00fan tempo antes de casar viviu na mesma casa que o compositor. Logo volveuse claro para el que non poder\u00eda permanecer en Arnstadt muito m\u00e1is tempo. Aparentemente o derradeiro punto de discordia foi a reprimenda que recibiu por acompa\u00f1ar ao \u00f3rgano a unha doncela cantante \u2014presumiblemente Maria Barbar\u2014 nunha ocasi\u00f3n na que a igrexa estaba baleira.\nAs s\u00faas obras deste per\u00edodo demostran que aprendera todo o que os seus antecesores alem\u00e1ns pod\u00edan terlle ensinado e chegou a unha primeira s\u00edntese dos estilos do norte e do sur de Alema\u00f1a. Entre as poucas obras que se lle poden atribu\u00edr nesta etapa est\u00e1n o \"Capriccio sopra la lontananza del suo fratello dilettissimo\" BWV 992, o preludio coral \"Wie sch\u00f6n leuchtet der Morgenstern\" BWV 739, e unha primeira versi\u00f3n, fragmentaria, do \"Preludio e fuga en sol menor\" BWV 535a. Nesta etapa da s\u00faa vida tam\u00e9n se dedicou a facer versi\u00f3ns das obras dos principais compositores italianos da \u00e9poca, como Arcangelo Corelli ou Tommaso Albinoni.\nA finais de 1706 escoitou que Johann Georg Ahle, o organista da cidade de M\u00fchlhausen, morrera o 2 de decembro. Bach co\u00f1ec\u00eda a longa tradici\u00f3n musical da cidade e solicitou o posto, e despois doutra exitosa audici\u00f3n na igrexa de San Brais na Semana Santa de 1707 (seguramente o 24 de abril), foi aceptado cun contrato moi favorable, e en xu\u00f1o presentou a s\u00faa renuncia ao Consello de Arnstadt e marchou coas s\u00faas escasas pertenzas a M\u00fchlhausen.\nM\u00fchlhausen (1707-1708).\nEn xu\u00f1o de 1707 obtivo un posto na Blasiuskirche de M\u00fchlhausen. Bach mudouse \u00e1 cidade de M\u00fchlhausen, onde escribiu as s\u00faas primeiras cantatas. Grazas a unha pequena herdanza do seu t\u00edo Tobias L\u00e4mmerhirt casou na igrexa de Dornheim o 17 de outubro con Maria Barbara. No seu novo emprego Bach desenvolveu o seu interese pola composici\u00f3n de m\u00fasica vocal, interese que puido orixinarse polo impacto de co\u00f1ecer a Buxtehude, e foi favorecido pola m\u00e1is rica tradici\u00f3n e o contorno m\u00e1is favorable de M\u00fclhausen respecto a Arnstadt. As cousas semella que foron m\u00e1is doadas durante un tempo. Comezou a compo\u00f1er varias cantatas sacras (todas elas compostas cun molde conservador), sen exhibir influencias do operismo italiano que posteriormente aparecer\u00eda na s\u00faa obra. Desta \u00e9poca datan algunhas das s\u00faas composici\u00f3ns para \u00f3rgano m\u00e1is c\u00e9lebres, como a \"Tocata e fuga en re menor\" BWV 565, escrita no estilo raps\u00f3dico do norte, o \"Preludio e fuga en re maior\" BWV 532, e a \"Passacaglia en d\u00f3 menor\" BWV 582, un exemplo precoz do instinto de Bach para a organizaci\u00f3n a grande escala. A cantata \"Gott ist mein K\u00f6nig\" BWV 71, do 4 de febreiro de 1708, foi impresa a expensas do concello e foi a primeira das composici\u00f3ns de Bach en ser publicada.\nMentres en M\u00fchlhausen Bach copiou moita m\u00fasica para ampliar a biblioteca do coro, tentou incentivar a m\u00fasica das aldeas veci\u00f1as, e convenceu o seu empregador para que reformara o \u00f3rgano. A s\u00faa estad\u00eda al\u00ed tam\u00e9n foi breve, xa que finalmente dimitir\u00eda o 25 de xu\u00f1o de 1708. Segundo el mesmo, o seu plan de proporcionar \u00e1 igrexa de boa m\u00fasica foi prexudicado polas pobres condici\u00f3ns de M\u00fchlhausen, e a causa do seu baixo salario, posiblemente motivado polo gran lume que destru\u00edu unha cuarta parte de M\u00fchlhausen o 30 de maio de 1707, que causou un profundo impacto econ\u00f3mico na cidade e fixo que fora dif\u00edcil atopar vivendas axeitadas, v\u00e9ndose obrigado a pagar unha alta renda. Outro factor que influenciou na s\u00faa decisi\u00f3n puido ser a controversia teol\u00f3xica que se formou entre os pietistas e os luteranos ortodoxos, que acabou afectando \u00e1 m\u00fasica de Bach, xa que os seus superiores eran pietistas e desconfiaban da m\u00fasica. Con todo, o contacto coa sensibilidade pietista, pr\u00f3xima a posturas m\u00edsticas, impregnar\u00eda as s\u00faas futuras obras relixiosas. Tam\u00e9n c\u00f3mpre mencionar a ambici\u00f3n de Bach por mellorar a s\u00faa posici\u00f3n econ\u00f3mica e social. Pouco despois volveuse trasladar a Weimar, mantendo unha boa relaci\u00f3n con M\u00fchlhausen, para quen supervisou a reconstruci\u00f3n do \u00f3rgano e compuxo unha cantata o 4 de febreiro de 1709, que foi impresa pero non se conservou.\nNovamente en Weimar (1708-1717).\nEn 1708 Bach trasladouse de novo a Weimar, que era unha das maiores cortes na \u00e1rea na que o compositor saltou \u00e1 fama. O seu traslado a Weimar foi un paso significativo na s\u00faa carreira, xa que no eido econ\u00f3mico, Bach recibiu un excelente salario de 229 flor\u00edns (o dobre que no seu anterior posto); e no eido profesional, xa que desempe\u00f1ou as funci\u00f3ns de organista e violinista da corte do novo duque reinante, Wilhelm Ernst, cuxos intereses musicais eran semellantes aos seus. O seu retorno \u00e1 cidade na que vivira a s\u00faa primeira experiencia laboral foi ben distinto desta vez, xa que se viu incentivado polo seu xefe, que era un f\u00e9rreo luterano ortodoxo que valoraba moito a m\u00fasica sacra, durante os primeiros anos Bach concentrouse na obra para \u00f3rgano, mais convencendo ao seu xefe para reformar o instrumento. Ocasionalmente visitaba outras cidades e exhib\u00eda o seu talento como int\u00e9rprete e improvisador virtuoso, o que contribu\u00edu a que nesa \u00e9poca comezaran a rexistrarse narraci\u00f3ns moi eloxiosas sobre as s\u00faas capacidades infrecuentes, as\u00ed como chegou a ser co\u00f1ecido como un experto na construci\u00f3n de \u00f3rganos, frecuentemente consultado por varias cidades e igrexas e convidado a probar instrumentos. A\u00ednda que Bach traballaba para Wilhelm Ernst mantivo amizade con Ernst August (1688-1748) e o seu medio irm\u00e1n m\u00e1is novo Johann Ernst (1696-1715), unha dobre lealdade que lle trouxo alg\u00fans problemas a Bach nunha corte con numerosas tensi\u00f3ns, intrigas, e mesmo hostilidades abertas entre as cortes dos dous duques Wilhelm Ernst e Ernst August.\nEn febreiro de 1713 participou nunha celebraci\u00f3n en Weissenfels para o duque local, un d\u00e9spota extravagante que levou \u00e1 crise ao seu ducado (a\u00ednda que Bach non dubidou en buscar favores neste tipo de nobres se pensaba que con isto pod\u00eda mellorar a s\u00faa posici\u00f3n), na que inclu\u00edu unha interpretaci\u00f3n da s\u00faa primeira cantata secular e a primeira composta no novo estilo italiano con recitativos e \"arias da capo\", \"Was mir behagt, ist nur die muntre Jagd\" BWV 208, tam\u00e9n chamada \"Jagdkantate\" (\"Cantata da Caza\"). Ao regreso dunha viaxe de Johann Ernst a \u00c1msterdan, o duque levoulle a Bach unha gran colecci\u00f3n de m\u00fasica italiana da que Bach realizou numerosas transcrici\u00f3ns para \u00f3rgano. A finais do ano abr\u00eduselle a posibilidade de suceder a Friedrich Wilhelm Zachow como organista da Liebfrauenkirche, en Halle, e supervisar a construci\u00f3n dun xigantesco novo \u00f3rgano, mais o duque aumentou o seu salario e abandonou a idea. O 2 de marzo de 1714 asumiu o cargo adicional de Konzertmeister (Mestre de Concertos), tendo que compo\u00f1er e presentar unha nova cantata cada mes, cun salario de 268 flor\u00edns. Isto permitiulle traballar cos instrumentistas, o coro e os solistas vocais do duque, todos profesionais e aptos para executar obras dif\u00edciles, e mostrar os fundamentos da s\u00faa habilidade como director.\nOrganista aplaudido, apoiado polo seu xefe e ben pagado, a s\u00faa vida estaba nunha fase exitosa, animada pola chegada dos seus primeiros fillos: Catharina Dorothea (1708-1774), Wilhelm Friedemann (1710-84) e Carl Philipp Emanuel (1714-88), alg\u00fans dos cales tiveron famosos padri\u00f1os, como \u00e9 o caso de Georg Philipp Telemann, amigo da familia e que foi padri\u00f1o de Carl Philipp. Os dous \u00faltimos chegar\u00edan a converterse en compositores importantes, especialmente Carl Philipp. Con todo, a morte dos xemelgos que Maria Barbara dera a luz en 1713 empanou os bos momentos que estaba a vivir a familia.\nTam\u00e9n ensinaba aos sobri\u00f1os do duque e desenvolveu unha estreita amizade con outro excelente m\u00fasico da cidade, o seu medio parente Johann Gottfried Walther, organista, compositor e lexic\u00f3grafo musical. Outras relaci\u00f3ns amigables que trabou foron co vicedirector do \"gymnasium\" de Weimar, Johann Matthias Gesner, e co famoso compositor Georg Philipp Telemann, que resid\u00eda en Frankfurt. Do mesmo xeito, alg\u00fans alumnos talentosos estimulaban a s\u00faa vocaci\u00f3n como profesor, estando entre eles un dos sobri\u00f1os do duque, Johann Ernst, e mais Johann Tobias Krebs, Johann Martin Schubart e Johann Caspar Vogler, ademais dos seus propios fillos.\nDesgraciadamente, o desenvolvemento de Bach non se pode rastrexar con detalle durante os anos 1708-14, per\u00edodo no que o seu estilo sufriu un profundo cambio. Existen poucas obras que se poden datar con seguridade. Unha serie de cantatas escritas en 1714-16, emporiso, revelan que sufriu a decisiva influencia da \u00f3pera italiana e das innovaci\u00f3ns introducidas na m\u00fasica concertante levada a cabo por compositores italianos como Vivaldi, abrindo a s\u00faa obra a estruturas moito maiores e afectando \u00e1 s\u00faa escrita vocal. Probablemente, pola s\u00faa anterior proximidade co duque Johann Ernst, que fora \u00e1 s\u00faa vez un avezado m\u00fasico e admirador da m\u00fasica italiana, Bach ter\u00eda estudado as obras de Antonio Vivaldi e Arcangelo Corelli, entre outros compositores italianos, asimilando deste xeito o seu dinamismo e a s\u00faa emotividade harm\u00f3nica, transcribindo as s\u00faas obras e aplicando ditas cualidades \u00e1s s\u00faas propias composici\u00f3ns, que \u00e1 s\u00faa vez eran interpretadas pola orquestra do duque Wilhelm Ernst. Este per\u00edodo foi moi frut\u00edfero, especialmente no que respecta \u00e1 m\u00fasica para \u00f3rgano, compo\u00f1endo as s\u00faas grandes obras para \u00f3rgano en Weimar. Entre as obras compostas en Weimar salientan: a meirande parte das pezas do \"Orgelb\u00fcchlein\" (\"Pequeno libro de \u00f3rgano\"), case todos os chamados 18 \"Grandes\" preludios corais, os tr\u00edos m\u00e1is antigos para \u00f3rgano e a maior\u00eda dos preludios e fugas para \u00f3rgano, malia que \u00e9 \"Das wohltemperierte Klavier\" o maior exemplo de entre todas as s\u00faas composici\u00f3ns deste per\u00edodo. Con todo, a composici\u00f3n de cantatas non foi descoidada, xa que o seu novo cargo o obrigaba a compo\u00f1er unha cantata ao mes. No ambiente familiar comezou a escribir a obra \"Orgelb\u00fcchlein\" para o seu fillo m\u00e1is vello Wilhelm Friedemann, unha obra did\u00e1ctica que deixou inconclusa.\nO traballo de Bach en Weimar rematou dun xeito un pouco dram\u00e1tico. Dende que o compositor se achegara ao correxente Erns August, o outro duque, Wilhelm Ernst, prohibiulle que realizara calquera servizo musical para o seu rival. Bach negouse a obedecer e foi rexeitado para o posto de mestre de capela logo da morte de Johann Samuel Drese o 1 de decembro de 1716, posto que finalmente ser\u00eda para o fillo de Drese, Johann Wilhelm, a pesar de ser incompetente para o cargo e de que, de acordo co costume, o nomeado deb\u00eda ser Bach. Bach, ofendido, detivo a s\u00faa composici\u00f3n de cantatas ese ano. A\u00ednda que Bach causou unha grande impresi\u00f3n en Leopold von Anhalt-K\u00f6then coa m\u00fasica que compuxo para a voda da s\u00faa irm\u00e1, cheg\u00e1ndolle unha oferta de traballo cun salario substancialmente m\u00e1is elevado que en Weimar (posto para o que finalmente ser\u00eda confirmado en agosto de 1717), Wilhelm Ernst rexeitou que Bach partira para traballar para o cu\u00f1ado do seu rival. Quizais esta negativa vi\u00f1era en parte a causa da amizade do compositor cos seus dous sobri\u00f1os, cos que o duque estaba nas peores condici\u00f3ns. Logo de varias solicitudes de exenci\u00f3n, que irritaron ao seu patr\u00f3n, Wilhelm Ernst arrestou ao compositor e meteuno preso durante pouco menos dun mes (do 6 de novembro ao 2 de decembro) antes de liberalo cunha notificaci\u00f3n de \"exoneraci\u00f3n indecorosa\". Poucos d\u00edas despois Bach mudouse a K\u00f6then.\nK\u00f6then (1717-1723).\nBach comezou a traballar en K\u00f6then como mestre de capela en decembro de 1717. Nesta cidade tivo gran liberdade, como demostra o feito de que o 16 de decembro o compositor se encontraba en Leipzig para probar un novo \u00f3rgano. O seu novo patr\u00f3n, o pr\u00edncipe Leopold von Anhalt-K\u00f6then, un mozo novo e amante da m\u00fasica, que daquela contaba con 23 anos e que era un \"amante\" da m\u00fasica de Bach e que destinou case a cuarta parte dos ingresos totais do principado \u00e1 s\u00faa grande afecci\u00f3n: a banda, \u00e1 que adoitaba unirse tocando o viol\u00edn, a viola da gamba, ou o clavic\u00e9mbalo. O propio pr\u00edncipe escolleu a caros virtuosos de Berl\u00edn e contratou ao xa famoso Johann Sebastian Bach como mestre de capela por 400 taler anuais.\nAl\u00ed, ao contrario que no seu emprego anterior, estaba ocupado principalmente coa m\u00fasica de c\u00e1mara e orquestral, xa que o pr\u00edncipe era calvinista e, como consecuencia, non hab\u00eda m\u00fasica instrumental nas igrexas da cidade, polo que as cantatas que escribiu durante este per\u00edodo foron executadas na corte. K\u00f6then tampouco posu\u00eda ning\u00fan \u00f3rgano. A\u00ednda que algunhas das obras foran compostas anteriormente e agora revisadas, foi en K\u00f6then onde as s\u00faas sonatas para viol\u00edn e clavic\u00e9mbalo e para viola da gamba e clavic\u00e9mbalo, e as de viol\u00edn e violonchelo solos consolidaron as s\u00faas formas m\u00e1is ou menos definitivas. Os famosos \"Concertos de Brandenburgo\" tam\u00e9n pertencen a este per\u00edodo, e o compositor a\u00ednda encontrou tempo para compilar obras pedag\u00f3xicas para teclado: o \"Clavierb\u00fcchlein\" (Pequeno Libro de Teclado) de Wilhelm Friedrich, algunhas das \"Suites Francesas\", as \"Invenci\u00f3ns\" (1720), e o primeiro libro de \"Das wohltemperierte Klavier\" (1722), que conti\u00f1a 24 preludios e fugas en todas as tonalidades. Esta notable colecci\u00f3n explora sistematicamente as potencialidades da pouco antes creada afinaci\u00f3n temperada.\nEn 1719 viaxou a Berl\u00edn para conseguir un gran clavic\u00e9mbalo Mietke para a corte.\nEn 1720 Maria Barbara morreu inesperadamente e foi enterrada o 7 de xullo mentres que Bach estaba f\u00f3ra acompa\u00f1ando ao pr\u00edncipe nunha tempada medicinal na estaci\u00f3n de termas de Carlsbad. En novembro, quizais a\u00ednda perturbado pola s\u00fabita desaparici\u00f3n da s\u00faa esposa, Bach visitou Hamburgo e solicitou un posto na Jacobikirche (igrexa de Santiago). A s\u00faa solicitude non prosperou, mais tocou na Katharinenkirke en presenza de Reincken. Despois de o\u00edr a Bach improvisar variaci\u00f3ns sobre unha melod\u00eda coral, o vello organista d\u00edxolle: \"Eu pensei que esta arte estaba morta, mais vexo que a\u00ednda vive en v\u00f3s\". Excepto pola morte da s\u00faa primeira esposa, os seus primeiros anos en K\u00f6then foron moi felices. Bach manti\u00f1a unha \u00f3ptima relaci\u00f3n co pr\u00edncipe, que era xenuinamente musical, e en 1720 dixo que esperaba terminar seus d\u00edas al\u00ed.\nO 3 de decembro de 1721 Bach casou novamente con Anna Magdalena Wilcken, unha cantante profesional coa que xa estivera traballando durante m\u00e1is dun ano, \u00e1 cal lle dobraba a idade, e que tam\u00e9n estaba empregada na corte. Anna era filla dun trompetista de Weissenfels, e con ela ter\u00eda 13 fillos. O pouco tempo transcorrido entre a morte da s\u00faa primeira muller e o seu casamento con Anna Magdalena, deixa a inc\u00f3gnita de cando comezou a s\u00faa relaci\u00f3n de parella, e explicar\u00eda o resentimento dos fillos do seu primeiro matrimonio, que despois da morte de seu pai en 1750 deixar\u00edan soa a Anna Magdalena.\nO seu para\u00edso chegou \u00e1 s\u00faa fin cando o pr\u00edncipe casou, poucos d\u00edas despois (o 11 de decembro de 1721), coa s\u00faa prima Friederica Henrietta von Anhalt-Bernburg, quen se converter\u00eda na m\u00e1is famosa musa (antimusical) da historia da m\u00fasica. A princesa, segundo o propio Bach, non ti\u00f1a ning\u00fan interese na m\u00fasica e atraeu a maior parte da atenci\u00f3n do seu home, facendo que Bach comezase a sentirse esquecido, malia que os estudos modernos revelan que Leopold ti\u00f1a que contribu\u00edr cada vez m\u00e1is aos militares prusianos, polo que ti\u00f1a menos cartos para a m\u00fasica, feito que se apoia na morte de Friederica antes da sa\u00edda de Bach cara a Leipzig. Deixando a parte as causas do declive musical de K\u00f6then, Bach solicitara tres veces outro posto dende 1720. De feito, xa un ano antes do matrimonio de Leopold e Friederica, Bach present\u00e1rase ao posto de organista na Jacobikirche de Hamburgo. Logo de realizar un concerto no que impresionou ao case centenario Jan Adam Reinken, ofrec\u00e9uselle o posto, mais Bach rexeitou pagar unha suma considerable para os fondos da igrexa e o traballo foi para outra persoa. Outro feito apunta a que Bach se encontraba buscando outro traballo, a composici\u00f3n dos \"Concertos de Brandenburgo\", compostos para o margrave Christian Ludwig von Brandenburg-Schwedt. Outra teor\u00eda que explicar\u00eda a marcha de K\u00f6then apunta a que Bach quer\u00eda volver escribir m\u00fasica sacra, a\u00ednda que esta hip\u00f3tese parece pouco probable.\nEl tam\u00e9n ti\u00f1a que pensar na educaci\u00f3n dos seus fillos m\u00e1is maiores, e despois de que o posto de \"kantor\" en Leipzig, unha cidade universitaria, quedara vacante coa morte de Johann Kuhnau o 5 de xu\u00f1o de 1722, Bach fixo unha solicitude para ser admitido. Acabou sendo rexeitado e o cargo ofrecido a Telemann (daquela director musical en Hamburgo), que declinou a oferta, e ent\u00f3n ofreceuse a Christoph Graupner. Como Graupner non estaba seguro de que puidera aceptar, Bach realizou a s\u00faa audici\u00f3n presentando a cantata n \u00ba 22, \"Jesu nahm zu sich die Zw\u00f6lfe\" o 7 de febreiro de 1723. Graupner non foi liberado das s\u00faas obrigas na corte de Darmstadt, e Bach foi ent\u00f3n aceptado na que era a s\u00faa terceira opci\u00f3n para cambiar de traballo. A\u00ednda que a princesa de K\u00f6then ti\u00f1a falecido o 4 de abril, Bach xa estaba tan comprometido con Leipzig que solicitou a s\u00faa dimisi\u00f3n, obt\u00e9ndoa o 13 de abril. Un mes despois tomar\u00eda o seu posto en Leipzig, a\u00ednda que seguiu traballando para o seu pr\u00edncipe como mestre de capela ata a morte deste en 1728 aos 33 anos.\nLeipzig (1723-1750).\nA partir do 31 de maio de 1723 e ata a s\u00faa morte, Bach foi o \"kantor\" da igrexa luterana de San Tom\u00e9 de Leipzig, xunto coa funci\u00f3n de director musical da cidade (\"Cantor zu St. Thomae et Director Musices Lipsiensis\"). A xustificaci\u00f3n para a mudanza para Leipzig xerou moita especulaci\u00f3n, xa que a alg\u00fans estudosos lles pareceu que fora un paso errado. Non s\u00f3 Anna Magdalena tivo que renunciar \u00e1 s\u00faa carreira de cantante, perdendo o seu bo salario, as\u00ed como o salario de Bach caeu a un cuarto do que ga\u00f1aba en K\u00f6then, a\u00ednda que el non tivese que pagar aloxamento nin alimentaci\u00f3n. Bach, con todo, poder\u00eda ga\u00f1ar cartos extra escribindo e tocando m\u00fasica para ocasi\u00f3ns especiais como vodas e funerais. A s\u00faa posici\u00f3n social tam\u00e9n caeu, pois o status dun \"kantor\" era considerado inferior ao dun compositor da corte, que el ocupara hab\u00eda pouco tempo. Mais neste caso espec\u00edfico, o cargo de \"kantor\" de San Tom\u00e9, unha instituci\u00f3n venerada e un baluarte do protestantismo, en Leipzig, daquela a m\u00e1is famosa cidade universitaria alem\u00e1, era altamente cobizado.\nLeipzig non estaba disposta de inicio a considerar a Bach como unha opci\u00f3n axeitada, xa que as s\u00faas funci\u00f3ns non inclu\u00edan a execuci\u00f3n do \u00f3rgano, o motivo da fama de Bach na \u00e9poca, e que non ti\u00f1a unha educaci\u00f3n universitaria, e buscou outros m\u00fasicos para a vacante. Finalmente, sen \u00e9xito, tivo que resignarse e deulle o cargo, asinando o contrato o 5 de maio. A s\u00faa primeira aparici\u00f3n oficial foi o 30 de maio de 1723, coa cantata \"Die Elenden sollen essen\" BWV 75. Desde ese d\u00eda dese\u00f1ouse o ambiente ao que Bach se ter\u00eda de enfrontar na cidade, estando no centro dunha disputa entre as autoridades civ\u00eds e eclesi\u00e1sticas por ter sido saudado polo pastor de San Tom\u00e9 cun discurso de benvida, o que era considerado prerrogativa da municipalidade.\nEntre as primeiras obras escritas durante ese ano incl\u00faense varias cantatas e a primeira versi\u00f3n do magn\u00edficat. Na primeira metade de 1724 escribiu a \"Johannes-Passion\", posteriormente revisada. O n\u00famero total de cantatas producidas durante este ano eclesi\u00e1stico foi de cerca de 62, das cales cerca de 39 foron obras totalmente novas. Durante os seus primeiros anos en Leipzig, Bach concentrouse na m\u00fasica sacra e realizou un gran n\u00famero de cantatas de igrexa, na \u00e9poca unha parte integral do culto luterano, \u00e1s veces, como os estudos revelaron, a raz\u00f3n dunha nova obra por semana. A produci\u00f3n de cantatas desta \u00e9poca \u00e9 considerada unha das explosi\u00f3ns creativas m\u00e1is sorprendentes da historia da m\u00fasica occidental, mesmo considerando que os compositores barrocos eran extremadamente produtivos, ata o punto de seren capaces de compo\u00f1er unha cantata nun d\u00eda como Telemann, o que fac\u00eda destas composici\u00f3ns obras de rutina e pouco orixinais, algo que non ocorre no caso da produci\u00f3n do compositor de Eisenach. Dende 1726, por\u00e9n, prestou atenci\u00f3n a outros proxectos; as\u00ed, escribiu a \"Matth\u00e4us-Passion\" (1729, obra que inaugurou o interese por obras vocais a unha escala maior que a cantata) a \"Markus-Passion\" (1731, perdida), o \"Weihnachts-Oratorium\" (1734), e o \"Lobet Gott in seinen Reichen\" ou \"Oratorio da Ascensi\u00f3n\" (\"Himmelfahrtsoratorium\").\nA responsabilidade de Bach en Leipzig foi principalmente a educaci\u00f3n en canto dos alumnos da Thomasschule (Escola de S. Tom\u00e9), e alg\u00fans dos mellores recib\u00edan tam\u00e9n formaci\u00f3n instrumental. Mais como eses nenos deb\u00edan cantar nas distintas igrexas de Leipzig, Bach converteuse tam\u00e9n no responsable da m\u00fasica de catro igrexas: San Nicolao, San Tom\u00e9, San Mateo, e San Pedro, e deb\u00eda rexer persoalmente en San Tom\u00e9 e San Nicolao. Cada unha delas exix\u00eda m\u00fasica dun tipo diferente. Na pr\u00e1ctica iso implicaba unha gran carga de traballo todos os d\u00edas da semana, habendo ensaios corais os martes, m\u00e9rcores e venres, mentres que os s\u00e1bados os nenos reun\u00edanse cos instrumentistas para ensaiar a cantata do domingo. Estes recitais, nun calendario de actividades tan extenso, eran frecuentemente mal ensaiadas (chegando moitas veces a non haber ensaios) e mal presentadas nas s\u00faas interpretaci\u00f3ns. Os m\u00fasicos cos que pod\u00eda contar en Leipzig tam\u00e9n eran unha decepci\u00f3n para o compositor. A gran maior\u00eda ti\u00f1a escasa preparaci\u00f3n e pouco talento, e as\u00ed que os alumnos se fac\u00edan m\u00e1is aptos, finalizaban os seus estudos e deixaban o coro, sendo necesario formar de novo aos que acababan de chegar. A s\u00faa estad\u00eda na cidade, a\u00ednda que ten testemu\u00f1ado a maduraci\u00f3n do compositor e a aparici\u00f3n dunha gran cantidade de obras notables, estivo caracterizada polas privaci\u00f3ns e as loitas contra a carencia de recursos humanos e materiais para a boa pr\u00e1ctica da m\u00fasica, contra a estrutura disfuncional da escola, contra compa\u00f1eiros profesores e os administradores incomprensivos que o cubr\u00edan de constantes reclamaci\u00f3ns, insultos e calumnias. Co seu temperamento explosivo, Bach devolv\u00eda as agresi\u00f3ns, facendo tempestuoso o ambiente de traballo.\nA morte de Leopold en 1728 acabou coa posici\u00f3n de mestre de capela honorario de Bach en K\u00f6then, un posto que lle fora outorgado logo do seu nomeamento en Leipzig. Afortunadamente para Bach, puido conseguir o posto de mestre de capela honor\u00edfico en 1729 (ano no que tam\u00e9n asumiu a direcci\u00f3n do \"Collegium Musicum\" de Leipzig en marzo) de mans do \"xentil cristi\u00e1n\" e cazador heroico, o duque Christian von Sachsen-Weissenfels. Estes t\u00edtulos honor\u00edficos foron importantes para o compositor, que nunca estivo satisfeito co simple t\u00edtulo de \"kantor\" en Leipzig e sempre empregou o termo sonoramente m\u00e1is impresionante \"Director Musical\", que demostra que Bach non era s\u00f3 un xenio, sen\u00f3n un escalador social.\nCon todo, os anos entre 1723 e 1737 non foron positivos na s\u00faa vida persoal, Anna Magdalena estivo non menos de 12 veces pre\u00f1ada e oito dos doce fillos morreron a unha idade moi temper\u00e1 (oscilando entre poucas horas de vida e os cinco anos), mentres que dos catro restantes, Gottfried Heinrich, era discapacitado ps\u00edquico.\nAo contrario das facilidades administrativas que encontrara en K\u00f6then, onde deb\u00eda responder s\u00f3 ante o pr\u00edncipe, en Leipzig Bach ti\u00f1a d\u00faas ducias de superiores, inclu\u00edndo o reitor (a autoridade docente), o consello municipal (a autoridade civil) e o consistorio (a autoridade eclesi\u00e1stica), que poucas veces estaban en harmon\u00eda, o que se complicaba coa pouca inclinaci\u00f3n de Bach aos modos diplom\u00e1ticos. Outra fonte de tribulaci\u00f3ns era o feito de que Bach vivira no edificio superpoboado da escola, xunto con alumnos e outros profesores. O seu apartamento, a\u00ednda que tivese unha entrada independente, estaba ao lado das aulas, o que lle roubaba privacidade, ademais de que o barullo dos alumnos se prolongaba ata xa entrada a noite. Tam\u00e9n por obriga do seu contrato deb\u00eda desempe\u00f1ar funci\u00f3ns extramusicais, tales como dar clases de lat\u00edn ou pagar a un profesor para substitu\u00edlo, e de catro en catro semanas, durante unha semana enteira, actuaba como inspector disciplinar das 4h ou 5h da ma\u00f1\u00e1 ata as 8h da noite, nunha escola desorganizada chea de alumnos irresponsables e turbulentos. Foi arredor de 1730 cando a gran produci\u00f3n de cantatas de Bach minguou por varias raz\u00f3ns, como os medios materiais pouco propicios da igrexa ou os diversos conflitos de Bach que fixeran que se cansara da s\u00faa funci\u00f3n. Nun famoso memorando dese ano dirixido ao consello da cidade, Bach explica os seus agravios; este documento sup\u00f3n a fonte de informaci\u00f3n m\u00e1is importante sobre as ideas do compositor no que se refire ao tama\u00f1o dos coros e aos grupos instrumentais. Por outra banda ese mesmo ano, nunha carta que escribiu ao seu amigo da infancia Georg Erdmann (daquela diplom\u00e1tico no servizo ruso), queixase da s\u00faa decepcionante situaci\u00f3n en Leipzig e mostra o seu interese por un posto en Dantzig que finalmente non resultar\u00eda.\nTodo iso foi en parte atenuado cando en 1730 asumiu o cargo un novo reitor, Johann Matthias Gesner, que admiraba a Bach e lle propiciou mellores condici\u00f3ns para a pr\u00e1ctica musical. Mais Gesner permaneceu no posto apenas ata 1734, sendo sucedido por Johann August Ernesti, un xove con ideas avanzadas en educaci\u00f3n, mais inimigo declarado da m\u00fasica. En xullo de 1736 as fricci\u00f3ns comezaron de novo en forma dunha disputa sobre o dereito de Bach para nomear monitores entre os alumnos m\u00e1is vellos, chegando \u00e1 dimensi\u00f3n de esc\u00e1ndalo p\u00fablico. Felizmente para Bach, foi nomeado en novembro dese mesmo ano compositor da corte de Friedrich August II (posto que xa solicitara en 1733 e que levar\u00eda \u00e1s s\u00faas derradeiras obras influencias do novo \"style galant\"), Elector de Saxonia convertido ao catolicismo e recentemente elevado \u00e1 posici\u00f3n de rei de Polonia, circunstancia que orixinou o nacemento dunha das s\u00faas obras m\u00e1is importantes, a monumental \"Misa en si menor\" (conclu\u00edda en 1749). Posiblemente Bach conseguiu este cargo en parte coa axuda do influente Conde Keyserlingk, a quen posteriormente o compositor dedicar\u00eda as s\u00faas \"Variaci\u00f3ns Goldberg\". Co prestixio do novo cargo, foi capaz de introducir a varios amigos na corte para que procedesen a unha investigaci\u00f3n oficial, e a s\u00faa disputa con Ernesti foi resolta ao seu favor en 1738.\nMentres tanto, en 1729 asumiu a direcci\u00f3n musical do Collegium Musicum fundado por Telemann, unha sociedade musical que ofrec\u00eda concertos semanais, e que era unha das entidades m\u00e1is activas de Leipzig no seu x\u00e9nero e un punto de encontro e de debates art\u00edsticos para moitos viaxeiros ilustres. Bach permaneceu \u00e1 cabeza do Collegium ata 1737, e despois reasumiu o cargo en 1739 ata 1741. A sociedade ofreceulle completa liberdade de acci\u00f3n e condici\u00f3ns para explorar o campo da m\u00fasica instrumental e vocal secular. Para as interpretaci\u00f3ns do Collegium, Bach produciu moitas obras mestras, como a \"Schweigt stille, plaudert nicht\" ou \"Cantata do Caf\u00e9\" (\"Kaffeekantate\"), a cantata festiva \"Schleicht, spielende Wellen, und murmelt gelinde\", as suites orquestrais, os concertos para viol\u00edn, ademais de resucitar varias obras compostas para K\u00f6then e executar innumerables obras doutros mestres.\nNesta \u00e9poca, a s\u00faa familia, integrada por varios fillos m\u00fasicos, xa pod\u00eda organizar concertos dom\u00e9sticos propios, do que Bach sent\u00eda un grande orgullo. Con todo, o seu fillo Johann Gottfried Bernhard desencami\u00f1ouse, dando serios motivos de preocupaci\u00f3n a seu pai, que o viu falecer precozmente en 1739. Outro problema foi unha cr\u00edtica ao seu estilo publicada por Johann Adolf Scheibe en 1737, que parece ter sido sentida polo compositor como un serio golpe. Iso desencadeou nunha pol\u00e9mica p\u00fablica que se prolongou durante dous anos. M\u00e1is dunha vez nestes tempos dif\u00edciles Bach recibiu axuda do seu parente Johann Elias Bach, pasando a hospedalo a partir de 1737, que ensinou m\u00fasica e relixi\u00f3n aos seus fillos menores, e foi un devoto secretario particular do compositor.\nDurante os anos que permaneceu en Leipzig, Bach converteuse no centro dun c\u00edrculo crecente de estudantes, dos cales alg\u00fans como Mizler, Johann Kirnberger ou Johann Friedrich Agricola acadaron relevancia hist\u00f3rica. Esta circunstancia levou ao compositor a unha especie de reflexi\u00f3n hist\u00f3rica que influ\u00edu na s\u00faa derradeira etapa creativa e que comezou en torno a 1735. Con todo, en 1737 foi criticado polo seu antigo alumno Johann Adolph Scheibe, quen o acusou de estar pasado de moda, ser contranatural e ter un estilo de composici\u00f3n excesivamente aprendido, acusaci\u00f3ns das que Bach foi defendido por Johann Abraham Birnbaum, da Universidade de Leipzig.\nAnos finais.\nDespois dunha d\u00e9cada de traballo duro e interminables disputas, Bach parec\u00eda canso e pouco a pouco retirouse da vida p\u00fablica, descoidando algunhas das s\u00faas obrigas. En 1740 a escola viuse na necesidade de ter que contratar un novo profesor de teor\u00eda musical. Bach pasou a se dedicar ent\u00f3n m\u00e1is \u00e1 m\u00fasica instrumental, revisando obras antigas ou escribindo novas, destacando a compilaci\u00f3n de corais para \u00f3rgano \"Clavier-\u00dcbung III\" (Exercicios de Teclado) e o segundo volume de \"Das wohltemperierte Klavier\", ben como \u00e1 preparaci\u00f3n de obras para a s\u00faa publicaci\u00f3n. Mentres que o seu estilo se encadraba nas f\u00f3rmulas consagradas do Barroco, a nova xeraci\u00f3n xa transitaba cara \u00e1 \u00f3rbita do Rococ\u00f3 e non lle gustaba a produci\u00f3n do Kantor de San Tom\u00e9, que lles parec\u00eda anticuada e excesivamente complexa.\nEn maio de 1747 Bach visitou ao seu fillo Emanuel, empregado na corte de Potsdam, e tocou diante de Frederico II de Prusia, que era compositor dalg\u00fan m\u00e9rito e inmediatamente quedou impresionado coas habilidades de Bach, lev\u00e1ndoo a probar todos os pianofortes do palacio. En xullo improvisou sobre un tema proposto polo rei, obra que tomou forma definitiva na \"Musikalisches Opfer\". Nesa \u00e9poca viu nacer o seu primeiro neto, Johann August, e afiliouse \u00e1 distinguida Correspondirende Societ\u00e4t der Musicalischen Wissenschaften (Sociedade de Ciencias Musicais), fundada polo seu antigo alumno Lorenz Christoph Mizler, presentando como peza de proba as variaci\u00f3ns can\u00f3nicas sobre a coral \"Vom Himmel hoch da komm' ich her\". A\u00ednda era asiduamente solicitado para opinar sobre \u00f3rganos noutras cidades e pasaba moito tempo na corte de Dresden, onde era prezado.\nPor outra banda, a casa de Bach estaba cada vez m\u00e1is baleira. Sufriu o infortunio de enterrar a varios dos seus fillos cando a\u00ednda eran pequenos, e os que sobreviv\u00edan medraban e deixaban o lar. A s\u00faa visi\u00f3n diminu\u00eda sensiblemente; en 1749 xa case non v\u00eda, e despois quedou cego. Tentou operarse sen \u00e9xito d\u00faas veces co m\u00e9dico charlat\u00e1n itinerante John Taylor, que tam\u00e9n tivo a H\u00e4ndel entre os seus fracasos. Da \u00faltima doenza de Bach pouco se sabe, excepto que durou varios meses e lle impediu terminar \"Die Kunst der Fuge\". Os seus empregadores non esperaron a s\u00faa morte para procurarlle un sucesor. O 28 de xullo de 1750 sufriu unha embolia e faleceu poucas horas despois, foi enterrado dous ou tres d\u00edas despois no cemiterio da igrexa de San Xo\u00e1n en Leipzig. O seu fillo Carl Philipp e o seu antigo alumno Johann Friedrich Agricola escribiron xuntos un obituario, importante como fonte de informaci\u00f3ns de primeira man, a\u00ednda que incompleto e algo inexacto. Anna Magdalena quedou en mala situaci\u00f3n. Por alg\u00fan motivo, os seus fillastros non fixeron nada para axudala; ao contrario, lanz\u00e1ronse sobre a s\u00faa herdanza, e os seus propios fillos eran moi novos para tomaren calquera actitude. Cando ela faleceu, dez anos despois, tivo un funeral de indixente.\nFamilia.\nJohann Sebastian Bach era membro da gran familia dos Bach, orixinaria de Turinxia, que no transcurso de seis xeraci\u00f3ns, dende aproximadamente 1560 ata o s\u00e9culo XIX, produciu un gran n\u00famero de bos m\u00fasicos, alg\u00fans deles c\u00e9lebres. Bach elaborou unha xenealox\u00eda en torno a 1735, titulada \"Ursprung der musicalisch-Bachischen Familie\" (en galego \"Orixe da familia musical Bach\"), buscando a historia das xeraci\u00f3ns dos m\u00fasicos de sona da s\u00faa familia.\nJohann Sebastian Bach encabezou unha familia numerosa cun total de vinte fillos, nacendo a primeira filla cando o compositor ti\u00f1a 23 anos, e a s\u00faa \u00faltima filla cando contaba con 57 anos. Bach tivo coa s\u00faa primeira esposa sete fillos, mais tan s\u00f3 catro sobreviviron, e destes, dous fixeron carreira musical destacada: Wilhelm Friedemann (1710-1784) e Carl Philipp Emanuel (1714-1788). Da s\u00faa segunda esposa naceron trece fillos m\u00e1is, dos cales sobreviviron cinco, e destes Gottfried Heinrich (1724-1763), Johann Christoph Friedrich (1732-1795) e Johann Christian (1735-1782) foron tam\u00e9n m\u00fasicos de talento. Tres fillas chegaron a idade adulta: Elisabeth Juliane Friederica (1726-1781) que casou co alumno de Bach Johann Christoph Altnikol, Johanna Carolina (1737-1781) e Regina Susanna (1742-1809). A s\u00faa primeira esposa foi a s\u00faa prima segunda, Maria Barbara Bach (1684-1720), coa que casou en 1707, mentres que a s\u00faa segunda esposa foi a cantante Anna Magdalena Wilcke (1701-1760), coa que contraeu matrimonio en 1721.\nOs catro fillos de Bach que tiveron \u00e9xito como compositores seguiron cami\u00f1os distintos, que o seu pai predir\u00eda dicindo que a m\u00fasica de Carl Philipp Emmanuel: \"\u00c9 do azul de Prusia, que cambia de cor\", ou a de Christian: \"O meu Christian \u00e9 un neno moi parvo e por esa raz\u00f3n ter\u00e1 \u00e9xito no mundo\". Todos eles lanz\u00e1ronse rapidamente ao cami\u00f1o da corrente precl\u00e1sica que xurdiu a finais do barroco.\nPersonalidade e iconograf\u00eda.\nO estudo da personalidade e a vida de Bach \u00e9 frustrante xa que hai escasa documentaci\u00f3n. Co\u00f1\u00e9cense apenas unhas poucas cartas aut\u00f3grafas, e ningunha delas pode ser considerada verdadeiramente autobiogr\u00e1fica. Isto non impediu que se publicase un extenso e fantasioso folclore sobre o compositor nas biograf\u00edas que comezaron a aparecer a partir do s\u00e9culo XIX. Polo que parece o compositor nunca abandonou de todo trazos psicol\u00f3xicos definidos na s\u00faa infancia nunha pequena aldea alem\u00e1, mais tampouco parece ter cultivado conscientemente unha personalidade orixinal, a\u00ednda que esta fose sen d\u00fabida forte, como se percibe nos relatos das s\u00faas fricci\u00f3ns explosivas coas autoridades de Leipzig. Tam\u00e9n est\u00e1 clara a s\u00faa sincera inclinaci\u00f3n \u00e1 relixiosidade e a s\u00faa tendencia a opini\u00f3ns inquebrantables, mais probablemente era unha persoa sociable e en xeral ben humorada. O que m\u00e1is se destaca na s\u00faa personalidade, con todo, \u00e9 a completa dedicaci\u00f3n \u00e1 m\u00fasica. No obituario escrito polo seu fillo isto queda debidamente sinalado, louvando o seu celo invariable, as\u00ed como a s\u00faa tendencia a seguir un cami\u00f1o independente.\nDurante moito tempo a localizaci\u00f3n exacta da s\u00faa tumba foi desco\u00f1ecida, mais exist\u00eda unha tradici\u00f3n oral que a localizaba preto da porta sur da igrexa de S. Xo\u00e1n. En torno a 1880 as investigaci\u00f3ns nos arquivos da igrexa revelaron un documento que dic\u00eda que o m\u00fasico fora enterrado nunha caixa de carballo, o que limitou a procura ata s\u00f3 seis tumbas. Finalmente, en 1894 foi exhumado un corpo, e a investigaci\u00f3n anat\u00f3mica dirixida polo profesor Wilhelm His confirmou a identidade de Bach. Despois da exhumaci\u00f3n, os seus restos mortais foron enterrados de novo na igrexa de San Xo\u00e1n, daquela reconstru\u00edda e ampliada. Cando a igrexa fora destru\u00edda na segunda guerra mundial, foran trasladados a unha tumba na igrexa de San Tom\u00e9, onde a\u00ednda permanecen. Mentres, entre os investigadores recentes non hai ningunha certeza absoluta de que a identificaci\u00f3n dos restos mortais exhumados sexa correcta.\nA partir da procura de His, Carl Seffner creou en 1895 un busto, que mostra gran semellanza co \u00fanico retrato indubidablemente aut\u00e9ntico que chegou aos nosos d\u00edas, o pintado por Elias Gottlob Haussmann, que existe en d\u00faas versi\u00f3ns, unha que data de 1746 (Museum f\u00fcr Geschichte der Stadt Leipzig; propiedade da Thomasschule) e outro de 1748 (William H. Scheide Library, Princeton). O primeiro, asinado \"E.G. Haussmann pinxit 1746\", foi presentado \u00e1 Thomasschule en 1809 polo ent\u00f3n \"kantor\", August Eberhard M\u00fcller. Non se sabe onde conseguiu M\u00fcller a pintura, mais \u00e9 moi probable que a pintura permanecese en posesi\u00f3n dun dos descendentes directos de Bach. Frecuentemente suponse que este retrato era aquel que os membros da sociedade Mizler eran obrigados a doar \u00e1 sociedade na s\u00faa admisi\u00f3n, mais iso \u00e9 unha suposici\u00f3n. Co paso do tempo a pintura foi severamente damnificada e repintada varias veces. Restaurada en 1912-1913, volveu m\u00e1is ou menos \u00e1 s\u00faa condici\u00f3n orixinal, mais permanece inferior \u00e1 excelente r\u00e9plica de 1748, que ilustra a cabeceira deste artigo. Esta, pola s\u00faa banda, ten unha orixe segura, xa que pertencera ao seu fillo Carl Philipp e del pasou \u00e1 familia Jenke, antes de ser exhibido en p\u00fablico por Hans Raupach en 1950. O retrato de Haussmann foi repetidamente copiado en varias t\u00e9cnicas ao longo dos anos.\nA autenticidade dun retrato an\u00f3nimo en pastel, probablemente pintado despois de 1750 e atribu\u00eddo a Gottlieb Friedrich ou Johann Philipp Bach, est\u00e1 conservado pola rama Meiningen da familia, non est\u00e1 totalmente garantida, as\u00ed como a dun retrato dun grupo de m\u00fasicos, pintado contra o ano 1733 por Johann Balthasar Denner (Internationale Bachakademie, Stuttgart), que mostra o que se sup\u00f3n que son Johann Sebastian e tres dos seus fillos. Unha copia deste cadro de grupo en mellores condici\u00f3ns permanece nunha colecci\u00f3n particular no Reino Unido.\nSobre todos os outros retratos que sobreviven flotan d\u00fabidas a\u00ednda m\u00e1is serias, inclu\u00eddo un \u00f3leo de Johann Jacob Ihle (Bachhaus, Eisenach) datado en 1720 e que pretende mostrar a Bach como mestre de capela en K\u00f6then, identificado como unha \"imaxe de Bach\" s\u00f3 en 1897; o de Johann Ernst Rentsch (St\u00e4dtisches Museum, Erfurt), supostamente representando a Bach aos 30 anos, que sa\u00edu \u00e1 luz en 1907 e non ten ningunha documentaci\u00f3n crible, e o chamado \"retrato na vellez\" descuberto por Fritz Volbach en Maguncia en 1903 (colecci\u00f3n privada en Fort Worth), que \u00e9 pouco semellante aos outros retratos. De acordo con Gerberl, retratos probablemente aut\u00e9nticos pero que non sobreviviron eran propiedade da Condesa de Weissenfels e de Johann Nikolaus Forkel. Outro pastel propiedade de Carl Philipp tam\u00e9n se perdeu. Outro retrato, que supostamente pertenceu ao seu antigo alumno Johann Christian Kittel, foi descuberto de novo no ano 2000 por Teri Noel Towe, que o presentou ao p\u00fablico como aut\u00e9ntico. En 2008 a antrop\u00f3loga Caroline Wilkinson reconstru\u00edu dixitalmente o rostro do compositor, a petici\u00f3n da Casa Museo de Bach en Eisenach, usando medidas do seu cranio e outras t\u00e9cnicas forenses.\nObra.\nVisi\u00f3n xeral.\nBach foi un dos m\u00e1is prol\u00edficos compositores de occidente. O n\u00famero exacto das s\u00faas obras \u00e9 desco\u00f1ecido, mais o cat\u00e1logo BWV sinala m\u00e1is de mil composici\u00f3ns, entre elas innumerables pezas en varios movementos e para un gran n\u00famero de executantes. A extensi\u00f3n da s\u00faa obra am\u00f3sase a\u00ednda m\u00e1is obvia cando se sabe que posiblemente a metade dela se perdeu ao longo do tempo. Bach era infatigable, tanto no seu estudo e copia da produci\u00f3n europea antiga e contempor\u00e1nea \u2014especialmente de compositores italianos e franceses, creando unha considerable biblioteca musical privada\u2014 como no seu propio traballo, nas s\u00faas funci\u00f3ns oficiais e nas s\u00faas numerosas peregrinaci\u00f3ns a p\u00e9 para escoitar a m\u00fasicos importantes. Con modestia, unha vez declarou que calquera que se esforzase como el se esforzou conseguir\u00eda os mesmos resultados.\nAs fontes do seu estudo son ben co\u00f1ecidas. A primeira delas \u00e9 a tradici\u00f3n polif\u00f3nica alem\u00e1 do s\u00e9culo XVII, que para moitos dos seus contempor\u00e1neos \u2014adeptos do novo \"estilo galante\", como tam\u00e9n \u00e9 chamado o Rococ\u00f3\u2014 estaba xa anticuada e considerada complexa e impopular. Entre os compositores alem\u00e1ns que tomou de referencia est\u00e1n Buxtehude, Reincken, Bruhns, L\u00fcbeck, B\u00f6hm, Pachelbel, Krieger, Kuhnau, Zachow, Froberger e Kerll. A\u00ednda que o contrapunto sexa un elemento fundamental do seu estilo, Bach conseguiu, segundo Hindley, unha notable e inigualada s\u00edntese entre a polifon\u00eda e a homofon\u00eda. Outras fontes vitais para Bach foron as produci\u00f3ns francesas e italianas, en particular a trav\u00e9s das obras de Marais, Raison, Couperin, Grigny, Albinoni, Frescobaldi, Battiferri e Bonporti. Amais dun gran don para a melod\u00eda, as s\u00faas harmon\u00edas son ricas, audaces e sut\u00eds, e ti\u00f1a un poderoso sentido de arquitectura e forma, o que lle posibilitou constru\u00edr estruturas a grande escala, cunha impresionante capacidade para controlar a evoluci\u00f3n do discurso musical para conducilo a un cl\u00edmax impactante e expresivo, moitas veces conseguido por unha sucesi\u00f3n acumulativa de pequenos elementos repetidos e variados. O seu interese en novos resultados sonoros quedou patente en innumerables ocasi\u00f3ns, cando transcribiu e arranxou obras s\u00faas ou doutros compositores dun instrumento a outro moi diferente.\nO teclado foi a base da formaci\u00f3n de Bach, e tam\u00e9n o medio de preferencia co cal instru\u00edu aos seus alumnos. Converteuse nun profesor solicitado xa en Weimar, e en Leipzig as s\u00faas actividades docentes afondaron. H. N. Gerber, que estudara con el, dixo que o seu m\u00e9todo de ensino introduc\u00eda gradualmente unha enorme variedade de t\u00e9cnicas de composici\u00f3n xeral, ao mesmo tempo que educaba o gusto e perfeccionaba as capacidades de interpretaci\u00f3n do alumno. Acostumaba, segundo este relato, a iniciar o ensino coas s\u00faas \"Invenci\u00f3ns\", \"Suites francesas\" e \"Inglesas\", e conclu\u00eda o curso cos preludios e fugas do \"Das wohltemperierte Klavier\". Estas colecci\u00f3ns constit\u00faen o n\u00facleo estil\u00edstico da m\u00fasica bachiana.\nTen sido moi citado o gusto de Bach polo uso de simbolox\u00edas num\u00e9ricas de connotaci\u00f3ns esot\u00e9ricas e relixiosas en intervalos, proporci\u00f3ns e na construci\u00f3n de melod\u00edas e estruturas, e a\u00ednda que iso fose probado nalg\u00fans casos, a materia \u00e9 extremamente pol\u00e9mica, d\u00e1 marxe a unha variedade infinita de conclusi\u00f3ns, case todas hipot\u00e9ticas e moitas veces mutuamente contraditorias, e de acordo con Geck demorarse neste tema, tentando descifrar as minucias de cada frase musical ou de cada intervalo en termos de combinaci\u00f3ns matem\u00e1ticas non aumenta moito a comprensi\u00f3n das s\u00faas intenci\u00f3ns musicais. Nunha abordaxe m\u00e1is ampla do asunto, con todo, a procura \u00e9 v\u00e1lida, pois a concepci\u00f3n da m\u00fasica como unha ciencia matem\u00e1tica a\u00ednda formaba parte do esp\u00edrito do s\u00e9culo XVIII e segu\u00eda unha tradici\u00f3n que se remontaba a Pit\u00e1goras. Na historia da polifon\u00eda occidental, as formas rigorosas do contrapunto sempre foron vistas como unha expresi\u00f3n no mundo da orde divina da Creaci\u00f3n. No seu tempo esa idea comezaba a se fragmentar rapidamente a prol dunha concepci\u00f3n m\u00e1is subxectiva e humana. A estruturaci\u00f3n do discurso musical xa daba unha grande importancia \u00e1 harmonizaci\u00f3n vertical dos sons sobre unha base fornecida polo baixo continuo, enfatizando a melod\u00eda da voz superior e abandonando a estruturaci\u00f3n horizontal t\u00edpica da antiga polifon\u00eda, onde todas as voces ti\u00f1an igual relevancia. Neste sentido, Bach \u00e9 unha figura de transici\u00f3n entre d\u00faas eras, sintetizando ambas tendencias, mais a s\u00faa insistencia nas formas polif\u00f3nicas densas e complexas foi parte do motivo polo cal a s\u00faa m\u00fasica madura encontrou unha recepci\u00f3n relativamente escasa e foi vista por alg\u00fans dos seus contempor\u00e1neos como anticuada.\nBach era un luterano devoto, e ningunha an\u00e1lise da s\u00faa obra pode ser completa sen ter en conta a s\u00faa profunda relixiosidade. En moitas partituras enc\u00f3ntranse as inscrici\u00f3ns \"Jesu juva\" (\"Axuda, Xes\u00fas!\") ou \"Soli Deo gloria\" (\"S\u00f3 para a gloria de Deus\"); a s\u00faa biblioteca privada conti\u00f1a m\u00e1is de oitenta obras teol\u00f3xicas, que non s\u00f3 l\u00eda, sen\u00f3n que comentaba en anotaci\u00f3ns \u00e1 marxe, e malia os moitos elementos oper\u00edsticos das s\u00faas cantatas, de orixe profano, estas \u00e9rguense como monumentos \u00e1 fe. A\u00ednda m\u00e1is destacadas neste sentido son a \"Matth\u00e4us-Passion\" e a \"Misa en si menor\". C\u00f3mpre lembrar tam\u00e9n que gran parte da s\u00faa produci\u00f3n para \u00f3rgano naceu coa funci\u00f3n de ser interpretada durante o culto relixioso. Por iso, mesmo sendo a fase m\u00e1is dif\u00edcil da s\u00faa vida, o per\u00edodo que pasou en Leipzig, cando as s\u00faas composici\u00f3ns relixiosas abundan e acada a s\u00faa madurez art\u00edstica, pode ser visto como o seu momento de apoxeo.\nPer\u00edodos estil\u00edsticos.\nA obra de Bach, como a de Ludwig van Beethoven, pode dividirse en tres grandes per\u00edodos ben diferenciados, marcados polas influencias e a asimilaci\u00f3n dos estilos da s\u00faa \u00e9poca, desenvolvemento, procura e a evoluci\u00f3n do seu estilo persoal. Os anos 1713 e 1739-1740 son capitais para a evoluci\u00f3n do seu estilo.\nO primeiro per\u00edodo corresponde \u00e1 s\u00faa etapa de aprendizaxe e estudo. Este per\u00edodo vai dende 1700 ata 1713, xa en Weimar. Nesta \u00e9poca, Bach estivo centrado na m\u00fasica para cravo e \u00f3rgano, as\u00ed como cantatas sacras, e nela asimilou e superou a m\u00fasica alem\u00e1 do s\u00e9culo XVII e XVIII no \u00e1mbito instrumental e vocal relixioso, amais de Frescobaldi e alg\u00fans m\u00fasicos franceses do s\u00e9culo XVII.\nO segundo per\u00edodo, o da mestr\u00eda, comeza en 1713, en Weimar, e se prolongou ata 1740, xa en Leipzig. Neste per\u00edodo, logo de ter asimilado e superado completamente o estilo alem\u00e1n do per\u00edodo anterior, a partir de 1713 asimilou e foi influenciado pola m\u00fasica italiana de finais do s\u00e9culo XVII e primeiro cuarto do s\u00e9culo XVIII, cando, collendo e sintetizando as caracter\u00edsticas do estilo italiano (claridade mel\u00f3dica e dinamismo r\u00edtmico) e do estilo alem\u00e1n (sobriedade, contrapunto complexo e textura interna), logrou crear o seu estilo persoal inconfundible, adaptable perfectamente a todos os x\u00e9neros e formas do seu tempo, coa excepci\u00f3n da \u00f3pera. En Leipzig e K\u00f6then, xa forxado o seu estilo persoal, adquiriu un dominio t\u00e9cnico cada vez m\u00e1is profundo conforme pasa o tempo.\nO \u00faltimo per\u00edodo da s\u00faa m\u00fasica vai dende a publicaci\u00f3n do \"Clavier-\u00dcbung III\" en 1739 e acabou coa morte do compositor en 1750, compo\u00f1endo \"Die Kunst der Fuge\". Neste per\u00edodo, centrouse de forma significativa na m\u00fasica instrumental, como far\u00eda m\u00e1is adiante Beethoven, e o seu estilo persoal volveuse m\u00e1is contrapunt\u00edstico, cunha leve influencia do novo \"style galant\" nacente naqueles momentos.\nCat\u00e1logo de obras.\nO rexistro das obras de Bach, ou \"Bach-Werke-Verzeichnis\" (\"Cat\u00e1logo de Obras de Bach\"), abreviado BWV, foi elaborado por Wolfgang Schmieder, e foi presentado en 1950. Dende a s\u00faa creaci\u00f3n experimentou varias melloras e correcci\u00f3ns, a\u00ednda que estas non afectaron \u00e1 s\u00faa estrutura b\u00e1sica. As obras de Bach deste cat\u00e1logo est\u00e1n agrupadas en d\u00faas grandes secci\u00f3ns: primeiro a m\u00fasica vocal (BWV 1-524) e despois a m\u00fasica instrumental (BWV 525-1127). Dentro destas d\u00faas secci\u00f3ns as obras est\u00e1n agrupadas por x\u00e9neros e non por data, polo que un BWV menor non indica que sexa unha composici\u00f3n temper\u00e1. O descubrimento de m\u00e1is obras de Bach e a omisi\u00f3n doutras que lle foran atribu\u00eddas anteriormente levou a que a numeraci\u00f3n sexa parcialmente incompleta e tivo que ser ampliada con outras obras despois do n\u00famero 1080. Existe tam\u00e9n un ap\u00e9ndice do cat\u00e1logo con obras das que s\u00f3 sobreviviron fragmentos, consideradas perdidas etc.\nExiste outro cat\u00e1logo realizado polos music\u00f3logos alem\u00e1ns Christoph Wolff e Hans-Joachim Schulze denominado \"Bach Compendium\", a\u00ednda que ten menor difusi\u00f3n.\nM\u00fasica instrumental a solo.\nCravo e similares.\nUn dos elementos esenciais da arte de Bach como compositor para teclado \u00e9 a atenci\u00f3n que deu, desde o principio, \u00e1s calidades idiom\u00e1ticas dos numerosos instrumentos cos que traballou, respectando as diferenzas entre os distintos membros da familia do cravo: o cravo propiamente dito, o clavicordio, o Lautenwerk (cravo-la\u00fade) e o pianoforte, \u00e1s veces deixando instruci\u00f3ns espec\u00edficas para o uso de cada un, e mantivo un interese activo nas experiencias de Gottfried Silbermann no desenvolvemento do pianoforte durante a d\u00e9cada de 1730-1740. Entre tanto, o significado da palabra \"Klavier\" (teclado), engloba a todos os tipos de instrumento de tecla, os cravos, o pianoforte e tam\u00e9n o \u00f3rgano, o que permite moitas veces interpretar unha mesma peza en instrumentos diferentes sen prexu\u00edzo. Existe unha asociaci\u00f3n obvia entre a notoriedade de Bach como virtuoso e profesor de teclado e o feito de que a s\u00faa m\u00fasica para teclado est\u00e1 entre a m\u00e1is accesible de toda a s\u00faa produci\u00f3n, sendo tam\u00e9n a m\u00e1is amplamente divulgada.\nAs s\u00faas primeiras composici\u00f3ns para cravo compart\u00edan algunhas caracter\u00edsticas estil\u00edsticas coa s\u00faa produci\u00f3n organ\u00edstica inicial e, do mesmo xeito que estas, a s\u00faa dataci\u00f3n \u00e9 dif\u00edcil. Entre 1700 e 1713 sen d\u00fabida compuxo moitas tocatas, preludios e fugas, amais de pezas noutros formatos como a variaci\u00f3n e o capricho, onde se conxugan influencias xerm\u00e1nicas, francesas e italianas, exemplificadas por obras como o capricho BWV 992 e as tocatas BWV 910-916, obras concibidas en varios movementos e de contrapunto libre, que est\u00e1n entre as m\u00e1is perfectas obras nun x\u00e9nero antigo cuxas ra\u00edces se perden na historia. Despois de 1712 a influencia italiana f\u00edxose m\u00e1is forte. Nos \u00faltimos anos en Weimar e os primeiros en K\u00f6then produciu obras como as \"Suites Inglesas\" e a co\u00f1ecida \"Fantas\u00eda crom\u00e1tica e fuga\" BWV 903, e tam\u00e9n o \"Clavier-B\u00fcchlein\" de Wilhelm Friedemann, que \u00e9 unha colecci\u00f3n esencialmente did\u00e1ctica e puxo os fundamentos para o ciclo do \"Das wohltemperierte Klavier\" e das \"Invenci\u00f3ns e sinfon\u00edas a d\u00faas e tres voces\".\nAs \"Invenci\u00f3ns e Sinfon\u00edas\" tam\u00e9n pos\u00faen un prop\u00f3sito did\u00e1ctico, co obxectivo de adestrar ao estudante na interpretaci\u00f3n correcta de m\u00fasica a d\u00faas e tres voces. Mais de todas as colecci\u00f3ns, as m\u00e1is importantes e influentes de todas son, con moito, os dous volumes de \"Das wohltemperierte Klavier\". Cada volume presenta unha serie de 24 preludios e fugas en todas as tonalidades maiores e menores, superando en termos de l\u00f3xica, forma e calidade musical a todas as tentativas dos seus antecesores, e abrindo novas perspectivas para o futuro.\nSegundo Goodall:\nO t\u00edtulo da colecci\u00f3n fai referencia \u00e1s procuras que daquela se fac\u00edan sobre a finaci\u00f3n dos instrumentos de afinaci\u00f3n fixa como os teclados, co obxectivo de posibilitar que se tocase m\u00fasica en todas as tonalidades. A afinaci\u00f3n anteriormente usada era desigual, ou sexa, cada tonalidade produc\u00eda un efecto distinto porque os intervalos entre os semit\u00f3ns non eran iguais. Daquela un d\u00f3 d\u00edese, por exemplo, non equival\u00eda a un re bemol. Instrumentos de corda e vento pod\u00edan producir calquera afinaci\u00f3n desexada, mais os de tecla non, dando como resultado que certas tonalidades non resultaban ben, e tampouco as modulaci\u00f3ns entre as distintas tonalidades. \"Bo temperamento\", neste contexto, significaba unha lixeira diminuci\u00f3n ou ampliaci\u00f3n artificial dos intervalos naturais. Cal ter\u00eda sido a afinaci\u00f3n exacta empregada por Bach, con todo, a\u00ednda \u00e9 motivo de discusi\u00f3n. A colecci\u00f3n \u00e9 m\u00e1is notable pola s\u00faa variedade que pola s\u00faa unidade. Iso faise m\u00e1is evidente nos preludios, cuxa forma \u00e9 libre. Alg\u00fans empregan unha estrutura de tocata ou improvisaci\u00f3n, outros, a de arioso ou fantas\u00eda. As fugas tam\u00e9n son variadas, podendo mesmo empregar ritmos de danza, a\u00ednda que sigan regras compositivas m\u00e1is rigorosas. A maior\u00eda son en d\u00faas ou tres voces, mais as s\u00faas texturas poden chegar a cinco voces.\nOutras obras de grande importancia para o cravo, cada unha representando o cume no seu x\u00e9nero durante o per\u00edodo barroco, son as s\u00faas seis trio-sonatas para cravo con pedal BWV 525-530, que poden ser executadas tam\u00e9n no \u00f3rgano; as partitas BWV 825-30, suites de danzas; o \"Concerto nach Italienischem Gusto\" BWV 971 (\"Concerto en estilo italiano\"), que a pesar do nome \u00e9 unha peza s\u00f3 para cravo e \u00e9 como un resumo da s\u00faa arte de transcrici\u00f3n de concertos instrumentais para teclado; e as \"Variaci\u00f3ns Goldberg\" BWV 988, unha obra de estrutura c\u00edclica que, na s\u00faa concepci\u00f3n monotem\u00e1tica e enfaticamente contrapunt\u00edstica, creou a base para as \u00faltimas grandes obras de Bach: a \"Musikalisches Opfer\" e \"Die Kunst der Fuge\".\n\u00d3rgano.\nA maior parte da produci\u00f3n organ\u00edstica de Bach corresponde \u00e1 primeira parte da s\u00faa carreira, cando ocupou varios postos de organista. Despois de 1717 non exerceu m\u00e1is esa funci\u00f3n de xeito oficial, a\u00ednda que o seu interese polo instrumento xamais desapareceu. Boa parte parece ter sido m\u00fasica de ocasi\u00f3ns, dado o xeito precario e disperso co que chegou aos nosos d\u00edas, sen dataci\u00f3n, sen indicaci\u00f3ns de rexistros e moitas veces en copias de baixa calidade, xerando moitos problemas ao seu estudo moderno. S\u00f3 no final da s\u00faa vida se preocupou por revisar, organizar e publicar diversos traballos en colecci\u00f3ns. Convencionalmente dividiuse esa parte da s\u00faa produci\u00f3n en dous grupos principais: un de pezas baseadas en himnos luteranos, e outro en pezas de inspiraci\u00f3n libre, mais iso non implica a separaci\u00f3n entre o seu uso lit\u00farxico e non lit\u00farxico, habendo superposici\u00f3n neste aspecto.\nDas composici\u00f3ns baseadas en himnos, cerca de noventa foron recollidas en catro colecci\u00f3ns: o \"Orgel-B\u00fcchlein\", o \"Clavier-\u00dcbung III\", os \"Corais Sch\u00fcbler\" e a \"Colecci\u00f3n de Leipzig\". Outras sesenta permanecen na s\u00faa maior\u00eda soltas ou en grupos pequenos. O \"Orgel-B\u00fcchlein\" (\"Pequeno libro de \u00f3rgano\") foi formulado para ser un gran ciclo did\u00e1ctico de 164 arranxos corais seguindo o uso do calendario relixioso, e instru\u00edndo ao estudante en como traballar sobre as antigas melod\u00edas luteranas, mais s\u00f3 completou 46. Na s\u00faa maior\u00eda son pezas curtas, apenas chegando a vinte compases. A melod\u00eda recibe un tratamento bastante ornamental na man dereita, mentres que a esquerda e o pedal fan o acompa\u00f1amento. Outras pezas est\u00e1n constru\u00eddas ao xeito de canon, que conduce a unha conclusi\u00f3n en polifon\u00eda libre ou homofon\u00eda. A f\u00f3rmula m\u00e1is t\u00edpica da colecci\u00f3n, con todo, \u00e9 unha textura a catro voces coa melod\u00eda orixinal no soprano, en valores m\u00e1is longos e sen brechas entre as frases, mentres que as outras constr\u00faen un tecido contrapunt\u00edstico libre ou con motivos derivados da melod\u00eda, con valores menores. Tam\u00e9n \u00e9 com\u00fan a \"pintura de palabras\" (v\u00e9xase Doutrina dos afectos), un recurso ret\u00f3rico est\u00e1ndar do Barroco, pois a\u00ednda que se trate de m\u00fasica instrumental, os textos orixinais dos himnos eran co\u00f1ecidos por todos na \u00e9poca, e o seu significado era ilustrado de xeito sonoro. Exemplifica este tipo a peza m\u00e1is co\u00f1ecida da colecci\u00f3n, \"Durch Adams Fall ist ganz verderbt\", coas s\u00faas pasaxes de s\u00e9timas descendentes e a s\u00faa tonalidade ambigua, ilustrando a ca\u00edda de Ad\u00e1n no pecado.\nO \"Clavier-\u00dcbung III\" (III volume dos \"Exercicios para teclado\"), a primeira colecci\u00f3n en ser impresa (1739), \u00e9 considerada de todas a m\u00e1is importante e complexa, e \u00e9 tam\u00e9n co\u00f1ecida como \"Misa alem\u00e1 de \u00f3rgano\", pois consiste nunha serie de preludios corais sobre melod\u00edas da misa e do catecismo luteranos. Comeza cun preludio sobre o himno \"Was mein Gott will das\" e concl\u00fae cun preludio e fuga tripla a cinco voces, a chamada \"Fuga de santa Ana\". O conxunto tam\u00e9n usa unha gran variedade de recursos t\u00e9cnicos para a ilustraci\u00f3n expresiva dos textos, mais, segundo Boyd, comparado co grupo anterior, \u00e9 moito m\u00e1is austero e arcaizante, en parte a causa das melod\u00edas escollidas, derivadas de antigos fragmentos de canto gregoriano, e as s\u00faas 27 pezas individuais son moito m\u00e1is extensas. Precisamente a causa desa orixe, moitas veces a melod\u00eda do himno \u00e9 tratada ao xeito de \"cantus firmus\", con todo catro pezas son do tipo motete, tres en forma de par\u00e1frase, e outras usan os modelos do canon, da fuga ou da tr\u00edo-sonata. D\u00faas pezas introducen unha segunda melod\u00eda principal.\nOs \"Corais Sch\u00fcbler\" son unha transcrici\u00f3n para \u00f3rgano de cinco arias de cantatas e mais unha peza de orixe incerta. A versi\u00f3n publicada deixou o baixo continuo incompleto. Todas as pezas fan uso do recurso do \"cantus firmus\", e a s\u00faa organizaci\u00f3n, segundo Williams, suxire un prop\u00f3sito ilustrativo dun concepto de vida cristi\u00e1, xa que os t\u00edtulos presentados narran secuencialmente a preparaci\u00f3n para o Advento, unha profesi\u00f3n de fe, unha declaraci\u00f3n de esperanza, a expresi\u00f3n de x\u00fabilo da alma polo seu Salvador, unha expresi\u00f3n de confianza ante a morte e unha s\u00faplica pola salvaci\u00f3n contra as ameazas do Inferno. Os estudosos te\u00f1en atopado na partitura indicios de simbolox\u00edas num\u00e9ricas asociadas, mais iso \u00e9 obxecto de disputa, a\u00ednda que unha progresi\u00f3n org\u00e1nica e a s\u00faa estrutura sim\u00e9trica sexan claramente discernibles. O resultado \u00e9 unha colecci\u00f3n de caracter\u00edsticas \u00fanicas na s\u00faa produci\u00f3n, un tanto dif\u00edcil de tocar mais de melodismo m\u00e1is accesible ao gran p\u00fablico, polo que foi louvada polos cr\u00edticos da \u00e9poca, e \u00e9 posible que a s\u00faa intenci\u00f3n con ela tivese sido o feito de ofrecer un produto popular e rendible. O retorno non foi tan bo como esperaba, mais a colecci\u00f3n tivo un profundo impacto sobre a xeraci\u00f3n seguinte, sendo imitada por moitos outros organistas ata finais do s\u00e9culo XVIII.\nA \"Colecci\u00f3n de Leipzig\" est\u00e1 composta por dezasete arranxos corais, mais a organizaci\u00f3n do conxunto, feita en torno a 1749, non \u00e9 completamente de Bach, xa parcialmente incapacitado. Sobreviven versi\u00f3ns bastante diferentes de varias pezas, e a s\u00faa dataci\u00f3n tampouco \u00e9 segura, probablemente son pezas compostas nos seus primeiros anos e revisadas m\u00e1is tarde. Sen unha estrutura l\u00f3xica e un prop\u00f3sito claro, o que diferencia a esta colecci\u00f3n \u00e9 o seu idioma musical, empregando un estilo retrospectivo con reminiscencias de Buxtehude, Pachelbel e outros compositores da xeraci\u00f3n anterior, unha gran cantidade de escritura ornamental e texturas e contrapunto m\u00e1is simples que as outras colecci\u00f3ns, sen que iso as prive de altas cualidades est\u00e9ticas. As d\u00faas \u00faltimas, por\u00e9n, son obras m\u00e1is pobres e \u00e9 posible que non formasen parte das intenci\u00f3ns do autor, pois foron engadidas polo seu disc\u00edpulo Altnikol.\nAs pezas de libre inspiraci\u00f3n ocupan un lugar igualmente importante no conxunto da s\u00faa produci\u00f3n, comprendendo os tipos tocata, \"canzona\", \"passacaglia\", fantas\u00eda, preludio e fuga, mais como ocorre con boa parte das s\u00faas obras, a dataci\u00f3n \u00e9 dif\u00edcil, e varias delas sobreviviron en versi\u00f3ns diferentes. De xeito xeral presentan un estilo raps\u00f3dico t\u00edpico dos mestres alem\u00e1ns da xeraci\u00f3n anterior a Bach, mais as s\u00faas caracter\u00edsticas individuais son extremadamente variadas e \u00e9 imposible analizalas como un conxunto unificado en termos de estilo e enfoque. As atribu\u00eddas \u00e1 s\u00faa primeira fase creativa son, de acordo con Geiringer, froito dun principiante \u00e1vido de experimentaci\u00f3ns e na procura dun cami\u00f1o propio, e se revelan como obras inmaturas, con inconsistencias na estrutura e estilo, e \u00e1s veces alg\u00fans erros t\u00e9cnicos. Mesmo as\u00ed, son obras exuberantes e de grande impacto. Desta fase c\u00f3mpre destacar entre outras o \"Preludio e fuga en sol menor\" BWV 535, cunha conclusi\u00f3n poderosamente dram\u00e1tica; o \"Preludio e fuga en sol maior\" BWV 550, cunha extraordinaria pasaxe para solo de pedal, e sobre todo a c\u00e9lebre \"Tocata e fuga en re menor\" BWV 565, iniciando e rematando con pasaxes raps\u00f3dicos que enmarcan unha fuga no centro; o seu car\u00e1cter \u00e9 de improvisaci\u00f3n brillante e fogosa, chea de pasaxes virtuos\u00edsticos e t\u00e9cnica impecable. Da fase de madurez son notables, por exemplo, a \"Tocata en d\u00f3 maior\" BWV 564, que mostra a influencia italiana e cont\u00e9n entre as pasaxes de bravura unha longa e mel\u00f3dica cantilena; a \"Tocata e fuga d\u00f3rica\" BWV 538, elaborada completamente en torno a un \u00fanico motivo simple, enunciado ao principio; a \"Tocata e fuga en fa maior\" BWV 540, de grande extensi\u00f3n e efecto fulgurante, que levou a Mendelssohn a dicir, despois de escoitala, que parec\u00eda que a igrexa se \u00eda esborrallar; o \"Preludio e fuga en sol maior\" BWV 541, que sorprende cunha pausa e un episodio homof\u00f3nico no medio da fuga, seguido dunha pasaxe duramente disonante; m\u00e1is da s\u00faa madurez, quizais a peza m\u00e1is co\u00f1ecida sexa a \"Passacaglia en d\u00f3 menor\" BWV 582, que consiste en vinte variaci\u00f3ns sobre un baixo \"ostinato\", unha obra de arquitectura poderosa que parece esgotar as posibilidades do x\u00e9nero da variaci\u00f3n. Tam\u00e9n se incl\u00faen entre as obras de libre inspiraci\u00f3n arranxos para \u00f3rgano de obras orquestrais doutros compositores, onde frecuentemente transformou tanto a escrita orixinal que pasan a ser obras case enteiramente propias.\nCordas e frauta.\nAs seis \"Sonatas e partitas para viol\u00edn s\u00f3\" BWV 1001-1006, compostas en 1720, mostran sinais de ter sido concibidas como un ciclo unificado, xa que as pezas seguen unha serie l\u00f3xica de tonalidades de acordo co ciclo de quintas. A colecci\u00f3n comprende tres sonatas de catro movementos, e tres partitas que agrupan unha serie de movementos de danza estilizados. Nas sonatas, como esix\u00eda a tradici\u00f3n da sonata de c\u00e1mara, hai movementos fugados, explorando as posibilidades polif\u00f3nicas dun instrumento esencialmente mel\u00f3dico. Nos outros movementos hai pasaxes en acordes e arpexos co fin de probar ao o\u00ednte indicaci\u00f3ns da harmon\u00eda subxacente \u00e1 voz solo. As partitas obedecen \u00e1 forma da suite, cos seus movementos distribu\u00eddos entre allemandes, courantes, sarabandes, gigues e outras formas. Esta colecci\u00f3n se converteu nun favorito e un dos piares do repertorio violin\u00edstico moderno, presentando unha enorme paleta de sonoridades e formas na escrita virtuos\u00edstica para o instrumento, demostrando a mestr\u00eda do compositor, que era tam\u00e9n un violinista competente. Varios violinistas destacados grav\u00e1ronas ao longo do s\u00e9culo XX e fix\u00e9ronse numerosos arranxos para outros instrumentos. A segunda partita converteuse nunha composici\u00f3n especialmente memorable por ter como movemento final unha maxestosa ciaccona.\nAs s\u00faas \"Seis suites para violoncello s\u00f3\" BWV 1007-1012 gozan da mesma estima, representando o \u00e1pice da escrita para violoncello do per\u00edodo barroco, a\u00ednda que non forman unha unidade tan coherente como a colecci\u00f3n para viol\u00edn. Foron compostas probablemente para o gambista da corte de K\u00f6then, Christian Abel. Cinco delas esixen un instrumento convencional de catro cordas, e unha delas est\u00e1 escrita para un instrumento de cinco cordas. Todas seguen un mesmo modelo, cunha secuencia de danzas despois dun preludio, que no caso da suite V \u00e9 unha abertura francesa, cunha secci\u00f3n fugada. Bach tam\u00e9n escribiu unha obra para frauta soa, a \"Partita para frauta soa\" BWV 1013, de gran dificultade t\u00e9cnica. Bach parece que non tivo moito en conta a necesidade de respirar do int\u00e9rprete, e escribiu m\u00fasica que fl\u00fae ininterrompidamente.\nM\u00fasica de c\u00e1mara.\nNo campo da m\u00fasica de c\u00e1mara se encontran algunhas das obras m\u00e1is importantes de Bach. A maior parte da s\u00faa produci\u00f3n camer\u00edstica data dos per\u00edodos de Weimar e K\u00f6then, cando ti\u00f1a a oportunidade de perfeccionar a s\u00faa t\u00e9cnica e estilo para pequenos grupos instrumentais. Sobreviviron un bo n\u00famero de obras para varias formaci\u00f3ns. Malia que escribiu moitas en forma de sonata a solo e baixo continuo, o principal modelo de composici\u00f3ns de c\u00e1mara empregado no seu tempo, o seu interese recaeu antes sobre a tr\u00edo-sonata, que lle abr\u00eda m\u00e1is posibilidades de experimentaci\u00f3n. De calquera xeito, as que escribiu na primeira forma non son obras desprezables, e pos\u00faen grandes belezas. Son exemplos as sonatas para viol\u00edn e continuo BWV 1021 e 1023, e as sonatas para frauta e continuo BWV 1034 e 1035.\nA s\u00faa vea experimental levouno a tomar o modelo da tr\u00edo-sonata e a introducirlle unha modificaci\u00f3n simple, mais fundamental, atribu\u00edndo ao teclado unha das d\u00faas voces solistas, confiada \u00e1 man dereita, mentres que a esquerda realizaba todo o baixo continuo, prescindindo dun instrumento mel\u00f3dico adicional para reforzar a li\u00f1a do baixo, tales como os empregados frecuentemente: violoncello, viola da gamba ou fagot. Con iso adaptou unha forma orixinalmente concibida para polo menos catro instrumentos \u2014dous solistas mel\u00f3dicos, un teclado para recheo harm\u00f3nico e un baixo mel\u00f3dico\u2014 a unha formaci\u00f3n enxoita de dous executantes. Non foi el, en realidade, o inventor desa nova f\u00f3rmula, mais levouna a un grao de perfecci\u00f3n sen precedentes. Amais diso, introduciu nesta tr\u00edo-sonata modificada elementos do concerto e expandiu a s\u00faa textura engadindo outras voces, sen precisar instrumentos adicionais. Pertencen a este x\u00e9nero, por exemplo, as sonatas para viol\u00edn e teclado BWV 1014-1019, as sonatas para frauta e teclado BWV 1030 e 1032, e a \"Sonata para viola da gamba e cravo obbligato\" BWV 1027.\nAs s\u00faas obras de c\u00e1mara m\u00e1is importantes son d\u00faas colecci\u00f3ns realizadas nos seus \u00faltimos anos de vida. A primeira \u00e9 a \"Musikalisches Opfer\" BWV 1079. O conxunto naceu na s\u00faa visita ao rei Frederico II de Prusia en 1747, cando o rei deu ao compositor un suxeito de fuga para que improvisase ao seu redor. Bach tocou ent\u00f3n, diante do monarca, nun pianoforte, o que veu a ser co\u00f1ecido como o \"Ricercare a 3\" da colecci\u00f3n, prometendo mandalo imprimir. De regreso na s\u00faa casa de Leipzig, Bach escribiu non s\u00f3 a obra prometida, sen\u00f3n unha serie de pezas: dez canons, dous ricercares e unha tr\u00edo-sonata nas formas tradicionais, todas a partir do mesmo tema rexio. A partitura que foi finalmente publicada e ofrecida ao rei, por\u00e9n, mostra sinais evidentes de ter sido elaborada \u00e1s presas, e cont\u00e9n soamente parte do conxunto actualmente co\u00f1ecido. O restante foi impreso como suplemento m\u00e1is tarde. O manuscrito orixinal non sobreviviu, a excepci\u00f3n dunha versi\u00f3n antiga do \"Ricercare a 6\". Diso, e dos erros da versi\u00f3n impresa, deriva a gran confusi\u00f3n que ata hoxe reina entre os estudosos, principalmente ao respecto da orde das pezas e da instrumentaci\u00f3n que Bach pretend\u00eda para o conxunto. O primeiro aspecto \u00e9 o m\u00e1is problem\u00e1tico e xa deu orixe a unha considerable bibliograf\u00eda especulativa. Sobre o segundo hai menos d\u00fabidas, xa que para a tr\u00edo-sonata deixou indicaci\u00f3n espec\u00edfica \u2014frauta, viol\u00edn e baixo continuo\u2014 e para un dos ricercares tam\u00e9n \u2014dous viol\u00edns\u2014 o que fai supo\u00f1er que todo o conxunto pode ser executado por un grupo de frauta, dous viol\u00edns e continuo formado por cravo e viola da gamba. A \"Musikalisches Opfer\" \u00e9 en s\u00edntese unha selecci\u00f3n de variaci\u00f3ns sobre o tema rexio, de ins\u00f3lita forza expresiva, traballada de varios xeitos contrapunt\u00edsticos eruditos, tales como o movemento retr\u00f3grado, a aumentaci\u00f3n, o \"cantus firmus\" e outras, inclu\u00edndo dous \"canons enigm\u00e1ticos\", nos que Bach non deu indicaci\u00f3ns de entrada das voces sucesivas, ficando a decisi\u00f3n a cargo do int\u00e9rprete. A peza central da colecci\u00f3n \u00e9 a tr\u00edo-sonata, que segue o modelo da sonata da chiesa, con catro movementos e ricas texturas contrapunt\u00edsticas.\nA outra \u00e9 \"Die Kunst der Fuge\" BWV 1080, a \u00faltima grande obra do mestre, escrita en 1749 e publicada despois da s\u00faa morte de modo neglixente. Cont\u00e9n cerca de vinte fugas e canons, chamados \"contrapuncti\", todos derivados dun mesmo tema, onde se aplican as m\u00e1is variadas formas de contrapunto erudito. O n\u00famero exacto de pezas var\u00eda segundo a edici\u00f3n, algunhas veces d\u00faas ou m\u00e1is pezas est\u00e1n agrupadas sobre unha mesma entrada. Antigamente \"Die Kunst der Fuge\" era considerada principalmente un manual de contrapunto avanzado, mais hoxe \u00e9 vista como unha das m\u00e1is importantes creaci\u00f3ns da m\u00fasica occidental, a suma da t\u00e9cnica contrapunt\u00edstica \u00fanese a unha substancia do m\u00e1is alto valor. A edici\u00f3n orixinal \u00e9 desorganizada e deu orixe a unha continua controversia sobre a orde dos n\u00fameros e a s\u00faa instrumentaci\u00f3n, amais do seu contido musical servir de pretexto a innumerables elaboraci\u00f3ns hipot\u00e9ticas sobre o seu significado, sen que se chegase a unha conclusi\u00f3n definitiva. A \u00faltima peza, unha xigantesca fuga tripla, foi deixada inconclusa; o tema que unifica o restante do conxunto non aparece, mais xa se demostrou que os tres temas presentes \u2014un deles usando as notas B-A-C-H\u2014 poden ser combinados co tema ausente. Un testemu\u00f1o de Mizler confirma a idea de que a peza deb\u00eda ser unha fuga cu\u00e1drupla, e segundo el, Bach pretend\u00eda compo\u00f1er outra fuga cu\u00e1drupla que poder\u00eda ser invertida. A instrumentaci\u00f3n pres\u00e9ntase como outro problema; posiblemente, de acordo con Geiringer, foi concibida como m\u00fasica para teclado s\u00f3, mais a execuci\u00f3n cun grupo de c\u00e1mara parece ser m\u00e1is efectiva. Iso sust\u00e9ntase no feito de que as d\u00faas fugas-espello te\u00f1en unha tesitura m\u00e1is al\u00f3 do alcance dun teclista.\nM\u00fasica orquestral.\nBach compuxo varias obras mestras para orquestra, a pesar de que s\u00f3 pod\u00eda dispo\u00f1er de conxuntos pequenos, que hoxe en d\u00eda ser\u00edan considerados grupos de c\u00e1mara, e a maior parte dos cales eran de baixa calidade. Como consecuencia, relativamente poucas obras para esta formaci\u00f3n son co\u00f1ecidas, mais pode supo\u00f1erse que algunhas se perderon. En total, s\u00f3 as s\u00faas catro \"Aberturas\" BWV 1066-1069 non pertencen ao x\u00e9nero do concerto. A pesar do nome, son en realidade suites de danzas, que contan cunha abertura francesa no seu inicio. Non parecen ter sido concibidas como un ciclo, e te\u00f1en diferentes formaci\u00f3ns instrumentais. A m\u00e1is notable \u00e9 a cuarta, cuxa fuga \u00e9 un verdadeiro monumento \u00e1 escritura instrumental virtuos\u00edstica, mais a m\u00e1is c\u00e9lebre \u00e9 a terceira, que cont\u00e9n a popular \"Aria na corda de sol\".\nEntre os seus dezasete concertos para solistas, poucos na s\u00faa versi\u00f3n definitiva son obras orixinais, trat\u00e1ndose estas de arranxos de composici\u00f3ns anteriores. Bach iniciou a serie probablemente en K\u00f6then cos concertos para viol\u00edn BWV 1041-1042 e o \"Concerto para dous viol\u00edns\" BWV 1043, influenciado pola onda de m\u00fasica italiana que dominaba a Europa do seu tempo. De acordo con George Buelow foron creados segundo o modelo de concerto que establecera Vivaldi, cun primeiro movemento r\u00e1pido e vigoroso dentro dunha estrutura de ritornello, un movemento central lento, l\u00edrico e expresivo, e un final tam\u00e9n r\u00e1pido, no esp\u00edrito dunha danza estilizada. Mais a semellanza \u00e9 unicamente superficial, xa que Bach sen d\u00fabida adaptou a influencia estranxeira \u00e1 s\u00faa propia linguaxe.\nOs concertos para cravo e orquestra foron unha novidade no tempo de Bach, xa que o teclado non asumira nunca o primeiro plano nunha composici\u00f3n orquestral, servindo tan s\u00f3 como instrumento de recheo harm\u00f3nico como reforzo do baixo continuo. Todas as s\u00faas distintas obras neste x\u00e9nero son arranxos de concertos para outros instrumentos, inclu\u00edndo os seus propios concertos para viol\u00edn. Tam\u00e9n escribiu concertos para dous, tres, e un para catro cravos (adaptando unha obra de Vivaldi), combinaci\u00f3ns totalmente infrecuentes que parecen ter atendido ao seu gusto por experimentar novas texturas e sonoridades.\nDe todos os seus concertos, por\u00e9n, os m\u00e1is afamados, e que actualmente est\u00e1n entre as s\u00faas obras m\u00e1is populares, son o ciclo dos seis \"Concertos de Brandenburgo\" BVW 1046-1051, compostos antes de 1721 para o marqu\u00e9s de Brandenburgo. Te\u00f1en sido considerados a suma do x\u00e9nero do concerto grosso, un x\u00e9nero concertante no que un pequeno grupo de solistas dialoga coa orquestra. Todos son altamente individualizados, exploran unha ampla variedade de efectos orquestrais e mostran algunha influencia da m\u00fasica de Vivaldi. En palabras de Albert Schweitzer:\nM\u00fasica vocal.\nCantatas.\nAs cantatas constit\u00faen o groso da produci\u00f3n de Bach, mais s\u00f3 nas s\u00faas \u00faltimas d\u00e9cadas ten sido reco\u00f1ecida a s\u00faa importancia. Esquecidas case por completo no s\u00e9culo XIX, ata mediados do s\u00e9culo XX s\u00f3 un pequeno n\u00famero delas fora estudado en detalle, situaci\u00f3n que foi mudando ante o r\u00e1pido crecemento dos estudos bachianos. A maior parte delas son sacras, compostas en Weimar e principalmente Leipzig, mais cultivou o x\u00e9nero ao longo de case toda a s\u00faa carreira. Moitas perd\u00e9ronse; de acordo co obituario de Carl Philipp, Bach compuxo cinco ciclos completos para o ano eclesi\u00e1stico, a parte das cantatas profanas, o que representar\u00eda m\u00e1is de 350 obras, mais a\u00ednda sobreviviron 194 obras deste x\u00e9nero, sumando un total de 1.200 movementos individuais. As da s\u00faa fase inicial foron compostas segundo o modelo alem\u00e1n do s\u00e9culo XVII, sen recitativos ou \"arias da capo\", elementos de orixe oper\u00edstica italiana que s\u00f3 aparecen nas s\u00faas obras de madurez. M\u00e1is tarde consolidouse un formato italianizado, cunha abertura m\u00e1is elaborada con coro, seguida dunha alternancia de cinco ou seis \"arias da capo\" e recitativos para voz solista, pechando cunha harmonizaci\u00f3n coral simple homof\u00f3nica a catro voces, cando a congregaci\u00f3n posibelmente se un\u00eda ao coro, mais mesmo aqu\u00ed atopamos moitas outras soluci\u00f3ns t\u00e9cnicas e formais, inclu\u00edndo fugas, canons, variaci\u00f3ns sobre un \"ostinato\", formas concertantes, influencia da abertura francesa e do antigo motete, amais de se valeren dunha ampla gama de forzas instrumentais. En palabras de Buelow:\nAs cantatas sacras son obras de ocasi\u00f3n, e por norma eran escoitadas s\u00f3 unha \u00fanica vez. Obras moi elaboradas artisticamente, o que o o\u00ednte non consegu\u00eda entender en termos est\u00e9ticos, como dixo Chafe, foi compensado polo seu co\u00f1ecemento dunha rede de intenci\u00f3ns que ligaban a experiencia relixiosa de cada un ao seu contexto cultural e relixioso maior. A principal de entre esas intenci\u00f3ns era presentar o car\u00e1cter din\u00e1mico da experiencia relixiosa nun programa did\u00e1ctico secuencial de afectos e formas coas que o o\u00ednte com\u00fan puidese identificarse, creando unha ponte entre as Escrituras e a fe, \u00e1 luz, naturalmente, da tradici\u00f3n hermen\u00e9utica fundada por Lutero. Para conseguir ese obxectivo, amais do contido expl\u00edcito dos textos, Bach recorr\u00eda a un rico repertorio de elementos puramente musicais para ilustrar e salientar o texto, elementos que \u00e1 s\u00faa vez estaban asociados a unha serie de convenci\u00f3ns simb\u00f3licas e aleg\u00f3ricas daquela de dominio p\u00fablico, un procedemento t\u00edpico do Barroco en xeral, no caso aplicado aos prop\u00f3sitos do protestantismo.\nUnha das cantatas m\u00e1is co\u00f1ecidas \u00e9 tam\u00e9n unha das s\u00faas primeiras, a titulada \"Christ lag in Todesbanden\" BWV 4, que emprega o recurso da variaci\u00f3n sobre un \"cantus firmus\" encontrado en obras de Pachelbel e Buxtehude. Ten unha estrutura sim\u00e9trica que, por outra banda, converteuse nun elemento com\u00fan tam\u00e9n na s\u00faa produci\u00f3n posterior, e que se presume carrega un significado propio, indicando a cruz de Cristo, e cada movemento presenta o himno a partir do cal foi composta nun contexto diferente. Tam\u00e9n \u00e9 famosa, e permanece como unha das s\u00faas cantatas m\u00e1is importantes, a chamada \"Actus Tragicus\" (\"Gottes Zeit ist die allerbeste Zeit\", BWV 106), composta posiblemente como unha peza f\u00fanebre. Outras que merecen menci\u00f3n son: \"Wie sch\u00f6n leuchtet der Morgenstern\" BWV 1, combinando o arranxo coral coa forma concertante; \"O Ewigkeit, du Donnerwort\" BWV 20, un expresivo di\u00e1logo entre o medo e a esperanza; \"Wachet! Betet!\" BWV 70, que asocia melod\u00edas de himnos nos seus recitativos e ten unha brillante pasaxe para trompetas ilustrando o Xu\u00edzo Final; \"Jesu, der du meine Seele\" BWV 78, cunha abertura onde se unen maxistralmente o himno luterano e un \"ostinato\"; \"Ein feste Burg ist unser Gott\", BWV 80, cunha intricada abertura polif\u00f3nica; \"Herr Jesu Christ, wahr' Mensch und Gott\" BWV 127, cuxa abertura impresionou \u00e1 xeraci\u00f3n seguinte; \"Wachet auf, ruft uns die Stimme\", BWV 140, que cont\u00e9n un di\u00e1logo entre Xes\u00fas e a Alma; e \"Herz und Mund und Tat und Leben\", BWV 147a, cuxo coro final incorpora a c\u00e9lebre melod\u00eda \"Jesus bleibet meine Freude\". O seu importante \"Oratorio de Nadal\" \u00e9 de feito un ciclo de seis cantatas sacras para ser interpretadas entre o Nadal e a Epifan\u00eda (25 de decembro a 6 de xaneiro), que habilmente rearranxan composici\u00f3ns anteriores, inclu\u00edndo obras profanas.\nAs s\u00faas paix\u00f3ns poden ser descritas como cantatas sacras expandidas ou oratorio, que narran a Paix\u00f3n de Cristo segundo os evanxelistas. Nas obras de Bach o texto b\u00edblico \u00e9 frecuentemente interpolado con versos modernos que fan meditaci\u00f3ns sobre cada escena. Rex\u00edstranse cinco obras neste x\u00e9nero, mais s\u00f3 sobreviviron d\u00faas: \"Johannes-Passion\" e \"Matth\u00e4us-Passion\". Ambas son obras mestras de grande envergadura e pos\u00faen varios aspectos en com\u00fan, mais a \u00faltima delas, de grande impacto dram\u00e1tico, \u00e9 a s\u00faa obra vocal m\u00e1is complexa e ten sido louvada por moitos como a s\u00faa creaci\u00f3n m\u00e1is sublime, e en calquera caso consid\u00e9rase como a culminaci\u00f3n da tradici\u00f3n de paix\u00f3ns luteranas. \u00c9 dif\u00edcil destacar alg\u00fan dos seus movementos, mais serve como exemplo a peza de abertura, unha gran fantas\u00eda-coral para dobre coro, cada parte vocal dobrada polo seu propio grupo de instrumentos, que canta o verso \"Vinde, oh fillas, facede coro ao meu lamento\", formando un denso tecido contrapunt\u00edstico sobre o cal se cerne, logo do 30\u00ba comp\u00e1s, unha li\u00f1a de sopranos infant\u00eds cantando o himno \"Oh, Cordeiro de Deus, que quita o pecado do mundo\", con grande impacto.\nAs cantatas profanas seguen en li\u00f1as xerais o modelo formal das sacras, sendo a maior diferenza o seu texto secular. A maior\u00eda delas son obras festivas, para celebrar, por exemplo, o aniversario dun gobernante, como a cantata \"T\u00f6net, ihr Pauken! Erschallet, Trompeten!\" BWV 214, dedicada ao nacemento de Maria Josepha, Electora da Saxonia e Ra\u00ed\u00f1a consorte da Rep\u00fablica das D\u00faas Naci\u00f3ns, mais se encontran tam\u00e9n lamentos f\u00fanebres, como a \"Trauerode\" BWV 198, en honor a Christiane, a defunta ra\u00ed\u00f1a de Polonia, pezas de \"defensa dunha tese\", como a cantata \"Geschwinde, ihr wirbelnden Winde\" BWV 201, que narra a competici\u00f3n musical entre Apolo e Pan como un pretexto para comparar a m\u00fasica erudita coas desaxeitadas tentativas dos m\u00fasicos pouco h\u00e1biles, e mesmo pezas completamente humor\u00edsticas, como a chamada \"Kaffeekantate\" BWV 211, que satiriza a moda, daquela recente, de beber caf\u00e9.\nMisas e motetes.\nMalia ser protestante, Bach compuxo un pequeno n\u00famero de misas latinas, na s\u00faa maior\u00eda fragmentarias ou na forma de misa breve, s\u00f3 coas secci\u00f3ns do \"Kyrie\" e do \"Gloria\". A s\u00faa obra magna neste x\u00e9nero, con todo, \u00e9 a \"Misa en si menor\", musicalizando o texto completo do ordinario cat\u00f3lico, unha das m\u00e1is importantes obras deste tipo xamais compostas. O motivo que o levou a terse embarcado nesta obra est\u00e1 claro, xa que finalmente a misa foi ofrecida ao rei de Polonia, que se convertera ao catolicismo. A obra ten unha estrutura sim\u00e9trica e est\u00e1 chea de simbolismos musicais, e os seus movementos forman un gran compendio de formas e estilos. A maior parte da misa foi elaborada retomando anacos de cantatas anteriores, mais o resultado \u00e9 un todo coherente, grazas \u00e1 s\u00faa habilidade para adaptar material antigo ao novo contexto. Algunhas secci\u00f3ns non te\u00f1en a s\u00faa orixe identificada, mais poden ser fragmentos de cantatas perdidas. A misa, polas s\u00faas enormes proporci\u00f3ns, non est\u00e1 destinada a ser interpretada dentro do culto cat\u00f3lico, polo menos non por completo.\nBach tam\u00e9n compuxo alg\u00fans motetes para coro \"a cappella\" sobre textos b\u00edblicos e/ou modernos. Ten sido obxecto de moitos debates se esas obras deben ser acompa\u00f1adas ou non de instrumentos. Na pr\u00e1ctica do seu tempo, o termo \"a cappella\" significaba canto menos un acompa\u00f1amento ao \u00f3rgano, e para alg\u00fans deles efectivamente sobreviven partes instrumentais e un baixo continuo. Deste xeito, \u00e9 posible que Bach pretendese dobrar o coro con instrumentos ou \u00f3rgano cando fora posible, e cando non o fora, executalos sen acompa\u00f1amento. Cada peza ten unha estrutura diferente e o seu estilo m\u00e1is ou menos acompa\u00f1a \u00e1 concepci\u00f3n de motete do s\u00e9culo XVIII, cando era entendido como unha composici\u00f3n en esencia contrapunt\u00edstica, mais de armaz\u00f3n tonal. Mais estes motetes mostran moitas referencias m\u00e1is antigas, como o uso de recursos estritamente fugados e de contrapunto imitativo, ou pasaxes homof\u00f3nicas de car\u00e1cter altamente declamatorio, com\u00fans no s\u00e9culo anterior.\nLegado.\nDespois da s\u00faa morte, a reputaci\u00f3n de Bach como compositor diminu\u00edu inicialmente: a s\u00faa obra foi considerada anticuada comparada co emerxente \"style galant\", un movemento que pode ser visto como o precursor do clasicismo de finais do s\u00e9culo XVIII. Inicialmente foi lembrado m\u00e1is como int\u00e9rprete e profesor.\nDurante finais do s\u00e9culo XVIII e principios do XIX, Bach foi reco\u00f1ecido por varios compositores prominentes pola s\u00faa obra para teclado. Wolfgang Amadeus Mozart, Ludwig van Beethoven, Fr\u00e9d\u00e9ric Chopin, Robert Schumann, e Felix Mendelssohn estaban entre os seus admiradores; todos eles comezaron a escribir nun estilo m\u00e1is contrapunt\u00edstico despois de co\u00f1eceren a m\u00fasica de Bach. Beethoven o describiu como \"Urvater der Harmonie\", o \"o pai orixinal da harmon\u00eda\".\nDurante o s\u00e9culo XX, o proceso de reco\u00f1ecemento do valor musical e pedag\u00f3xico dalgunhas das s\u00faas obras continuou, quizais de xeito m\u00e1is notable na promoci\u00f3n das s\u00faas suites para violoncello por parte de Pau Casals, o primeiro grande int\u00e9rprete en gravar estas suites. Outro desenvolvemento foi grazas ao crecemento das interpretaci\u00f3ns \"aut\u00e9nticas\" ou \"historicistas\", un movemento que pretende presentar a m\u00fasica como o compositor a concibiu. Alg\u00fans exemplos deste movemento incl\u00faen a interpretaci\u00f3n das obras para teclado con clavic\u00e9mbalos no canto de pianos modernos, ou empregar coros pequenos ou voces soas en lugar das grandes agrupaci\u00f3ns corais favorecidas polos int\u00e9rpretes do s\u00e9culo XIX e principios do XX.\nMitos, primeiros estudos cr\u00edticos e rescate da obra.\nParte da tradici\u00f3n oral creada en torno a Bach afirma que foi un destacado organista, mais no seu tempo foi un compositor incomprendido. Isto d\u00e9bese principalmente aos co\u00f1ecidos rozamentos que mantivo continuamente coas autoridades de Leipzig, mais non hai evidencias documentais de que os seus superiores desaprobasen tam\u00e9n a s\u00faa m\u00fasica. \u00c9 un feito que Bach xamais foi un compositor verdadeiramente popular, canto menos nun sentido superficial, mais os poucos relatos que se co\u00f1ecen mostran a alta estima da que gozaba, e m\u00e1is dunha vez afirmouse que era un dos m\u00e1is importantes compositores da s\u00faa xeraci\u00f3n, sendo colocado polos expertos ao lado de H\u00e4ndel, Telemann, Hasse e Graun, cuxa fama se espallaba por toda Europa. O gran n\u00famero de alumnos que o buscaban como mestre tam\u00e9n corrobora o seu prestixio. Como exemplo dos eloxios que recibiu, Birnbaum louvou a s\u00faa \"estra\u00f1a perfecci\u00f3n\"; Schubart chamouno \"xenio orixinal\"; mesmo Scheibe, que atacou duramente o seu estilo en 1737, non pode evitar admitir a grandeza do seu xenio, e na s\u00faa edici\u00f3n da \"Institutio Oratoria\" de Marco F\u00e1bio Quintiliano, Gesner, reitor da Thomasschule, fixo unha longa e v\u00edvida louvanza das s\u00faas habilidades como compositor, mestre, \"kantor\" e organista, que merece ser transcrita:\nOutro mito \u00e9 que a obra de Bach caera no esquecemento inmediatamente despois da s\u00faa morte, e as\u00ed permanecera ata ser resucitada a principios do s\u00e9culo XIX por alg\u00fans entusiastas alem\u00e1ns. As investigaci\u00f3ns recentes, con todo, afirman que esa visi\u00f3n non \u00e9 de todo correcta. Realmente a maior parte da s\u00faa produci\u00f3n desapareceu da vista xusto cando morreu o compositor, mais de moitos xeitos a s\u00faa memoria permaneceu e puido ser transmitida \u00e1s xeraci\u00f3ns inmediatas. Varios dos seus fillos convert\u00e9ronse en compositores reputados, e a\u00ednda que a maior\u00eda tivesen adoptado outras est\u00e9ticas, mantiveron o nome de Bach vivo; Carl Philipp realizou interpretaci\u00f3ns dalgunhas pezas vocais do seu pai a partir de 1768, inclu\u00edndo o \"Credo\" da \"Misa en Si menor\", e Wilhelm Friedemann fixo o mesmo, con a\u00ednda m\u00e1is asiduidade, ambos encontrando unha boa resposta de p\u00fablico. Pouco despois Fasch comezou unha tradici\u00f3n de interpretaci\u00f3ns dos seus motetes, e de seguido se fixeron accesibles edici\u00f3ns de \"Das wohltemperierte Klavier\", de \"Die Kunst der Fuge\", e dalgunhas cantatas. Os seus moitos alumnos tam\u00e9n contribu\u00edron legando \u00e1s xeraci\u00f3ns seguintes a s\u00faa metodolox\u00eda de ensino e con ela as s\u00faas pezas did\u00e1cticas para teclado, como \"Das wohltemperierte Klavier\", as \"Inveni\u00f3ns\" e outras. Cr\u00edticos respectados como Marpurg, Gerber e Forkel publicaron notas favorables, e coleccionistas e amantes da \"m\u00fasica antiga\", como Van Swieten, Poelchau e Neefe, buscaron os seus manuscritos, dispersos entre os seus fillos e alumnos, e divulg\u00e1ronos entre un selecto grupo de co\u00f1ecedores, onde estaban inclu\u00eddos Haydn, Mozart e Beethoven, que manifestaron a s\u00faa admiraci\u00f3n polo vello mestre e foron influenciados por el. Grazas principalmente \u00e1 intermediaci\u00f3n de Poelchau, un gran n\u00famero de partituras manuscritas puido ser preservado da destruci\u00f3n, acabando por encontrar abrigo na biblioteca da Singakademie e na Biblioteca Real de Berl\u00edn (actualmente depositadas na Biblioteca Estatal de Berl\u00edn, que ata hoxe \u00e9 o maior dep\u00f3sito de fontes orixinais da m\u00fasica bachiana). Mesmo as\u00ed, o n\u00famero daqueles que co\u00f1ec\u00edan algo da obra bachiana a finais do s\u00e9culo XVIII era reducido, e non dispu\u00f1a de medios para diseminala a grande escala.\nCoa progresiva acumulaci\u00f3n de apreciaci\u00f3ns cr\u00edticas e invocaci\u00f3ns p\u00fablicas \u00e1 s\u00faa memoria que apareceron ata finais do s\u00e9culo, a situaci\u00f3n comezou a mudar, a\u00ednda que a s\u00faa m\u00fasica continuara lonxe dos o\u00eddos do gran p\u00fablico e mesmo de boa parte dos co\u00f1ecedores. Nos \u00faltimos anos do s\u00e9culo XVIII Bach pasou a ser considerado un gran m\u00fasico e unha honra para Alema\u00f1a, sendo chamado por Rochlitz en 1798 \"o patriarca da m\u00fasica xerm\u00e1nica\" e \"a fonte de toda a verdadeira sabedor\u00eda musical\". A reputaci\u00f3n de Bach entre o gran p\u00fablico mellorou en parte grazas \u00e1 biograf\u00eda sobre o compositor de Johann Nikolaus Forkel en 1802. A de 1802 foi a primeira biograf\u00eda en profundidade sobre o compositor, realizada por Forkel, que empregou moito material manuscrito e informaci\u00f3ns obtidas de primeira man dos seus fillos, constitu\u00edndo o primeiro marco cr\u00edtico importante na completa resurrecci\u00f3n de Bach, a\u00ednda que o presentase cunha clara tendencia patri\u00f3tica. Forkel tam\u00e9n desenvolveu un papel decisivo a prol de Bach incentivando a publicaci\u00f3n de obras para teclado e divulg\u00e1ndoas no exterior. Ao mesmo tempo, outros escritores como Thibaut e Reichert tec\u00edan cr\u00edticas do estilo \"anticuado\" de Bach, a\u00ednda que reco\u00f1ecesen a s\u00faa grande inventiva, e \u00e1 biograf\u00eda excesivamente nacionalista de Forkel, alegando que non engad\u00eda nada de novo ao que xa se sab\u00eda sobre el. Por outra banda, contra o ano 1807 o organista Samuel Wesley iniciou en Inglaterra un movemento bachiano, mentres que as s\u00faas obras comezaban a ser escoitadas nos Estados Unidos.\nCarl Friedrich Zelter, director da Singakademie de Berl\u00edn, foi o responsable dos seguintes pasos. Gran co\u00f1ecedor da obra vocal de Bach, ti\u00f1a acceso \u00e1 rica colecci\u00f3n de partituras que pertencera a Kirnberger e Agricola, alumnos de Bach. Sendo profesor de Mendelssohn, recomendoulle o estudo da colecci\u00f3n, suscitando o seu entusiasmo. En 1829 Mendelssohn realizou en Berl\u00edn a primeira audici\u00f3n completa da \"Matth\u00e4us-Passion\" desde a s\u00faa estrea un s\u00e9culo antes. A recepci\u00f3n da obra foi extremadamente favorable, coincidindo coa expectativa da conmemoraci\u00f3n do tricentenario das Confesi\u00f3ns de Augsburgo, un referente do Luteranismo, que ser\u00eda celebrada ao ano seguinte. Como resultado inmediato, as d\u00faas paix\u00f3ns e a gran misa foron reimpresas, e o evento colocou Bach definitivamente de volta nas salas de concerto. Co activo apoio de Robert Schumann, en 1850 foi fundada a Bach Gesellschaft (Sociedade Bach), que se impuxo a ambiciosa tarefa de realizar a edici\u00f3n completa da obra de Bach con comentarios cr\u00edticos, terminada cerca de cincuenta anos despois e dando ao p\u00fablico 46 volumes de m\u00fasica.\nEntrementes, xurdiron outras alentadas biograf\u00edas. En 1865 Carl Heinrich Bitter publicou unha an\u00e1lise detallada e comprensiva da s\u00faa vida e obra, colocando na sombra o traballo de Forkel. Era, con todo, un ensaio de diletante, e foi \u00e1 s\u00faa vez ensombrecido pola contribuci\u00f3n fundamental de Philipp Spitta, publicada entre 1873 e 1880, o primeiro estudo de perfil acad\u00e9mico, que permanece ata hoxe como unha referencia, malia que, en moitos puntos est\u00e1 anticuado e idolatra a Bach como o modelo de todo o que a m\u00fasica deber\u00eda ser. Mais foi o primeiro en introducir no seu estudo os aspectos filol\u00f3xicos, hist\u00f3ricos, est\u00e9ticos, teol\u00f3xicos e intelectuais, tentando, ata onde a mentalidade rom\u00e1ntica do seu tempo permitiu, colocar a obra do compositor alem\u00e1n no seu correcto contexto hist\u00f3rico. En contrapartida, alimentou o mito de Bach como o m\u00fasico supremo, transcendente e quintaesencial.\nOutras forzas en acci\u00f3n durante o s\u00e9culo XIX contribu\u00edron na difusi\u00f3n e o enraizamento deses mitos. O Romanticismo, entre outras cousas, estimulou un redescubrimento da m\u00fasica de s\u00e9culos pasados no contexto da formaci\u00f3n do nacionalismo xerm\u00e1nico, atribu\u00edndolle a Bach unha funci\u00f3n pol\u00edtica amais da cultural. Tam\u00e9n o rexurdimento do Pietismo protestante tam\u00e9n cobrou do m\u00fasico, visto coma un m\u00edstico, unha participaci\u00f3n, e os moitos compositores que foran influenciados pola s\u00faa obra fixeron lecturas persoais e subxectivas dela, de acordo coa tendencia rom\u00e1ntica do culto ao xenio e ao individualismo e independentemente do avance dos estudos cr\u00edticos, e deron nova circulaci\u00f3n e interpretaci\u00f3n a declaraci\u00f3ns, moitas veces non documentadas, do propio compositor sobre o seu traballo e as s\u00faas intenci\u00f3ns, co resultado de proliferar o folclore ao seu redor. Expresi\u00f3ns extremas torn\u00e1ronse com\u00fans cando se falaba ao seu respecto. Beethoven dixo que o seu nome non deber\u00eda ser \"Bach\", que en alem\u00e1n significa \"regato\", mais si \"Meer\", que significa \"mar\"; Wagner imaxinaba que Bach era a expresi\u00f3n do m\u00e1is \u00edntimo esp\u00edrito xerm\u00e1nico e asociou a s\u00faa m\u00fasica a unha esfinxe, \u00e1s esferas celestes e a un mundo anterior ao nacemento da humanidade; Brahms dixo que se toda a outra m\u00fasica do mundo se perdese el se entristecer\u00eda, mais se se perdese a m\u00fasica de Bach ser\u00eda inconsolable, e o cr\u00edtico William Apthorp declarou que non pod\u00eda abrir un volume de m\u00fasica de Bach sen sentir un arrep\u00edo de terror supersticioso, pois ela aniquilaba a obra de todos os demais compositores. As apreciaci\u00f3ns poden ser extravagantes ao punto de ler a obra de Bach como un exemplo de Clasicismo. No final do s\u00e9culo, Bach convert\u00e9rase nun xigante aos ollos do mundo musical non s\u00f3 xerm\u00e1nico, e as s\u00faas obras para teclado, o fundamento de toda a arte pian\u00edstica. A s\u00faa influencia sobre outros compositores converteuse deste xeito en tan omnipresente que ning\u00fan outro m\u00fasico pod\u00eda tratar con el, sendo comparado con outros nomes inmortais da arte occidental como Shakespeare e Dante.\nCo peche da edici\u00f3n cr\u00edtica da Bach Gesellschaft, en 1900 fundouse a Neue Bach Gesellschaft (Nova Sociedade Bach), co obxectivo de iniciar a publicaci\u00f3n dunha edici\u00f3n pr\u00e1ctica. A sociedade tam\u00e9n inaugurou a tradici\u00f3n dos Festivais Bach e iniciou a publicaci\u00f3n dun anuario bachiano, o \"Bach Jahrbuch\", responsable da divulgaci\u00f3n dunha enorme cantidade de ensaios cr\u00edticos particularizados. Durante m\u00e1is de trinta anos o anuario foi editado por Arnold Schering, un grande estudoso de Bach, que fixo importantes contribuci\u00f3ns persoais ao tema. Entre as biograf\u00edas, en 1905 xurdiu a de Albert Schweitzer, que introduciu unha nova abordaxe, enfocando principalmente aspectos est\u00e9ticos, simb\u00f3licos e a asociaci\u00f3n entre a s\u00faa m\u00fasica e imaxes pict\u00f3ricas e po\u00e9ticas, as\u00ed como analizando o contido expresivo dos textos das s\u00faas cantatas e a s\u00faa traduci\u00f3n musical, e a interrelaci\u00f3n entre as distintas artes do seu tempo. Esta biograf\u00eda, cuxo t\u00edtulo, \"J. S. Bach, Le Musicien-Po\u00e8te\" (J. S. Bach, o m\u00fasico-poeta), \u00e9 indicativo das s\u00faas intenci\u00f3ns, marcou unha \u00e9poca e sinalou unha reorientaci\u00f3n nas pescudas, que pasaron a estudar os principios da teor\u00eda barroca da ret\u00f3rica musical a fin de comprender mellor as s\u00faas obras, o que constitu\u00edu unha conquista importante. O libro tam\u00e9n tomou unha posici\u00f3n na pol\u00e9mica que daquela corr\u00eda entre os avogados da chamada \"m\u00fasica absoluta\", desvinculada de programas extramusicais, e a m\u00fasica po\u00e9tica e expresiva, inclin\u00e1ndose a favor da \u00faltima proposici\u00f3n, mais alertando de que tal dicotom\u00eda era prexudicial \u00e1 apreciaci\u00f3n da m\u00fasica barroca. Schweitzer tam\u00e9n foi importante por ter sido o campi\u00f3n do \"Orgelbewegung\", un movemento que pretendeu rescatar a antiga tradici\u00f3n barroca de construci\u00f3n de \u00f3rganos, influenciando a moderna tendencia de interpretaci\u00f3ns historicamente correctas. Nesta \u00e9poca xa hab\u00eda diversos grupos e sociedades que se dedicaban ao estudo e execuci\u00f3n da m\u00fasica de Bach en varios puntos de Europa, e en 1928 Charles Terry reexaminou toda a documentaci\u00f3n biogr\u00e1fica dispo\u00f1ible e publicou un colorido relato sobre a vida do compositor.\nEstudos recentes.\nO bicentenario da s\u00faa morte en 1950 estimulou unha renovada onda de estudos cr\u00edticos. Entre as publicaci\u00f3ns que apareceron este ano debe destacarse o primeiro cat\u00e1logo tem\u00e1tico da s\u00faa obra completa, o \"Bach-Werke-Verzeichnis\", froito do esforzo de Wolfgang Schmieder, de onde deriva a abreviatura \"BWV\" m\u00e1is un n\u00famero, que identifican todas as composici\u00f3ns de Bach. Outra iniciativa da maior importancia foi a decisi\u00f3n do Instituto Bach de Gotinga, xunto cos Arquivos Bach de Leipzig, de realizar outra edici\u00f3n cr\u00edtica das s\u00faas obras completas, a \"Neue Ausgabe s\u00e4mtlicher Werke\", considerando que a edici\u00f3n antiga xa non satisfac\u00eda os criterios acad\u00e9micos m\u00e1is recentes, e tendo como meta presentar todas as s\u00faas composici\u00f3ns en todas as versi\u00f3ns e revisi\u00f3ns aut\u00e9nticas dispo\u00f1ibles. Unha d\u00e9cada m\u00e1is tarde Alfred D\u00fcrr e Georg von Dadelsen presentaron unha nova cronolox\u00eda das s\u00faas cantatas de Leipzig, exercendo un impacto revolucionario na compresi\u00f3n da s\u00faa evoluci\u00f3n est\u00e9tica, e nos anos seguintes ata a actualidade, unha enorme cantidade de novo material anal\u00edtico est\u00e1 a ser producida sobre o \"kantor\" de San Tom\u00e9, moitas veces revisando propostas consagradas e derrubando antigos mitos. Os novos achados e conclusi\u00f3ns aumentan constantemente, a tarefa de escribir sobre Bach nos nosos d\u00edas \u00e9, como di Boyd, a\u00ednda m\u00e1is formidable do que era en 1900 e mesmo en 1980. \u00c9 interesante sinalar, como pensa Geck, que as tentativas de desmontar os mitos que se engadiron ao redor da s\u00faa figura poden aclarar algunhas cousas na s\u00faa vida e carreira, mais por outra banda poden non facerlle verdadeira xustiza, xa que \u00e9 exactamente aos mitos ao que se debe boa parte da s\u00faa forza hist\u00f3rica e da s\u00faa supervivencia m\u00e1is al\u00f3 do seu tempo.\nDe calquera xeito, a posici\u00f3n de Bach como unha das m\u00e1is brillantes luminarias da m\u00fasica occidental parece definitivamente asegurada, a s\u00faa produci\u00f3n \u00e9 unha das bases do actual repertorio de concertos, e para moitos cr\u00edticos el \u00e9 o maior compositor de todos os tempos. A lista de compositores notables ao longo dos s\u00e9culos XIX e XX que demostraron ter recibido a s\u00faa influencia \u00e9 impresionante, inclu\u00edndo mestres que \u00e1 s\u00faa vez foron de inmensa importancia e estaban ali\u00f1ados en est\u00e9ticas moi afastadas dos principios barrocos. Amais dos xa mencionados Beethoven, Haydn, Mozart, Mendelssohn, Schumann, Wagner e Brahms, poden citarse a: Chopin, Liszt, Mahler, Reger, Saint-Sa\u00ebns, Busoni, Debussy, Ravel, Faur\u00e9, Casella, Sch\u00f6nberg, Berg, Hindemith, Malipiero, Respighi, Franck, Honegger, Elgar, Walton, Britten, Copland, Harris, Piston Villa-Lobos, Reich e Andriessen.\nBach na cultura popular.\nJohann Sebastian Bach \u00e9 un dos compositores m\u00e1is co\u00f1ecidos da historia da m\u00fasica cl\u00e1sica. A s\u00faa imaxe ten sido empregada en diversos formatos art\u00edsticos e doutra \u00edndole, como p\u00f3sters, caricaturas e postais. Emit\u00edronse selos postais e outros documentos filat\u00e9licos e numism\u00e1ticos en numerosos pa\u00edses do mundo, en moitos casos para conmemorar os aniversarios do seu nacemento e morte. Tam\u00e9n se acu\u00f1aron moedas, medallas e medall\u00f3ns conmemorativos.\nA s\u00faa imaxe foi empregada en diversos artigos de \"merchandising\", como reloxos, obxectos para fumar (como pipas, bitolas de puro ou caixas de tabaco), cuncas e xerras, bonecos de xoguete, ou caramelos e chocolatinas.\nEn Alema\u00f1a, durante o s\u00e9culo XX, moitas r\u00faas foron nomeadas no seu honor. Ademais erix\u00edronse estatuas e placas conmemorativas en todo o mundo, inclu\u00edndo Alema\u00f1a, B\u00e9lxica, o Canad\u00e1, a China, Finlandia, Francia, os Pa\u00edses Baixos, Irlanda, Espa\u00f1a, o Reino Unido ou os Estados Unidos. Tam\u00e9n se realizaron bustos e estatui\u00f1as coa s\u00faa imaxe e aparece nas vidreiras de varias igrexas.\nO calendario lit\u00farxico da Igrexa episcopal dos Estados Unidos de Am\u00e9rica lembra cada ano a Bach cun santoral o 28 de xullo, xunto con Georg Friedrich H\u00e4ndel e Henry Purcell; o calendario santoral da Igrexa luterana, no mesmo d\u00eda lembra a Bach e H\u00e4ndel xunto con Heinrich Sch\u00fctz. Noutros c\u00edrculos, a m\u00fasica de Bach enc\u00f3ntrase sinalada xunto coa literatura de William Shakespeare e a ciencia de Isaac Newton.\nUn gran cr\u00e1ter no cuadrante Bach de Mercurio leva o nome de Bach en honor ao compositor, as\u00ed como os asteroides principais do cinto de asteroides 1814 Bach (descuberto o 9 de outubro de 1931 por Karl Wilhelm Reinmuth) e 1482 Sebastiana. A m\u00fasica de Bach aparece tres veces\u2014m\u00e1is que a de ning\u00fan outro compositor\u2014na Voyager Golden Record, unha gravaci\u00f3n que cont\u00e9n unha selecci\u00f3n de imaxes, sons com\u00fans, idiomas, e m\u00fasica da Terra, enviada ao espazo exterior coas d\u00faas sondas Voyager.\nEn 1985, cando se cumpriron 300 anos do seu nacemento, editouse o primeiro rexistro completo de todas as cantatas sacras, dirixido por Helmuth Rilling. A edici\u00f3n constaba de 69 CDs e foi realizada polo selo alem\u00e1n H\u00e4nssler. En 1989, rematouse o ciclo comezado en 1971 do rexistro de cantatas realizado por Gustav Leonhardt e Nikolaus Harnoncourt e editouse en 60 CDs do selo discogr\u00e1fico Teldec. Esta gravaci\u00f3n foi revolucionaria, aplicando a concepci\u00f3n hist\u00f3rica da interpretaci\u00f3n e cambi\u00e1ndoa para sempre. No ano 2000, celebrouse o 250 aniversario da s\u00faa morte, e tres selos discogr\u00e1ficos (Brilliant, H\u00e4nssler e Teldec) publicaron edici\u00f3ns conmemorativas con toda a m\u00fasica gravada do compositor alem\u00e1n, en 155, 172 e 160 CDs, respectivamente.\nO impacto da s\u00faa m\u00fasica non se restrinxe \u00e1 m\u00fasica cl\u00e1sica, e ten sido reco\u00f1ecido tam\u00e9n na m\u00fasica pop, no rock progresivo, e nos innumerables arranxos da s\u00faa m\u00fasica que foron feitos para atender aos gustos doutros p\u00fablicos, no chamado x\u00e9nero \"crossover\", do cal son un exemplo destacado os arranxos feitos por Wendy Carlos para a banda sonora do filme \"A Clockwork Orange\", de Stanley Kubrick. Moitos m\u00fasicos populares famosos tam\u00e9n declararon ser dalg\u00fan xeito os seus debedores.\nBach no cinema e a televisi\u00f3n.\nO compositor ten sido mostrado biograficamente en numerosas ocasi\u00f3ns no cinema, no teatro, e na televisi\u00f3n, a continuaci\u00f3n m\u00f3stranse algunhas delas:\nAdemais, a s\u00faa m\u00fasica ten sido empregada en m\u00e1is de 680 filmes e programas de televisi\u00f3n.\nA obra de \"Que ma joie demeure !\", escrita e interpretada por Alexandre Astier e dirixida por Jean-Christophe Hembert, foi representada por primeira vez o 5 de abril de 2012 no Th\u00e9\u00e2tre du Rond-Point de Par\u00eds."}
{"id": "5307", "revid": "98629", "url": "https://gl.wikipedia.org/wiki?curid=5307", "title": "Cerebro", "text": "O cerebro (do lat\u00edn \"cerebrum\", coa s\u00faa ra\u00edz indoeuropea \u00abker\u00bb 'cabeza, no alto da cabeza' e \u00abbrum\u00bb 'levar'; tendo o significado arcaico de 'o que se leva na cabeza') \u00e9 o centro de supervisi\u00f3n, de centralizaci\u00f3n e de cefalizaci\u00f3n do sistema nervioso, o de maior complexidade do reino animal.\nO cerebro enc\u00f3ntrase situado na cabeza, protexido polo cranio. Polo xeral, preto dos principais \u00f3rganos dos sentidos como a visi\u00f3n, a audici\u00f3n, o equilibrio, o gusto e o olfacto. Corresponde, polo tanto, \u00e1 parte antesuperior do enc\u00e9falo dos humanos e outros vertebrados e se subdivide en cerebro anterior, cerebro medio e cerebro posterior. Noutros animais, como os invertebrados bilaterais, ent\u00e9ndese por cerebro unha serie de ganglios arredor do es\u00f3fago na parte anterior do corpo, comprendidos polo protocerebro, deutocerebro e tritocerebro nos artr\u00f3podos; ganglios cerebral, pleural e pedial nos moluscos gaster\u00f3podos; e masas supraesof\u00e1gica e subesof\u00e1gica en moluscos cefal\u00f3podos. Tam\u00e9n pos\u00faen cerebros moi arcaicos ou simples bilaterais, os platihelmintos, os nematodos e os hemicordados. Por\u00e9n, hai bilaterais que mostran moi poucos aspectos distintivos de cefalizaci\u00f3n como os bivalvos ou os briozoos. Nalgunhas especies de invertebrados non existe un cerebro por carecer completamente de sistema nervioso, como nos por\u00edferos, nos placozoos ou nos mesozoos. Outros pos\u00faen un sistema nervioso, pero carecen de trazos definidos de centralizaci\u00f3n ou cefalizaci\u00f3n ao mostrar simetr\u00edas non bilaterais como os cnidarios, os cten\u00f3foros ou os equinodermos.\nDesde un punto de vista evolutivo e biol\u00f3xico, a funci\u00f3n do cerebro como \u00f3rgano, \u00e9 exercer un control centralizado sobre os demais \u00f3rganos do corpo. O cerebro act\u00faa sobre o resto do organismo pola xeraci\u00f3n de patr\u00f3ns de actividade muscular ou pola produci\u00f3n e secreci\u00f3n de substancias qu\u00edmicas chamadas hormonas. Este control centralizado permite respostas r\u00e1pidas e coordinadas ante os cambios que se presentan no ambiente. Alg\u00fans tipos b\u00e1sicos de resposta tales como os reflexos poden estar mediados pola medula espi\u00f1al ou os ganglios perif\u00e9ricos, pero un sofisticado control intencional da conduta sobre a base da informaci\u00f3n sensorial complexa require a capacidade de integrar a informaci\u00f3n dun cerebro centralizado. Controla e coordina o comportamento, a homeostase (funci\u00f3ns corporais coma o latexo do coraz\u00f3n, a presi\u00f3n do sangue, o balance de flu\u00eddos e a temperatura do corpo) e as funci\u00f3ns mentais (a emoci\u00f3n, a memoria, a aprendizaxe etc.).\nO cerebro dos vertebrados \u00e9 o \u00f3rgano m\u00e1is complexo do corpo. Nun humano t\u00edpico, a c\u00f3rtex cerebral (a parte m\u00e1is grande) est\u00edmase que cont\u00e9n entre 15 e 33 mil mill\u00f3ns de neuronas, transmitindo as s\u00faas mensaxes a outras neuronas mediante a sinapse. Estas neuronas comun\u00edcanse con outras a trav\u00e9s de fibras largas de protoplasma chamadas ax\u00f3ns, as cales levan trens de impulsos el\u00e9ctricos denominados potenciais de acci\u00f3n a partes distantes do cerebro ou do corpo, tendo como branco receptores espec\u00edficos.\nDesde unha perspectiva filos\u00f3fica, o que fai ao cerebro especial en comparaci\u00f3n cos outros \u00f3rganos, \u00e9 que forma a estrutura f\u00edsica que xera a mente. Como Hip\u00f3crates argumentaba: \u00abOs homes deber\u00edan saber que do cerebro e nada m\u00e1is que do cerebro ve\u00f1en as alegr\u00edas, o placer, a risa, o ocio, as penas, a dor, o abatemento e as lamentaci\u00f3ns\u00bb. Por\u00e9n, do coraz\u00f3n figurado e das s\u00faas emoci\u00f3ns proceden certas sensaci\u00f3ns concretas como o gozo, o amor e o contentamento.\nDurante as primeiras etapas da psicolox\u00eda, creuse que a mente deb\u00eda separarse do cerebro. Pero posteriormente os cient\u00edficos realizaron experimentos que chegaron a determinar que a mente era un compo\u00f1ente no funcionamento cerebral pola expresi\u00f3n de certos comportamentos baseados no seu ambiente externo e o desenvolvemento do seu organismo. Os mecanismos polos cales a actividade cerebral d\u00e1 lugar \u00e1 conciencia e ao pensamento son moi d\u00edficiles de comprender: a pesar dos m\u00faltiples e r\u00e1pidos avances cient\u00edficos, segue habendo moitos misterios acerca de como funciona o cerebro. Na actualidade, as operaci\u00f3ns das c\u00e9lulas cerebrais individuais son comprendidas con m\u00e1is detalle, pero a forma en que cooperan entre os conxuntos de mill\u00f3ns foi moi dif\u00edcil de descifrar. As\u00ed mesmo, os enfoques m\u00e1is prometedores tratan ao cerebro coma unha \u00abcomputadora biol\u00f3xica\u00bb, totalmente diferente do mecanismo das computadoras electr\u00f3nicas, pero similar no sentido que adquiren a informaci\u00f3n do mundo circundante, almacen\u00e1ndoa e proces\u00e1ndoa de m\u00faltiples formas.\nAs\u00ed a todo, pese a ser un dos \u00f3rganos m\u00e1is estudados, desenvolv\u00e9ronse unha serie de conceptos err\u00f3neos que chegaron a ser asimilados pola sociedade como correctos, como \u00e9 o caso da lenda que di que os humanos s\u00f3 utilizamos un 10 % do cerebro.\nCaracter\u00edsticas f\u00edsicas b\u00e1sicas.\nO cerebro humano pesa aproximadamente 1.300-1.600 gramos. A s\u00faa superficie (o chamado c\u00f3rtex cerebral), se estivese estendida, cubrir\u00eda unha superficie de 1.800-2.300 cent\u00edmetros cadrados. Est\u00edmase que no interior do c\u00f3rtex cerebral hai uns 22.000 mill\u00f3ns de neuronas, a\u00ednda que hai estudos que chegan a reducir esa cifra aos 10.000 mill\u00f3ns e outros a ampliala ata os 100.000 mill\u00f3ns. O n\u00famero de neuronas tende a diminu\u00edr coa idade. Ademais, en recentes estudos antropol\u00f3xicos concluiuse que m\u00e1is que o n\u00famero de neuronas, importa o n\u00famero de conexi\u00f3ns entre elas. Por outra banda, o cerebro \u00e9 o \u00fanico \u00f3rgano completamente protexido por unha b\u00f3veda \u00f3sea e aloxado na cavidade cranial.\nFuncionamento xeral.\nO cerebro usa a enerx\u00eda bioqu\u00edmica procedente do metabolismo celular como desencadeamento das reacci\u00f3ns neuronais. Os 'paquetes' de enerx\u00eda rec\u00edbense nas dendritas e em\u00edtense nos ax\u00f3ns en forma de mol\u00e9culas de substancias qu\u00edmicas (substancias que, por esa mesma raz\u00f3n, denom\u00ednanse neurotransmisores).\nRexi\u00f3ns metab\u00f3licas.\nCada neurona pertence a unha rexi\u00f3n metab\u00f3lica encargada de compensar a deficiencia ou exceso de cargas noutras neuronas. P\u00f3dese dicir que o proceso se completou cando a rexi\u00f3n afectada deixa de ser activa. Cando a activaci\u00f3n dunha rexi\u00f3n ten como consecuencia a activaci\u00f3n doutra diferente, p\u00f3dese dicir que entre ambas as rexi\u00f3ns houbo un intercambio biomolecular. Todos os resultados e reacci\u00f3ns son transmitidos por neurotransmisores, e o alcance de devandita reacci\u00f3n pode ser inmediata (afecta directamente a outras neuronas pertencentes \u00e1 mesma rexi\u00f3n de proceso), local (afecta a outra rexi\u00f3n de proceso allea \u00e1 inicial) e/ou global (afecta a todo o sistema nervioso).\nElectricidade e bioelectricidade.\nDada a natureza da electricidade no cerebro, acordouse chamala bioelectricidade. O comportamento da electricidade \u00e9 esencialmente igual tanto nun condutor de cobre como nos ax\u00f3ns neuronais, a\u00ednda que o que porta a carga dentro do sistema nervioso \u00e9 o que fai diferente o funcionamento entre ambos os sistemas de conduci\u00f3n el\u00e9ctrica. No caso do sistema nervioso, p\u00f3rtao o neurotransmisor.\nInteracci\u00f3n neurotransmisora.\nUn neurotransmisor \u00e9 unha mol\u00e9cula en estado de transici\u00f3n, con d\u00e9ficit ou super\u00e1vit de cargas. Este estado de transici\u00f3n d\u00e1lle un tempo m\u00e1ximo de estabilidade dunhas cantas vibraci\u00f3ns moleculares. Durante ese tempo, a mol\u00e9cula ha de axustarse ao receptor postsin\u00e1ptico adecuado, caso contrario degrada e queda como residuo no l\u00edquido cefalorraqu\u00eddeo. Os astrocitos enc\u00e1rganse de limpar o devandito flu\u00eddo destes refugallos, permitindo que as futuras neurotransmisi\u00f3ns non se vexan interferidas.\nAx\u00f3n neuronal.\nO ax\u00f3n neuronal est\u00e1 rodeado dunha capa de mielina. Dentro do ax\u00f3n hai unha circulaci\u00f3n de mitocondrias que metabolizan os neurotransmisores que o n\u00facleo celular solicita como necesidade. Estas produci\u00f3ns da mitocondria son almacenadas en ves\u00edculas e depositadas nos terminais ax\u00f3nicos. As ves\u00edculas presin\u00e1pticas son estimuladas a trav\u00e9s de impulsos el\u00e9ctricos de acci\u00f3n e transmitidos pola mielina, responsable da acci\u00f3n sin\u00e1ptica neuronal, que conecta co grupo de receptores dendr\u00edticos, estimulando a ves\u00edcula e descargando no receptor postsin\u00e1ptico ou dendrita espec\u00edfica, que conta cos receptores postsin\u00e1pticos especializados en admitir o neurotransmisor. Este informar\u00e1 \u00e1 seguinte neurona do que ten que codificar. O paso da corrente el\u00e9ctrica polos ax\u00f3ns estimula a creaci\u00f3n de mielina, polo que, a maior cantidade de mielina, menor resistencia \u00e1 transmisi\u00f3n e menor uso de recursos. Cabe dicir que a mielina \u00e9 un derivado lip\u00eddico formado polos oligodendrocitos no sistema nervioso central. Hai que ter en conta que no sistema nervioso perif\u00e9rico \u00e9 a c\u00e9lula de Schwann a mielinizadora dos ax\u00f3ns.\nEsgotamento som\u00e1tico.\nO esgotamento som\u00e1tico da neurona acontece no momento en que as produci\u00f3ns de ves\u00edculas con neurotransmisores \u00e9 inferior \u00e1s ves\u00edculas presin\u00e1pticas usadas, chegando a existir impulsos de acci\u00f3n pero sen haber ves\u00edculas dispo\u00f1ibles para continuar co proceso. Estes casos danse moi frecuentemente nos procesos de aprendizaxe, onde a neurona debe investir un alto custo en neurotransmisores para que poida existir unha recepci\u00f3n \u00f3ptima por algunha dendrita pr\u00f3xima e especializada en procesar esa informaci\u00f3n. Os potenciais de acci\u00f3n non transmitidos producen i\u00f3ns de calcio no medio, satur\u00e1ndoo deste i\u00f3n que \u00e9 capaz de facilitar a conduci\u00f3n el\u00e9ctrica. Elevada a concentraci\u00f3n deste i\u00f3n, o potencial el\u00e9ctrico ten maior probabilidade de dar o salto a unha dendrita pr\u00f3xima, e mediante as forzas electrost\u00e1ticas, mellorar a proximidade entre ax\u00f3n-dendrita, diminu\u00edndo a resistencia e os i\u00f3ns de calcio necesarios no medio cefalorraqu\u00eddeo.\nEsquema de funcionamento.\nO esquema de funcionamento ser\u00eda o seguinte: a neurona A demanda un paquete de enerx\u00eda, a neurona B recibe o est\u00edmulo. A neurona B procesa o paquete de enerx\u00eda, a neurona B emite o paquete de enerx\u00eda con carga el\u00e9ctrica. O paquete \u00e9 transmitido polo corpo do ax\u00f3n grazas ao recubrimento lip\u00eddico, e \u00e9 levado ata a dendrita da neurona A que ten por costume recibir ese tipo de paquetes. O triax\u00f3n da neurona B libera o paquete e a neurona A descompono, e as\u00ed sucesivamente.\nTransmisi\u00f3n el\u00e9ctrica e neurotransmisi\u00f3n.\nEntendido isto (en trazos moi xerais), establ\u00e9cese que, as\u00ed como un sistema de transmisi\u00f3n de cobre ten resistencia ao paso das cargas el\u00e9ctricas, de forma equivalente, o sistema nervioso ten unha resistencia ao paso das cargas bioel\u00e9ctricas, establecido (principalmente) pola cantidade de mielina nos ax\u00f3ns. Outros aspectos a ter en conta en devandita 'resistencia', ser\u00edan os seguintes:\nExemplo de neurotransmisores: noradrenalina, acetilcolina etc.\nTarefas cerebrais.\nO cerebro procesa a informaci\u00f3n sensorial, controla e coordina o movemento voluntario, o comportamento e pode chegar a dar prioridade \u00e1s funci\u00f3ns corporais homeost\u00e1ticas, como os latexos do coraz\u00f3n, a presi\u00f3n sangu\u00ednea, o balance de flu\u00eddos e a temperatura corporal. O encargado de levar o proceso autom\u00e1tico \u00e9 o bulbo raqu\u00eddeo. O cerebro \u00e9 responsable da cognici\u00f3n, as emoci\u00f3ns, a memoria e a aprendizaxe.\nSistemas que se desenvolven no noso cerebro.\nO cerebro presenta unha serie de \u00e1reas destinadas \u00e1s diversas funci\u00f3ns que este \u00f3rgano realiza:\nDiversas funci\u00f3ns as\u00f3cianse a outras \u00e1reas. As funci\u00f3ns vitais b\u00e1sicas son producidas por outras \u00e1reas do sistema nervioso central. Por exemplo a funci\u00f3n cardiovascular ou respiratoria, regulados polo troncoenc\u00e9falo.\nCerebro e linguaxe.\nA percepci\u00f3n sonora da fala prod\u00facese no xiro de Heschl, nos hemisferios dereito e esquerdo. Esas informaci\u00f3ns transf\u00edrense \u00e1 \u00e1rea de Wernicke e ao lobo parietal inferior, que reco\u00f1ecen a segmentaci\u00f3n fonem\u00e1tica do escoitado e, xunto co c\u00f3rtex prefrontal, interpretan eses sons. Para identificar o significado, contrastan esa informaci\u00f3n coa contida en varias \u00e1reas do lobo temporal.\nA \u00e1rea de Wernicke, encargada da decodificaci\u00f3n da audici\u00f3n e da preparaci\u00f3n de posibles respostas, d\u00e1 paso despois \u00e1 \u00e1rea de Broca, na que se activa o accionamiento dos m\u00fasculos fonadores para asegurar a produci\u00f3n de sons articulados, o que ten lugar na \u00e1rea motora primaria, de onde parten as ordes aos m\u00fasculos fonadores.\nRexeneraci\u00f3n cerebral.\nO cerebro humano adulto, en condici\u00f3ns normais, pode xerar novas neuronas. Estas novas c\u00e9lulas prod\u00facense no hipocampo, rexi\u00f3n relacionada coa memoria e a aprendizaxe. As c\u00e9lulas nai, orixe desas neuronas, poden constitu\u00edr as\u00ed unha reserva potencial para a rexeneraci\u00f3n neuronal dun sistema nervioso danado.\nNo entanto, a capacidade regenerativa do cerebro \u00e9 escasa, en comparaci\u00f3n con outros tecidos do organismo. Isto d\u00e9bese \u00e1 escaseza desas c\u00e9lulas nai no conxunto do sistema nervioso central e \u00e1 inhibici\u00f3n da diferenciaci\u00f3n neuronal por factores microambientais. P\u00f3dense extraer neuronas ou precursores delas do hipocampo, pero \u00e9 unha t\u00e9cnica de obtenci\u00f3n moi perigosa e pouco produtiva para o risco que sup\u00f3n.\nO cerebro na natureza.\nTres grupos de animais, con algunhas excepci\u00f3ns, te\u00f1en cerebros notablemente complexos: os artr\u00f3podos (por exemplo, os insectos e os crust\u00e1ceos), os cefal\u00f3podos (polbos, luras e moluscos similares) e os craniados (vertebrados principalmente). O cerebro dos artr\u00f3podos e os cefal\u00f3podos xorde desde un par de nervios paralelos que se estenden ao longo do corpo do animal. O cerebro dos artr\u00f3podos ten grandes lobos \u00f3pticos por detr\u00e1s de cada ollo para o procesado visual e un cerebro central con tres divisi\u00f3ns.\nO cerebro dos craniados desenv\u00f3lvese desde a secci\u00f3n anterior dun \u00fanico tubo nervioso dorsal, que m\u00e1is tarde se converte na medula espi\u00f1al. Os craniados te\u00f1en o cerebro protexido polos \u00f3sos do cranio. Os vertebrados caracter\u00edzanse polo aumento da complexidade do c\u00f3rtex cerebral a medida que se sobe pola \u00e1rbore filoxen\u00e9tica e evolutiva. O gran n\u00famero de circonvoluci\u00f3ns que aparecen no cerebro dos mam\u00edferos \u00e9 caracter\u00edstico de animais con cerebros avanzados. Estas circonvoluci\u00f3ns xurdiron da evoluci\u00f3n para proporcionar m\u00e1is \u00e1rea superficial ao cerebro: o volume mantense constante \u00e1 vez que aumenta o n\u00famero de neuronas. Por iso, \u00e9 a superficie, e non o volume (absoluto nin relativo), o que condiciona o nivel de intelixencia dunha especie. Este \u00e9 un erro moi com\u00fan que debe ser tido en conta.\nO cerebro en medicina.\nO cerebro, xunto co coraz\u00f3n, \u00e9 un dos dous \u00f3rganos m\u00e1is importantes do corpo humano. Unha perda de funcionalidade dalg\u00fan destes dous \u00f3rganos leva \u00e1 morte. Doutra banda, os danos no cerebro causan perdas de intelixencia, memoria e control do corpo. Na maior parte dos casos, estes danos adoitan deberse a inflamaci\u00f3ns, edemas, ou impactos na cabeza. Os accidentes cerebrovasculares producidos polo bloqueo de vasos sangu\u00edneos do cerebro son tam\u00e9n unha causa importante de morte e dano cerebral.\nOutros problemas cerebrais p\u00f3dense clasificar mellor como enfermidades que como danos. As enfermidades neurodexenerativas como a enfermidade de Alzheimer, a enfermidade de Parkinson, a esclerose lateral amiotr\u00f3fica e a enfermidade de Huntington est\u00e1n causadas pola morte gradual de neuronas individuais e actualmente s\u00f3 se poden tratar os seus s\u00edntomas. As enfermidades mentais, como a depresi\u00f3n cl\u00ednica, a esquizofrenia, a desorde bipolar e o trastorno de tensi\u00f3n postraum\u00e1tica, te\u00f1en unha base biol\u00f3xica te\u00f3rica no cerebro e adoitan tratarse con terapia psiqui\u00e1trica, f\u00e1rmacos, ou unha combinaci\u00f3n de ambas.\nAlgunhas enfermidades infecciosas que afectan o cerebro ve\u00f1en causadas por virus ou bacterias. A infecci\u00f3n das meninxes pode levar a unha meninxite. A encefalopat\u00eda esponxiforme bovina, tam\u00e9n co\u00f1ecida como o \"mal das vacas tolas\", \u00e9 unha enfermidade mortal entre o gando e as\u00f3ciase a pri\u00f3ns. As\u00ed mesmo, verificouse que a esclerose m\u00faltiple, a enfermidade de Parkinson e a enfermidade de Lyme, as\u00ed como a encefalopat\u00eda e a encefalomielite, te\u00f1en causas virais ou bacterianas.\nAlgunhas desordes do cerebro son conx\u00e9nitas. A enfermidade de Tay-Sachs, a s\u00edndrome do cromosoma X fr\u00e1xil, a s\u00edndrome deleci\u00f3n 22q13 (que afecta ao cromosoma 22), a s\u00edndrome de Down e a s\u00edndrome de Tourette est\u00e1n asociadas a erros xene\u00e9ticos ou cromos\u00f3micos.\nPlasticidade do cerebro humano.\nHoxe en d\u00eda, os estudos indican un alto grao de adaptabilidade e versatilidade funcional de distintas \u00e1reas do cerebro. Constantemente o cerebro vai xerando novas redes sin\u00e1pticas sobre as xa existentes para ir adapt\u00e1ndose \u00e1s necesidades cognitivas, emocionais e sociais dun individuo. Corroborouse que os avances tecnol\u00f3xicos van modificando a forma en que funciona o cerebro.\nO interior do cerebro.\nA pesar do gran n\u00famero de especies animais nos que se pode atopar cerebro, hai un gran n\u00famero de caracter\u00edsticas com\u00fans na s\u00faa configuraci\u00f3n celular, estrutural e funcional. A nivel celular, o cerebro componse de d\u00faas clases de c\u00e9lulas: as neuronas e as neurogl\u00edas. As neuronas con\u00e9ctanse entre si para formar circu\u00edtos neuronais similares (pero non id\u00e9nticos) aos circu\u00edtos el\u00e9ctricos sint\u00e9ticos. O cerebro div\u00eddese en secci\u00f3ns separadas espacialmente, composicionalmente e en moitos casos, funcionalmente. Nos mam\u00edferos, estas partes son o telenc\u00e9falo, o cerebelo e o tronco do enc\u00e9falo. Estas secci\u00f3ns p\u00f3dense dividir \u00e1 s\u00faa vez en hemisferios, lobos, c\u00f3rtex, \u00e1reas etc.\nHistolox\u00eda.\nO principal tipo de neurona que podemos atopar no cerebro \u00e9 a interneurona (definida como calquera neurona que non abandona o sistema nervioso central). Con todo, tam\u00e9n est\u00e1n presentes as neuronas aferentes e as eferentes a trav\u00e9s do tronco cerebral. O cerebro cont\u00e9n preto de 10 neurogl\u00edas por cada neurona, e tradicionalmente viuse que a s\u00faa funci\u00f3n \u00e9 a de desenvolver o papel de apoio das neuronas e de encher o espazo que queda entre elas (de a\u00ed o seu nome, \"pegamento\" en grego). A maior parte das neurogl\u00edas do cerebro (e do resto do sistema nervioso central) est\u00e1n presentes en todo o sistema nervioso (a excepci\u00f3n do oligodendrocito).\nAnatom\u00eda cerebral dos invertebrados.\nNos insectos, o cerebro p\u00f3dese dividir en catro partes: os \"lobos \u00f3pticos\", que localizados tras os ollos, procesan os est\u00edmulos visuais; o \"protocerebro\", que responde ao olfacto; o \"deutocerebro\", que recibe a informaci\u00f3n dos receptores t\u00e1ctiles da cabeza e as antenas; e o \"tritocerebro\".\nNos cefal\u00f3podos, o cerebro div\u00eddese en d\u00faas rexi\u00f3ns separadas polo es\u00f3fago do animal e conectadas por un par de lobos. Reciben o nome de \"masa supraesof\u00e1gica\" e \"masa subesof\u00e1gica\".\nMorfolox\u00eda cerebral humana.\nEst\u00e1 dividido pola fisura lonxitudinal do cerebro en dous hemisferios cerebrais, un dereito e outro esquerdo, atop\u00e1ndose en cada hemisferio outras fisuras, a\u00ednda que menos fondas que esta, que dividen a superficie cerebral en varias partes chamadas lobos.\nA\u00ednda cando ambos os hemisferios humanos son opostos, non son a imaxe xeom\u00e9trica invertida un do outro. Desde un punto de vista puramente morfol\u00f3xico son asim\u00e9tricos. \"Homo erectus\", que foi antepasado noso, foi dos primeiros en telo asim\u00e9trico, como o home moderno. a asimetr\u00eda \u00e9 un trazo de aumento da especializaci\u00f3n, dunha capacidade cognitiva m\u00e1is complexa.\nExisten casos documentandos de pacientes nos que se lles tivo que extirpar unha das metades do cerebro. A metade cerebral que se conserva asome tarefas das que antes se encargaba a outra metade, e inevitablemente p\u00e9rdense outras. Ambas as metades procesan a informaci\u00f3n de forma redundante, pero coa peculiaridade da variaci\u00f3n asim\u00e9trica do hemisferio que o procesa. A ausencia dun hemisferio incapacita ao individuo de interpretar o medio dunha forma m\u00e1is ampla, restrinxindo a s\u00faa capacidade de traballo a certas funci\u00f3ns propias do hemisferio activo.\nAnte todo sinalar que as diferenzas funcionais entre hemisferios son m\u00ednimas e s\u00f3 nalgunhas poucas \u00e1reas puid\u00e9ronse atopar diferenzas en canto a funcionamento, existindo excepci\u00f3ns en persoas que non se observaron diferenzas. A diferenza de competencias entre os dous hemisferios cerebrais parece ser exclusiva do ser humano. D\u00edxose que a linguaxe e a l\u00f3xica dotan ao individuo de maior capacidade de adaptaci\u00f3n ao medio, pero con procesos de aprendizaxe moito m\u00e1is dilatados, e como tal m\u00e1is dependentes dos seus proxenitores durante a etapa de cr\u00eda.\nFisiolox\u00eda cerebral humana.\nO punto anterior permite entender a existencia de tres campos na ciencia:\nRexi\u00f3ns metab\u00f3licas do enc\u00e9falo nos vertebrados.\nNo enc\u00e9falo dos cordados identif\u00edcanse as seguintes rexi\u00f3ns:"}
{"id": "5310", "revid": "1131", "url": "https://gl.wikipedia.org/wiki?curid=5310", "title": "Castro", "text": "Un castro \u00e9 un poboado prehist\u00f3rico da Pen\u00ednsula Ib\u00e9rica (\"v\u00e9xase o artigo Castros de Galicia\"); Estes poboados deron nome \u00f3s seguintes top\u00f3nimos:\nApelido.\nO apelido Castro, li\u00f1axe orixinaria do Reino de Galicia espallado por Le\u00f3n e Castela:"}
{"id": "5311", "revid": "54336", "url": "https://gl.wikipedia.org/wiki?curid=5311", "title": "Ana, nai de Mar\u00eda", "text": "Santa Ana (do hebreo \"Hannah\", \"\u05d7\u05b7\u05e0\u05b8\u05bc\u05d4\", que significa \"graza\"), descendente de David, foi a nai da Virxe Mar\u00eda e avoa de Xes\u00fas Cristo segundo a tradici\u00f3n cristi\u00e1 e isl\u00e1mica. O seu nome non aparece nos Evanxeos can\u00f3nicos e no Cor\u00e1n.\nTradici\u00f3n.\nSegundo os Evanxeos ap\u00f3crifos de Santiago e Pseudo-Mateo, un anxo visitou a Ana e o seu home, Xoaqu\u00edn, despois de anos de infertilidade, para lles anunciar que \u00edan concibir un fillo. Ana prometeu dedicar o meni\u00f1o ao servizo de Deus. Xoaqu\u00edn e Ana levaron a Mar\u00eda a vivir ao templo cando esta ti\u00f1a tres anos.\nA historia non foi aceptada pola Igrexa de Occidente ata o s\u00e9culo XIII, mentres entre a Igrexa ortodoxa o culto a Santa Ana data do s\u00e9culo VI. Nos s\u00e9culos XIV e XV exist\u00eda a crenza do nacemento virxinal de Ana, denegada como erro polo Vaticano en 1677.\nSanta Ana \u00e9 a patroa de Qu\u00e9bec e Breta\u00f1a, e das mulleres traballadoras e mineiros, e dos concellos galegos de Carballedo, Cedeira, Cortegada, A Lama, Monterrei, O\u00edmbra, Pet\u00edn e O Rosal.\nEn Galicia.\nEn Galicia, Santa Ana \u00e9 tam\u00e9n titular de tres parroquias (Chaodarcas, no Pereiro de Aguiar; A Portela do Trigal, do de Carballeda de Valdeorras; e A Barcia do Seixo, no da Lama) e nome de cinco lugares.\nRisco recolleu a seguinte lenda:\nNa cultura popular.\nPor terras de Ver\u00edn, corre este dito que nomea as\u00ed as sete semanas coa Coresma: \"Ana, Vagana ,/ Rabeque, Susana,/ L\u00e1zaro, Ramos,/ en Pascua estamos\".\nFesta.\n26 de xullo"}
{"id": "5313", "revid": "47401", "url": "https://gl.wikipedia.org/wiki?curid=5313", "title": "Sinal", "text": "Un sinal () \u00e9 un s\u00edmbolo, un xesto ou outro tipo de signo que informa ou avisa de algo. O sinal substit\u00fae polo tanto \u00e1 palabra escrita ou \u00e1 linguaxe. Os sinais obedecen a convenci\u00f3ns, polo que son facilmente interpretados.\nCando se trata de s\u00edmbolos, os sinais est\u00e1n colocados en lugares visibles e est\u00e1n realizados normalmente en diversas cores e formas. No caso dos xestos, os sinais son feitos polas persoas mediante as mans e os brazos. Tam\u00e9n hai sinais consistentes en bandeiras, empregadas sobre todo na navegaci\u00f3n mar\u00edtima, e sinais luminosos, como os dos faros nas costas.\nAs\u00ed mesmo, un sinal pode ser tam\u00e9n a variaci\u00f3n dunha corrente el\u00e9ctrica ou outra magnitude que se emprega para transmitir informaci\u00f3n. Por exemplo, en telefon\u00eda, existen diferentes sinais, que consisten nun ton continuo ou intermitente, nunha frecuencia caracter\u00edstica que permite co\u00f1ecer \u00f3 usuario en que situaci\u00f3n se atopa a chamada."}
{"id": "5318", "revid": "5863", "url": "https://gl.wikipedia.org/wiki?curid=5318", "title": "MS-DOS", "text": "MS-DOS (Microsoft Disk Operating System, \"Sistema operativo de disco Microsoft\"), foi o primeiro sistema operativo para o PC IBM. Foi lanzado co IBM PC en 1981 e tivo oito versi\u00f3ns principais antes de que Microsoft detivese o seu desenvolvemento en 2000. Foi o produto clave na conversi\u00f3n de Microsoft dende unha compa\u00f1\u00eda de linguaxe de programaci\u00f3n ata unha firma de desenvolvemento de software.\nHistoria.\nCreado por Tim Paterson, da compa\u00f1\u00eda Seattle Computer Products como QDOS en 1980 e comercializado como 86-DOS para correr nun microprocesador Intel 8086, Microsoft mercou o sistema pouco antes do lanzamento do IBM PC o 12 de agosto de 1981, ao ser incapaz de crear un sistema operativo no prazo que IBM lle encargara. O IBM PC sa\u00edu coa s\u00faa propia versi\u00f3n de MS-DOS co\u00f1ecida como PC-DOS, mentres Microsof mantivo o nome de MS-DOS para os seus propios desenvolvementos."}
{"id": "5320", "revid": "85894", "url": "https://gl.wikipedia.org/wiki?curid=5320", "title": "Austria", "text": "Austria () (en alem\u00e1n: \"\u00d6sterreich\", ), oficialmente Rep\u00fablica de Austria () (en alem\u00e1n: \"Republik \u00d6sterreich\", )), \u00e9 un estado da Europa central sen sa\u00edda cara o mar, con m\u00e1is de 9,0\u00a0mill\u00f3ns de habitantes. Fai fronteira con Alema\u00f1a e a Rep\u00fablica Checa ao norte, Eslovaquia e Hungr\u00eda ao leste, Eslovenia e Italia ao sur, e Su\u00edza e Liechtenstein ao oeste. O territorio de Austria abrangue 83.872 quil\u00f3metros cadrados e pos\u00fae un clima temperado e alpino. O terreo austr\u00edaco \u00e9 altamente monta\u00f1oso debido \u00e1 presenza dos Alpes, polo que tan s\u00f3 o 32% do pa\u00eds se atopa por debaixo dos 500\u00a0metros, sendo o seu punto m\u00e1is alto 3.798\u00a0metros. A meirande parte da poboaci\u00f3n fala en lingua alem\u00e1, a cal \u00e9 o idioma oficial da Rep\u00fablica. A parte do alem\u00e1n, son linguas rexionais oficiais o croata, o esloveno e o h\u00fangaro.\nAs orixes de Austria datan da \u00e9poca do Imperio Romano, cando un reino celta foi conquistado polos romanos ao redor do ano 15\u00a0a.C.. Ese territorio pasou a ser a mediados do s\u00e9culo I a provincia romana de Noricum, nunha \u00e1rea que se corresponder\u00eda aproximadamente ao actual pa\u00eds. No ano 788\u00a0d.C., o rei franco Carlomagno conquistou a area e introduciu o cristianismo. Baixo a dinast\u00eda Habsburgo, Austria converteuse nunha das principais potencias europeas. En 1867, o Imperio Austr\u00edaco pasou a ser Austria-Hungr\u00eda.\nO Imperio Austro-H\u00fangaro colapsou en 1918 co fin da primeira guerra mundial, sendo establecida en 1919 a Primeira Rep\u00fablica Austr\u00edaca. No Anschluss de 1938, Austria foi ocupada e anexionada pola Alema\u00f1a nazi. Esta situaci\u00f3n durou at\u00e9 a fin da segunda guerra mundial en 1945, despois de que o pa\u00eds fose ocupado polas forzas aliadas, sendo restaurada a s\u00faa antiga constituci\u00f3n democr\u00e1tica. En 1955, despois da restauraci\u00f3n definitiva do Estado, Austria declarouse permanentemente neutral.\nHoxe, Austria \u00e9 unha democracia parlamentaria composta por nove estados federais. A capital, e cidade maior do pa\u00eds, con 1,93\u00a0mill\u00f3ns de habitantes, \u00e9 Viena. Austria \u00e9 ademais un dos pa\u00edses m\u00e1is ricos do mundo, cun PIB nominal per c\u00e1pita de 43.723 d\u00f3lares estadounidenses. O pa\u00eds desenvolveu pois un alto nivel de vida, e en 2008 era o n\u00famero catorce do mundo en \u00cdndice de Desenvolvemento Humano. Austria \u00e9 membro das Naci\u00f3ns Unidas dende 1955, forma parte da Uni\u00f3n Europea dende 1995 e \u00e9 membro fundador da OCDE. Austria tam\u00e9n asinou o Acordo de Schengen en 1995, adoptando como moeda o euro en 1999.\nEtimolox\u00eda.\nO nome alem\u00e1n de Austria, \"\u00d6sterreich\", deriva da lingua alto alem\u00e1 antiga na que era denominada \"Ostarr\u00eechi\", cuxo significado \u00e9 territorio ou dominio oriental. O primeiro manuscrito onde se rexistra esta denominaci\u00f3n \u00e9 o \"Ostarr\u00eechi document\" de 996, subscrito polo emperador Ot\u00f3n III. A finalidade do texto foi determinar a \u00e1rea gobernada polo conde de Babenberg, Henrique\u00a0I\u00a0e, igualmente, sometela \u00e1 xurisdici\u00f3n do bispo de Frisia. A zona indicada no documento corresponde maiormente ao actual estado austr\u00edaco (\"Land\") chamado Burgenland. O nome Austria deriva dunha err\u00f3nea latinizaci\u00f3n da palabra xerm\u00e1nica \"Leste\" (\"\u00d6st\") en \"\"austr\u014d\" ou \"auster\"\" (metaforicamente significan austral, \"austr\u0101lis\"). O termo Ostarr\u00eechi, de onde deriva \u00d6sterreich/Austria, orixinouse probablemente na denominaci\u00f3n latina do territorio: \"Marchia Orientalis\".\nA s\u00faa traduci\u00f3n \u00e9 marca oriental ou l\u00edmite oriental, xa que a s\u00faa situaci\u00f3n xeogr\u00e1fica situ\u00e1baa no l\u00edmite sur-oriental do Sacro Imperio Romano. Isto motivo que un nome alternativo para o devandito territorio fose Ostmark. Con todo, o historiador austr\u00edaco Friedrich Heer, no seu libro \"Der kampf um die \u00f6sterreichische identit\u00e4t\" (A loita pola identidade austr\u00edaca), sost\u00e9n que a denominaci\u00f3n xerm\u00e1nica \"Ostarr\u00eechi\" non foi unha traduci\u00f3n da denominaci\u00f3n latina de \"Marchia Orientalis\". A s\u00faa orixe rem\u00f3ntase a 2.500\u00a0anos antes de Cristo coa cultura celta de \"Hallstatt\", que denominaron a zona como \"Norig\", en que No- ou Nor- significa oriental e Rig, que \u00e9 a orixe da palabra alem\u00e1 Reich, pode traducirse como dominio ou territorio. A conquista romana latinizar\u00eda o nome como Noricum, pero sen perder o significado intr\u00ednseco. O que determinar\u00eda o nome primitivo de Ostarr\u00eechi e, con iso, as actuais denominaci\u00f3ns de \u00d6sterreich e Austria.\nHistoria.\nPrehistoria e Idade Media.\nColonizada xa dende tempos prehist\u00f3ricos, as terras centroeuropeas que hoxe son co\u00f1ecidas como Austria foron habitadas por tribos prerromanas, inclu\u00edndo os celtas. Despois da ca\u00edda do Imperio Romano, do cal a maior parte de Austria foi parte (todo o territorio baixo o Danubio), a \u00e1rea foi invadida por b\u00e1varos, eslavos e avaros. Carlomagno conquistou o territorio no ano 788 e promoveu a colonizaci\u00f3n e a cristianizaci\u00f3n da zona. Como parte do leste de Francia, as \u00e1reas do centro da actual Austria pertenc\u00edan \u00e1 casa dos Babenberg. O territorio era co\u00f1ecido como \"marchia orientalis\" e fora dado a Leopoldo de Babenberg en 976.\nO primeiro documento que amosa o nome de Austria data do ano 996 onde est\u00e1 escrito \"Ostarr\u00eechi\", refer\u00edndose o territorio dos Babenberg. O termo Ostmark parece ser unha traduci\u00f3n do termo \"marchia orientalis\".\nOs s\u00e9culos seguintes caracteriz\u00e1ronse pola colonizaci\u00f3n do pa\u00eds. En 1156 o Privilegium Minus elevou a Austria \u00f3 status de ducado. No ano 1192, os Babenbergs engad\u00edronlle o ducado de Estiria.\nCo asasinato de Federico\u00a0II en 1246, a li\u00f1axe dos Babenbergers desaparece. Otakar\u00a0III de Bohemia queda co control dos ducados de Austria, Estiria e Carintia trala s\u00faa morte. O seu reinado desborrallouse coa perda da batalla de D\u00fcrnkrut da man de Rudolfo de Habsburgo en 1278. A partir dese momento, ata a primeira guerra mundial, a historia de Austria pasar\u00e1 polas mans dos Habsburgo.\nAscenso de Austria a potencia mundial.\nNos s\u00e9culos XIV e XV, os Habsburgo comezan a ampliar as terras do condado de Austria. No ano 1438, o Duque Alberte\u00a0V de Austria foi elixido como herdeiro do seu padrasto, o Emperador Sexismundo. A\u00ednda que Alberte s\u00f3 reinou durante un ano, foi a \u00fanica excepci\u00f3n nunha longa dinast\u00eda de Habsburgos.\nOs Habsburgo comezaron a expandi-las s\u00faas terras m\u00e1is al\u00f3 do seu condado. En 1477, o Arquiduque Maximiliano, fillo \u00fanico do Frederico III, casa coa herdeira de Borgo\u00f1a, adquirindo as\u00ed a maior\u00eda das terras dos Pa\u00edses Baixos. O seu fillo Filipe\u00a0I de Castela alcumado \u00a8o fermoso\u00a8 far\u00eda crecer as terras da familia \u00f3 casar con Xoana\u00a0I de Castela alcumada \u00a8a tola\u00a8 engadindo \u00f3 condado as terras de Espa\u00f1a e as s\u00faas dependencias en Italia, \u00c1frica e no novo mundo.\nEn 1526, trala Batalla de Moh\u00e1cs, Austria expandiu as s\u00faas dependencias, engadindo \u00f3 seu reino Bohemia e a parte de Hungr\u00eda non ocupada polos otom\u00e1ns. A expansi\u00f3n dos Habsburgo nas terras h\u00fangaras, tivo como consecuencia , a chamada a \u00a8Longa guerra\u00a8 que durou dende 1593 a 1606.\nAustria como potencia mundial.\nO longo reinado de Leopoldo\u00a0I (1657-1705) viu a fin do conflito entre Austria e o Imperio Otom\u00e1n. Trala batalla de Viena en 1683 e tras unha serie de campa\u00f1as, as\u00ednase o tratado de Carlowitz, polo que se incorpora en 1699 o territorio h\u00fangaro \u00f3 territorio austr\u00edaco.\n\u00d3 final do reinado de Carlos\u00a0VI (1711-1740) viu como perigaba o futuro de Austria, debido \u00f3s receos de Carlos pola inminente desaparici\u00f3n da casa dos Habsburgo \u00f3 non ter herdeiros homes. Carlos estaba disposto a ofrecer todo tipo de vantaxes para poder publicar unha pragm\u00e1tica sanci\u00f3n que fixese a s\u00faa filla Mar\u00eda Teresa a s\u00faa herdeira.\nA guerra de Sucesi\u00f3n Austr\u00edaca (1740 - 1748) chegou a ser inevitable despois de que Mar\u00eda Teresa de Austria sucedese en 1740 \u00f3 seu pai Carlos\u00a0VI nos seus dominios, convert\u00e9ndose na ra\u00ed\u00f1a de Hungr\u00eda e de Bohemia, arquiduquesa de Austria, duquesa de Parma, de Piacenza, e de Guastalla. Que unha muller herdase tan extensos territorios, na s\u00faa \u00e9poca, implicou moitas complicaci\u00f3ns e o emperador Carlos\u00a0VI anticipounas de longo, conseguindo aprobar a Pragm\u00e1tica sanci\u00f3n de 1713. O plan estaba en ser ela elixida para os dominios hereditarios dos Habsburgo e o seu marido, Francisco\u00a0I, duque de Lorena, ser elixido emperador.\nNo final do s\u00e9culo XVIII Austria enfrontouse coa Francia revolucionaria, conflito que finalizou no ano 1797 coa derrota de Austria. A derrota contra Napole\u00f3n significou a fin do Sacro Imperio Romano Xerm\u00e1nico en 1806. Dous anos antes da fin do reino, en 1804 o Imperio de Austria fora fundado, transform\u00e1ndose en 1867 na monarqu\u00eda dual do Imperio austroh\u00fangaro. A pesar diso, en 1814 Austria formou parte das forzas aliadas invadindo Francia e conquist\u00e1ndoa. Tralas guerras contra Napole\u00f3n, Austria emerxeu do Congreso de Viena en 1815 como unha das tres potencias dominantes de Europa (xunto con Rusia e Prusia).\nO Ausgleich de 1867 proveu \u00f3 Imperio de Austria e \u00f3 Reino de Hungr\u00eda dunha dobre soberan\u00eda, baixo o mandato de Francisco Xos\u00e9\u00a0I, quen gobernou \u00e1mbolos dous reinos ata a s\u00faa morte, o 21 de novembro de 1916. O reinado do Imperio austroh\u00fangaro, o que inclu\u00eda terras alem\u00e1s, checas, romanesas, serbias, entre outras, comezou a volverse cada vez m\u00e1is dif\u00edcil cos agromos dos sentimentos nacionalistas.\nAustria na primeira guerra mundial.\nO asasinato do arquiduque Francisco Fernando, por un radical serbio na cidade de Saraxevo, fixo que en 1914 estourase a primeira guerra mundial e a desintegraci\u00f3n do Imperio austroh\u00fangaro. Durante a guerra, austroh\u00fangara foi unha das Potencias Centrais xunto con Alema\u00f1a, Bulgaria, e Turqu\u00eda, a guerra acabou deixando o pa\u00eds nun caos pol\u00edtico e econ\u00f3mico. Austria, unha vez separada de Hungr\u00eda, convert\u00edase nunha rep\u00fablica en 1918. (Vexa tratado de Saint-Germain.)\nEntre 1918 e 1919 Austria foi co\u00f1ecida co nome de \"Austria alem\u00e1\" (\"Republik Deutsch\u00f6sterreich\"). Despois de que os aliados da segunda guerra mundial prohibiran a uni\u00f3n de Alema\u00f1a con Austria, prohib\u00edndolle tam\u00e9n o nome, sendo co\u00f1ecida dende aquela co nome de Rep\u00fablica de Austria.\nA monarqu\u00eda disolveuse en 1919, sendo declarada a democracia parlamentaria e maila constituci\u00f3n o 10 de novembro de 1920.\nAustrofascismo e o Terceiro Reich.\nEsta rep\u00fablica democr\u00e1tica, a primeira Rep\u00fablica Austr\u00edaca, durou ata 1933 cando o chanceler Engelbert Dollfuss estableceu un r\u00e9xime autocr\u00e1tico orientado \u00f3 fascismo italiano (Austrofascismo) o chanceler Engelbert Dollfuss, foi asasinado polo Nazismo o 25 de xullo de 1934. Kurt Schuschnigg, o seu sucesor, tratou de manter o estado independente, pero o 12 de marzo de 1938, as tropas alem\u00e1s ocuparon o pa\u00eds, e Hitler proclamou o seu Anschluss con Alema\u00f1a, un\u00edndoo \u00f3 Terceiro Reich.\nDespois da segunda guerra mundial, os Estados Unidos e o Reino Unido declararon a nova liberdade de Austria. Tras conclu\u00edr o seu tratado coa Uni\u00f3n Sovi\u00e9tica e os outros poderes ocupantes, Austria recuperou a s\u00faa independencia de novo o 15 de maio de 1955. A segunda Rep\u00fablica Austr\u00edaca, establecida o 19 de decembro de 1945, e baseada na constituci\u00f3n de 1920 (modificada no 1929), foi declarada polo parlamento federal como permanentemente neutral.\nHistoria recente.\nAustria converteuse nun estado membro da Uni\u00f3n Europea en 1995, conservando a s\u00faa estrita constituci\u00f3n neutral e coa prohibici\u00f3n de tropas estranxeiras no seu territorio.\nPol\u00edtica.\nAustria \u00e9 unha rep\u00fablica federal e democr\u00e1tica gobernada segundo unha constituci\u00f3n que data de 1920, a\u00ednda que foi modificada m\u00e1is tarde.\nO poder executivo \u00e9 exercido polo presidente, que \u00e9 elixido por sufraxio universal cada seis anos, e polo Consello de Ministros que dirixe un chanceler, designado polo presidente para un per\u00edodo non superior a catro anos.\nO parlamento \u00e9 bicameral, composto por:\nPrincipais partidos:\nDivisi\u00f3ns administrativas.\nComo rep\u00fablica federal, Austria est\u00e1 subdividida en nove estados (Bundesl\u00e4nder en alem\u00e1n). Cadanseu estado est\u00e1 dividido en distritos (\"Bezirke\") e cidades (\"Statutarst\u00e4dte\"). Os distritos est\u00e1n divididos en municipios (\"Gemeinden\"). As cidades te\u00f1en as competencias dos estatutos de municipio e distrito. Os estados non constit\u00faen divisi\u00f3ns s\u00f3 administrativas; dispo\u00f1en de autoridade lexislativa aut\u00f3noma en relaci\u00f3n \u00f3 goberno federal.\nXeograf\u00eda.\nA maior parte do territorio de Austria est\u00e1 dentro da secci\u00f3n oriental dos Alpes que acadan alturas de m\u00e1is de 3.000\u00a0m. Os Alpes Orientais Centrais, os Alpes Orientais-Norte e os Alpes Orientais-Sur forman todos parte de Austria. Da \u00e1rea total do pa\u00eds, 84.000\u00a0km\u00b2, s\u00f3 un cuarto \u00e9 considerado de baixa altitude, e tan s\u00f3 o 32% do pa\u00eds est\u00e1 por debaixo dos 500\u00a0m de altitude. Os Alpes do oeste de Austria ceden nas terras baixas e as chairas da parte oriental.\nA monta\u00f1a m\u00e1is elevada \u00e9 o \"Grossglockner\", con 3.798\u00a0metros sobre o nivel do mar. A poboaci\u00f3n se concentra nos vales dos r\u00edos entre os que destaca o m\u00e1is importante, o Danubio, que entra en Austria por Passau, na fronteira con Alema\u00f1a; pasando por Linz e Viena, ata Bratislava, na fronteira con Eslovaquia. En Alema\u00f1a recibe o Inn, que pasa por Innsbruck, co seu afluente o Salzach, que pasa por Salzburgo. O lago Constanza \u00e9 o maior do pa\u00eds e forma a fronteira oeste con Liechtenstein e Su\u00edza. O clima austr\u00edaco \u00e9 temperado e caracter\u00edzase polos seus invernos fr\u00edos e ver\u00e1ns frescos.\nAs seis monta\u00f1as m\u00e1is altas de Austria son:\nDende o punto de vista fitoxeogr\u00e1fico, Austria pertence \u00e1 zona central europea da Rexi\u00f3n Circumboreal, no Reino Hol\u00e1rtico. Segundo WWF, o territorio de Austria pode subdividirse en catro ecorexi\u00f3ns: a de bosques mixtos da Europa central, bosques mixtos de Panonia, con\u00edferas dos Alpes e bosques mixtos de folla caduca de Europa occidental.\nClima.\nA maior\u00eda de Austria at\u00f3pase na zona clim\u00e1tica fr\u00eda/temperada, onde predominan os ventos h\u00famidos do oeste. Con tres cuartas partes do pa\u00eds baixo a influencia dos Alpes, o clima alpino \u00e9 o dominante. Na chaira pan\u00f3nica do leste e no val do Danubio o clima \u00e9 continental, con menos choiva que nas zonas alpinas. Malia que Austria \u00e9 fr\u00eda no inverno (\u221210 a 0\u00a0\u00b0C), as temperaturas do ver\u00e1n son relativamente altas, con temperaturas medias de 20\u00ba, e coa m\u00e1xima 40,5\u00a0\u00b0C rexistrada en agosto de 2013.\nEconom\u00eda.\nAustria pos\u00fae unha desenvolvida econom\u00eda social de mercado e un alto nivel de vida. Ata a d\u00e9cada de 1980 moitas das grandes firmas austr\u00edacas foron nacionalizadas; esta tendencia virou nas \u00faltimas d\u00e9cadas coa chegada das privatizaci\u00f3ns, axust\u00e1ndose as\u00ed \u00e1 media europea. Os movementos laborais son particularmente fortes en Austria e te\u00f1en unha grande influencia nas pol\u00edticas de traballo.\nAlema\u00f1a \u00e9 dende tempos hist\u00f3ricos, o maior socio comercial de Austria, facendo que a econom\u00eda austr\u00edaca sexa vulnerable \u00f3s cambios da econom\u00eda alem\u00e1. Dende que Austria se converteu en membro da Uni\u00f3n Europea o pa\u00eds viu reforzado as s\u00faas relaci\u00f3ns econ\u00f3micas con outros pa\u00edses membros , reducindo a s\u00faa dependencia da econom\u00eda alem\u00e1. Ademais, a estrat\u00e9xica situaci\u00f3n xeogr\u00e1fica de Austria preto dos pa\u00edses aspirantes \u00e1 uni\u00f3n europea fixo que moitos investidores estranxeiros, atra\u00eddos polas econom\u00edas emerxentes, investisen no pa\u00eds. As estimaci\u00f3ns de crecemento do pa\u00eds para o 2006 (sobre un 3%) son moito m\u00e1is favorables que as da econom\u00eda veci\u00f1a alem\u00e1.\nA moeda oficial de Austria \u00e9 o Euro.\nDemograf\u00eda.\nOs austr\u00edacos son un grupo homox\u00e9neo, a\u00ednda que nas \u00faltimas d\u00e9cadas, a forte inmigraci\u00f3n a Austria est\u00e1 a cambiar a composici\u00f3n \u00e9tnica do pa\u00eds.\nSegundo o censo do 2001, o 88.6% da poboaci\u00f3n son falantes nativos de alem\u00e1n (96% B\u00e1varo e 4% Alem\u00e1nico) mentres que o 11.4% restante fala diferentes linguas minoritarias. Os falantes non alem\u00e1ns de Austria p\u00f3dense dividir en dous grupos: as minor\u00edas tradicionais, relacionados cos antigos territorios do Imperio dos Habsburgo, e as novas minor\u00edas, resultantes da nova inmigraci\u00f3n.\nCultura.\nAustria foi a terra natal de varios compositores famosos, como Wolfgang Amadeus Mozart, Johann Strauss (pai e fillo), Arnold Schoenberg, Anton Webern, Alban Berg. Outros austr\u00edacos famosos foron os f\u00edsicos Ludwig Boltzmann e Erwin Schr\u00f6dinger, os fil\u00f3sofos Ludwig Wittgenstein e Kurt G\u00f6del, o psicanalista Sigmund Freud, o poeta Peter Rosegger, e o pintor Gustav Klimt."}
{"id": "5321", "revid": "23204", "url": "https://gl.wikipedia.org/wiki?curid=5321", "title": "Selene", "text": "Representa \u00e1 L\u00faa na mitolox\u00eda grega, \u00e9 filla dos tit\u00e1ns Hiperi\u00f3n e T\u00eda, e irm\u00e1 de Helios (o Sol) e de Eos (a aurora). Era representada como unha muller xove que percorr\u00eda o ceo nun carro de prata tirado por dous cabalos brancos.\nConta a lenda que en certa ocasi\u00f3n namorouse dun pastor chamado Endimi\u00f3n (fillo de C\u00e1lice, filla de Eolo ), e pediulle a Zeus que lle concedera un desexo. Este aceptou e concedeulle o que quixera. Endimi\u00f3n pediu durmir eternamente, permanecendo inmortal e sen avellentar ."}
{"id": "5322", "revid": "23204", "url": "https://gl.wikipedia.org/wiki?curid=5322", "title": "Horas", "text": "Na mitolox\u00eda grega, as Horas (en grego \u1f6f\u03c1\u03b1\u03b9; en lat\u00edn, \"Horae\") eran fillas de Zeus e Temis e representaban \u00e1s estaci\u00f3ns do ano. Os seus nomes eran Talo (reto\u00f1o), Auxo (crecemento) e Carpo (froita), a\u00ednda que tam\u00e9n foron co\u00f1ecidas como Irene (paz), Eunomia (orde) e Dice (xustiza).\nDesenvolv\u00edan funci\u00f3ns secundarias dentro da xerarqu\u00eda dos deuses. As\u00ed, foron matronas de Hera e de Plut\u00f3n, compa\u00f1eiras de Pers\u00e9fone e de Dioniso, coidaban dos cabalos de Helios e vixiaban as portas do ceo.\nSon representadas como tres mozas vestidas con t\u00fanicas e bailando."}
{"id": "5325", "revid": "23204", "url": "https://gl.wikipedia.org/wiki?curid=5325", "title": "Xamaica", "text": " \nXamaica (; en ingl\u00e9s e oficialmente \"Jamaica\") \u00e9 un pa\u00eds insular situado no Mar Caribe. Cunha extensi\u00f3n de 10 990 km\u00b2, 240 km de longo e un m\u00e1ximo de 80\u00a0km de ancho, \u00e9 a terceira illa m\u00e1is grande das Grandes Antillas e do Caribe (despois de Cuba e Hispaniola). Xamaica at\u00f3pase a 630\u00a0km do continente centroamericano, a uns 145 km. ao sur de Cuba e a 191 km ao oeste daHispaniola (a illa que cont\u00e9n os pa\u00edses,de Hait\u00ed e da Rep\u00fablica Dominicana); o Territorio Brit\u00e1nico de Ultramar das Illas Caim\u00e1n at\u00f3pase uns 215 km. ao noroeste.\nOrixinalmente habitada polos pobos ind\u00edxenas Ta\u00ednos, a illa pasou baixo o dominio espa\u00f1ol tras a chegada de Cristovo Col\u00f3n en 1494. Moitos dos ind\u00edxenas morreron na conquista ou morreron de enfermidades, despois os espa\u00f1ois levaron un gran n\u00famero de escravos africanos a Xamaica como traballadores. Chamada \"Santiago\" polos espa\u00f1ois, a illa permaneceu en posesi\u00f3n de Espa\u00f1a ata 1655, cando Inglaterra (m\u00e1is tarde Gran Breta\u00f1a) conquistouno, renome\u00e1ndoa como \"Xamaica\". Baixo o Dominio colonial brit\u00e1nico Xamaica converteuse nun gran exportador de azucre, cunha econom\u00eda de plantaci\u00f3ns dependente dos escravos africanos e m\u00e1is tarde dos seus descendentes. Os brit\u00e1nicos emanciparon por completo a todos os escravos en 1838, e moitos libertos optaron por ter granxas de subsistencia no canto de traballar nas plantaci\u00f3ns. A partir da d\u00e9cada de 1840, os brit\u00e1nicos comezaron a utilizar man de obra chinesa e india contratada para traballar nas plantaci\u00f3ns. A illa alcanzou a s\u00faa independencia do Reino Unido o 6 de agosto de 1962.\nCon 2,8 mill\u00f3ns de habitantes Xamaica \u00e9 o terceiro pa\u00eds angl\u00f3fono m\u00e1is poboado das Am\u00e9ricas (despois dos Estados Unidos e o Canad\u00e1), e o cuarto pa\u00eds m\u00e1is poboado do Caribe. Kingston \u00e9 a capital e cidade m\u00e1is grande do pa\u00eds. A maior\u00eda dos xamaicanos son de ascendencia \u00c1frica subsahariana, con importantes minor\u00edas de europeos, asi\u00e1ticos orientais (principalmente chineses), indios, libaneses e minor\u00edas de raza mestiza. Debido a unha alta taxa de emigraci\u00f3n por motivos de traballo desde a d\u00e9cada de 1960 , hai unha gran di\u00e1spora xamaicana, particularmente en Canad\u00e1, o Reino Unido e os Estados Unidos. O pa\u00eds ten unha influencia global que desmente o seu pequeno tama\u00f1o, foi o lugar de nacemento da relixi\u00f3n Rastafari, a m\u00fasica reggae (e x\u00e9neros asociados como dub, ska e dancehall), e \u00e9 internacionalmente destacada nos deportes, sobre todo cr\u00edcket, sprinters e atletismo. Xamaica consid\u00e9rase a mi\u00fado a superpotencia cultural menos poboada do mundo.\nXamaica \u00e9 un pa\u00eds de ingresos medios-altos&lt;ref name=\"Jamaica country\"&gt;"}
{"id": "5331", "revid": "89787", "url": "https://gl.wikipedia.org/wiki?curid=5331", "title": "Etiop\u00eda", "text": "Etiop\u00eda (en amh\u00e1rico: \u12a2\u1275\u12ee\u1335\u12eb, \u02be\u012aty\u014d\u1e57\u1e57y\u0101, oficialmente Rep\u00fablica Democr\u00e1tica Federal de Etiop\u00eda) \u00e9 un pa\u00eds situado na parte centroriental de \u00c1frica, no chamado Corno de \u00c1frica. Limita ao norte con Eritrea, ao leste con Djibuti e Somalia, ao sur con Kenya e ao oeste co Sud\u00e1n e co Sud\u00e1n do Sur. En 2017 ti\u00f1a unha poboaci\u00f3n estimada de m\u00e1is de 94 mill\u00f3ns de habitantes, que o converten no segundo pa\u00eds m\u00e1is poboado de \u00c1frica despois de Nixeria. \u00c9 o d\u00e9cimo pa\u00eds africano en extensi\u00f3n con 1\u00a0104\u00a0300 quil\u00f3metros cadrados. A s\u00faa capital \u00e9 Ad\u00eds Abeba, situada uns poucos quil\u00f3metros ao oeste do Rift de \u00c1frica Oriental que divide o pa\u00eds entre as placas nubia e somal\u00ed.\nEtiop\u00eda, e tam\u00e9n Eritrea, usan o alfabeto ge'ez, un dos alfabetos m\u00e1is antigos do mundo en uso. O calendario et\u00edope, que vai aproximadamente sete anos e tres meses por detr\u00e1s do calendario gregoriano, coexiste desde hai tempo co calendario borana. A relixi\u00f3n maioritaria \u00e9 o cristianismo, principalmente a igrexa et\u00edope tewahedo. O hist\u00f3rico reino de Aksum foi un dos primeiros estados en adoptar oficialmente a relixi\u00f3n cristi\u00e1. Arredor dun terzo da poboaci\u00f3n e musulm\u00e1, principalmente da rama sunnita. As relaci\u00f3ns do pa\u00eds co islamismo rem\u00f3ntanse aos inicios deste, cando o reino de Aksum acolleu a alg\u00fans dos primeiros seguidores de Mahoma que fux\u00edan das persecuci\u00f3ns que estaban sufrindo na Meca. De feito a vila de Negash, que naquela \u00e9poca fac\u00eda parte do reino de Aksum, \u00e9 considerada como o primeiro asentamento musulm\u00e1n en \u00c1frica. Ata a d\u00e9cada de 1980 houbo unha considerable poboaci\u00f3n de xudeus et\u00edopes, co\u00f1ecidos como Beta Israel. Etiop\u00eda \u00e9 unha naci\u00f3n multiling\u00fce con arredor de 80 grupos etnoling\u00fc\u00edsticos, dos que os m\u00e1is numerosos son os oromo, os amh\u00e1ricos, os somal\u00eds e os tigri\u00f1a. A maior\u00eda da xente fala linguas afroasi\u00e1ticas das ramas cuxita ou sem\u00edtica. Adicionalmente, minor\u00edas \u00e9tnicas que habitan as rexi\u00f3ns do sur, falan linguas om\u00f3ticas. Linguas nilo-saharianas son faladas por minor\u00edas \u00e9tnicas do pobo nil\u00f3tico. A lingua oromo \u00e9 a m\u00e1is numerosa en falantes nativos, mentres que a amh\u00e1rica \u00e9 a m\u00e1is populosa en n\u00famero total de falantes e serve como lingua de traballo no goberno federal e como lingua franca do pa\u00eds. O ge'ez conserva a s\u00faa importancia como lingua lit\u00farxica, tanto para a igrexa et\u00edope tewahedo como para os xudeus de Bete Israel.\nA naci\u00f3n \u00e9 unha terra de contrastes naturais co seu vasto e f\u00e9rtil oeste, os seus bosques e numerosos r\u00edos, e o sitio rexistrado m\u00e1is quente do mundo en Dallol, no norte do pa\u00eds. O Macizo et\u00edope \u00e9 o conxunto continuo de monta\u00f1as m\u00e1is extenso de \u00c1frica e as Covas de Sof Omar conte\u00f1en a cova m\u00e1is longa do continente. Etiop\u00eda \u00e9 tam\u00e9n o pa\u00eds africano, xunto con Marrocos e Sur\u00e1frica, co maior n\u00famero de sitios Patrimonio da Humanidade (9). Ademais, Etiop\u00eda \u00e9 membro fundador da Organizaci\u00f3n das Naci\u00f3ns Unidas, da Organizaci\u00f3n para a Unidade Africana, do Movemento de Pa\u00edses non Ali\u00f1ados , do Grupo dos 24 e do Grupo dos 77. Ademais a capital, Ad\u00eds Abeba, \u00e9 a sede da Uni\u00f3n Africana, da Comisi\u00f3n Econ\u00f3mica para \u00c1frica das Naci\u00f3ns Unidas, da Forza Africana de Intervenci\u00f3n R\u00e1pida, da C\u00e1mara Panafricana de Comercio e Industria, e de moitas ONGs que traballan en \u00c1frica. Desde 1961, cando comezou a guerra de independencia de Eritrea, ata o ano 2008, Etiop\u00eda sufriu varios conflitos armados con pa\u00edses lim\u00edtrofes, tivo que sufocar insurrecci\u00f3ns nalgunhas rexi\u00f3ns e mesmo aturar unha guerra civil. Esta situaci\u00f3n de estado de guerra continuo obstaculizou o progreso da s\u00faa econom\u00eda, por\u00e9n, durante os \u00faltimos anos o pa\u00eds foise recuperando e hoxe \u00e9 a maior econom\u00eda e o pa\u00eds m\u00e1is populoso de \u00c1frica Oriental.\nHistoria.\nPrehistoria.\nAlg\u00fans achados importantes puxeron a Etiop\u00eda e rexi\u00f3ns veci\u00f1as na vangarda da paleontolox\u00eda. O hom\u00ednido m\u00e1is antigo do que se ten constancia, o Ardipithecus ramidus (co\u00f1ecido popularmente por Ardi), foi descuberto en 1994 en Etiop\u00eda onde viviu hai 4,2 mill\u00f3ns de anos. O hom\u00ednido m\u00e1is co\u00f1ecido \u00e9 un exemplar de Australopithecus afarensis, co\u00f1ecido por Lucy. Foi descuberto na rexi\u00f3n et\u00edope de Afar en 1974 e \u00e9 un dos m\u00e1is completos e mellor conservados f\u00f3siles dun Australopitecus adulto xamais atopado. Est\u00edmase que viviu hai 3,2 mill\u00f3ns de anos.\nEn Etiop\u00eda ach\u00e1ronse tam\u00e9n alg\u00fans dos m\u00e1is antigos f\u00f3siles de Homo sapiens. O m\u00e1is vello descubriuse no suroeste do pa\u00eds, na formaci\u00f3n rochosa de Omo Kibish e calc\u00falase a s\u00faa idade en 200.000 anos. Ademais, encontr\u00e1ronse esqueletos de Homo sapiens idaltu, unha subespecie extinta de \"Homo sapiens\", no val do r\u00edo Awash, no sitio arqueol\u00f3xico do Awash medio, na rexi\u00f3n de Afar. Est\u00e1n datados en aproximadamente 160.000 anos. Recentes escavaci\u00f3ns no sitio arqueol\u00f3xico de Djebel Irhoud, en Marrocos amosaron f\u00f3siles de \"Homo sapiens\" m\u00e1is antigos, de arredor 300.000 anos.\nSegundo os ling\u00fcistas, os primeiros falantes afroasi\u00e1ticos chegaron \u00e1 rexi\u00f3n no neol\u00edtico procedentes da \u00e1rea onde se iniciaron estas linguas, probablemente no val do Nilo ou en Oriente Pr\u00f3ximo. Outros expertos soste\u00f1en que a familia de linguas afroasi\u00e1ticas se desenvolveu no Corno de \u00c1frica, e se espallou de a\u00ed para outros lugares.\nAntig\u00fcidade.\nEtiop\u00eda \u00e9 un dos pa\u00edses m\u00e1is antigos de \u00c1frica. As s\u00faas orixes rem\u00f3ntanse ao segundo milenio antes de Cristo. O sistema de goberno foi a monarqu\u00eda durante a maior parte da s\u00faa historia. A tradici\u00f3n oral conta que a monarqu\u00eda et\u00edope foi fundada pola dinast\u00eda salom\u00f3nica da Ra\u00ed\u00f1a de Sab\u00e1, baixo o seu primeiro rei, Menelik I.\nArredor do s\u00e9culo VIII a.C., un reino co\u00f1ecido como Damot estableceuse na rexi\u00f3n de Tigray, no norte de Etiop\u00eda, e en Eritrea. A capital estaba localizada en Yeha, no norte de Etiop\u00eda. Logo da ca\u00edda de Damot durante o s\u00e9culo IV a.C., a rexi\u00f3n foi dominada por pequenos reinos ata que no s\u00e9culo I emerxeu o reino de Aksum no que hoxe \u00e9 a rexi\u00f3n de Tigray e en Eritrea, e que m\u00e1is tarde estender\u00eda o seu poder ao Iemen, na outra beira do Mar Vermello. Fontes gregas refiren que o reino de Aksum era extremadamente rico no s\u00e9culo I e a cidade de Adulis \u00e9 frecuentemente mencionada como un dos m\u00e1is importante portos de \u00c1frica. Rexistros oficiais, con todo, colocan a cidade de Aksum como a capital. Este reino ti\u00f1a, no s\u00e9culo II dereito a tributo de estados da Pen\u00ednsula Ar\u00e1bica e conquistara incluso o reino mero\u00edtico de Kush, no actual Sud\u00e1n. Hai indicaci\u00f3ns do car\u00e1cter cosmopolita deste reino, con poboaci\u00f3ns xudaicas, nubias, cristi\u00e1s e mesmo minor\u00edas budistas. Unha moeda datada no ano 324 mostra que este reino foi o segundo pa\u00eds en adoptar o cristianismo como relixi\u00f3n oficial despois de o facer Armenia no ano 301.\nO reino de Aksum foi declinando gradualmente, feito que foi aproveitado por un dos primeiros estados musulm\u00e1ns para establecerse na rexi\u00f3n de Shewa. A dinast\u00eda Zag\u00fce estableceuse no s\u00e9culo X en parte dos territorios que eran do reino de Aksum. Finalmente, en 1270 estableceuse o imperio et\u00edope cuxa existencia se prolongou ata 1974.\nTempos modernos.\nDeste xeito, Etiop\u00eda (ou Abisinia, como era referida polos europeos) nunca foi colonizada polos expansionistas e, no s\u00e9culo XIX, foi convidada \u00e1 Conferencia de Berl\u00edn, onde as potencias coloniais decidiron a divisi\u00f3n de \u00c1frica, e conseguiu manter a s\u00faa independencia grazas \u00e1 vitoria en Adua do emperador Menelik II sobre o ex\u00e9rcito de invasi\u00f3n italiano. Despois da primeira guerra mundial, Abisinia, gobernada polo emperador Haile Selassie I, integrouse na Liga das Naci\u00f3ns, e apenas perdeu a s\u00faa independencia entre 1936 e 1941, cando o ex\u00e9rcito de Mussolini a invadiu \u2014Italia posu\u00eda xa d\u00faas pequenas colonias no corno de \u00c1frica, Eritrea e a Somalia italiana, e ti\u00f1a vontade de se tornar un imperio, ali\u00e1ndose coa Alema\u00f1a nazi\u2014 mais o negus recuperouna, despois da segunda guerra mundial, con auxilio da Gran Breta\u00f1a (onde se refuxiara) e comezou a modernizar o pa\u00eds.\nEn 1963, Etiop\u00eda participou na fundaci\u00f3n da Organizaci\u00f3n da Unidade Africana, que colocou a s\u00faa sede en Ad\u00eds Abeba. No 1974, o emperador foi deposto nun golpe militar, liderado por Mengistu Haile Mariam, mais o goberno desp\u00f3tico que se seguiu, de car\u00e1cter marxista e dirixido por un comando militar, o Derg, non conseguiu, nin desenvolver, nin estabilizar politicamente o pa\u00eds e, en 1991, este goberno foi deposto por un movemento de guerrilla, comandado por Meles Zenawi, quen foi elixido Presidente interino\n. En 1993 conseguiu . En 1993 conseguiu negociar a independencia de Eritrea, pondo momentaneamente fin a cerca de 30 anos de guerra.negociar a independencia de Eritrea, pondo momentaneamente fin a cerca de 30 anos de guerra.\nUnha Asemblea Constitutiva foi elixida en 1994 e, no ano seguinte, proclamouse a Rep\u00fablica Federal Democr\u00e1tica de Etiop\u00eda e foron convocadas as primeiras elecci\u00f3ns multipartidistas que foron ga\u00f1adas pola Fronte Democr\u00e1tica Revolucionaria do Pobo Et\u00edope (EPRDF, nas s\u00faas siglas en ingl\u00e9s). Negasso Gidada foi elixido Presidente e o l\u00edder da EPRDF, Meles Zenawi, foi proclamado Primeiro Ministro, cargo que ocupar\u00eda ata a s\u00faa morte en 2012.\nEn 1998, problemas fronterizos con Eritrea, levaron a ambos pa\u00edses a unha nova guerra que terminou no ano 2000 coa mediaci\u00f3n da ONU e da OUA. Nese mesmo ano houbo novas elecci\u00f3ns, ga\u00f1ando novamente a EPRDF e continuando Meles Zenawi como Primeiro Ministro. Meles Zenawi revalidar\u00eda o cargo de Primeiro Ministro nas elecci\u00f3ns de 2005 e 2010. Tras o falecemento de Zenawi en 2012, ocupou o seu posto Hailemariam Desalegn ata as seguintes elecci\u00f3ns de 2015, nas que revalidou o cargo. Logo de tres anos de protestas e disturbios, Hailemariam Desalegn renunciou ao seu cargo o 15 de febreiro de 2018. O 2 de abril de 2018 foi nomeado Primeiro Ministro Abiy Ahmed, declarando que unha das s\u00faas prioridades era rematar co conflito fronteirizo con Eritrea, as\u00ed o 9 de xullo de 2018 ambos pa\u00edses asinaron en Asmara a \"Declaraci\u00f3n conxunta de paz e amizade entre Eritrea e Etiop\u00eda\".\nXeograf\u00eda.\nEtiop\u00eda est\u00e1 localizada no nordeste de \u00c1frica, entre as latitudes 3\u00ba e 15\u00ba norte, e as lonxitudes 33\u00ba e 48\u00ba leste, cunha superficie total de 1\u00a0104\u00a0300\u00a0km2 . \u00c9 un pa\u00eds sen sa\u00edda ao mar con 5\u00a0311 km de fronteiras terrestres repartidas do seguinte xeito: 912\u00a0km con Eritrea, \u00f3 norte; 830\u00a0km con Kenya, \u00f3 sur; 1626\u00a0km con Somalia e 337\u00a0km con Djibuti, \u00f3 leste; e finalmente \u00f3 oeste, 723\u00a0km con Sud\u00e1n e 883\u00a0km con Sud\u00e1n do Sur.\nP\u00f3dense considerar as seguintes rexi\u00f3ns orogr\u00e1ficas:\nOrganizaci\u00f3n territorial.\nAntes de 1996 Etiop\u00eda estaba divida en 13 provincias (14 antes da independencia de Eritrea en 1993). Este sistema de provincias foi substitu\u00eddo en 1992 baixo o Goberno de Transici\u00f3n e foi formalizado en 1995, cando entrou en vigor a vixente Constituci\u00f3n.\nA Constituci\u00f3n establece que Etiop\u00eda \u00e9 unha rep\u00fablica federal, subdividida en 9 estados rexionais cun compo\u00f1ente etno-ling\u00fc\u00edstico com\u00fan denominadas \"kililoch\" (singular: \"kilil\") e d\u00faas cidades cun status especial denominadas \"astedader akababiwach\" (singular: \"astedader akabibi\"). Os estados rexionais te\u00f1en o dereito constitucional de reclamar a s\u00faa independencia cumprindo os requisitos e seguindo o procedemento establecidos no mencionado artigo 47.\nO segundo nivel de divisi\u00f3n administrativa \u00e9 a zona (en amh\u00e1rico: \u12de\u1295, zon\u0259). O n\u00famero exacto de zonas non est\u00e1 claro pois os nomes e o n\u00famero delas var\u00edan en documentos da Axencia Central de Estat\u00edstica de Etiop\u00eda. Hai 68 ou m\u00e1is zonas.\nOs \"woredas\" (distritos) son o terceiro nivel de divisi\u00f3n administrativa. Finalmente, cada woreda est\u00e1 subdividida en \"kebeles\" ou asociaci\u00f3ns de veci\u00f1os, que \u00e9 a unidade m\u00e1is pequena de goberno local en Etiop\u00eda.\nEconom\u00eda.\nEtiop\u00eda \u00e9 a econom\u00eda n\u00famero 70 mundial por volume de PIB. A s\u00faa d\u00e9beda p\u00fablica en 2016 foi de 35.910 mill\u00f3ns de euros, o 56,06% do PIB. Antes de 2016, o Produto Interior Bruto estivo crecendo durante m\u00e1is dunha d\u00e9cada entre o 8% e o 11%, un dos m\u00e1is altos crecementos mundiais. Este crecemento foi debido a un progreso sostido da agricultura e do sector servizos, pero principalmente aos investimentos do goberno en infraestruturas. Proxectos de infraestruturas en curso incl\u00faen a produci\u00f3n e distribuci\u00f3n de enerx\u00eda, estradas, ferrov\u00edas, aeroportos e parques industriais. O peso do estado na econom\u00eda \u00e9 moi forte, non s\u00f3 polo investimento en infraestruturas sen\u00f3n tam\u00e9n porque \u00e9 propietario de gran parte de sectores econ\u00f3micos clave coma as telecomunicaci\u00f3ns, a banca, os seguros e a distribuci\u00f3n de enerx\u00eda. Ademais, segundo a constituci\u00f3n et\u00edope, o estado \u00e9 propietario de toda a terra e ofrece arrendamentos a longo prazo, ata 99 anos. Os arrendamentos var\u00edan segundo a localizaci\u00f3n, o tipo de investimento, o tipo de terra e os incentivos dispo\u00f1ibles. Debido que estes arrendamentos non est\u00e1n moi regulados, as concesi\u00f3ns dos dereitos de uso est\u00e1n afectadas pola corrupci\u00f3n, especialmente en Ad\u00eds Abeba. Para tratar de liberalizar a econom\u00eda, o goberno et\u00edope, en colaboraci\u00f3n co Banco Mundial e o Fondo Monetario Internacional, est\u00e1 a desenvolver un plan de reformas econ\u00f3micas que, entre outras medidas, incl\u00fae un programa de privatizaci\u00f3n, iniciado en 1995, que permitiu a desnacionalizaci\u00f3n dun gran n\u00famero de empresas estatais.\nM\u00e1is do 70% da poboaci\u00f3n a\u00ednda est\u00e1 empregada no sector agr\u00edcola, pero o sector servizos xa superou a agricultura como a principal fonte do PIB. No bienio 2009/2010 a econom\u00eda creceu un 10,4% fronte a unha media estimada do 6% para toda a \u00c1frica subsahariana; a agricultura e actividades asociadas contribu\u00edron a este incremento nun 30%, mentres que o sector servizos e a industria fix\u00e9rono nun 56% e 13% respectivamente.\nEtiop\u00eda ten un dos m\u00e1is baixos niveis de desigualdade salarial de \u00c1frica e tam\u00e9n un dos m\u00e1is baixos do mundo, cun coeficiente de Gini comparable ao dos pa\u00edses escandinavos. Por\u00e9n, a pesar dos esforzos por eliminar a pobreza, segue sendo un dos pa\u00edses m\u00e1is pobres do mundo debido ao r\u00e1pido crecemento da poboaci\u00f3n e ao baixo nivel de partida. A\u00ednda por riba, unha forte seca en 2015-16, criou unha forte inseguridade alimenticia para mill\u00f3ns de et\u00edopes. O \u00cdndice de Desenvolvemento Humano en 2018 foi un baixo 0,463, que sit\u00faa a Etiop\u00eda no posto 173 mundial; xa que logo, os et\u00edopes est\u00e1n entre os pa\u00edses con peor calidade de vida do mundo. \nOs ingresos que prove\u00f1en das exportaci\u00f3ns est\u00e1n liderados polo sector servizos grazas \u00e1s exportaci\u00f3ns de diferentes mercador\u00edas, pero fundamentalmente pola compa\u00f1\u00eda a\u00e9rea estatal Ethiopian Airlines. Por\u00e9n o caf\u00e9, orixinario de Etiop\u00eda, permanece como a maior fonte de ganancias. Nos \u00faltimos tempos, Etiop\u00eda diversificou as s\u00faas exportaci\u00f3ns. Mercador\u00edas coma o ouro, s\u00e9samo, qat, gando e produtos de horticultura est\u00e1n a ga\u00f1ar unha importancia crecente nas exportaci\u00f3ns. As manufacturas representaron menos do 8% do total das exportaci\u00f3ns en 2016, pero o seu peso nas exportaci\u00f3ns deber\u00eda incrementarse nos vindeiros anos debido \u00e1 s\u00faa crecente presenza nos mercados internacionais.\nA pesar de que importantes negocios e industrias como a banca, os seguros, as telecomunicaci\u00f3ns e os microcr\u00e9ditos, est\u00e1n restrinxidas a investidores nacionais, Etiop\u00eda atraeu 8.500 mill\u00f3ns de d\u00f3lares en investimentos estranxeiros directos (IED), procedentes principalmente da China, Turqu\u00eda, a India e os Estados Unidos e destinados primariamente a infraestruturas, construci\u00f3n, agricultura e horticultura, procesado de produtos agr\u00edcolas, t\u00e9xtiles, coiro e produtos de coiro. En 2017 o goberno depreciou a moeda nacional, o birr, nun 15% para favorecer as exportaci\u00f3ns e aliviar a escaseza cr\u00f3nica de divisas estranxeiras.\nPara apoiar a industrializaci\u00f3n en sectores nos que Etiop\u00eda ten unha vantaxe comparativa, como o t\u00e9xtil e a roupa, produtos de coiro e procesado de produtos agr\u00edcolas, o pa\u00eds pretende incrementar a s\u00faa capacidade de xeraci\u00f3n de enerx\u00eda instalada ampliando a outras fontes de enerx\u00eda renovable e mediante a construci\u00f3n de grandes encoros para a produci\u00f3n de enerx\u00eda hidroel\u00e9ctrica, destacando a que vai ser a maior obra de enxe\u00f1er\u00eda xamais feita en Etiop\u00eda, o proxecto da Presa do Renacemento no Nilo Azul que xerar\u00e1 6.000 Mw, parte dos cales est\u00e1 previsto exportar para Sud\u00e1n e Exipto, ao mesmo tempo que regular\u00e1 as inundaci\u00f3ns do r\u00edo e ofrecer\u00e1 posibilidades substanciais de regad\u00edo. O encoro vai crear un lago cun volume dobre ao do lago Tana, o maior do pa\u00eds. Estanse facendo tam\u00e9n estudos de viabilidade doutros tres encoros na bac\u00eda do Nilo Azul: Mendaia (200 MW), Beko Abo (2.100 MW), e Karo Dodi (1.600 MW), e proxectos similares nos r\u00edos Takezze e Dedessa para producir 450 Mw e 301 Mw respectivamente.\nOutro fito importante para o crecemento econ\u00f3mico produciuse o 5 de outubro de 2016 coa inauguraci\u00f3n do ferrocarril Ad\u00eds Abeba-Djibuti. \u00c9 un ferrocarril de ancho de v\u00eda internacional que une Ad\u00eds Abeba, capital de Etiop\u00eda, co porto de Djibuti, capital do pa\u00eds hom\u00f3nimo, no golfo de Ad\u00e9n, proporcionando acceso ferroviario ao mar a Etiop\u00eda. M\u00e1is do 95% do comercio de Etiop\u00eda pasa polo porto de Djibuti, representando o 70% da actividade deste porto. O ferrocarril de ancho est\u00e1ndar substit\u00fae o antigo ferrocarril de Ad\u00eds Abeba a Djibuti, de v\u00eda m\u00e9trica, constru\u00eddo polos franceses entre 1894 e 1917, e que foi abandonado en 2006.\nDemograf\u00eda.\nOs \u00faltimos censos oficiais foron os de 1984, que inclu\u00eda a Eritrea, 1994 e 2007. En abril de 2019 f\u00edxose o traballo de campo do novo censo do que a\u00ednda non se publicaron os resultados. Na seguinte t\u00e1boa aparece a poboaci\u00f3n nos dous \u00faltimos censos e a proxecci\u00f3n para 2017:\nEn 2018 a esperanza de vida, segundo a Organizaci\u00f3n Mundial da Sa\u00fade, era de 65,5 anos, que sit\u00faan ao pa\u00eds no posto 141 mundial. A taxa de natalidade en 2016 foi do 31,78\u2030 e o \u00edndice de fecundidade de 4,2 fillos por muller, cifras que indican un descenso progresivo de ambos par\u00e1metros nos \u00faltimos anos. Segundo datos da UNESCO de 2007, a taxa de alfabetizaci\u00f3n dos homes et\u00edopes era do 49,13% mentres que s\u00f3 estaban alfabetizadas o 28,92% das mulleres, existindo, xa que logo, unha gran diferenza entre ambos sexos que fai que as mulleres te\u00f1an m\u00e1is dificultades para acceder ao mercado laboral. Segundo a Organizaci\u00f3n Mundial da Sa\u00fade, en 2017 faleceron 20.425 persoas en Etiop\u00eda por mor da SIDA, un 3,21% das mortes dese ano, que colocan o pa\u00eds no posto 47 mundial neste aspecto. A 1 de xaneiro de 2018, estim\u00e1base que o n\u00famero total de et\u00edopes infectados polo virus HIV era de 710.000, o d\u00e9cimo segundo pa\u00eds do mundo con m\u00e1is infectados.\nGrupos \u00e9tnicos et\u00edopes.\nEtiop\u00eda pos\u00fae unha gran variedade de grupos \u00e9tnicos, m\u00e1is de oitenta, distribu\u00eddos en cinco ramas principais:"}
{"id": "5333", "revid": "85894", "url": "https://gl.wikipedia.org/wiki?curid=5333", "title": "As Pegas, Sandi\u00e1s, Sandi\u00e1s", "text": "As Pegas \u00e9 unha entidade de poboaci\u00f3n de 94 habitantes (2006) situada na parroquia e concello de Sandi\u00e1s. Nela at\u00f3pase o pazo do Espido (do s\u00e9culo XVIII) e a s\u00faa capela (de 1712)."}
{"id": "5334", "revid": "56817", "url": "https://gl.wikipedia.org/wiki?curid=5334", "title": "Troposfera", "text": "A troposfera \u00e9 a capa inferior da atmosfera terrestre, est\u00e1 comprendida dende a superficie terrestre ata unha altitude de 7 a 17 quil\u00f3metros.\nNa troposfera faise posible a vida. \u00c9 a zona m\u00e1is turbulenta da atmosfera e nela te\u00f1en lugar todos os fen\u00f3menos meteorol\u00f3xicos e clim\u00e1ticos. A capa por enriba dela \u00e9 a estratosfera, cham\u00e1ndose tropopausa \u00e1 fronteira entre ambas.\nNesta capa \u00e9 onde xeralmente voan os avi\u00f3ns, a\u00ednda que alg\u00fans fano na estratosfera para evitar os problemas clim\u00e1ticos, por ser esta m\u00e1is calma. A temperatura m\u00e1is baixa que pode chegar a alcanzar \u00e9 da orde dos -50\u00ba Celsius. Hai que ter en conta que a monta\u00f1a m\u00e1is elevada da Terra \u00e9 o monte Everest, cunha altitude de 8 quil\u00f3metros, e a esa altitude o os\u00edxeno escasea e \u00e9 moi dif\u00edcil respirar nesas condici\u00f3ns, non s\u00f3 pola falta de os\u00edxeno sen\u00f3n pola inclemencia criox\u00e9nica (baixas temperaturas)."}
{"id": "5336", "revid": "56817", "url": "https://gl.wikipedia.org/wiki?curid=5336", "title": "Diagrama de Hertzsprung-Russell", "text": "O Diagrama de Hertzsprung-Russell entre a magnitude e o tipo estelar, exactamente entre a magnitude dunha estrela coa s\u00faa temperatura superficial, baseado no traballo de Annie Jump Cannon. Debe o seu nome \u00f3s seus descubridores. Este diagrama serve para estudar a evoluci\u00f3n das estrelas. Destaca a evoluci\u00f3n da chamada secuencia principal, dende a esquina superior esquerda, estrelas masivas e quentes ata a esquina inferior dereita, fr\u00edas e m\u00e1is escuras.\nF\u00f3ra da secuencia principal, vense as ananas brancas, e as superxigantes vermellas, e t\u00f3dalas s\u00faas subdivisi\u00f3ns."}
{"id": "5337", "revid": "127505", "url": "https://gl.wikipedia.org/wiki?curid=5337", "title": "V\u00eda Nova", "text": "A v\u00eda Nova, no itinerario de Antonino a V\u00eda XVIII, era a v\u00eda romana que un\u00eda as cidades de Bracara Augusta (Braga) e Asturica Augusta (Astorga) \u00f3 longo dunhas 215 millas romanas (uns 318 quil\u00f3metros).\nTraxectoria.\nA v\u00eda atravesar\u00eda a actual provincia de Ourense seguindo unha diagonal do suroeste a nord\u00e9s. \u00c9 unha das v\u00edas galegas das que mellor se co\u00f1ece o seu trazado. A v\u00eda ti\u00f1a unha lonxitude de 215 millas romanas. O gobernador da provincia Citerior naquel tempo era Illote Calpetano Rantio Quirinal Rufo Valerio Festo.\nConstruci\u00f3n.\nSegundo a informaci\u00f3n extra\u00edda dos miliarios dedicados a Tito Flavio Vespasiano e \u00f3 seu irm\u00e1n Domiciano, construir\u00edase entre os anos 79 e 80 da nosa era. Ser\u00eda restaurada en tempos de Maximino e o seu fillo M\u00e1ximo. O seu trazado v\u00e9n reflectido con detalle no Itinerario de Antonino (s\u00e9culo III). \nUnha das \"mansio\" (parada de postas e hospedaxe) que aparecen neste itinerario estaba situada no actual Sandi\u00e1s. No seu trazado estaban sinalizadas os \"millia passum\" con miliarios, solitarios ou en grupo. Este trazado \u00e9 o que conserva o maior n\u00famero de miliarios de toda Europa, concretamente 281.\nConserva os seguintes monumentos epigr\u00e1ficos:\nMansi\u00f3ns viarias.\nAs etapas ou mansi\u00f3ns do servizo de correos (\"Cursus publicus\"), desde Braga, citadas no Itinerario de Antonino, coa s\u00faa reduci\u00f3n actual, son as seguintes:"}
{"id": "5338", "revid": "25871", "url": "https://gl.wikipedia.org/wiki?curid=5338", "title": "Clasificaci\u00f3n estelar", "text": "A clasificaci\u00f3n estelar ou clasificaci\u00f3n espectral \u00e9 unha clasificaci\u00f3n astron\u00f3mica de estrelas baseada na temperatura da fotosfera e as s\u00faas caracter\u00edsticas espectrais asociadas, e refinada a continuaci\u00f3n en termos doutras caracter\u00edsticas. As temperaturas estelares p\u00f3dense clasificar usando a lei do corremento de Wien; mais isto cr\u00eda dificultades coas estrelas distantes. A astronom\u00eda espectral ofrece unha maneira de clasificar as estrelas de acordo coas s\u00faas li\u00f1as de absorci\u00f3n; li\u00f1as de absorci\u00f3n particulares poden ser observadas soamente para unha temperatura dada, porque soamente nesa temperatura os niveis de enerx\u00eda at\u00f3mica envolvoltos est\u00e1n poboados. Un esquema antigo do s\u00e9culo XIX) utilizaba letras do \"A\" ao \" P\", e \u00e9 a orixe das clases espectrais usadas actualmente.\nClasificaci\u00f3n de Morgan-Keenan.\nEsta clasificaci\u00f3n estelar \u00e9 a usada m\u00e1is comunmente. As s\u00faas clases son listadas normalmente de m\u00e1is quente a m\u00e1is fr\u00edo, e son:\nO Diagrama de Hertzsprung-Russell relaciona a clasificaci\u00f3n das estrelas coa magnitude absoluta, luminosidade, e temperatura da superficie. Debese notar que mentres que esta descrici\u00f3n das cores estelares \u00e9 tradicional, realmente describe as cores vista a trav\u00e9s da nosa atmosfera. O Sol non \u00e9 de feito unha estrela amarela, mais ten esencialmente a cor dunha Corpo negro a 5780 K; isto \u00e9 unha cor branca sen ning\u00fan trazo de amarelo, e \u00e9 utilizado algunhas veces como a definici\u00f3n da cor branca.\nA raz\u00f3n para o arranxo impar das letras \u00e9 hist\u00f3rica. Cando os astr\u00f3nomos comezaron a tirar espectros estelares, notaron que as estrelas pos\u00faen li\u00f1as espectrais para o hidr\u00f3xeno con diferentes intensidades, e as\u00ed clasificaron as estrelas base\u00e1ndose na intensidade das li\u00f1as da serie de Balmer do hidr\u00f3xeno, li\u00f1as de A (m\u00e1is intensa) ata Q (m\u00e1is fraca). Outras li\u00f1as de \u00e1tomos neutros ou ionizados ent\u00f3n entraron na clasificaci\u00f3n (Li\u00f1a H&amp;K do calcio, Li\u00f1as D do sodio etc). M\u00e1is tarde descubriuse que algunhas das clases estaban duplicadas e foron quitadas. Moito despois descubriuse que a intensidade das li\u00f1as espectrais do hidr\u00f3xeno estaban relacionadas coa temperatura da superficie estelar. O traballo b\u00e1sico foi realizado no Observatorio do Colexio de Harvard, principalmente por Cannon e Antonia Maury, baseadas no traballo de Williamina Fleming. Estas clases foron posteriormente subdivididas utiliz\u00e1ndose n\u00fameros ar\u00e1bicos de 0 a 9. A0 significa a estrela m\u00e1is quente na clase A e A9 a estrela m\u00e1is fr\u00eda. O Sol \u00e9 unha estrela clasificada como G2.\nTipos espectrais.\nEstrelas de clase O son moito quentes e brillantes, posu\u00edndo unha cor azulada forte. Naos (na Constelaci\u00f3n da Popa) brilla cunha potencia preto dun mill\u00f3n de veces a do Sol. Estas estrelas ten principalmente li\u00f1as de Helio neutro e ionizado e li\u00f1as fracas de hidr\u00f3xeno. As estrelas da clase O emiten a maior parte da s\u00faa radiaci\u00f3n na franxa do ultra-violeta.\nEstrelas da clase B son tam\u00e9n moito luminosas, Rixel (en Ori\u00f3n) \u00e9 unha superxigante azul proeminente da clase B. O seu espectro pos\u00fae li\u00f1as de Helio neutro e li\u00f1as moderadas de hidr\u00f3xeno. Con estrelas O e B pos\u00faen emisi\u00f3n extremadamente poderosas, elas duran relativamente pouco tempo. Elas non se deslocan moito da \u00e1rea de onde se formaron unha vez que non pos\u00faen moito tempo de vida. Elas portando son vistas aglomeradas no que se chamada asociaci\u00f3ns OB1, que est\u00e1n asociadas coas nubes moleculares xigantes. A asociaci\u00f3n OB1 de Ori\u00f3n \u00e9 un brazo espiral enteiro da nosa galaxia (estrelas m\u00e1is brillantes fan o brazo m\u00e1is visible, mais non existen m\u00e1is estrelas al\u00f3 do que noutra parte da galaxia) e cont\u00e9n toda a constelaci\u00f3n de Ori\u00f3n.\nEstrelas da clase A est\u00e1n entre as estrelas m\u00e1is com\u00fans vistas a ollo nu. Deneb en Cisne \u00e9 outra estrela de potencia formidable, en canto Sirio na constelaci\u00f3n do Can Maior \u00e9 tam\u00e9n unha estrela clase A, mais non tan potente. Como con todas as estrelas da clase A, elas son brancas. Moitas ananas brancas son tam\u00e9n de clase A. Elas pos\u00faen li\u00f1as intensas de hidr\u00f3xeno e tam\u00e9n li\u00f1as de metais ionizados.\nEstrelas da clase F son a\u00ednda bastante potentes, mais elas tenden a ser estrelas da secuencia principal, como Fomalhaut en Piscis Austrinus. Os seus espectros caracter\u00edzanse por li\u00f1as fracas de hidr\u00f3xeno e metais ionizados, a s\u00faa cor \u00e9 branca cunha pequena cantidade de amarelo.\nEstrelas da clase G son probabelmente as estrelas m\u00e1is ben co\u00f1ecidas, xa que o noso Sol \u00e9 unha estrela desta clase. Elas pos\u00faen li\u00f1as de hidr\u00f3xeno m\u00e1is fracas que estrelas da clase F mais al\u00e9n das li\u00f1as de metais ionizados, elas pos\u00faen li\u00f1as de metais neutros. Durante a s\u00faa evoluci\u00f3n as estrelas Superxigantes frecuentemente cami\u00f1an das clases O e B (azul) para as clases K or M (vermello). En canto fan isto elas pasan pola clase G mais non permanecen por moito tempo.\nEstrelas da clase K son alaranxadas e un pouco m\u00e1is fr\u00edas que o noso Sol. Algunhas estrelas da clase K son xigantes e Superxigantes, como Arcturus en canto outras como Alpha Centauri B na constelaci\u00f3n do Centauro son da secuencia principal. Elas pos\u00faen li\u00f1as espectrais de hidr\u00f3xeno extremadamente fracas, isto cando est\u00e1n presentes, e principalmente li\u00f1as de metais neutros.\nEstrelas da clase M son con certeza a clase m\u00e1is com\u00fan de estrelas se contarmo polo n\u00famero. Todas as ananas vermellas son desta clase e elas existen en abundancia; m\u00e1is de 90% das estrelas son ananas vermellas, como Proxima Centauri. A clase M \u00e9 o lugar/local da maior parte da maior parte das xigantes e superxigantes como Antares e Betelxeuse, as\u00ed como Mira, vexa estrelas variables. O espectro das estrelas de clase M mostra li\u00f1as pertencentes a mol\u00e9culas e metais neutros mais hidr\u00f3xeno normalmente esta ausente no espectro. di\u00f3xido de titanio pode ser forte en estrelas de clase M.\nOutros tipos espectrais.\nT\u00e9\u00f1ense utilizado novos tipos espectrais para tipos raros de estrelas a medida que \u00edan sendo descubertas:\nA clase W son representadas por estrelas superluminosas do tipo Wolf-Rayet, sendo notabelmente diferentes xa que son formadas na maior parte por helio en vez do hidr\u00f3xeno. Consid\u00e9ranse como Superxigantes en proceso de morte, coa s\u00faa capa de hidr\u00f3xeno arrancada polos quentes ventos estelares causados polas s\u00faas altas temperaturas, expondo as\u00ed seu n\u00facleo quente do helio.\nA clase L ten s\u00faa designaci\u00f3n debido ao litio do presente no n\u00facleo das s\u00faas estrelas. Todo o litio ser\u00eda destru\u00eddo nas reacci\u00f3ns nucleares que ocorren en estrelas regulares, o que indica que estes obxectos non te\u00f1en ning\u00fan proceso de fusi\u00f3n en andamento. Son dun vermello moi escuro e m\u00e1is brillante dentro do infravermello. O seu gas est\u00e1 fr\u00edo o bastante para conter hidretos met\u00e1licos e metais alcalinos no seu espectro.\nAs estrelas da clase T son estrelas moito m\u00e1is novas e de baixa densidade atopadas frecuentemente nas nubes interestelares onde naceron. Estas son estrelas que son grandes apenas o suficiente para seren estrelas e as outras son Sub estrelas, sendo da variedade anana marr\u00f3n. Son negras, emitindo case ningunha luz visible por ter emisi\u00f3ns m\u00e1is fortes dentro do infravermello. A s\u00faa temperatura de superficie est\u00e1 en contraste enorme cos cincuenta mil graus ou m\u00e1is de estrelas da clase O, sendo soamente acima de 1.000 K. P\u00f3dense formar mol\u00e9culas complexas, evidenciado polas li\u00f1as fortes de metano nos seus espectros.\nAs clases T e L poden ser m\u00e1is com\u00fans do que todas as clases restantes combinadas, se algunhas investigaci\u00f3ns recentes fosen confirmadas. Do estudo de berces estelares, isto \u00e9, discos protoplanetarios e agregados de gases en nebulosas dos cales se forman as estrelas e sistemas solares, o n\u00famero de estrelas na galaxia pode ser varias ordes de magnitude maior do que o que n\u00f3s sabemos actualmente. Na teor\u00eda, estas rexi\u00f3ns de nacemento est\u00e1n nunha corrida unhas coas outras. A primeira a transformar en protoestrela (que son obxectos moi violentos) ir\u00e1 destru\u00edr os outros berces na rexi\u00f3n, espallando os seus gases. O material das v\u00edtimas ent\u00f3n ir\u00e1n probabelmente transformarse en estrelas da secuencia principal ou estrelas ananas marr\u00f3ns das clases L e T, mais que ser\u00e1n completamente invisibles para n\u00f3s. Como estas estrelas viven moito tempo (ningunha estrela abaixo de 0.8 masas solares morreu desde o inicio da historia da galaxia) ent\u00f3n estas estrelas ir\u00e1n se acumular co tempo.\nEstrelas das clases N e R' son as estrelas de carbono (xigantes vermellas que se imaxina teren atinxido o final da s\u00faa vida) que corren paralelo ao sistema de clasificaci\u00f3n normal indo de aproximadamente o meo da clase G ata o final da clases M. Esta clase foi recentemente agrupada nun clasificador unificado para estrelas de carbono C.\nAs estrelas da clase S te\u00f1en li\u00f1as espectrais de \u00f3xido de circonio no lugar de \u00f3xido de titanio, e est\u00e1n entre as clases de estrelas M e as estrelas da clase de carbono. As estrelas da clase S te\u00f1en abundancia de carbono e de oxixeno case exactamente iguais, e ambos os elementos est\u00e1n ligados case totalmente en mol\u00e9culas do CO.\nNa realidade a relaci\u00f3n entre estas estrelas e a secuencia principal tradicional suxire un continuo bastante grande de abundancia de carbono que se explorado enteiramente adicionar\u00eda outra dimensi\u00f3n ao sistema de clasificaci\u00f3n estelar.\nFinalmente, a clase D \u00e9 usada \u00e1s veces para as ananas brancas, o estado no cal a maior\u00eda das estrelas termina a s\u00faa vida.\nClasificaci\u00f3n espectral de Yerkes.\nA Clasificaci\u00f3n espectral de Yerkes, tam\u00e9n chamada de sistema MKK das iniciais dos seus autores, \u00e9 un sistema de clasificaci\u00f3n espectral introducido en 1943 por Willian W. Morgan, Phillip C. Keenan e Edith Kellman do Observatorio de Yerkes.\nEsta clasificaci\u00f3n \u00e9 baseada nas li\u00f1as espectrais sens\u00edbeis \u00e1 gravidade superficial da estrela, que est\u00e1 relacionada coa luminosidade, en oposici\u00f3n ao m\u00e9todo usado pola clasificaci\u00f3n de Harvard que \u00e9 baseado na temperatura da superficie.\nComo o raio dunha estrela xigante vermella \u00e9 moito maior que o dunha Estrela anana en canto as s\u00faas masas son compar\u00e1beis, a gravidade, e desta forma a densidade e presi\u00f3n do gas na superficie da xigante vermella, e moito menor que na anana.\nEstas diferenzas manif\u00e9stanse como efectos de luminosidade que afectan tanto \u00e1 largura canto \u00e1 intensidade das li\u00f1as espectrais que poden ser medidas.\nExisten varias clases dependendo da luminosidade:"}
{"id": "5341", "revid": "23204", "url": "https://gl.wikipedia.org/wiki?curid=5341", "title": "Eritrea", "text": "Eritrea (tigri\u00f1a: \u12a4\u122d\u1275\u122b, Ertr\u0101; \u00e1rabe: \u0625\u0631\u064a\u062a\u0631\u064a\u0627, Ir\u012btriy\u0101), oficialmente Estado de Eritrea (tigri\u00f1a: \u1203\u1308\u1228 \u12a4\u122d\u1275\u122b, Hagere Ertra; \u00e1rabe: \u062f\u0648\u0644\u0629 \u0625\u0631\u062a\u0631\u064a\u0627, Dawlat Iritriy\u00e1), \u00e9 un pa\u00eds africano, limitado \u00f3 norte e leste polo Mar Vermello, \u00f3 sur con Djibuti e con Etiop\u00eda e \u00f3 oeste con Sud\u00e1n. Corresponde \u00f3 antigo litoral de Etiop\u00eda, da cal tornouse independente en 1993 despois dunha longa guerra.\nHistoria.\nAo longo da historia e ata 1890, ano no que Italia delimita e coloniza o territorio de Eritrea, o territorio formara parte de varios imperios e reinos da rexi\u00f3n.\nEn 1941 pasou a formar parte da administraci\u00f3n colonial de Gran Breta\u00f1a. En 1952 entrou nunha federaci\u00f3n con Etiop\u00eda ata que en 1962 foi declarada por esta como unha mera provincia.\nA resistencia actuou ent\u00f3n contra o estado et\u00edope, suced\u00e9ndose diversos conflitos que se converteron en guerra aberta en 1983. Tras catro anos, e xa baixo control da Fronte Popular para a Liberaci\u00f3n de Eritrea, en 1987 decl\u00e1raselle de novo rexi\u00f3n aut\u00f3noma.\nEn 1993 obt\u00e9n a independencia e reco\u00f1\u00e9cese internacionalmente ao pa\u00eds. Iso non evitou os posteriores conflitos territoriais con Iemen en 1996 e con Etiop\u00eda de novo en 1997 e 2000.\nA intervenci\u00f3n da ONU e o establecemento definitivo de fronteiras en abril de 2002 por resoluci\u00f3n do Tribunal Internacional de Xustiza detivo temporalmente a guerra, pero Etiop\u00eda non aceptou a\u00ednda a resoluci\u00f3n presentada polo Tribunal Internacional de Xustiza. O traballo de delimitar a fronteira atrasou a paz con Etiop\u00eda ata o 16 de setembro de 2018.\nDivisi\u00f3ns administrativas.\nEritrea est\u00e1 formado por seis rexi\u00f3ns administrativas, subdivididas \u00e1 s\u00faa vez no \u00e1mbito de provincia e entidade local.\nPol\u00edtica.\nTras o referendo de abril de 1993, Eritrea proclamouse como estado independente. Establecido un goberno de transici\u00f3n, form\u00e1ronse os \u00f3rganos de goberno e administraci\u00f3n que foron posteriormente modificados segundo a seguinte estrutura:\nXeograf\u00eda.\nPor unha banda, ao norte do pa\u00eds, at\u00f3pase unha prolongaci\u00f3n do macizo et\u00edope con alturas que alcanzan os 2.600 metros e onde se producen as maiores precipitaci\u00f3ns de tipo tropical, asucado polos r\u00edos Barka, o Gash e o Anseba.\nO Nord\u00e9s est\u00e1 conformado por unha chaira en direcci\u00f3n sur, moi seca. A franxa costeira d\u00e1 ao Mar Vermello con m\u00e1is de 1.000\u00a0km de costa, a\u00ednda que \u00e9 moi estreita. Aqu\u00ed alc\u00e1nzanse m\u00e1ximos anuais de 50\u00ba cent\u00edgrados.\nNesta zona at\u00f3pase o deserto de Danakil e a depresi\u00f3n de Kobar, situada a 130 metros baixo o nivel do mar.\nEconom\u00eda.\nTras a independencia en 1993, Eritrea mant\u00e9n unha econom\u00eda de subsistencia similar \u00e1 de moitos outros pa\u00edses africanos, con preto dun 80% da poboaci\u00f3n ocupada na agricultura e a gander\u00eda, agravada polas sucesivas guerras con Etiop\u00eda.\nTras a ofensiva de 2000, Eritrea tivo perdas por valor superior aos 825 mill\u00f3ns de d\u00f3lares, con graves danos no sector agr\u00edcola, mantendo un crecemento negativo da s\u00faa econom\u00eda durante tres anos.\nDespois do conflito, as actuaci\u00f3ns p\u00fablicas conseguiron melloras importantes en portos, aeroportos e comunicaci\u00f3ns por estrada, a\u00ednda que se est\u00e1 moi lonxe de conseguir o descenso significativo da taxa de desemprego e estabilizar a econom\u00eda para que sexa apetecible aos investimentos estranxeiros. No entre tanto, ten unha posici\u00f3n comercial estrat\u00e9xica no Mar Vermello e os seus reservas minerais de m\u00e1rmore, granito, prata, cobre, cinc, ouro e s\u00edlice, son moi importantes.\nDemograf\u00eda.\n \nEritrea ten 4\u00a0906\u00a0000 habitantes, dos que preto de medio mill\u00f3n viven na capital, Asmara. Outras poboaci\u00f3ns importantes son Assab e Keren con 70 000 habitantes cada unha, Mendefera con 66 000 e Massawa con 37 000. As linguas oficiais son o \u00e1rabe e o tigri\u00f1a. Outras linguas minoritarias son o tigr\u00e9, afar, saho, bil\u00e9n, kunama, nara e hedareb. Eritrea ten 9 etnias en total.\nCultura.\nActualmente f\u00e1lanse moitas linguas en Eritrea. A maior\u00eda delas prove\u00f1en de d\u00faas grandes familias, a sem\u00edtica e a cuxita. As linguas sem\u00edticas de Eritrea son o \u00e1rabe (falado nativamente pola etnia Rashaida), tigri\u00f1a, tigr\u00e9, e a recentemente reco\u00f1ecida dahlik. Entre estas tres linguas; o tigri\u00f1a e o tigr\u00e9, son a primeira lingua de ao redor do 80% da poboaci\u00f3n. As linguas cuxitas de Eritrea son numerosas, e incl\u00faen o afar, bedja, blin e saho. Tam\u00e9n se falan o kunama e nara, pertencentes \u00e1 familia das linguas nilo-saharianas. O ingl\u00e9s \u00fasase nun maior grao na educaci\u00f3n, e tam\u00e9n quedan alg\u00fans falantes de italiano dos tempos coloniais.\nA coci\u00f1a de Eritrea pos\u00fae certas similitudes coas de Etiop\u00eda e o Oriente Medio."}
{"id": "5345", "revid": "132", "url": "https://gl.wikipedia.org/wiki?curid=5345", "title": "Vilari\u00f1o das Poldras", "text": ""}
{"id": "5346", "revid": "132", "url": "https://gl.wikipedia.org/wiki?curid=5346", "title": "As Pegas", "text": ""}
{"id": "5353", "revid": "56817", "url": "https://gl.wikipedia.org/wiki?curid=5353", "title": "Xeograf\u00eda de Alema\u00f1a", "text": "Alema\u00f1a est\u00e9ndese dende as altas monta\u00f1as dos Alpes (o punto m\u00e1is elevado \u00e9 o Zugspitze con 2.962 m) no sur ata as costas do mar do Norte e do mar B\u00e1ltico no norte. Polo medio, est\u00e9ndense as terras altas, forestadas, da Alema\u00f1a central e as terras baixas da Alema\u00f1a do norte (o punto m\u00e1is baixo \u00e9 o Neuendorfer/Wilstermarsch, con -3.54 m), atravesadas por alg\u00fans dos maiores r\u00edos da Europa, como o Reno, o Danubio e o Elba.\nA Rep\u00fablica Federal ten fronteiras ao norte coa Dinamarca, ao leste coa Polonia e a Rep\u00fablica Checa, ao sur coa Austria e a Su\u00edza e ao oeste coa Francia, o Luxemburgo, a B\u00e9lxica e os Pa\u00edses Baixos.\nO clima \u00e9 \u00e1s veces imprevis\u00edbel. No cumio do ver\u00e1n, un d\u00eda pode ser quente e solarengo e o d\u00eda seguinte fr\u00edo e chuvi\u00f1ento. Por\u00e9n, as condici\u00f3ns clim\u00e1ticas verdadeiramente extremas, como secas severas, tornados, tempestades de saraiba, fr\u00edo ou calor extremo etc., son extremadamente raras. Houbo d\u00faas inundaci\u00f3ns de grande escala nos \u00faltimos anos, mais en xeral tam\u00e9n estas son raras. Non hai noticia de sismos destrutivos.\nDatos xerais.\nLocalizaci\u00f3n - Europa central, nas marxes do mar do Norte e do mar B\u00e1ltico, entre os Pa\u00edses Baixos e a Polonia, ao sur da Dinamarca\nCoordenadas xeogr\u00e1ficas - 51\u00ba 00' N, 9\u00ba 00' E\nReferencias de mapa - Europa\n\u00c1rea\n\u00c1rea - comparativa\nFronteiras terrestres\nCosta - 2 389\u00a0km\nReivindicaci\u00f3ns mar\u00edtimas\nClima - temperado e mar\u00edtimo; invernos e ver\u00e1ns frescos, neboentos e h\u00famidos; ocasional vento foehn, morno\nTerreo - terras baixas ao norte, terras altas no centro, Alpes B\u00e1varos no sur\nExtremos de elevaci\u00f3n\nRecursos naturais - ferro, carb\u00f3n, potasio, madeira, lignito, uranio, cobre, gas natural, sal, n\u00edquel e terra ar\u00e1bel.\nUso da terra\nTerra irrigada - 4 750\u00a0km\u00b2 (est. 1993)\nPerigos naturais - inundaci\u00f3ns\nAmbiente - problemas actuais - as emisi\u00f3ns de industrias e instalaci\u00f3ns movidas a carb\u00f3n contribuen \u00e1 poluci\u00f3n do aire; a choiva \u00e1cida, proveniente das emisi\u00f3ns de di\u00f3xido de xofre, est\u00e1 a afectar as forestas; poluci\u00f3n do mar B\u00e1ltico proveniente de esgotos libres e afluentes industriais nos r\u00edos da Alema\u00f1a oriental; eliminaci\u00f3n dos residuos perigosos; o goberno anunciou a intenci\u00f3n de renunciar a produci\u00f3n de electricidade por v\u00eda nuclear; o goberno procura identificar \u00e1reas de preservaci\u00f3n natural a fin de cumprir a directiva da UE sobre fauna, flora e h\u00e1bitat.\nAmbiente - acordos internacionais\nXeograf\u00eda - nota - Sit\u00faase nunha localizaci\u00f3n estrat\u00e9xica na Planicie da Europa Setentrional e ao longo da entrada para o mar B\u00e1ltico"}
{"id": "5354", "revid": "23204", "url": "https://gl.wikipedia.org/wiki?curid=5354", "title": "Tratado de Tordesillas", "text": "Co\u00f1\u00e9cese como Tratado de Tordesillas \u00f3 asinado en Tordesillas, Castela na actual provincia de Valladolid, o 7 de xu\u00f1o de 1494 e que define a divisi\u00f3n do Novo Mundo entre Castela e Portugal.\nO tratado establece unha divisi\u00f3n entre s\u00f3 os dous estados signatarios, tendo como li\u00f1a divisoria o meridiano localizado a 370 leguas (1.770\u00a0km) ao oeste das illas de Cabo Verde - meridiano que se situar\u00eda hoxe a 46\u00b0 37' oeste.\nFoi ratificado por Castela en Ar\u00e9valo o 2 de xullo e por Portugal en Set\u00fabal o 5 de setembro do mesmo ano. Os orixinais do tratado at\u00f3panse no Arquivo Nacional da Torre do Tombo (Lisboa) e no Arquivo Xeral de Indias (Sevilla).\nAntecedentes.\nO principio da expansi\u00f3n mar\u00edtima portuguesa, baixo a \u00e9xida do Infante D. Henrique, levou as carabelas portuguesas polo oc\u00e9ano Atl\u00e1ntico, rumbo ao sur, contornando a costa africana. Coa descuberta da Costa da Mina, inic\u00edase o comercio de marfil, ouro e escravos, a atenci\u00f3n de Castela aumentouse e, a seguir, comezaron unha serie de escaramuzas no mar, tomando parte embarcaci\u00f3ns de \u00e1mbalas d\u00faas Coroas.\nPortugal, tentando protexer o seu descubrimento, negociou con Castela o Tratado de Alc\u00e1\u00e7ovas en 1479, obtendo en 1481, do Papa Sisto IV, a bula \"\u00c6terni regis\", que divid\u00eda as terras descubertas e por descubrir por un paralelo \u00e1 altura das Canarias, dividindo o mundo en dous hemisferios: a norte, para a Coroa de Castela, e a sur, para a Coroa de Portugal. Sum\u00e1ndose a outras d\u00faas bulas anteriores de 1452 (\"dun diversas\") e 1455 (\"Romanus Pontifex\"), o Papa Nicolao V, Portugal recibira todas as terras conquistadas e a conquistar ao sur do cabo Boxador e da Gran Canaria.\nPres\u00e9rvanse, dese xeito, os intereses de \u00e1mbalas d\u00faas Coroas e def\u00ednese, a partir de ent\u00f3n, os dous ciclos da expansi\u00f3n: o chamado ciclo oriental, polo cal a Coroa portuguesa garant\u00eda o seu progreso para o sur e para Oriente, contornando a costa africana; e o que se denominou posteriormente de ciclo occidental, polo que Castela se aventura no oc\u00e9ano Atl\u00e1ntico, a oeste.\nBulas Alexandrinas.\nEn maio de 1493, o Papa Alexandre VI - de orixe valenci\u00e1- decretou pola bula \"Inter c\u00e6tera\" que as novas terras descubertas situadas a oeste dun meridiano a 100 leguas das illas de Cabo Verde pertencer\u00edan a Castela, e as terras ao leste deste meridiano pertencer\u00edan a Portugal.\nA bula exclu\u00eda todas as terras co\u00f1ecidas xa baixo control dun estado cristi\u00e1n. A bula non agradou ao rei Xo\u00e1n II de Portugal, que abriu negociaci\u00f3ns cos soberanos Fernando II de Arag\u00f3n e Isabel I de Castela para mover a li\u00f1a m\u00e1is a oeste, argumentando que o meridiano en cuesti\u00f3n se estend\u00eda baixo todo o globo, limitando as\u00ed as pretensi\u00f3ns castel\u00e1s en Asia. O tratado contrariaba a bula de Alexandre VI, mais foi aprobado polo Papa Xulio II nunha nova bula de 1506.\nO Tratado.\nO tratado resolv\u00eda os conflitos que seguiron \u00e1 descuberta do Novo Mundo por Cristovo Col\u00f3n. Segundo Juan P\u00e9rez de Tudela foi o froito do esp\u00edrito do Tratado de Alc\u00e1\u00e7ovas. Significa non s\u00f3 a consecuci\u00f3n da vontade de esquivar un conflito, sen\u00f3n un acto de submisi\u00f3n rec\u00edproca.\nO acto final das negociaci\u00f3ns levouse a cabo sen os reis, os cales delegaran os seus poderes nuns procuradores plenipotenciarios, tres por cada naci\u00f3n. Por parte de Portugal: Ruy de Sousa, o seu fillo Juan de Sousa e o licenciado Aires Dalmada e Esteban Vaez, quen asistiu como notario. Por Castela: Enrique Enr\u00edquez, Gutierre de C\u00e1rdenas, comendador maior de Santiago e contador real, e o doutor Rodrigo Maldonado.\nA\u00ednda que os acordos foron asinados o d\u00eda 7 de xu\u00f1o ambas partes estableceron darse un prazo para ratificalos, 50 d\u00edas para o \"Tratado Africano\" e 100 d\u00edas para o \"Tratado Oce\u00e1nico\".\nMoi poucas das novas terras foran xa vistas, pois foron determinadas polo tratado e non por exploraci\u00f3ns. Castela v\u00edase as\u00ed coa case totalidade das Am\u00e9ricas. Por\u00e9n, cando Pedro \u00c1lvares Cabral descubriu o Brasil en 1500, a parte oriental das novas terras foron atribu\u00eddas a Portugal, e Castela non tivo medios necesarios para garantir os l\u00edmites do Tratado e impedir a expansi\u00f3n portuguesa para o oeste.\nAs outras potencias mar\u00edtimas europeas (Francia, Inglaterra etc.) foron totalmente exclu\u00eddas do Tratado, non tendo as\u00ed dereito alg\u00fan sobre as novas terras. Puideron s\u00f3 recorrer \u00e1 pirater\u00eda e ao contrabando para explorar as riquezas do Novo Mundo, mais a situaci\u00f3n mudou cando apareceu o protestantismo e a autoridade papal foi rexeitada. A situaci\u00f3n ficou representada pola frase de Francisco I de Francia, pedindo para ver a cl\u00e1usula no testamento de Ad\u00e1n pola que se exclu\u00eda a Francia desta divisi\u00f3n de terras.\nCoa volta ao mundo de Fernando de Magalh\u00e3es, unha nova disputa xurdiu a fin de localizar a continuaci\u00f3n da li\u00f1a de demarcaci\u00f3n no outro lado do mundo. Unha das terras disputadas polos dous signatarios era o arquip\u00e9lago das Molucas, importante rexi\u00f3n debido \u00e1s s\u00faas especias. Despois de moitas negociaci\u00f3ns, o tratado de Zaragoza, asinado o 22 de abril de 1529, definiu a continuaci\u00f3n do meridiano a 297,5 leguas a oeste das Molucas, con vantaxe para Portugal, recibindo Castela unha compensaci\u00f3n financeira."}
{"id": "5355", "revid": "5863", "url": "https://gl.wikipedia.org/wiki?curid=5355", "title": "Moeda", "text": "Unha moeda \u00e9 un ben econ\u00f3mico que ten tres funci\u00f3ns: \u00e9 un instrumento de unidade de conta, \u00e9 un instrumento de troco e \u00e9 un instrumento de reserva de valor. A moeda particular dun pa\u00eds denom\u00ednase divisa. As divisas flut\u00faan entre si dentro do mercado monetario mundial (Forex). Deste xeito, podemos establecer distintos tipos de cambio entre divisas que var\u00edan en funci\u00f3n de diversas variables econ\u00f3micas coma o crecemento econ\u00f3mico, a inflaci\u00f3n e o consumo interno dunha naci\u00f3n. As divisas m\u00e1is estendidas debido \u00e1 pol\u00edtica poscolonial son o franco e a libra.\nA moeda aparece en forma de pezas met\u00e1licas, chamadas moedas ou en forma de pezas de papel, chamados billetes. Tam\u00e9n se presenta como \"di\u00f1eiro de pl\u00e1stico\" (tarxetas de cr\u00e9dito), como tal\u00f3ns, cheques ou notas promisorias.\nHabitualmente, cada pa\u00eds ten establecida polo menos unha moeda oficial sobre o seu territorio presentada baixo diferentes medios de pago tam\u00e9n de curso legal. En cambio, varios pa\u00edses poden:\nPor motivos pr\u00e1cticos, unha divisa adoitan ter subdivisi\u00f3ns, legais ou tradicionais: 1/1000 (os \"millimos\" do dinar tunisiano), 1/100 (os c\u00e9ntimos do euro), 1/20, 1/10, 1/8, 1/4 (o \"cuarto de d\u00f3lar estadounidense\") etc.\nHistoria.\nDesde os tempos prehist\u00f3ricos os seres humanos trocaban os seus bens, en cada grupo humano foise impo\u00f1endo unha peza que serv\u00eda de referente para o intercambio ata que esa peza pasou a representar unha certa cantidade de bens, que non se pod\u00eda manipular facilmente e que acabou por dar orixe en Asia Menor \u00e1 moeda como peza de metal que ti\u00f1a un peso e unha lei garantida polo soberano ou polo estado. A aparici\u00f3n do papel moeda, co\u00f1ecido na China desde o s\u00e9culo VIII e no mundo occidental desde o s\u00e9culo XVII supuxo outro chanzo no desenvolvemento da moeda.\nA tradici\u00f3n dos cambistas vai unida \u00e1 aparici\u00f3n do di\u00f1eiro e da banca unidas ao comercio, como verdadeiro propiciador da profesi\u00f3n. Son aspectos que van unidos durante moitos s\u00e9culos. En especial, quizais, foi na Europa medieval onde aflorando moitas cidades que cu\u00f1aron a s\u00faa propia moeda, cando se comezou a detectar unha profesionalizaci\u00f3n do oficio.\nNo \u00faltimo terzo do s\u00e9culo XIX, coa aparici\u00f3n do patr\u00f3n ouro, e da Uni\u00f3n Monetaria Latina establec\u00e9ronse oficialmente as primeiras paridades reguladas entre as divisas de cada pa\u00eds. O primeiro, en moitos casos de facto, non foi abandonado ata 1914.\nNo per\u00edodo de entreguerras xa non se puido volver restaurar o sistema, entre moitas outras raz\u00f3ns, porque moitas econom\u00edas se mostraban fortemente desestabilizadas e porque a produci\u00f3n de ouro era escasa. Na d\u00e9cada de 1920, pouco antes da Gran Depresi\u00f3n de 1929, eran trinta e catro pa\u00edses os que adoptaran de novo o Patr\u00f3n Cambios Ouro. Coas crises, durante a d\u00e9cada de 1930, as condici\u00f3ns en Europa non melloraron, facendo que varios pa\u00edses abandonasen o patr\u00f3n ouro.\nHoubo que agardar a finais da segunda guerra mundial, 1944, a que se asinasen os acordos de Bretton Woods dos que xurdiu o Fondo Monetario Internacional e o Banco Mundial coa finalidade de lograr a estabilidade dos cambios de divisas. Como consecuencia da Guerra de Vietnam, romp\u00e9ronse os acordos en 1971. Despois de 1976, e da desaparici\u00f3n do sistema de cambio fixo, o FMI tomou un papel preponderante ante pa\u00edses en desenvolvemento e crises financeiras internacionais.\nLista de divisas.\n&lt;poem&gt;\nAcerbaix\u00e1n - Manat acerbaixano\nAfganist\u00e1n - Afgani\nAlbania - Lek \nAlema\u00f1a - Euro\nAlxeria - Dinar alxeriano \nAndorra - Euro \nAngola - Kwanza\nAntiga e Barbuda - D\u00f3lar do Caribe Oriental \nArabia Saudita - Riyal \nArmenia - Dram\nArxentina - Peso arxentino \nAustralia - D\u00f3lar australiano\nAustria - Euro\nBahamas - D\u00f3lar baham\u00e9s\nBahrain - Dinar bahrain\u00ed\nBangladesh - Taka\nBarbados - D\u00f3lar barbad\u00e9s\nB\u00e9lxica - Euro\nBelize - D\u00f3lar belizense \nBen\u00edn - Franco CFA \nBelar\u00fas - Rublo belaruso\nBirmania - Kyat \nBolivia - Boliviano \nBosnia e Hercegovina - Marco convertible \nBotswana - Pula\nBrasil - Real\nBrunei - D\u00f3lar bruneiano \nBulgaria - Lev \nBurkina Faso - Franco CFA \nBurundi - Franco burundiano \nBut\u00e1n - Ngultrum\nCabo Verde - Escudo caboverdiano \nCamboxa - Riel\nCamer\u00fan - Franco CFA \nCanad\u00e1 - D\u00f3lar canadense \nCasaquist\u00e1n - Tenge \nRep\u00fablica Centroafricana - Franco CFA\nChad - Franco CFA \nRep\u00fablica Checa - Coroa checa\nChile - Peso chileno \nChina - Iuan\nChipre - Euro \nColombia - Peso colombiano \nComores - Franco comoriano \nRep\u00fablica do Congo - Franco CFA \nRep\u00fablica Democr\u00e1tica do Congo - Franco congol\u00e9s\nCorea do Norte - Won norcoreano \nCorea do Sur - Won surcoreano \nCosta do Marfil - Franco CFA \nCosta Rica - Col\u00f3n costarrique\u00f1o \nCroacia - Euro\nCuba - Peso cubano \nDjibuti - Franco djibutiano\nDinamarca - Coroa dinamarquesa \nDominica - D\u00f3lar do Caribe Oriental \nRep\u00fablica Dominicana - Peso dominicano \nEcuador - D\u00f3lar estadounidense \nEmiratos \u00c1rabes Unidos - Dirham dos Emiratos \u00c1rabes Unidos\nEritrea - Nakfa \nEslovaquia - Euro \nEslovenia - Euro \nEspa\u00f1a - Euro\nEstados Unidos - D\u00f3lar estadounidense \nEstonia - Euro\nEswatini - Lilangeni \nEtiop\u00eda - Birr \nExipto - Libra exipcia\nFidxi - D\u00f3lar fidxiano\nFilipinas - Peso filipino\nFinlandia - Euro\nFrancia - Euro\nGab\u00f3n - Franco CFA \nGambia - Dalasi \nGhana - Novo cedi \nGranada - D\u00f3lar do Caribe Oriental\nGrecia - Euro\nGuatemala - Quetzal \nG\u00fciana - D\u00f3lar g\u00fcian\u00e9s \nGuinea - Franco guineano \nGuinea-Bissau - Franco CFA \nGuinea Ecuatorial - Franco CFA \nHait\u00ed - Gourde \nHonduras - Lempira \nHungr\u00eda - Forint \nIemen- Rial iemen\u00ed\nIndia - Rupia india \nIndonesia - Rupiah \nIr\u00e1n - Rial iraniano \nIraq - Dinar iraqu\u00ed \nIrlanda - Euro\nIslandia - Coroa islandesa \nIsrael - Novo shekel\nItalia - Euro\nKenya - Xilin kenyano \nKirguizist\u00e1n - Som kirguiz \nKiribati - D\u00f3lar australiano \nKuwait - Dinar kuwait\u00ed \nLaos - Kip \nLesotho - Loti \nLetonia - Euro \nL\u00edbano - Libra libanesa \nLiberia - D\u00f3lar liberiano \nLibia - Dinar libio \nLiechtenstein - Franco su\u00edzo \nLituania - Litas\nLuxemburgo - Euro \nMacedonia do Norte - Denar \nMadagascar - Ariary \nMalaisia - Ringgit \nMalaui - Kwacha de Malawi\nMaldivas - Rufiyaa \nMal\u00ed - Franco CFA \nMalta - Euro \nMarrocos - Dirham marroqu\u00ed \nIllas Marshall - D\u00f3lar estadounidense \nMauricio - Rupia mauriciana \nMauritania - Ouguiya \nM\u00e9xico - Peso mexicano \nMicronesia - D\u00f3lar estadounidense\nMoldavia - Leu moldovo \nM\u00f3naco - Euro\nMongolia - Tugrik\nMontenegro - Euro\nMozambique - Metical \nNamibia - D\u00f3lar namibio \nNauru - D\u00f3lar australiano \nNepal - Rupia nepalesa \nNicaragua - C\u00f3rdoba \nN\u00edxer - Franco CFA \nNixeria - Naira \nNoruega - Coroa norueguesa \nNova Zelandia - D\u00f3lar neozeland\u00e9s\nOm\u00e1n - Rial oman\u00ed \nPa\u00edses Baixos - Euro\nPalau - D\u00f3lar estadounidense \nPanam\u00e1 - Balboa \nPap\u00faa Nova Guinea - Kina \nPaquist\u00e1n - Rupia paquistan\u00ed \nParaguai - Guaran\u00ed \nPer\u00fa - Nuevo sol \nPolonia - Z\u0142oty\nPortugal - Euro \nQatar - Rial qatar\u00ed \nReino Unido - Libra esterlina \nRoman\u00eda - Leu roman\u00e9s \nRuanda - Franco ruand\u00e9s \nRusia - Rublo ruso\nSaint Kitts e Nevis - D\u00f3lar do Caribe Oriental\nIllas Salom\u00f3n - D\u00f3lar das Illas Salom\u00f3n \nO Salvador - D\u00f3lar estadounidense \nSamoa - Tala\nSan Marino - Euro \nSan Tom\u00e9 e Pr\u00edncipe - Dobra \nSan Vicente e as Granadinas - D\u00f3lar do Caribe Oriental\nSanta Luc\u00eda - D\u00f3lar do Caribe Oriental\nSeychelles - Rupia seichelesa \nSenegal - Franco CFA \nSerbia - Dinar serbio \nSerra Leoa - Leone\nSingapur - D\u00f3lar singapuriano \nSiria - Libra siria \nSomalia - Xilin somal\u00ed \nSri Lanka - Rupia srilankesa\nSud\u00e1n - Libra sudanesa \nSud\u00e1n do Sur - Libra sursudanesa \nSuecia - Coroa sueca\nSu\u00edza - Franco su\u00edzo\nRep\u00fablica Surafricana - Rand \nSuriname - D\u00f3lar surinam\u00e9s \nTailandia - Baht\nTanzania - Xilin tanzano\nTaxiquist\u00e1n - Somoni\nTimor Leste - D\u00f3lar estadounidense\nTogo - Franco CFA \nTonga - Pa'anga\nTrinidad e Tobago - D\u00f3lar de Trinidad e Tobago\nTunisia - Dinar tunisiano\nTurkmenist\u00e1n - Manat turcom\u00e1n\nTurqu\u00eda - Lira turca\nTuvalu - D\u00f3lar australiano\nUcra\u00edna - Hryvnia\nUganda - Novo xilin ugand\u00e9s\nUruguai - Peso uruguaio\nUzbekist\u00e1n - Som uzbeko\nVanuatu - Vatu\nVaticano - Euro\nVenezuela - Bol\u00edvar venezolano\nVietnam - Dong vietnamita\nXamaica - D\u00f3lar xamaicano \nXap\u00f3n- Ien\nXeorxia- Lari\nXordania - Dinar xordano\nZambia - Kwacha zambiano\n&lt;/poem&gt;\nOutros territorios.\n&lt;poem&gt;\nAbkhazia - Rublo ruso\nAkrotiri e Dhekelia - Euro\nAlderney - Libra esterlina, libra de Guernsey\nAnguila - D\u00f3lar do Caribe Oriental \nArtsakh - Dram\nAruba- Flor\u00edn de Aruba\nIlla de Ascensi\u00f3n- Libra esterlina\nBermudas - D\u00f3lar bermudano\nBonaire - D\u00f3lar estadounidense\nIllas Caim\u00e1n - D\u00f3lar das Illas Caim\u00e1n\nRep\u00fablica Turca do Norte de Chipre - Lira turca\nIllas Cocos - D\u00f3lar australiano\nIllas Cook - D\u00f3lar das Illas Cook, d\u00f3lar neozeland\u00e9s\nCura\u00e7ao - Flor\u00edn das Antillas Neerlandesas\nIllas Feroe - Coroa feroesa, coroa dinamarquesa\nGuam - D\u00f3lar estadounidense\nGuernsey - Libra de Guernsey, libra esterlina\nHong Kong - D\u00f3lar de Hong Kong\nIlla de Jersey - Libra de Jersey\nKosovo - Euro\nMacau - Pataca\nIllas Malvinas - Libra malvinense\nIlla de Man - Libra manesa, libra esterlina\nIllas Marianas do Norte - D\u00f3lar estadounidense\nIlla Montserrat - D\u00f3lar do Caribe Oriental\nNiue - D\u00f3lar neozeland\u00e9s\nNova Caledonia - Franco CFP\nOsetia do Sur - Rublo ruso\nPalestina - Novo shekel, dinar xordano\nIllas Pitcairn - D\u00f3lar neozeland\u00e9s\nPolinesia Francesa - Franco CFP\nPorto Rico - D\u00f3lar estadounidense\nSaba - D\u00f3lar estadounidense\nS\u00e1hara Occidental - Dinar alxeriano, ouguiya, dirham marroqu\u00ed, peseta saharau\u00ed\nSan Eustaquio - D\u00f3lar estadounidense\nSanta Helena - Libra de Santa Helena\nSint Maarten - Flor\u00edn das Antillas Neerlandesas\nSomalilandia - Xilin somal\u00ed\nTaiw\u00e1n - Novo d\u00f3lar taiwan\u00e9s\nTerritorio Brit\u00e1nico do Oc\u00e9ano \u00cdndico - D\u00f3lar estadounidense\nTransnistria - Rublo transnistriano\nTristan da Cunha - Libra de Santa Helena\nIllas Turcas e Caicos - D\u00f3lar estadounidense\nIllas Virxes Brit\u00e1nicas - D\u00f3lar estadounidense\nIllas Virxes Estadounidenses - D\u00f3lar estadounidense\nWallis e Futuna - Franco CFP\nIllas Xeorxia do Sur e Sandwich do Sur - Libra esterlina\nXibraltar - Libra xibraltare\u00f1a\n&lt;/poem&gt;"}
{"id": "5357", "revid": "98629", "url": "https://gl.wikipedia.org/wiki?curid=5357", "title": "Co\u00f1ecemento", "text": "O co\u00f1ecemento adoita entenderse como:\nNon existe, polo tanto, unha \u00fanica definici\u00f3n de \"co\u00f1ecemento\". Por\u00e9n existen moitas perspectivas desde as que se pode considerar o co\u00f1ecemento, sendo un problema hist\u00f3rico da reflexi\u00f3n filos\u00f3fica e da ciencia a consideraci\u00f3n da s\u00faa funci\u00f3n e fundamento.\nO \"co\u00f1ecemento\" \u00e9, por unha banda, o estado de quen co\u00f1ece ou sabe algo e, por outra banda, os contidos sabidos ou co\u00f1ecidos como patrimonio global da humanidade. Por exemplo, un co\u00f1ecemento amplamente compartido nas sociedades actuais \u00e9 o feito de que a Terra \u00e9 un xeoide.\nPor extensi\u00f3n, adoita chamarse tam\u00e9n co\u00f1ecemento a todo o que un individuo ou unha sociedade dados considera sabido ou co\u00f1ecido. Neste sentido, dir\u00edase por exemplo que a existencia de bruxas e trasgos era co\u00f1ecida na Idade Media, mentres que, desde o punto de vista actual, estas crenzas son infundadas e non constit\u00faen, xa que logo, co\u00f1ecementos.\nSen d\u00fabida, as ciencias constit\u00faen un dos principais tipos de co\u00f1ecemento.\nO co\u00f1ecemento, a s\u00faa natureza, a s\u00faa variedade, o xeito de como \u00e9 adquirido, o proceso da s\u00faa adquisici\u00f3n, os seus valores e o seu papel nas sociedades humanas, est\u00fadanse nunha variedade de disciplinas, inclu\u00edndo a filosof\u00eda, a epistemolox\u00eda, a ciencia, a psicolox\u00eda, as ciencias cognitivas, a antropolox\u00eda e a sociolox\u00eda.\nAlgunhas definici\u00f3ns.\nO \"co\u00f1ecemento\" \u00e9 a consciencia e o entendemento dos feitos, verdades ou informaci\u00f3n ga\u00f1adas na forma da experiencia ou da aprendizaxe. O co\u00f1ecemento \u00e9 unha apreciaci\u00f3n da posesi\u00f3n dos detalles interconectados que, no illamento, son de menor valor.\nO \"co\u00f1ecemento\" \u00e9 un termo con moitos significados segundo o contexto, pero polo xeral est\u00e1 relacionado con tales conceptos como o significado, a informaci\u00f3n, a instruci\u00f3n, a comunicaci\u00f3n, a representaci\u00f3n, o estudo e o est\u00edmulo mental.\nO \"co\u00f1ecemento\" \u00e9 distinto da \"informaci\u00f3n simple\". Tanto o co\u00f1ecemento como a informaci\u00f3n consisten en declaraci\u00f3ns verdadeiras, pero o co\u00f1ecemento \u00e9 a informaci\u00f3n que ten un obxectivo ou o emprego. Os fil\u00f3sofos describir\u00edan isto como a informaci\u00f3n asociada coa intencionalidade. Chaman o estudo do co\u00f1ecemento epistemolox\u00eda.\nUnha definici\u00f3n com\u00fan de \"co\u00f1ecemento\" \u00e9 que consiste na crenza xustificada verdadeira. Esta definici\u00f3n prov\u00e9n do \"Theaetetus\" de Plat\u00f3n \nQue constit\u00fae o \"co\u00f1ecemento\", a certeza e a verdade son cuesti\u00f3ns pol\u00e9micas. Estas cuesti\u00f3ns son discutidas por fil\u00f3sofos, cient\u00edficos sociais e historiadores. Ludwig Wittgenstein escribiu \"Sobre a certeza\" \u2014aforismos acerca destes conceptos\u2014 explorando as relaci\u00f3ns entre o co\u00f1ecemento e a certeza.\nCo\u00f1ecer e saber.\nDiferenciamos, dun modo t\u00e9cnico e formalizado os conceptos de co\u00f1ecer e saber, por m\u00e1is de que, na linguaxe ordinaria, se usen \u00e1s veces como sin\u00f3nimos, outras veces non.\nCo\u00f1ecer, e o seu produto, o co\u00f1ecemento, est\u00e1 ligado a unha evidencia que consiste na crenza baseada na experiencia e na memoria e \u00e1 algo com\u00fan na evoluci\u00f3n des seres naturais concibidos como sistemas, a partir dos animais superiores.\nSaber, pola s\u00faa parte, require, ademais do anterior, unha xustificaci\u00f3n fundamental; \u00e9 dicir, un engarce nun sistema coherente de significado e de sentido, fundado no real e comprendido como realidade; m\u00e1is al\u00e1 do co\u00f1ecemento do obxecto no momento presente como se fora definitivo e completo. Un sistema que constit\u00fae un mundo e fai deste feito de experiencia algo con entidade consistente.\n\u00c9 dicir, que as cousas alleas \u00e1 raz\u00f3n non poden ser obxecto de ciencia. E un pouco m\u00e1is adiante reco\u00f1ece que os elementos simples son por iso \"irracionais\", xa que non se pode dar raz\u00f3n deles. E despois, no \"Sofista\", intenta por iso \"ir m\u00e1is al\u00e1\" do elemental como elemental, sen\u00f3n ao fundamento do mesmo, \u00e1 \"Idea\" (\"Logos\"), a \"racionalidade\" que serve de fundamento ou, como di Xavier Zubiri, (\"Inteligencia y raz\u00f3n\", p\u00e1x. 258 e ss.), fai pos\u00edbel o \"verdadear\" das cousas e os feitos como realidade. O saber da verdade, as\u00ed concibido, \u00e9 un \"feito aberto\" como proceso intelectual e non un logro definitivo, (Hilary Putnam, \"Raz\u00f3n, verdade e historia\", Madrid, Tecnos, 1988.&lt;/ref&gt; Un conxunto de raz\u00f3ns e outros feitos independentes da mi\u00f1a experiencia que, por un lado, ofrecen un \"saber qu\u00e9\" \u00e9 o percibido e, por outro lado, orientan e definen a conduta, como un \"saber facer\" como resposta adecuada e unha valoraci\u00f3n de todo iso respecto ao bo."}
{"id": "5359", "revid": "98629", "url": "https://gl.wikipedia.org/wiki?curid=5359", "title": "5 de xaneiro", "text": "O 5 de xaneiro \u00e9 o quinto d\u00eda do ano do calendario gregoriano. Quedan 360 d\u00edas para rematar o ano e 361 nos anos bisestos.\nOutros.\nOs 366 d\u00edas do ano"}
{"id": "5360", "revid": "56817", "url": "https://gl.wikipedia.org/wiki?curid=5360", "title": "Lista de presidentes de Alema\u00f1a", "text": "S\u00e9guese a Lista de presidentes da Alema\u00f1a, dende a Rep\u00fablica de Weimar."}
{"id": "5361", "revid": "25871", "url": "https://gl.wikipedia.org/wiki?curid=5361", "title": "Cultura de Alema\u00f1a", "text": "As contribuci\u00f3ns da Alema\u00f1a para o patrimonio cultural mundial son numerosas, o que leva alg\u00fans autores a acreditaren no \"Xenio Alem\u00e1n\", celebrado no Romanticismo (unha das fases da historia da arte onde a Alema\u00f1a tivo unha preeminencia envex\u00e1bel). Pa\u00eds co\u00f1ecido por moitos como \"das Land der Dichter und Denker\" (A terra dos poetas e dos pensadores), a Alema\u00f1a foi o berce de personaxes important\u00edsimas na historia da arte, como se pode verificar nas varias secci\u00f3ns deste artigo.\nA lingua alem\u00e1 e os seus dialectos foron, outrora, a lingua franca da Europa Central, oriental e setentrional. Hoxe, o alem\u00e1n \u00e9 unha das linguas que esperta m\u00e1is interese por parte dos estudantes de linguas, en todo o mundo. Moitas figuras hist\u00f3ricas, a\u00ednda non sendo alem\u00e1s, no sentido moderno da palabra \"alem\u00e1n\", estiveron inmersas na cultura xerm\u00e1nica, como \u00e9 o caso de Wolfgang Amadeus Mozart, Franz Kafka ou Cop\u00e9rnico.\nCr\u00edtica \u00e1 cultura alem\u00e1.\nComo foi dito enriba, a cultura alem\u00e1 \u00e9 indisoci\u00e1bel ao Romanticismo. A ese movemento a que o lema \"Land der Dichter und Denker\" presta o eloxio haber\u00eda tam\u00e9n que engadir outro aforismo menos laudativo \"Land der Richter und Henker\" (terra dos xu\u00edces e carrascos) de Karl Kraus, que nos recorda o lado sombr\u00edo da cultura alem\u00e1.\nGeorge Clemenceau, pouco amigo dos alem\u00e1ns, escribe, como nos relata Erika Mann na s\u00faa autobiograf\u00eda \"Ausgerechnet Ich\" o seguinte sobre ese lado sombr\u00edo: \nMenos dunha d\u00e9cada despois da morte de Clemenceu, Erika Mann clasifica esta caracterizaci\u00f3n dos alem\u00e1ns polo se\u00f1or Clemenceu como \"sinistramente acertada\".\nErika Mann: \"\"Sen d\u00fabida que foi esta atracci\u00f3n m\u00f3rbida e sat\u00e1nica pola morte de que el fala unha das forzas que atraeran os alem\u00e1ns para o Nazismo. Non \u00e9 por acaso que o s\u00edmbolo das tropas de elite de Hitler \u00e9 un cranio (Totenkopf). E por moi din\u00e1mico e vivo que o movemento nazi se te\u00f1a vendido na propaganda, a divindade a que eles se rend\u00edan con \u00e9xtase era \u00e1 morte. O romanticismo nazi non ti\u00f1a calquera lugar para a \"luz\" ou o \"luminoso\". Os seus esp\u00edritos eran sobrios. E no entanto o desastre alem\u00e1n non foi unha capitulaci\u00f3n consciente ou intencional perante a cat\u00e1strofe, a pesar de ter habido unha saudade inconsciente con ela. Foi antes polo se\u00f1or Clemenceau a desaprobada falla fundamental de cultura moral que arruinou a naci\u00f3n\".\"\nArtes.\nM\u00fasica.\nNaceron en Alema\u00f1a compositores como Beethoven, Bach, Brahms, Schumann e Wagner.\nMoitas das maiores compa\u00f1\u00edas de \u00d3pera e Orquestras mundiais son de Alema\u00f1a. Alg\u00fans mestres, como Wilhelm Furtw\u00e4ngler son absolutamente paradigm\u00e1ticos.\nArtes pl\u00e1sticas.\nNo Renacemento, Albrecht D\u00fcrer foi un dos nomes maiores.\nMax Ernst, no surrealismo; Franz Marc, na arte conceptual; Joseph Beuys, Bazon Brock e Wolf Vostell no neo-expressionismo Georg Baselitz. Coa chegada do nazismo, moitos intelectuais fuxiron de Alema\u00f1a, debido \u00e1s s\u00faas convicci\u00f3ns pol\u00edticas ou por seren de raza xud\u00eda. Os efectos desta fuga en masa de \"cerebros\" a\u00ednda se fai sentir hoxe en Alema\u00f1a.\nLiteratura.\nPoes\u00eda.\nGoethe, Schiller e Heine son alg\u00fans dos m\u00e1is importantes poetas alem\u00e1ns. O movemento Sturm und Drang \u00e9 caracter\u00edstico do romanticismo alem\u00e1n na literatura.\nFilosof\u00eda.\nFil\u00f3sofos como Kant, Hegel, Marx e Nietzsche est\u00e1n entre os m\u00e1is importantes fil\u00f3sofos non s\u00f3 alem\u00e1ns como do propio mundo.\nTeolox\u00eda.\nPodemos citar a Marti\u00f1o Lutero.\nOutros escritores.\nEntre os novelistas, atopamos Thomas Mann, Heinrich Mann, Klaus Mann, Hermann Hesse e G\u00fcnter Grass\nOs diarios de Victor Klemperer e de Anne Frank dannos unha visi\u00f3n do horror do per\u00edodo nazi.\nCiencia.\nPodemos referir cient\u00edficos como Einstein, Born e Planck.\nOutros.\nO desenvolvemento cultural alem\u00e1n non se debe desligar totalmente do feito de que fora en Alema\u00f1a onde Johann Gutenberg inventou a imprenta no 1455."}
{"id": "5362", "revid": "111586", "url": "https://gl.wikipedia.org/wiki?curid=5362", "title": "Estados de Alema\u00f1a", "text": "Alema\u00f1a \u00e9 unha rep\u00fablica federal composta de 16 estados, chamados Land (en singular, o plural de Land en alem\u00e1n \u00e9 L\u00e4nder). \nHistoria.\nTermo.\nDado que a palabra Land tam\u00e9n significa \"pa\u00eds\" en alem\u00e1n, o termo Bundesl\u00e4nder (estados da Federaci\u00f3n) \u00fasase con m\u00e1is frecuencia, xa que \u00e9 m\u00e1is espec\u00edfico. Tres dos estados son cidades estatais, mentres que os outros 13 son Fl\u00e4chenl\u00e4nder (estados da \u00e1rea).\nL\u00e4nder e Bunderl\u00e4nder en Alema\u00f1a e Austria.\nO termo \"Bundesland\" pode parecer implicar unha subordinaci\u00f3n do termo L\u00e4nder ao Bund federal, pero isto non se reflicte na autonom\u00eda dos L\u00e4nder nas relaci\u00f3ns internacionais. A palabra correcta, tam\u00e9n usada no \"Grundgesetz\", \u00e9 polo tanto L\u00e4nder.\nEsta diferenza \u00e9 importante, xa que despois da segunda guerra mundial, os L\u00e4nder da parte occidental do antigo Reich alem\u00e1n constitu\u00edronse primeiro como \u00e1reas administrativas, e m\u00e1is tarde feder\u00e1ronse no Bund ou Rep\u00fablica Federal de Alema\u00f1a.\nEste procedemento \u00e9 o contrario do que aconteceu en Austria despois da guerra, onde primeiro se creou o Bund e despois seguiron os estados como unidades do sistema federal. En Austria os estados tam\u00e9n se denominan L\u00e4nder na s\u00faa Constituci\u00f3n. \nEstados alem\u00e1ns desde a reunificaci\u00f3n.\nAlema\u00f1a ten 16 estados federados : \nSubdivisi\u00f3ns.\nAs cidades-estados de Berl\u00edn e Hamburgo est\u00e1n subdivididas en Distritos. A cidade de Bremen consta de dous distritos urbanos: Bremen e Bremerhaven, que non son contiguos. Nos demais estados existen as seguintes subdivisi\u00f3ns:\nAsociaci\u00f3ns de \u00e1rea (\"Landschaftsverb\u00e4nde\").\nO estado m\u00e1is poboado de Renania do Norte-Westfalia est\u00e1 dividido de xeito \u00fanico en d\u00faas asociaci\u00f3ns de \u00e1reas (\"Landschaftsverb\u00e4nde\")\",\" unha para a Renania e outra para Westfalia-Lippe. Este arranxo estaba destinado a aliviar a fricci\u00f3n causada ao unir as d\u00faas rexi\u00f3ns culturalmente diferentes nun s\u00f3 estado despois da segunda guerra mundial. Os \"Landschaftsverb\u00e4nde\" te\u00f1en agora moi pouco poder real.\nA Constituci\u00f3n de Mecklenburgo-Antepomerania establece o dereito de Mecklenburgo e Vorpommern (Antepomerania) a formar \"Landschaftsverb\u00e4nde\" de seu, a\u00ednda que estas d\u00faas partes constitu\u00edntes do estado non est\u00e1n representadas na actualidade como divisi\u00f3n administrativa.\nDistritos gobernamentais (\"Regierungsbezirke\").\nOs grandes estados de Baden-W\u00fcrttemberg, Baviera, Hessen e Renania do Norte-Westfalia est\u00e1n divididos en distritos gobernamentais, ou \"Regierungsbezirke\".\nEn Renania-Palatinado, estes distritos foron abolidos o 1 de xaneiro de 2000, en Saxonia-Anhalt o 1 de xaneiro de 2004 e na Baixa Saxonia o 1 de xaneiro de 2005. Desde 1990 at\u00e9 2012, Saxonia dividiuse en tres distritos (chamados \"). Direktionsbezirke\" desde 2008). En 2012, as autoridades destes distritos fusion\u00e1ronse nunha \u00fanica autoridade central.\nDistritos administrativos (\"Kreise\").\nOs Distritos de Alema\u00f1a \"(Kreise)\" son distritos administrativos, e todos os estados excepto as cidades-estado de Berl\u00edn e Hamburgo e o estado de Bremen consisten en \"distritos rurais\" \"(Landkreise),\" Cidades sen distritos (\"Kreisfreie St\u00e4dte\", en Baden-W\u00fcrttemberg tam\u00e9n chamados \"distritos urbanos\", ou \"Stadtkreise\"), cidades que son distritos por dereito propio, ou asociaci\u00f3ns locais de tipo especial \"(Kommunalverb\u00e4nde besonderer Art),\" v\u00e9xase a continuaci\u00f3n. O estado Cidade Hanse\u00e1tica Libre de Bremen consta de dous distritos urbanos, mentres que Berl\u00edn e Hamburgo son estados e distritos urbanos ao mesmo tempo.\nA partir de 2011, hai 295 \"Landkreise\" e 107 \"Kreisfreie St\u00e4dte\", o que fai 402 distritos en total. Cada un consta dun consello electo e dun executivo, que \u00e9 elixido polo consello ou polo pobo, dependendo do estado, supervisando a administraci\u00f3n do goberno local. Os \"Landkreise\" te\u00f1en funci\u00f3ns administrativas primarias en \u00e1reas espec\u00edficas, como estradas, hospitais e servizos p\u00fablicos.\nAs asociaci\u00f3ns locais de tipo especial son unha fusi\u00f3n dunha ou m\u00e1is \"Landkreise\" cunha ou m\u00e1is \"Kreisfreie St\u00e4dte\" para formar unha substituci\u00f3n das entidades administrativas mencionadas anteriormente a nivel de distrito. Pretenden implementar a simplificaci\u00f3n da administraci\u00f3n a ese nivel. Normalmente, unha cidade ou pobo libre de distritos e o seu hinterland urbano agr\u00fapanse nunha asociaci\u00f3n deste tipo, ou \"Kommunalverband besonderer Art\". Tal organizaci\u00f3n require a emisi\u00f3n de leis especiais por parte do estado gobernante, xa que non est\u00e1n cubertas pola estrutura administrativa normal dos respectivos estados.\nEn 2010 s\u00f3 existen tres \"Kommunalverb\u00e4nde besonderer Art\".\nOficinas (\"\u00c4mter\").\nNalg\u00fans estados existe unha unidade administrativa entre os distritos e os municipios, chamada \"\u00c4mter\" (singular \"Amt\") , \"Amtsgemeinden\", \"Gemeindeverwaltungsverb\u00e4nde\", \"Landgemeinden\", \"Verbandsgemeinden\", \"Verwaltungsgemeinschaften\" ou \"Kirchspiellandgemeinden\".\nConcellos (\"Gemeinden\").\nCada distrito rural e cada \"Amt\" est\u00e1 subdividido en concellos, mentres que cada distrito urbano \u00e9 un municipio por dereito propio."}
{"id": "5366", "revid": "85894", "url": "https://gl.wikipedia.org/wiki?curid=5366", "title": "Qatar", "text": " \nQatar (,) (en \u00e1rabe: \u0642\u0637\u0631), oficialmente o Estado de Qatar (en \u00e1rabe: \u062f\u0648\u0644\u0629 \u0642\u0637\u0631, \"Dawlat Qatar\") \u00e9 un pa\u00eds soberano localizado no oeste de Asia, ocupando a pequena Pen\u00ednsula de Qatar na costa noroeste da Pen\u00ednsula Ar\u00e1biga. Ten fronteira terrestre con Arabia Saudita no sur, co resto do seu territorio rodeado polo Golfo P\u00e9rsico. Un estreito no Golfo P\u00e9rsico separa Qatar do seu veci\u00f1o Bahrain, tam\u00e9n compartindo fronteiras mar\u00edtimas cos Emiratos \u00c1rabes Unidos e Ir\u00e1n. A capital \u00e9 Doha, onde vive m\u00e1is do 80% da poboaci\u00f3n do pa\u00eds.\nQatar foi gobernado como unha monarqu\u00eda hereditaria pola Casa de Thani desde que Mohammed bin Thani asinou un tratado cos brit\u00e1nicos en 1868 que reco\u00f1ec\u00eda o seu status separado. Seguindo o goberno dos Otom\u00e1ns, Qatar converteuse nun protectorado brit\u00e1nico a principios do s\u00e9culo XX ata conseguir a s\u00faa independencia en 1971. O emir actual \u00e9 Tamim bin Hamad Al Thani, que ocupa case todos os poderes executivos e a autoridade lexislativa en virtude da Constituci\u00f3n de Qatar, as\u00ed como o control do poder xudicial. Nomea ao primeiro ministro e ao gabinete. A Asemblea Consultiva parcialmente elixida pode bloquear a lexislaci\u00f3n e ten unha capacidade limitada para destitu\u00edr ministros.\nA principios de 2017, a poboaci\u00f3n total de Qatar era de 2,6 mill\u00f3ns: 313.000 cidad\u00e1ns de Qatar e 2,3 mill\u00f3ns de expatriados. \nA s\u00faa relixi\u00f3n oficial \u00e9 o islam. En termos de ingresos, o pa\u00eds ten o cuarto PIB (PPA) per c\u00e1pita m\u00e1is alto do mundo, e o sexto m\u00e1is alto RNB per c\u00e1pita (m\u00e9todo Atlas). Qatar ten o terceiro IDH m\u00e1is alto do mundo \u00e1rabe. \u00c9 unha econom\u00eda de ingresos altos, apoiada polas terceiras reservas de gas natural e reservas de petr\u00f3leo m\u00e1is grande do mundo. Qatar \u00e9 o maior exportador mundial de gas natural licuado, e o maior emisor de di\u00f3xido de carbono do mundo per c\u00e1pita.\nNo s\u00e9culo XXI, Qatar emerxeu como unha potencia media no mundo \u00e1rabe grazas \u00e1 s\u00faa riqueza de recursos, as\u00ed como o seu grupo de medios de comunicaci\u00f3n en expansi\u00f3n global, Al Jazeera Media Network, e, segundo se informa, apoiou financieiramente a varios grupos rebeldes durante a Primavera \u00c1rabe. Os dereitos humanos en Qatar consid\u00e9rase polos acad\u00e9micos e organizaci\u00f3ns non gobernamentais como xeralmente pobres, con restrici\u00f3ns \u00e1s liberdades civ\u00eds como as liberdades de asociaci\u00f3n, expresi\u00f3n e prensa, as\u00ed como o seu trato a miles de traballadores migrantes que equivale a traballo forzoso para proxectos no pa\u00eds. O Mundial de F\u00fatbol de 2022 concedido a Qatar en virtude de controvertidas circunstancias, convert\u00e9ndoo no primeiro pa\u00eds musulm\u00e1n do mundo \u00e1rabe en acoller o evento. Qatar acolleu os Xogos Asi\u00e1ticos de 2006, e tam\u00e9n acoller\u00e1 os Xogos Asi\u00e1ticos de 2030.\nEtimolox\u00eda.\nPlinio o Vello, un escritor romano, documentou o relato m\u00e1is antigo relativo aos habitantes da pen\u00ednsula cara a mediados do s\u00e9culo I d.C., refer\u00edndose a eles como \"Catharrei\", unha designaci\u00f3n que puido derivar do nome dun importante asentamento local. Un s\u00e9culo despois, Ptolomeo produciu o primeiro mapa co\u00f1ecido para representar a pen\u00ednsula, refer\u00edndose a ela como \"Catara\". O mapa tam\u00e9n fac\u00eda referencia a unha cidade chamada \"Cadara\" ao leste da pen\u00ednsula. O termo \"Catara\" (habitantes, \"Cataraei\") utilizouse exclusivamente ata o s\u00e9culo XVIII, despois de que \"Katara\" xurdira como a ortograf\u00eda m\u00e1is reco\u00f1ecida. Finalmente, despois de varias variaci\u00f3ns: \"Katr\", \"Kattar\" e 'Guttur': o derivado moderno \"Qatar\" adoptouse como nome do pa\u00eds.\nHistoria.\nQatar forma un dos novos emiratos na Pen\u00ednsula Ar\u00e1biga. Logo da dominaci\u00f3n polos persas durante miles de anos e m\u00e1is recentemente polos turcos otom\u00e1ns e finalmente polos brit\u00e1nicos, Qatar converteuse nun estado independente o 3 de setembro de 1971. A diferenza dos emiratos m\u00e1is pr\u00f3ximos, Qatar rexeitou formar parte dos Emiratos \u00c1rabes Unidos ou de Arabia Saudita.\nSometido a Bahr\u00e9in ata 1868, pasou a depender do Imperio Otom\u00e1n ata o seu desmembraci\u00f3n en 1915. O emir 'Abd Allah asinou un tratado co Reino Unido (1816) e o emirato converteuse en protectorado brit\u00e1nico.\nTras a decisi\u00f3n brit\u00e1nica de abandonar o golfo P\u00e9rsico en 1971, Qatar ingresou na Federaci\u00f3n de Emiratos \u00c1rabes do Golfo P\u00e9rsico (1968). Obtida a s\u00faa independencia (1971), retirouse da Federaci\u00f3n, asinou un tratado de amizade con Gran Breta\u00f1a e ingresou na Liga \u00c1rabe e na ONU (1971).\nCun incruento golpe de estado (1972), Ahmad b'Ao? foi deposto polo seu curm\u00e1n o xeque Hammad al-Thani, que se mant\u00e9n ata a actualidade no poder.\nXeograf\u00eda.\nA pen\u00ednsula qatar\u00ed penetra 150\u00a0km dentro do golfo P\u00e9rsico desde Arabia Saudita. Gran parte do pa\u00eds \u00e9 unha planicie baixa e est\u00e9ril, cuberta de area. Ao sueste est\u00e1 o espectacular \"Khor ao Adaid\" ou \"mar interior\", unha \u00e1rea de dunas movedizas de area que rodean unha ba\u00eda do golfo.\nO punto m\u00e1is alto de Qatar at\u00f3pase no Jebel Dukhan ao oeste, unha serie de baixos afloramientos de pedra calcaria que corre de sur a norte desde Zikrit a trav\u00e9s de Umm Bab ata a fronteira austral, e que alcanza ao redor de 90 metros sobre o nivel do mar. Nesta zona tam\u00e9n se atopan os principais dep\u00f3sitos interiores de petr\u00f3leo de Qatar, mentres que os xacementos de gas natural est\u00e1n no mar, ao noroeste da pen\u00ednsula.\nOrganizaci\u00f3n territorial.\nDesde 2014, Qatar est\u00e1 dividido en oito municipios (en \u00e1rabe: baladiyah).\nPara fins estat\u00edsticos, os municipios subdivid\u00edronse ademais en 98 zonas desde 2015, que \u00e1 s\u00faa vez se subdividen en bloques.\nPol\u00edtica.\nQatar \u00e9 un emirato. Segundo a Constituci\u00f3n de 1970, o poder executivo descansa no Consello de Ministros. A Majlis al-Shura (Asemblea Consultiva) ten competencias consultivas. \nO 29 de abril de 2003 Qatar aprobou por referendo unha nova Constituci\u00f3n. Nela prevese a elecci\u00f3n dunha Asemblea Consultiva de 45 membros (dos cales 15 son designados polo emir) que poder\u00e1 propor a adopci\u00f3n de leis, aprobar e emendar o orzamento, levar a cabo debates sobre a pol\u00edtica do Goberno e facer preguntas aos ministros. A Constituci\u00f3n non prev\u00e9 a creaci\u00f3n de partidos pol\u00edticos, pero se reco\u00f1ece o dereito \u00e1 liberdade de expresi\u00f3n e asociaci\u00f3n, o dereito a un xu\u00edzo xusto, e consagra a liberdade de culto.\nEconom\u00eda.\nAntes do descubrimento do petr\u00f3leo a econom\u00eda de Qatar centr\u00e1base na pesca e a recolecci\u00f3n de perlas. Por\u00e9n, o descubrimento de reservas de petr\u00f3leo, nos anos 1940, transformou completamente a econom\u00eda da naci\u00f3n. Agora o pa\u00eds ten un alto nivel de vida, con moitos servizos sociais para os seus cidad\u00e1ns e todas as comodidades de calquera naci\u00f3n moderna.\nO ingreso nacional de Qatar deriva principalmente das exportaci\u00f3ns de petr\u00f3leo e gas natural. As reservas de petr\u00f3leo do pa\u00eds est\u00e1n estimadas en 15 bill\u00f3ns de barr\u00eds (2.4\u00a0km\u00b3). A riqueza e nivel de vida dos qatar\u00eds son comparables \u00e1s de naci\u00f3ns de Europa Occidental. Qatar ten o m\u00e1is alto PIB per c\u00e1pita do mundo en desenvolvemento.\nDemograf\u00eda.\nCase todos os qatar\u00eds son musulm\u00e1ns. Ademais de \u00e1rabes, gran parte da poboaci\u00f3n migrou desde varias naci\u00f3ns para traballar na industria petroleira do pa\u00eds. O \u00e1rabe \u00e9 o idioma oficial, pero o ingl\u00e9s \u00e9 entendido amplamente. Hai m\u00e1is de 10000 hispanoparlantes.\nA poboaci\u00f3n qatar\u00ed s\u00f3 conforma o 20 % dos habitantes nacidos no pa\u00eds. A maior\u00eda son traballadores estranxeiros vindos da India, de Ir\u00e1n ou de pa\u00edses norteafricanos. Os expatriados occidentais gozan dun elevado nivel de vida pero non participan na pol\u00edtica do pa\u00eds. Os qatar\u00eds son partidarios da interpretaci\u00f3n \"wahabita\" do islam sunita e son conservadores. Por\u00e9n, as mulleres non est\u00e1n obrigadas a levar veo e te\u00f1en dereito a posu\u00edr carn\u00e9 de conducir. Os expatriados cristi\u00e1ns gozan de liberdade de culto pero non est\u00e1n autorizados a promover o cristianismo.\nDesde que a explotaci\u00f3n petroleira lle permitiu a Qatar enriquecerse, a maior parte da s\u00faa poboaci\u00f3n, que antes estivo constitu\u00edda por bedu\u00ednos n\u00f3mades, \u00e9 urbana. Cerca do 90 % dos qatar\u00eds residen en Doha, a capital, ou nas s\u00faas aforas; esta urbanizaci\u00f3n provocou unha despoboamento nas vilas do norte.\nCultura.\nQatar usa explicitamente a lei Wahhabi como a base do seu goberno e a vasta maior\u00eda dos seus cidad\u00e1ns seguen esta espec\u00edfica doutrina isl\u00e1mica. Muhammad Ibn Abd Al-Wahhab fundou o Wahhabismo, unha versi\u00f3n puritana do islam que fai unha interpretaci\u00f3n literal do Cor\u00e1n e a Sunnah."}
{"id": "5377", "revid": "98629", "url": "https://gl.wikipedia.org/wiki?curid=5377", "title": "17 de xaneiro", "text": "O 17 de xaneiro \u00e9 o d\u00e9cimo s\u00e9timo d\u00eda do ano do calendario gregoriano. Quedan 348 d\u00edas para rematar o ano e 349 nos anos bisestos.\nOutros.\nOs 366 d\u00edas do ano"}
{"id": "5378", "revid": "98629", "url": "https://gl.wikipedia.org/wiki?curid=5378", "title": "GNU Hurd", "text": "GNU Hurd \u00e9 o microkernel multiservidor que desenvolve o Proxecto GNU da Free Software Foundation. Est\u00e1 pensado como substituto do n\u00facleo Unix e lib\u00e9rase con licenza GNU. Malia que o kernel de Linux se converteu na soluci\u00f3n m\u00e1is viable no proxecto GNU, o desenvolvemento de GNU Hurd contin\u00faa arestora s\u00f3 que a modo.\nGNU Hurd consiste nunha serie de protocolos e procesos de servidor (ou \"daemons\") que se executan no microkernel GNU Mach. Hurd intenta superar en funcionalidade ao kernel de Unix, e en estabilidade, m\u00e1is sen perder a compatibilidade con este. O Proxecto GNU, con desenvolvedores a favor desde a d\u00e9cada dos 1980, escolleu a opci\u00f3n de ser multiservidor pola aparente vantaxe sobre das arquitecturas traducionais monol\u00edticas de Unix.\nNome e logo.\nThomas Bushnell, do alcume BSG e o primeiro arquitecto do Hurd dixo en 1991, describiu a Hurd como unha acrimonia mutuamente recursiva:\nO logotipo son as \"caixas Hurd\" e reflicten a arquitectura do sistema. No logo m\u00f3stranse os noodos dos servidores do n\u00facleo de Hurd e a comunicaci\u00f3n entre eles, por pontes directas entre procesos ou mensaxes IPCs.\nCaracter\u00edsticas.\nGNU Hurd \u00e9 unha colecci\u00f3n de servidores que corren no microkernel Mach para po\u00f1er en funcionamento sistemas de ficheiros, protocolos de rede, control de acceso a ficheiros, e outras funci\u00f3ns que est\u00e1n postas en funcionamento polo kernel Unix ou por kernels similares (coma o Linux). O Proxecto GNU est\u00edvose desenvolvendo dende 1990 como software libre, distribu\u00edndose baixo a licenza GPL. Hurd intenta superar \u00f3s kernel tipo Unix en canto a funcionalidade, seguridade e estabilidade, a\u00ednda mant\u00e9ndose compatible con eles. Isto l\u00f3grase grazas a que Hurd pon en funcionamento a especificaci\u00f3n POSIX, entre outras, pero eliminando as restrici\u00f3ns arbitrarias \u00f3s usuarios.\nGNU Hurd est\u00e1 orientado a ter unha programaci\u00f3n e un ambiente de usuario familiares para m\u00faltiples prop\u00f3sitos. O Hurd utiliza desenvolvemento para plataformas IA-32, i686 en Assembly e C. Coa librer\u00eda de C para GNU des\u00e9\u00f1anse as li\u00f1as est\u00e1ndar coma as ANSI/ISO, BSD, POSIX, Single Unix, SVID, e a X/Open. Hurd ten unha estrutura orientada a obxectos. As interfaces do Hurd est\u00e1n dese\u00f1adas para permitir redes agrupadas (colectivas), a\u00ednda que esta funci\u00f3n a\u00ednda non foi posta en funcionamento."}
{"id": "5379", "revid": "98629", "url": "https://gl.wikipedia.org/wiki?curid=5379", "title": "GNU General Public License", "text": "A GNU General Public License (abreviado como GNU GPL ou GPL; en galego \"Licenza p\u00fablica xeral de GNU\" ) \u00e9 unha licenza de software libre, que garante que os usuarios finais te\u00f1en a potestade de usar, estudar, modificar e compartir o software. A licenza escribiuna Richard Stallman, da Free Software Foundation (FSF), para o proxecto GNU e para outorgarlle aos usuarios das aplicaci\u00f3ns os dereitos que establece a definici\u00f3n de software libre. Agora os dereitos de autor\u00eda da licenza son da Free Software Foundation. A GPL \u00e9 unha licenza copyleft, polo que os traballos derivados deben e s\u00f3 se poden compartir baixo as mesmas condici\u00f3ns da licenza. Iso \u00e9 a principal diferenza coas licenzas de software libre permisivas, como son as licenzas BSD e MIT. A GPL foi a primeira licenza copyleft de uso xeral.\nA familia de licenzas GPL foi historicamente o grupo de licenzas m\u00e1is populares no software de c\u00f3digo aberto e libre. Entre os principais proxectos con estas licenza est\u00e1n o kernel de Linux a librer\u00eda de compilaci\u00f3n de GNU (GCC). M\u00faltiples autores afirman que a licenza GPL foi crucial para o \u00e9xito dos sistemas baseados en Linux. Esta licenza deulle a garant\u00eda de que o seu traballo beneficiar\u00eda a todos e que sempre estar\u00eda ese traballo como libre, e non s\u00f3 aproveitado por compa\u00f1\u00edas de software que non benefician a cambio do seu uso \u00e1 comunidade de desenvolvedores e usuarios.\nEn 2007 liberouse a terceira versi\u00f3n desta licenza, a GNU GPLv3, co obxectivo de resolver conflitos da segunda versi\u00f3n da licenza. Esa nova versi\u00f3n inclu\u00edu unha cl\u00e1usula opcional de \"calquera versi\u00f3n posterior\" que permitise a escolla entre os termos orixinais da licenza ou calquera outros posteriores que a FSF estableza. Sendo opcional hai casos nos que esta cl\u00e1usula se omite cando se establece a licenza dun software, como \u00e9, como exemplo, o caso de Linux, que est\u00e1 coa licenza GPLv2 mais sen inclu\u00edr o de \"calquera versi\u00f3n posterior\".\nExisten licenzas derivadas da GPL con outros fins espec\u00edficos, como a GNU Lesser General Public License que permite o enlace din\u00e1mico do c\u00f3digo libre a aplicaci\u00f3ns propietarias, ou para outro tipo de material, como a GNU Free Documentation License que cobre os artigos da Wikipedia, a Open Audio License para obras musicais.\n\u00c9 unha licenza que segue a definici\u00f3n de libre da FSF, da OSI , as li\u00f1as do software libre de Debian, non permite excepci\u00f3n para ligaz\u00f3ns dentro da GPL, segue as condici\u00f3ns de Copyleft e non segue as condici\u00f3ns de Copyfree.\nHistoria.\nRichard Stallman escribiu a GPL en 1989 para usala en aplicaci\u00f3ns desenvoltas dentro do proxecto GNU. A GPL orixinal fundamentouse nunha unificaci\u00f3n dun licenzas similares das primeiras versi\u00f3ns de GNU Emacs (1985), o debugger de GNU e o compilador de C de GNU. Estas licenzas con declaraci\u00f3ns semellantes as da GPL moderna mais espec\u00edficas para cada aplicaci\u00f3n. Iso fac\u00edaas incompatibles entre si malia a ser o mesma licenza. O obxectivo de Stallman foi elaborar producir unha licenza que se puidese usar en calquera proxecto e que se puidese compartir c\u00f3digo entre m\u00faltiples proxectos.\nA segunda versi\u00f3n da licenza, a versi\u00f3n 2, lanzouse en 1991. Durante os 15 anos seguintes a comunidade de software libre foise decatando de eivas da licenza GPLv2 que permiten que se deixen de aplicar licenzas GPL software modificado e que te\u00f1a esa versi\u00f3n da licenza; algo contrario \u00e1 filosof\u00eda da GPL. Estes problemas casos incl\u00faen a \"TiVoitizaci\u00f3n\" (do software TiVo) e que sup\u00f3n que se incl\u00fae software con GPL en hardware no que se restrinxe a s\u00faa modificaci\u00f3n nesa plataforma en concreto, a problemas similares aos da licenza Affero; e problemas de patentes entre Microsoft e distribuidores de software libre, por mor de intentos de usar patentes como arma en contra da comunidade de software libre.\nA versi\u00f3n 3 desenvolveuse para abordar esas eivas e lanzouse o 29 de xu\u00f1o de 2007.\nVersi\u00f3n 1.\nA versi\u00f3n 1 da GNU GPL creouse e publicouse o 25 de febreiro de 1989 coa finalidade de evitar as d\u00faas principais formas nas que os distribuidores de software limitaban a liberdade que define ao software libre. O primeiro problema era que os distribuidores ti\u00f1an a posibilidade de s\u00f3 publicar un \u00fanico ficheiro binario, un executable que non se poder\u00eda analizar e estudar.\nPara evitar isto a GPLv1 incl\u00fae a afirmaci\u00f3n de que as copias e a s\u00faa distribuci\u00f3n, a\u00ednda que sexa s\u00f3 unha parte deste, ten que levar consigo e baixo as mesmas condici\u00f3ns o c\u00f3digo fonte dun xeito que se poida analizar e estudar. O segundo problema era que os distribuidores poidan engadir restrici\u00f3ns, ben fose na licenza ou ben combinando ese software con outro software que levase asociado outras cl\u00e1usulas de restrici\u00f3ns da s\u00faa distribuci\u00f3n. A uni\u00f3n de dous grupos con diferentes condici\u00f3ns fai que ese traballo combinado te\u00f1a a maior das restrici\u00f3ns impostas. Para evitar isto a GPLv1 afirma que as versi\u00f3ns modificadas, en conxunto, deben ser distribu\u00eddas baixo os termos da GPLv1. Polo tanto, o software distribu\u00eddo baixo os termos de GPLv1 p\u00f3dense combinar con software de condici\u00f3ns m\u00e1is permisivas, xa iso non cambia os termos nos que se pode distribu\u00edr. Por\u00e9n, o software distribu\u00eddo baixo a GPLv1 non se pode combinar con software distribu\u00eddo de licenzas m\u00e1is restritivas, xa que iso entrar\u00eda en conflito coas condici\u00f3ns de distribuci\u00f3n que establece a GPLv1.\nVersi\u00f3n 2.\nTal como afirmou Richard Stallman, o gran cambio da GPLv2 foi introducir a cl\u00e1usula de \u00abliberdade ou morte\u00bb, como \u00e9 que se lle di na s\u00faa \"secci\u00f3n 7\". Esa secci\u00f3n afirma que os autores con traballos baixo esta licenza s\u00f3 poden distribu\u00edlo con ela \"s\u00f3\" se cumpren todas as obrigas da licenza, independentemente de que te\u00f1a calquera outro requirimento lexislativo que cumprir. Dito doutro xeito, todas as obrigas ou dereitos da licenza non poden ser cumpridas ou consideradas por separado cando existan conflitos legais que aparezan nalgunha das s\u00faas partes. Esta disposici\u00f3n ten como finalidade evitar que calquera parte utilice unha reclamaci\u00f3n por violaci\u00f3n de patentes ou outro motivo de litixio similar para evadir o cumprimento dalgunha das obrigas e liberdades que os usuarios te\u00f1en con esta licenza.\nEn 1990 comezouse a ver que unha licenza menos restritiva ser\u00eda estratexicamente \u00fatil para a librar\u00eda C e para outras librar\u00edas que fornec\u00edan de servizos de librar\u00edas privativas. Cando se publicou a versi\u00f3n 2 da licenza GPL (GPLv2) lanzouse en xu\u00f1o dese mesmo ano, en 1991, unha segunda licenza - a GNU Lesser General Public License (LGPL) - complementar\u00eda desta e numerada do mesmo xeito, a versi\u00f3n 2. A licenza LGPL mudou a s\u00faa versi\u00f3n en 1999 a 2.1 e trocou o seu nome a GNU Lesser General Public License, coa finalidade de resaltar a s\u00faa finalidade.\nPolo xeral ind\u00edcase na licenza \"GPLv2 ou calquera versi\u00f3n posterior\" para que os usuarios poidan actualizar \u00e1s seguintes versi\u00f3ns, como a GPLv3.\nVersi\u00f3n 3.\nA finais de 2005 a Free Software Foundation (FSF) anunciou que estaba a traballar na versi\u00f3n 3 da GPL (GPLv3). O 16 de xaneiro de 2006 publicouse un borrador e comezou o primeiro debate p\u00fablico sobre deste. A consulta p\u00fablica planific\u00e1rase para entre nove e quince meses mais a\u00ednda transcorridos dezaoito meses a\u00ednda se estaba no cuarto borrador do texto. A versi\u00f3n GPLv3 oficial publicouna a FSF o 29 de xu\u00f1o de 2007. A GPLv3 escribiuna Richard Stallman e co asesoramento xur\u00eddico de coa asesor\u00eda Eben Moglen e Richard Fontana do Centro de lexislaci\u00f3n do software libre (en ingl\u00e9s \"Software Freedom Law Center).\"\nSegundo Stallman os cambios m\u00e1is importantes nesta versi\u00f3n foron os relacionados coas patentes de software, a compatibilidade da licenza, a definici\u00f3n de \"c\u00f3digo fonte\", as restrici\u00f3ns de hardware en canto \u00e1 modificaci\u00f3n do software ( \"TiVoizaci\u00f3n\"). Outros cambios foron os relacionados coa internacionalizaci\u00f3n, como se xestionan as violaci\u00f3n das obrigas e dereitos e como o propietario outorga os dereitos de autor.\nTam\u00e9n agregou unha disposici\u00f3n que retira o peso da legalidade dos permisos da \"Xesti\u00f3n de dereitos dixitais\" (DRM), para que quen quixer poida romper calquera peza que un tribunal poida considerar como DRM e que eses cambios en software con GPL non sexan considerados como un incumprimento de leis que versan sobre das DRM, como a lei americana de \"Dereitos de autor da era dixital\" (en ingl\u00e9s \"Digital Millennium Copyright Act\").\nA Free Software Foundation, co apoio da Centro de lexislaci\u00f3n do software libre, a Free Software Foundation Europea e outros grupos de software libre; coordinaron o proceso de consulta p\u00fablica. Os comentarios do p\u00fablico, feitos coa aplicaci\u00f3n \"stet\" para a revisi\u00f3n colaborativa de documentos, quedaron recollidas no portal \"gplv3.fsf.org\". Durante o proceso de consulta p\u00fablica fix\u00e9ronse 962 comentarios no primeiro borrador. Ao final da edici\u00f3n envi\u00e1ronse un total de 2.636 comentarios.\nO terceiro borrador liberouse o 28 de marzo de 2007. Este borrador inclu\u00eda unha linguaxe orientada a previr acordos sobre patentes como o pol\u00e9mico acordo entre Microsoft-Novell e pechou as posibles d\u00fabidas entre as definici\u00f3ns de \"usuario\" e \"produto de consumo\". Eliminouse tam\u00e9n a secci\u00f3n de \"Limitaci\u00f3ns xeogr\u00e1ficas\", que fora unha posibilidade xa considerada durante o inicio da consulta p\u00fablica.\nO cuarto borrador de discusi\u00f3n, e que foi o \u00faltimo, publicouse o 31 de maio de 2007. Nel introduciuse a compatibilidade coa licenza Apache versi\u00f3n 2.0 (as versi\u00f3ns anteriores son incompatibles), aclarouse o papel dos provedores externos, e fixo unha excepci\u00f3n para evitar os problemas que se percibiran no acordo Microsoft-Novell dicindo na Secci\u00f3n 11 par\u00e1grafo 6 que:\nEsta cl\u00e1usula pretende facer ineficaces as futuras relaci\u00f3ns deste tipo. A licenza tam\u00e9n buscou que Microsoft estendese as patentes que lle concedeu aos usuarios de Novell para que o uso do da licenza GPLv3 se est\u00e9ndese a \"todos\" os usuarios da licenza GPLv3. Iso s\u00f3 \u00e9 factible cando Microsoft \u00e9 ten establecido legalmente un acordo mercantil no que hai software coa GPLv3.\nAdemais, os borradores previos da GPLv3 permit\u00edan a quen establecera a licenza engadir un requisito similar aos da licenza Affero, e que cubrir\u00eda a fenda legal que se abriu cos servizos ofertados por provedores de servizos de aplicaci\u00f3n, que son casos nos que se ofrece un servizo a trav\u00e9s dunha rede. Con todo, xa que iso supor\u00eda un alto custo administrativo a hora de verificar se o c\u00f3digo est\u00e1 a ofrecer ese tipo de servizos, decidiuse manter as licenzas licenza GPL e Affero separadas.\nVarios desenvolvedores do primeiro plano, e en particular os desenvolvedores de alto nivel do kernel de Linux como Linus Torvalds, Greg Kroah-Hartman e Andrew Morton, comentaron nos medios de comunicaci\u00f3n as s\u00faas obxecci\u00f3ns as varias partes dos borradores na primeira e segunda discusi\u00f3n do borrador da licenza. Os desenvolvedores do kernel fixeron referencia criticando varias cl\u00e1usulas dobre da DRM e TiVotizaci\u00f3n, de patentes e \"restrici\u00f3ns adicionais\" e alertaron dunha \"balcanizaci\u00f3n\" do \"Universo do software libre\". Linus Torvalds decidiu non adoptar a GPLv3 no kernel de Linux, e reiterouse anos despois nas s\u00faas cr\u00edticas.\nGPLv3 mellora a compatibilidade con varias licenzas de software de c\u00f3digo aberto como a Apache License versi\u00f3n 2.0 e a GNU Affero General Public License, coa cal a GPLv2 non se puido combinar. As aplicaci\u00f3ns con licenza GPLv3 s\u00f3 se poden combinar e compartir c\u00f3digo co software con licenzas GPLv2 se a licenza GPLv2 xa ti\u00f1a establecida a cl\u00e1usula opcional \"ou posterior\" e se o software se actualiza \u00e1 GPLv3. A FSF considera que cl\u00e1usula \"GPLv2 ou calquera versi\u00f3n posterior\" debe de ser a forma m\u00e1is com\u00fan de po\u00f1er como licenza do software GPLv2, hai desenvolvedores como por exemplo o creador de Toybox Rob Landley que a describiron como unha cl\u00e1usula salvavidas. Os proxectos de software licenciados coa cl\u00e1usula opcional \"ou posterior\" incl\u00faen o proxecto GNU pero outro exemplo contrario, sen a cl\u00e1usula, \u00e9 o kernel de Linux.\nA versi\u00f3n final do texto da licenza publicouse o 29 de xu\u00f1o de 2007.\nTermos e condici\u00f3ns.\nOs termos e condici\u00f3ns da GPL deben estar sempre dispo\u00f1ibles para calquera que reciba unha copia dun traballo con licenza GPL (\"a licenza\"). Calquera persoa coa licenza que se adira aos seus termos e condici\u00f3ns ten permiso para modificar o traballo, as\u00ed como para copiar e facer unha versi\u00f3n derivada e redistribu\u00edla. A persoa coa licenza est\u00e1 autorizada a cobrar unha taxa por servizos, se \u00e9 que non quere facer uso gratu\u00edto dese software. Este \u00faltimo punto \u00e9 o que distingue a GPL das licenzas de software privativo, que prohiben a redistribuci\u00f3n comercial. A FSF argumenta que o software libre non deber\u00eda ter restrici\u00f3ns en canto ao uso comercial, e a GPL o que fai \u00e9 afirmar explicitamente que as obras de GPL poden ser vendidas a calquera prezo.\nA GPL tam\u00e9n establece que o distribuidor non pode impo\u00f1er \"novas restrici\u00f3ns aos dereitos concedidos pola GPL\". Isto prohibe actividades como a distribuci\u00f3n do software baixo un acordo ou contrato de non divulgaci\u00f3n.\nA cuarta secci\u00f3n da versi\u00f3n 2 da licenza e a s\u00e9tima secci\u00f3n da versi\u00f3n 3 obrigan a que os programas distribu\u00eddos como binarios pre-compilados estean sempre acompa\u00f1ados dunha copia do c\u00f3digo fonte, unha indicaci\u00f3n escrita para obter o c\u00f3digo fonte a trav\u00e9s do mesmo mecanismo co que se conseguiu o binario compilado ou dunha oferta escrita para obter o c\u00f3digo fonte do binario pre-compilado que obtivo baixo a GPL. A segunda secci\u00f3n da versi\u00f3n 2 e a quinta secci\u00f3n da versi\u00f3n 3 tam\u00e9n obrigan que \"todos os destinatarios reciban unha copia desta licenza xunto coa aplicaci\u00f3n\". A versi\u00f3n 3 da licenza indica que o c\u00f3digo fonte pode estar dispo\u00f1ible doutras formas adicionais seguindo as indicaci\u00f3ns da s\u00e9tima secci\u00f3n. Estes incl\u00faen a descarga do c\u00f3digo fonte dun servidor ou a transmisi\u00f3n por parceiros, sempre que as\u00ed \u00e9 como estivese dispo\u00f1ible o c\u00f3digo compilado e que haxa \"indicaci\u00f3ns claras\" de onde atopar so c\u00f3digo fonte.\nA FSF non ten os dereitos de autor\u00eda para as obras que se liberan coa GPL, ag\u00e1s que o autor llos atrib\u00faa explicitamente \u00e1 FSF (que case non ocorre f\u00f3ra daquelas aplicaci\u00f3ns que forman parte do proxecto GNU). S\u00f3 os posuidores dos dereitos individuais de autor te\u00f1en a autoridade para iniciar unha demanda cando se sospeita dunha violaci\u00f3n da licenza.\nUso de software coa licenza.\nAs aplicaci\u00f3ns coa licenza GPL p\u00f3dense empregar para todos os fins, inclu\u00edndo as finalidades comerciais ou mesmo como ferramentas para crear software privativo, como \u00e9 o caso de cando se usan compiladores de licenza GPL. Os usuarios ou empresas que distrib\u00faen obras con licenza GPL (como pode ser software) poden establecer unha taxa de cobro polas copias ou facer a entrega delas de balde. Isto \u00e9 o que distingue a licenza GPL do software \"shareware\", que \u00e9 o que permite a copia para uso persoal pero prohibe a s\u00faa distribuci\u00f3n comercial, ou das licenzas privativas nas que toda copia est\u00e1 prohibida ampar\u00e1ndose na lei de dereitos de autor. A FSF indica que o software libre debe respectar toda a liberdade polo que non se deben restrinxir os usos e distribuci\u00f3ns comerciais (redistribuci\u00f3n).\nS\u00f3 para un uso privado (ou interno), sen vendas e sen distribuci\u00f3n, o c\u00f3digo do software pode ser modificado e as s\u00faas partes empregadas de novo sen que iso obrigue a lanzar ao publico ese c\u00f3digo fonte. Cando se realizan vendas ou distribuci\u00f3ns, todo o c\u00f3digo fonte, inclu\u00eddos os cambios de c\u00f3digo e as adici\u00f3ns, te\u00f1en que facerse accesibles para os usuarios finais. Nese caso o copyleft apl\u00edcase para asegurar que os usuarios finais conservan as liberdades definidas anteriormente.\nPor\u00e9n o software que se executa como unha aplicaci\u00f3n para un sistema operativo con licenza GPL, como pode ser Linux, non ten porqu\u00e9 estar feito cunha licenza GPL nin precisa de ser distribu\u00eddo co c\u00f3digo fonte. A licenza versa sobre das librar\u00edas que usa e das compo\u00f1entes do software e non da plataforma sobre da que se usa a aplicaci\u00f3n. Como exemplo, se un programa consta s\u00f3 de software personalizado orixinal propio, ou se se combina co c\u00f3digo fonte doutros compo\u00f1entes de software, logo as compo\u00f1entes propias do software personalizado non ten porqu\u00e9 ter unha licenza GPL e non ten porqu\u00e9 facerse dispo\u00f1ible o seu c\u00f3digo. Iso cando o sistema operativo subxacente si est\u00e1 usando unha licenza GPL, as aplicaci\u00f3ns que se executan sobre del non se consideran traballos derivados. S\u00f3 se se usan partes dunha aplicaci\u00f3n coa GPL noutro (e ese programa se distrib\u00fae), o restante c\u00f3digo fonte da aplicaci\u00f3n se ten que po\u00f1er baixo os mesmos termos da licenza. A GNU Lesser General Public license (LGPL) foi creada para ter un copyleft m\u00e1is compatible que a GPL, xa que non obriga a que o c\u00f3digo fonte desenvolvido por un propio cliente (distinto das partes coa LGPL) te\u00f1a que ser liberado baixo os mesmos termos de licenza.\nCopyleft.\nOs dereitos de distribuci\u00f3n que concede a GPL para as versi\u00f3ns modificadas das obras est\u00e1n suxeitos a condici\u00f3ns. Cando algu\u00e9n distrib\u00fae unha obra con licenza GPL e mailas s\u00faas propias modificaci\u00f3ns, os requirimentos para distribu\u00edr ese traballo completo non pode abranguer m\u00e1is do que xa indican as condici\u00f3ns da GPL.\nEsta obriga co\u00f1\u00e9cese como o \"copyleft\". O seu fundamento legal xorde da lexislaci\u00f3n do copyright, de dereitos de autor, aplicada ao software. O traballo GPL est\u00e1 suxeito a copyright co cal a persoa que baixo as condici\u00f3ns da licenza, non ten dereitos a redistribu\u00edla obra nin modificala (ag\u00e1s en casos de uso lex\u00edtimo) non sendo que se cumpran as condici\u00f3ns da licenza. O que se precisa \u00e9 que se acepten as condici\u00f3ns da GPL para, grazas a ela, os dereitos que lei de dereitos de autor\u00eda restrinxe, se poidan facer, como redistribu\u00edr a obra. Por outra banda, se se distrib\u00faen copias da obra sen cumprir os termos da GPL (por exemplo, mantendo o c\u00f3digo fonte en segredo), o autor orixinal pode demandalo baixo o estipulado pola a lei de dereitos de autor.\nO copyleft usa a lei de dereitos de autor para facer o contrario ao seu prop\u00f3sito xeral: no canto de impo\u00f1er restrici\u00f3ns, concede m\u00e1is dereitos \u00e1s demais persoas dun xeito que eses dereitos non se poden eliminar posteriormente. Tam\u00e9n garante que non se outorguen dereitos de redistribuci\u00f3n ilimitados no caso de se detectaren fallos legais nas condici\u00f3ns de copyleft.\nMoitos distribuidores de aplicaci\u00f3ns coa GPL empaquetan o c\u00f3digo fonte cos ficheiros executables. Outro m\u00e9todo alternativo para cumprir o copyleft \u00e9 facilitar tras unha petici\u00f3n por escrito o xeito e obter o c\u00f3digo fonte nun medio f\u00edsico (como un CD). Na pr\u00e1ctica moito do software coa GPL distrib\u00faense por internet e o c\u00f3digo fonte est\u00e1 dispo\u00f1ible a trav\u00e9s dun servizo FTP ou HTTP. Cando a distribuci\u00f3n da aplicaci\u00f3n se fai por internet, iso xa cumpre coa licenza.\nO copyleft s\u00f3 se considera cando algu\u00e9n busca redistribu\u00edr o programa. Os desenvolvedores poden realizar versi\u00f3ns modificadas nun sistema privado sen que iso supo\u00f1a a obrigaci\u00f3n de divulgar as s\u00faas modificaci\u00f3ns, sempre e cando ese software non se lle distrib\u00faa a algu\u00e9n m\u00e1is. Cabe considerar que o copyleft s\u00f3 se aplica ao software e non ao material ou obras que con este se faga (ag\u00e1s que iso sexa outra aplicaci\u00f3n derivada). Por exemplo, un portal web p\u00fablico que emprega un sistema de xesti\u00f3n de contido cunha licenza GPL non precisa distribu\u00edr os seus contidos cambios que este fai no sistema de xesti\u00f3n polo seu uso, xa que ese contido non \u00e9 derivado.\nTen habido debates sobre se se trata dunha violaci\u00f3n da GPL liberar o c\u00f3digo fonte dun xeito pouco claro ou con atrancos, como se d\u00e1 en casos nos que o autor non ten toda a vontade de compartir o c\u00f3digo fonte. O consenso deste debate chegou a que, a\u00ednda que non \u00e9 \u00e9tico, non se pode considerar que quebre as condici\u00f3ns da licenza. Este problema aclarouse coa entrada da licenza versi\u00f3n 2, que incl\u00fae esixencia de que a versi\u00f3n \"preferible\" \u00e9 que o c\u00f3digo fonte estea sempre dispo\u00f1ible.\nLicenza fronte a contrato.\nA GPL dese\u00f1ouse como unha licenza e non como un contrato. Nalgunhas xurisdici\u00f3ns onde se rexen polo Dereito Com\u00fan anglosax\u00f3n, a distinci\u00f3n legal entre unha licenza e un contrato \u00e9 importante. Os contratos r\u00e9xense pola lei de contrataci\u00f3n mentres que as licenzas r\u00e9xense pola lei de dereitos de autor. Por\u00e9n, esta distinci\u00f3n non \u00e9 \u00fatil en moitas das xurisdici\u00f3ns que se rexen polo dereito civil, nas que non hai diferenzas entre os contratos e as licenzas.\nAqueles que non acepten os termos e condici\u00f3ns da GPL non te\u00f1en permiso, baixo a licenza de copyright, para copiar ou distribu\u00edr obras e/os seus derivados coa licenza GPL. Con todo, namentres non redistrib\u00faan a aplicaci\u00f3n coa GPL, poden empregala dentro da s\u00faa organizaci\u00f3n e facer as obras que queiran con el sen que iso signifique que te\u00f1an que liberarse con esa licenza.\nAllison Randal criticou a licenza GPLv3 dicindo que \u00e9 innecesariamente confusa para os lexisladores xa que se poder\u00eda simplificar mantendo as mesmas condici\u00f3ns. En abril de 2017 un tribunal federal dos Estados Unidos determinou que unha licenza de c\u00f3digo aberto \u00e9 un contrato aplicable de obrigado cumprimento.\nObras derivadas.\nO mesmo texto da GPL ten os seus propios dereitos de autor e est\u00e1n en posesi\u00f3n da Free Software Foundation. A FSF perm\u00edtelle \u00e1s persoas crear novas licenzas coa s\u00faa base na GPL sen ning\u00fan tipo de requirimento, mais sempre e cando non empreguen o pre\u00e1mbulo da licenza sen o seu permiso. Malia a todo, desacons\u00e9llano xa que esas licenzas poder\u00edan ser incompatibles coa GPL e xerar un caso de proliferaci\u00f3n de licenzas sen unha necesidade aparente.\nOutras licenzas que creou o proxecto GNU foron a GNU Lesser General Public License, a GNU Free Documentation License e a Affero General Public License.\nO propio texto da GPL non est\u00e1 suxeito \u00e1 licenza GPL. Os dereitos de autor desta licenza non permiten a modificaci\u00f3n da licenza. Mesmo a copia da licenza est\u00e1 permitida grazas a obrigaci\u00f3n desta a que os destinatarios reciban \"unha copia desta licenza a canda a aplicaci\u00f3n\". Segundo as preguntas frecuentes da GPL, quen quixer pode facer unha nova licenza usando unha versi\u00f3n modificada da GPL sempre e cando esa persoa lle dea un nome diferente \u00e1 resultante. Esa nova licenza non poder\u00eda citar a \"GNU\" e ter\u00eda que eliminar por completo o pre\u00e1mbulo. Con todo, o pre\u00e1mbulo poder\u00edase empregar se a Free Software Foundation lle emite un permiso expreso \u00e1 persoa que o desexe cambiar.\nCompatibilidade e m\u00faltiples licenzas.\nO c\u00f3digo suxeito a outras licenzas p\u00f3dese combinar coas aplicaci\u00f3ns que te\u00f1an licenzas GPL sen conflito, sempre e cando as condici\u00f3ns do traballo resultante non implique maiores restrici\u00f3ns que a GPL. Ademais dos termos xerais da GPL existen outras restrici\u00f3ns e permisos adicionais que se poden aplicar:\nA FSF mant\u00e9n unha lista de licenzas de software libre compatibles con licenza GPL que conte\u00f1en moitas das licenzas de software libre m\u00e1is com\u00fans, como a licenza MIT orixinal ou licenza MIT/X, a licenza BSD (no seu actual formulario de 3 cl\u00e1usulas) e a licenza Licenza Art\u00edstica 2.0.\nDavid A. Wheeler defendeu que os desenvolvedores de software libre/de c\u00f3digo aberto s\u00f3 usan licenzas compatibles con GPL, porque facer o contrario dificulta que outros participen e contrib\u00faan ao c\u00f3digo. Como exemplo espec\u00edfico de incompatibilidade de licenza, o ZFS de Sun Microsystems non se pode inclu\u00edr no n\u00facleo de Linux con licenza GPL, porque est\u00e1 licenciado baixo a licenza de distribuci\u00f3n com\u00fan e desenvolvemento incompatible da GPL. Ademais, ZFS est\u00e1 protexida por patentes, as\u00ed que distribu\u00edr unha implementaci\u00f3n desenvolvida de forma independente a\u00ednda requirir\u00e1 o permiso de Oracle.\nUnha serie de empresas usan licenzas m\u00faltiples para distribu\u00edr unha versi\u00f3n GPL e vender unha licenza de propiedade exclusiva para empresas que desexen combinar o paquete con c\u00f3digo propietario, usando enlaces din\u00e1micos ou non. Exemplos destas compa\u00f1\u00edas incl\u00faen MySQL AB, Digia PLC, Qt, (Qt framework antes de 2011 de Nokia), Red Hat (Cygwin) e Riverbank Computing (PyQt). Outras compa\u00f1\u00edas, como a Fundaci\u00f3n Mozilla (os produtos incl\u00faen a Mozilla Application Suite, Mozilla Thunderbird e Mozilla Firefox), usaron m\u00faltiples licenzas para distribu\u00edr versi\u00f3ns baixo a licenza GPL e outras fontes de c\u00f3digo aberto.\nDocumentos e outros medios.\nA GPL p\u00f3dese empregar para documentos de texto e non s\u00f3 para software computacional ou mesmo, dun xeito m\u00e1is xeral, para todo tipo de medios nos que sexa claro que \u00e9 o que o que constit\u00fae o c\u00f3digo fonte (definido como \"a forma m\u00e1is axeitada para traballar e facer cambios nel\"). Malia a todo a FSF aconsella que no caso de manuais ou libros de texto se empregue a GNU Free Documentation License (GFDL), xa que creou para ese fin.\nPor\u00e9n, os grupo de desenvolvemento de Debian aconsellou nunha das s\u00faas resoluci\u00f3ns que foi aprobada en 2006 que a licenza de documentaci\u00f3n do proxecto estivese tam\u00e9n baixo a licenza GPL. Esa decisi\u00f3n debeuse a que hai unha incompatibilidade da GFDL coa GPL: un texto coa licenza GFDL non se pode incorporar nas aplicaci\u00f3ns que te\u00f1an unha GPL. Ademais a fundaci\u00f3n FLOSS Manuals, unha organizaci\u00f3n adicada \u00e1 creaci\u00f3n de manuais de software libre, decidiu desde o 2007 evitar a GFDL nos seus textos e decantarse pola GPL.\nCando se emprega a GPL para as fontes de tipograf\u00eda, os documentos e as imaxes que se fixesen us\u00e1ndoa est\u00e1n na obriga de liberarse cunha licenza GPL. Isto \u00e9 algo que non acontece dentro de pa\u00edses como os Estados Unidos ou o Canad\u00e1 xa que al\u00ed a lei copyright establece que non \u00e9 de uso no estilo da tipograf\u00eda. Si que o \u00e9 igualmente aquel c\u00f3digo fonte que esta asociado ao ficheiro da tipograf\u00eda.\nEste caso pode complicar o incorporar fontes en ficheiros xa que o documento pode ser considerase como unha obra \"ligada\" \u00e1 fonte tipogr\u00e1fica. A FSF estableceu unha cl\u00e1usula para os casos de excepci\u00f3n no que non se desexa que se aplique ao uso de tipograf\u00eda."}
{"id": "5380", "revid": "23204", "url": "https://gl.wikipedia.org/wiki?curid=5380", "title": "Anfisbena", "text": "Anfisbena \u00e9 unha besta mitol\u00f3xica representada como unha serpe cuxos extremos son d\u00faas cabezas. A palabra anfisbena trad\u00facese como \"que vai en d\u00faas direcci\u00f3ns\".\nExiste unha suborde de r\u00e9ptiles, semellantes a pequenas serpes, que recibe o nome de anfisbenas (\"Amphisbaenia\") ou cobras cegas. Carecen de extremidades (excepto o x\u00e9nero \"Bipes\", que conserva as patas anteriores) e est\u00e1n adaptadas \u00e1 vida baixo terra. Co\u00f1\u00e9cense unhas 190 especies, case todas propias de \u00c1frica e Suram\u00e9rica.\nNon se diferencia a cabeza da cola e, de feito, son quen de desprazarse cara a adiante ou cara a atr\u00e1s coa mesma facilidade, caracter\u00edstica \u00e1 que deben o nome cient\u00edfico."}
{"id": "5381", "revid": "1822", "url": "https://gl.wikipedia.org/wiki?curid=5381", "title": "Harp\u00edas", "text": "As harp\u00edas (\"ladroas\" en grego), son fillas de Electra e Taumante, e irm\u00e1s de Iris. Fermosas na s\u00faa xuventude, logo troc\u00e1ronse en bestas coa forma de mulleres aladas e con gadoupas (se ben tam\u00e9n se as representa con pezu\u00f1os). Viv\u00edan nas illas Estr\u00f3fades.\nAs d\u00faas harp\u00edas orixinais eran Aelo (vento tempestuoso) e Oc\u00edpete (voo r\u00e1pido), pero os romanos engadiron a Celeno (a escura). As tres, violentas e crueis, representaban \u00f3s ventos e \u00e1s tempestades. A s\u00faa fame era insaciable e eran moi temidas polos navegantes.\nTrala s\u00faa uni\u00f3n con C\u00e9firo, deron a luz \u00f3s cabalos dos heroes Aquiles, C\u00e1stor e P\u00f3lux.\nA lenda conta que Fineo, rei da Tracia, revelou certos segredos dos deuses, e Zeus, alporizado, condenouno \u00e1s illas Estr\u00f3fades, cun manxar diario \u00f3 que nunca pod\u00eda inca-lo dente, xa que as Harp\u00edas sempre lle roubaban a comida ou defecaban nela. Este castigo prolongouse ata a chegada de Xas\u00f3n e os Argonautas, que conseguiron apresa-las Harp\u00edas. En recompensa, Fineo revelou \u00f3s guerreiros como segui-lo cami\u00f1o que lles conducir\u00eda \u00f3 v\u00e9laro de ouro."}
{"id": "5383", "revid": "1822", "url": "https://gl.wikipedia.org/wiki?curid=5383", "title": "Briareo", "text": "Briareo (do grego \"forza\") \u00e9 un personaxe mitol\u00f3xico, un dos tres Hecatonquiros, xigantes de cen brazos e cincuenta cabezas. Era fillo de Urano e Xea, e irm\u00e1n de Cotto e Xigues. \nUrano encerrounos no T\u00e1rtaro, e Cronos liberounos para que o axudaran na Titanomaquia (guerra contra aquel), pero volveunos encerrar unha vez conseguida a vitoria. Finalmente, foron liberados por Zeus.\nCasou con Cimopolea, filla de Poseid\u00f3n, e xuntos constru\u00edron o seu palacio no r\u00edo Oc\u00e9ano. Tiveron unha filla chamada Oiolica.\nNa \"Il\u00edada\" c\u00f3ntase que foi chamado pola nereida Tetis para liberar a Zeus das cadeas que quer\u00edan po\u00f1erlle Hera, Atenea e Poseid\u00f3n."}
{"id": "5385", "revid": "1987", "url": "https://gl.wikipedia.org/wiki?curid=5385", "title": "R\u00edo Aar", "text": "Aar ou Aare, r\u00edo de Su\u00edza, nace nos Alpes Berneses a 1565 m. de altura e desemboca no Rhin, despois de percorrer 291\u00a0km. e pasar polos lagos de Brienz e Thun e a cidade de Berna. O seu caudal medio \u00e9 de 508 m\u00b3/seg. e drena unha \u00e1rea de 17.620\u00a0km\u00b2."}
{"id": "5386", "revid": "23204", "url": "https://gl.wikipedia.org/wiki?curid=5386", "title": "Aarau", "text": "Aarau \u00e9 unha cidade de Su\u00edza, capital do cant\u00f3n de Argovia, na ribeira do r\u00edo Aar. No ano 2016 ti\u00f1a 20.782 habitantes.\nFoi fundada no 1415 como fortaleza de Berna. Foi capital da Rep\u00fablica Helv\u00e9tica do 22 de maio ao 20 de setembro de 1798.\nA s\u00faa econom\u00eda bas\u00e9ase na industria t\u00e9xtil, na fabricaci\u00f3n de instrumentos de precisi\u00f3n e de produtos qu\u00edmicos e alimenticios. A maior\u00eda da poboaci\u00f3n \u00e9 de fala alem\u00e1 (85%), hai minor\u00edas de lingua serbocroata e italiana. A relixi\u00f3n protestante (43,5%) \u00e9 a maioritaria, con minor\u00edas de\ncat\u00f3licos (29,2%), musulm\u00e1ns (4,8%), ortodoxos (3,2%).\nA biblioteca cantonal cont\u00e9n valiosos manuscritos procedentes dos mosteiros suprimidos no cant\u00f3n durante a Reforma protestante."}
{"id": "5388", "revid": "23204", "url": "https://gl.wikipedia.org/wiki?curid=5388", "title": "Aarhus", "text": "Aarhus ou \u00c5rhus \u00e9 unha cidade dinamarquesa, capital do condado de igual nome, situada ao leste de Xutlandia. \u00c9 unha das cidades m\u00e1is antigas de Dinamarca, o bispado data de cando menos o 951, e a segunda con m\u00e1is poboaci\u00f3n. A catedral comezouse a constru\u00edr no 1201, e \u00e9 a igrexa m\u00e1is grande de Dinamarca. A econom\u00eda bas\u00e9ase nas manufacturas met\u00e1licas e para a maquinaria, na fabricaci\u00f3n de aceite e no porto comercial.\nDemograf\u00eda.\nEvoluci\u00f3n da poboaci\u00f3n:"}
{"id": "5390", "revid": "54336", "url": "https://gl.wikipedia.org/wiki?curid=5390", "title": "Ar\u00f3n", "text": "Ar\u00f3n, \u00e1s veces tam\u00e9n Aar\u00f3n ou Ahar\u00f3n, (), foi un personaxe b\u00edblico.\nTraxectoria.\nNado en Exipto, era o fillo m\u00e1is vello de Amram e Ioqu\u00e9bed e irm\u00e1n m\u00e1is vello de Mois\u00e9s. Casou con Elixeba, con quen tivo catro fillos: Nadab, Abih\u00fa, Itamar e Elazar. Segundo a tradici\u00f3n foi o primeiro \"Gran Sacerdote\" (levita) de Israel por elecci\u00f3n divina xunto cos seus fillos. Actuou como voceiro de Mois\u00e9s, por ser de verba f\u00e1cil, a\u00ednda que mentres Mois\u00e9s recib\u00eda as T\u00e1boas da Lei, Ahar\u00f3n fabricou o becerro de ouro a petici\u00f3n do pobo hebreo.\nMorreu na Monta\u00f1a de Deus (Horeb) \u00e1 idade de 123 anos (\u00c9x. 4:27), sen chegar \u00e1 Terra prometida.\nNo Cor\u00e1n aparece baixo a forma de Har\u00fan. "}
{"id": "5401", "revid": "23204", "url": "https://gl.wikipedia.org/wiki?curid=5401", "title": "Ivar Andreas Aasen", "text": "Ivar Andreas Aasen, nado en \u00d8rsta o 5 de agosto de 1813 e finado en Oslo o 23 de setembro de 1896, foi un fil\u00f3logo noruegu\u00e9s.\nTraxectoria.\nNaceu no seo dunha familia campesi\u00f1a. A partir de 1836 os seus esforzos foron para crear unha lingua literaria norueguesa independente e nacional, no 1841 comeza un estudo sistem\u00e1tico do seu dialecto local. Posteriormente, Aasen, viaxa por toda Noruega para estudar os diferentes dialectos populares coa idea de fundar unha verdadeira lingua escrita norueguesa que substitu\u00edra ao dan\u00e9s. O seu traballo \u00e9 a orixe do actual nynorsk, que foi o primeiro en empregar de forma literaria.\nMorreu honrado polo Parlamento noruegu\u00e9s como pai da lingua norueguesa."}
{"id": "5402", "revid": "83328", "url": "https://gl.wikipedia.org/wiki?curid=5402", "title": "Zambia", "text": "Zambia \u00e9 un pa\u00eds interior de \u00c1frica, limitado ao norte coa Rep\u00fablica Democr\u00e1tica do Congo e Tanzania; ao leste co Malaui; ao sur co Mozambique, Cimbabue, Namibia e Botswana; e ao oeste con Angola.\nHistoria.\nVisitada polos portugueses no s\u00e9culo XVIII, a actual Zambia foi explorada polo brit\u00e1nico David Livingstone. A penetraci\u00f3n colonial iniciouse no ano 1890, por medio da \"British South Africa Company\".\nAntigamente chamada Rodesia do Norte, en 1953 o Reino Unido intentou unila \u00e1 Cimbabue e Malaui, pero os intereses dos colonos brancos de Cimbabue fixeron que en 1964 se separase, formando o novo estado de Zambia. O nome de Zambia d\u00e9bese \u00f3 r\u00edo Zambeze.\nGoberno e Pol\u00edtica.\nZambia \u00e9 unha rep\u00fablica, na que o poder executivo reside no presidente -que \u00e9 tam\u00e9n o xefe de estado- e o primeiro ministro, elixido por un per\u00edodo de cinco anos por voto popular, xunto co vicepresidente xeral, designados ambos polo presidente. O goberno est\u00e1 composto por un gabinete elixido polo presidente entre os membros da Asemblea Nacional. O poder lexislativo \u00e9 unicameral; o pa\u00eds non acepta a xurisdici\u00f3n da Corte Internacional de Xustiza. O poder xudicial reside na corte suprema, a\u00ednda que os xu\u00edces son designados polo presidente.\nEconom\u00eda.\nA econom\u00eda depende, en gran medida, do cobre, mineral do que Zambia \u00e9 un dos primeiros produtores mundiais e que representa o 90% do valor das exportaci\u00f3ns. Este pa\u00eds pertence ao chamado \"cinto de cobre\", prolongaci\u00f3n dos xacementos de Katanga. O petr\u00f3leo \u00e9 importado e chega desde o porto de Dar es Salaam (Tanzania). Dentro do sector industrial destaca o tratamento de minerais (sobre todo o refino do cobre). Tam\u00e9n \u00e9 importante a produci\u00f3n de cemento e as industrias derivadas da agricultura: aceites vexetais, manufacturas do algod\u00f3n, azucre, xab\u00f3n etc.\nA agricultura at\u00f3pase pouco desenvolta, centr\u00e1ndose basicamente nos cultivos de subsistencia: batata, cacahuetes, millo e mandioca. Tam\u00e9n presenta cultivos de car\u00e1cter comercial (algod\u00f3n, caf\u00e9, cana de azucre, tabaco). Nos lagos e cursos fluviais pract\u00edcase a pesca.\nO turismo internacional, buscando os espazos naturais do pa\u00eds, constit\u00fae unha importante fonte de ingresos.\nXeograf\u00eda.\nZambia \u00e9 un pa\u00eds interior sen sa\u00edda ao mar. O seu territorio \u00e9 fundamentalmente monta\u00f1oso e presenta numerosas depresi\u00f3ns e afundimentos tect\u00f3nicos. O punto m\u00e1is alto at\u00f3pase nas monta\u00f1as Mafinga a 2.301 m, e o m\u00e1is baixo a 329 m no r\u00edo Zambeze, que d\u00e1 nome \u00f3 pa\u00eds. A altitude media non supera os 1.500 m, e as depresi\u00f3ns son frecuentemente de car\u00e1cter pantanoso, e est\u00e1n ocupadas por r\u00edos coma o Kafue, afluente do Zambeze, ou por lagos, coma o Bang\u00fcelo (Bangweulu), Moero (Mweru), e Kariba. No leste do pa\u00eds, e en direcci\u00f3n nordeste-suroeste, est\u00e9ndense os montes Muchinga, que se elevan ata os 2.164 m.\nOs cursos fluviais principais son o r\u00edo Zambeze, o Kafue e o Luangwa. Ao sur do pa\u00eds, no r\u00edo Zambeze, facendo fronteira con Cimbabue, at\u00f3panse as cataratas Victoria. As cataratas constit\u00faen un dos principais focos tur\u00edsticos da \u00c1frica austral en Cimbabue e tam\u00e9n da rexi\u00f3n de Livingstone en Zambia.\nO clima \u00e9 tropical, suavizado pola altura. As oscilaci\u00f3ns t\u00e9rmicas estacionais var\u00edan entre os 15\u00a0\u00b0C (xullo) e os 20\u00a0\u00b0C (xaneiro).\nDemograf\u00eda.\nA poboaci\u00f3n zambiana conc\u00e9ntrase no alto Zambeze e ao longo do corredor da v\u00eda f\u00e9rrea norte-sur, onde se emprazan as cidades deste pa\u00eds, un dos m\u00e1is urbanizados da \u00c1frica negra. Ag\u00e1s na capital, Lusaka, o resto de principais urbes est\u00e1n na rexi\u00f3n mineira pr\u00f3xima \u00e1 R.D. do Congo.\nNo ano 2006, Zambia ti\u00f1a unha poboaci\u00f3n de 11.500.000 habitantes. O 99% \u00e9 de raza negra e o restante \u00e9 de raza branca (europeos ou descendentes). O idioma oficial \u00e9 o ingl\u00e9s. A esperanza de vida \u00e9 de 40 anos. A media de fillos por muller \u00e9 de 5.39. O 80% da poboaci\u00f3n est\u00e1 alfabetizada. Calc\u00falase que o 16.5% da poboaci\u00f3n est\u00e1 infectada c\u00f3 virus do VIH."}
{"id": "5420", "revid": "98629", "url": "https://gl.wikipedia.org/wiki?curid=5420", "title": "Iemen", "text": "O Iemen \u00e9 un pa\u00eds \u00e1rabe que ocupa o extremo suroeste da Pen\u00ednsula da Arabia. Limita ao norte coa Arabia Saudita, ao leste co Om\u00e1n, ao sur co mar de Arabia e mailo golfo de Ad\u00e9n, e a oeste polo estreito de Bab el-Mandeb e polo mar Vermello. O Iemen incl\u00fae tam\u00e9n algunhas illas situadas \u00f3 longo do chamado \"Corno de \u00c1frica\", das cales a m\u00e1is grande \u00e9 Socotora.\nHistoria.\nO Iemen \u00e9 un dos centros m\u00e1is antigos de civilizaci\u00f3n do Oriente Pr\u00f3ximo. A s\u00faa terra, relativamente f\u00e9rtil nalg\u00fans vales, e o seu clima h\u00famido permitiron o desenvolvemento dunha poboaci\u00f3n estable. Os seus habitantes, n\u00f3mades, dedic\u00e1ronse durante toda a \u00e9poca antiga \u00e1 gander\u00eda e \u00e1 cr\u00eda de aves.\nPol\u00edtica.\nAbdul Qadir Bajamal do Congreso Xeral Popular foi primeiro ministro dende o 31 de marzo de 2001 at\u00e9 o 7 de abril de 2007.\nXeograf\u00eda.\nAlgo meirande ca Espa\u00f1a en superficie (527.970\u00a0km\u00b2) e sito no extremo suroeste da Pen\u00ednsula Ar\u00e1biga, e polo tanto considerado un pa\u00eds do Oriente Pr\u00f3ximo, con todo alg\u00fans xe\u00f3grafos, como Carlos Garijo, coidan que o Iemen \u00e9 un pa\u00eds africano, apoi\u00e1ndose tanto na s\u00faa posici\u00f3n xeogr\u00e1fica como na s\u00faa cultura, mais non \u00e9 unha opini\u00f3n xeral.\nFisiogr\u00e1ficamente, o pa\u00eds consta de partes diferenciadas que ga\u00f1an altura desde a costa para logo descender no interior. O litoral constit\u00fae unha franxa estreita, denominado Tihamah; a continuaci\u00f3n, en poucos quil\u00f3metros, lev\u00e1ntanse unha serie de monta\u00f1as de altura intermedia e vales, que constit\u00faen a transici\u00f3n \u00e1s chamadas terras altas, que ocupan unha anchura maior no oeste do pa\u00eds, en paralelo ao Mar Vermello; neste \u00faltimo territorio sit\u00faase a maior altura do Iemen, o Jabal an Nabi Shu'ayb, de 3.760 m. Nun planalto da zona est\u00e1 localizada a capital iemen\u00ed, San\u00e1, a m\u00e1is de 2.200 m. No extremo sur do pa\u00eds, no Bab el-Mandeb, o estreito que comunica o oc\u00e9ano \u00cdndico e o mar Vermello, monta\u00f1as elevadas chegan at\u00e9 cerca da costa (Jabal Sabir, 3.006 m). Pasadas as terras altas, o territorio descende en altura cada vez m\u00e1is cara o leste, na zona fronteiriza con Arabia Saudita e Om\u00e1n, m\u00e1is xa tam\u00e9n pr\u00f3ximo ao temido deserto de Rub al-Khal\u00ed, que chega a alcanzar o centro norte do pa\u00eds. As costas alcanzan un total de 1.906\u00a0km de lonxitude.\nO clima \u00e9 practicamente des\u00e9rtico. Moi c\u00e1lido \u00e9 h\u00famido na costa oeste, temperado nas monta\u00f1as occidentais tam\u00e9n afectadas polos monz\u00f3ns; seco e fr\u00edo nas terras altas. O deserto do centro e leste do pa\u00eds \u00e9 moi c\u00e1lido e seco.\nO pa\u00eds sofre os efectos da desertizaci\u00f3n e da falta de auga. Os cursos de auga son torrentes (\"wadi\", \"ramlat\"), s\u00f3 animados con auga durante as tormentas e os monz\u00f3ns. Os ventos do nordeste son os respons\u00e1beis da aridez xeral do pa\u00eds e causantes das frecuentes tormentas de area.\nEconom\u00eda.\n\u00c9 o pa\u00eds m\u00e1is pobre do Oriente Medio. Produce principalmente petr\u00f3leo, pero nos anos da d\u00e9cada de 1990 ao non apoiar o goberno o ataque sobre Iraq, subsecuente \u00e1 invasi\u00f3n deste pa\u00eds sobre Kuwait, causou problemas de illamento do pa\u00eds e m\u00e1is de 1 mill\u00f3n de emigrantes iemen\u00eds tiveron que volver ao pa\u00eds expulsados en represalia.\nCifras econ\u00f3micas xerais.\nO Produto Interior Bruto (PIB) creceu en 2004 sobre un 2,7 %. Ao sector primario correspondeulle un 14 % do PIB, a industria ou sector secundario un 38 % e ao sector servizos un 49 % do PIB. No ano 1999 un 48,5 % da poboaci\u00f3n activa dedic\u00e1base \u00e1 agricultura, un 15,1 % traballaba no sector industrial e un 36,4 % estaba ocupada no sector servizos. O desemprego acadaba en 2003 unha media do 25 % da poboaci\u00f3n activa, mentres que a inflaci\u00f3n era do 17,7 %. En 2003 un 5,5 % do PIB foi dedicado a servizos de sa\u00fade, un 9,6 % \u00e1 Ensinanza e un 7,1 % a gastos militares."}
{"id": "5422", "revid": "1131", "url": "https://gl.wikipedia.org/wiki?curid=5422", "title": "Mitolox\u00eda romana", "text": "A mitolox\u00eda romana est\u00e1 formada polas lendas e os mitos da relixi\u00f3n polite\u00edsta practicada na Roma antiga. A maior\u00eda das divindades do pante\u00f3n romano prove\u00f1en de Grecia con deuses que suplantaron as divindades locais con algunhas raras excepci\u00f3ns. Por esta raz\u00f3n alg\u00fans artigos dedicados \u00f3s deuses romanos de orixe grega poden ser tratados coma exactos \u00f3s seus equivalentes gregos."}
{"id": "5427", "revid": "5863", "url": "https://gl.wikipedia.org/wiki?curid=5427", "title": "Manuel Lago Gonz\u00e1lez", "text": "Manuel Lago Gonz\u00e1lez, nado en Randufe (Tui) o 25 de outubro de 1865 e finado en Santiago de Compostela o 18 de marzo de 1925, foi un eclesi\u00e1stico, poeta, te\u00f3logo e arque\u00f3logo galego, en lingua galega e castel\u00e1n. En 1973 foille dedicado o D\u00eda das Letras Galegas.\nTraxectoria.\nFixo o bacharelato e seguiu a carreira eclesi\u00e1stica no seminario diocesano de Tui. En 1888 ser\u00eda ordenado sacerdote. No propio seminario exerceu despois o profesorado de Sagrada Escritura, de Teolox\u00eda, de grego e hebreo. Contribu\u00edu a crear o diario \"La Integridad\" (1888), redactando as secci\u00f3n fixas \"A la m\u00e9dula\" e \"Ripios\". Formou parte da Asociaci\u00f3n Regionalista Gallega de Manuel Murgu\u00eda. Participou nos segundos xogos florais de Galicia (1891) co discurso \"Gabanza da lingua galega\".\nGa\u00f1ou por oposici\u00f3n unha coenx\u00eda na catedral de Lugo. Posteriormente accedeu \u00e1 dignidade episcopal, sendo bispo de Burgo de Osma (1909-1917), da diocese de Tui (1917-1923) e finalmente arcebispo de Santiago de Compostela (1924-1925), tras 129 anos de predecesores for\u00e1neos. No seu breve paso polo arcebispado, preocupouse da dignificaci\u00f3n do Pante\u00f3n Real da Catedral, encarg\u00e1ndolle ao tallista Maximino Magari\u00f1os a realizaci\u00f3n dunha sepultura para engadir ao mesmo os restos do conde Pedro Froilaz. O dese\u00f1o do sepulcro, que incl\u00fae a coroa mailas sete cruces do escudo de Galicia, foi obra do propio arcebispo.\nFoi acad\u00e9mico fundador da Academia Gallega, en 1906, co discurso de ingreso \"Elogio de la lengua gallega\" Foi correspondente da Real Academia da Historia e, en 1924, foi elixido membro do Seminario de Estudos Galegos.\nOs seus restos descansan na Capela da Comu\u00f1\u00f3n da Catedral de Santiago de Compostela.\nPosu\u00eda unha magn\u00edfica biblioteca, que \u00e1 s\u00faa morte foi adquirida pola Universidade de Santiago de Compostela.\nObra escrita.\nPublicou unha chea de poes\u00edas, espalladas por varias publicaci\u00f3ns da \u00e9poca, como \"La Integridad\", \"El Norte de Galicia\", \"Galicia Diplom\u00e1tica\" ou \"Galicia Cat\u00f3lica\". Unha escolma delas figura na edici\u00f3n d\"'Os estudantes ao arcebispo de Santiago\" datada en 1924. Dez anos despois apareceron tam\u00e9n composici\u00f3ns da s\u00faa autor\u00eda no \"Homenaxe ao arcebispo Lago Gonz\u00e1lez\", \"Fror Nova\" e \"O neno Xes\u00fas\", sa\u00eddos da s\u00faa pluma, p\u00faxolles m\u00fasica o compositor Jos\u00e9 Torres Creo. En 1967 sesenta e dous poemas galegos de Lago foron recollido por Xos\u00e9 Filgueira Valverde nun libro publicado pola Editorial de los Bibli\u00f3filos Gallegos."}
{"id": "5428", "revid": "1131", "url": "https://gl.wikipedia.org/wiki?curid=5428", "title": "Manuel Lourenzo", "text": "Manuel Mar\u00eda Lourenzo P\u00e9rez, nado en Ferreira do Valadouro o 15 de abril de 1943, \u00e9 un actor, dramaturgo, director teatral, conferenciante, tradutor galego, e dinamizador de diferentes iniciativas teatrais.\nTraxectoria.\nManuel Lourenzo cursou estudos de Maxisterio, \u00e9 Licenciado en Interpretaci\u00f3n polo Institut del Teatre de Barcelona. Entre 1962 e 1964, viviu en Alema\u00f1a. Volta a Galiza e, en 1965, crea na cidade da Coru\u00f1a (xunto con Francisco Pillado Mayor) o Grupo de Teatro O Facho, grupo ligado \u00e1 Agrupaci\u00f3n Cultural O Facho e que marca, a xu\u00edzo de autores como Laura Tato ou Manuel F. Vieites, o inicio do teatro independente en Galicia. En 1967 funda o Grupo de Teatro Circo, de vital importancia dentro da historia do teatro galego, activo at\u00e9 1976. Co Teatro Circo acudir\u00e1 \u00e1s Xornadas de Teatro de Pontevedra de 1971 e mais \u00e1s Mostras de Teatro Abrente de Ribadavia (1973-1980), citas de necesaria referencia dentro do contexto do Teatro Independente. En 1978 funda, de novo xunto a Francisco Pillado, a Escola Dram\u00e1tica Galega, e codirixe con este autor os \"Cadernos da Escola Dram\u00e1tica Galega\", os cales viron nacer ao seu abeiro personalidades do noso teatro como Xes\u00fas Pis\u00f3n, Miguel Anxo Fern\u00e1n-Vello ou Henrique Rabunhal.\nEn 1979 publica, igualmente en coautor\u00eda con Pillado Mayor, a monograf\u00eda \"O teatro galego\", libro pioneiro e a\u00ednda de referencia a\u00ednda hoxe en d\u00eda dentro do \u00e1mbito do estudo da dram\u00e1tica.\nColaborador na prensa diaria e en revistas especializadas de teatro: \"Primer Acto, Yorick, Antzerti, Escena, CasaHamlet\" etc.\nPor outra parte, en 1980 crea a Compa\u00f1\u00eda Teatral Lu\u00eds Seoane e, en 1981, recibe con Pillado un premio outorgado pola Aula de Teatro da Universidade de Santiago de Compostela, outorgado a ra\u00edz dun traballo sobre o teatro de Lu\u00eds Seoane. Tam\u00e9n en 1981, e tam\u00e9n con Francisco Pillado Mayor, funda a editorial Castrodouro.\nNo ano 1990 crea o Clube de Teatro Elsinor, en 1995 saca \u00e1 luz (tam\u00e9n con Pillado Mayor) a colecci\u00f3n Cadernos de Teatro.\nEn 1997 recibiu o Premio Nacional de Literatura Dram\u00e1tica, por \"Veladas indecentes\".\nNo ano 1998, xunto con Santiago Fern\u00e1ndez, crea a escola teatral Casahamlet.\nNo 2007 foi nomeado socio de honra da Asociaci\u00f3n de Escritores en Lingua Galega. No 2017 foi reco\u00f1ecido como Profesor \"Honoris Causa\" pola ESAD de Galicia.\nEn decembro de 2021 a Federaci\u00f3n de Asociaci\u00f3ns Culturais Galiza Cultura ofreceulle a homenaxe A vida nunha cesta. Un agasallo para Manuel Lourenzo.\nO 14 de xu\u00f1o de 2022, foi o protagonista dun acto no que se lembrou a s\u00faa traxectoria e viron a luz as s\u00faas Obras Completas, evento organizado pola Fundaci\u00f3n Galiza Cultura e a A.C. O Galo.\nUn dos m\u00e1is experimentados actores de teatro de Galicia, \u00e9 ademais profesor de interpretaci\u00f3n e actor de dobraxe. Ten colaborado en v\u00eddeo, cine e televisi\u00f3n, como en 1977 \"Quelques fleurs de saint\u00e9t\u00e9\", de Jean-Pierre Jeanneson e a de 1988 \"Del Mi\u00f1o al Bidasoa\" de Jos\u00e9 Briz.\nObra.\nObra de creaci\u00f3n.\nAutor de aproximadamente 150 obras dram\u00e1ticas, o seu teatro volta aos temas da traxedia grega para denunciar situaci\u00f3ns hist\u00f3ricas (como o franquismo, a Transici\u00f3n...). Laura Tato Fonta\u00ed\u00f1a destaca o seu interese polas figuras femininas que cumpren o \"rol\" da \"femme fatale\" e polas pezas de mulleres apaixonadas, no medio dunha mestura entre nostalxia, humor e fantas\u00eda. Concibiu tam\u00e9n obras dram\u00e1ticas nas que se ironiza con aspectos te\u00f3ricos da dram\u00e1tica.\nAlgunhas das s\u00faas obras m\u00e1is destacadas son:\nObra completa.\nOs catro volumes editados por Galiza Cultura recollen preto de 50 anos da produci\u00f3n teatral. O primeiro volume abrangue a dramaturxia comprendida entre 1960 e 1982, o segundo vai de 1983 at\u00e9 1996, o terceiro de 1997 ata 2006, e o cuarto de 2007 at\u00e9 2009.\nObra ensa\u00edstica.\nManuel Lourenzo \u00e9 tam\u00e9n autor de libros e artigos te\u00f3ricos sobre o teatro galego. Os m\u00e1is destac\u00e1beis son:\nPremios.\nDurante a s\u00faa carreira, Manuel Lourenzo colleitou numerosos premios literarios e teatrais. Estes son:"}
{"id": "5432", "revid": "98629", "url": "https://gl.wikipedia.org/wiki?curid=5432", "title": "17 de decembro", "text": "O 17 de decembro \u00e9 o d\u00eda n\u00famero 351 do ano no calendario gregoriano e o n\u00famero 352 nos anos bisestos. Quedan 14 d\u00edas para rematar o ano.\nOutros.\nOs 366 d\u00edas do ano"}
{"id": "5433", "revid": "23204", "url": "https://gl.wikipedia.org/wiki?curid=5433", "title": "Cimitarra, Colombia", "text": "Cimitarra \u00e9 un concello colombiano do departamento de Santander. \u00c9 a capital da provincia de Carare-Op\u00f3n. No ano 2015 contaba con 44\u00a0733 habitantes e est\u00e1 situada a 190 metros sobre o nivel do mar. Incl\u00fae o correxemento de Puerto Araujo."}
{"id": "5442", "revid": "1131", "url": "https://gl.wikipedia.org/wiki?curid=5442", "title": "11 de novembro", "text": "O 11 de novembro \u00e9 o tricent\u00e9simo d\u00e9cimo quinto (315\u00ba) d\u00eda do ano do calendario gregoriano e n\u00famero 316 nos anos bisestos. Quedan 50 d\u00edas para rematar o ano.\nOutros.\nOs 366 d\u00edas do ano"}
{"id": "5444", "revid": "54336", "url": "https://gl.wikipedia.org/wiki?curid=5444", "title": "Abrah\u00e1n", "text": "Abrah\u00e1n (en hebreo: \u05d0\u05b7\u05d1\u05b0\u05e8\u05b8\u05d4\u05b8\u05dd, \"Avraham\"; en \u00e1rabe \u0627\u0628\u0631\u0627\u0647\u064a\u0645, \"Ibr\u0101h\u012bm\") \u00e9 o patriarca do xuda\u00edsmo, reco\u00f1ecido polo cristianismo e un profeta moi importante do islam. A historia da s\u00faa vida \u00e9 relatada no libro da X\u00e9nese e no Cor\u00e1n, pero non hai ningunha evidencia hist\u00f3rica da s\u00faa existencia. As datas tradicionais da s\u00faa biograf\u00eda sit\u00faanse entre o 2166 a.C. e 1991 a.C. Segundo a tradici\u00f3n xud\u00eda, naceu no ano 1948 da Creaci\u00f3n, equivalente ao ano 1812 a.C.\nO seu nome orixinal era Abram (en hebreo \u05d0\u05b7\u05d1\u05b0\u05e8\u05b8\u05dd \"Avram\"), e era descendente do fillo de No\u00e9, Sem. A\u00ednda que a s\u00faa muller era est\u00e9ril, Deus prometeulle que da s\u00faa descendencia fariase unha gran naci\u00f3n, raz\u00f3n pola que cambiou o seu nome por \"Abrah\u00e1n\", que significa\" pai de multitudes\". O truncado sacrificio de Isaac \u00e9 unha das escenas m\u00e1is representadas da s\u00faa vida nas artes, que \u00e9 un dos pasaxes b\u00edblicos m\u00e1is co\u00f1ecidos.\nNa \"X\u00e9nese\", o libro do Antigo Testamento que rexistra a vida de Abrah\u00e1n, presenta o seu papel como un individuo que debe cumprir un pacto monote\u00edsta establecido entre el e Deus (Xehov\u00e1 o cal tam\u00e9n foi transliterado como \"Yehowah\" ou \"Yahweh\"). O Cor\u00e1n presenta historias sobre Abrah\u00e1n e os seus descendentes que son similares \u00e1s que hai na Biblia.\nEtimolox\u00eda.\nAbrah\u00e1n aparece citado por primeira vez no libro da \"X\u00e9nese\" co nome de Abram ata que Yahv\u00e9 lle cambia o nome e o chama Abrah\u00e1n. O relato indica que Abrah\u00e1n significa \"pai dunha multitude\" (en hebreo: \"goyim ab-Hamon\"). Con todo, os especialistas non aceptan a definici\u00f3n da narraci\u00f3n sobre a etimolox\u00eda de Abrah\u00e1n xa que, a\u00ednda que \"ab-\" significa \"pai\", \"-hamon\" non \u00e9 o segundo elemento e \"-raham\" non \u00e9 unha palabra hebrea, a palabra en hebreo para \"multitude\" \u00e9 \"rabim\". Johann Friedrich Karl Keil suxire que en hebreo existir\u00eda a palabra \"raham\" (\u05e8\u05b8\u05d4\u05b8\u05dd) co significado de \"multitude\", en analox\u00eda co de \"ruh\u00e2m\" \u00e1rabe que ten este significado, pero non hai ningunha proba que apoie as s\u00faas teor\u00edas Outra posibilidade \u00e9 que o primeiro elemento debe ser \"abr-\", que significa \"cabeza\", pero isto demanda un segundo elemento pouco claro, \"-aham\". David Rohl suxire que o nome prov\u00e9n da lingua acadia e significa \"o pai que ama\", a\u00ednda que os especialistas cren que hai que buscar unha orixe que se fundamente na lingua hebrea.\nCaracter\u00edsticas.\nSegundo a tradici\u00f3n/lenda, naceu no s\u00e9culo XX antes de Cristo na cidade babil\u00f3nica de Ur (hoxe Iraq ). Deus, comun\u00edcalle a Abrah\u00e1n que de se trasladar \u00e1 Terra de Cana\u00e1n a s\u00faa semente ser\u00e1 bendicida e levantar\u00e1 unha gran naci\u00f3n. As\u00ed, Abrah\u00e1n e a s\u00faa tribo n\u00f3made chegan \u00f3 que hoxe se co\u00f1ece como deserto do Negev (sur de Israel). En Berseb\u00e1 f\u00fandase a primeira base estable da tribo de Abrah\u00e1n.\nComo era tradicional nos pobos semitas, Abrah\u00e1n foi pol\u00edgamo, cunha muller chamada Sara tivo a Isaac, e con Agar tivo a Ismael.\nNo que se co\u00f1ece como \u00c1queda, Deus pediulle a Abrah\u00e1n o sacrificio do seu primox\u00e9nito Isaac para po\u00f1er a proba a s\u00faa fe. No \u00faltimo minuto, un anxo detivo o brazo de Abrah\u00e1n que estaba a piques de asasina-lo seu fillo.\nHistoria.\nEn xeral, os especialistas est\u00e1n de acordo en admitir que non hai nada na \"X\u00e9nese\"que se relacione coa historia de Cana\u00e1n do comezo do II milenio a. C.: ning\u00fan dos reis mencionados non \u00e9 co\u00f1ecido, Abimelec non pod\u00eda ser filisteo \u2013 xa que os filisteos aparecer\u00edan varios s\u00e9culos despois-, Ur non pod\u00eda ser co\u00f1ecida como \"Ur dos caldeos\" ata o comezo do I milenio a. C., e Laban non pod\u00eda ser arameo porque os sirios non se converteron nunha entidade pol\u00edtica identificable ata o s\u00e9culo XII. Joseph Blenkinsopp, profesor em\u00e9rito da Universidade de Notre D\u00e1me especialista en estudos b\u00edblicos, sinala que durante as \u00faltimas catro ou cinco d\u00e9cadas aumentou o consenso de que a narraci\u00f3n de Abrah\u00e1n que aparece na \"X\u00e9nese\" ten as s\u00faas orixes nos c\u00edrculos literarios dos s\u00e9culos V e VI a. C. reflect\u00edndose coa situaci\u00f3n da comunidade xud\u00eda baixo o dominio dos babilonios e o comezou do Imperio Persa. Blenkinsopp describe d\u00faas conclusi\u00f3ns sobre Abrah\u00e1n que son amplamente aceptadas polos especialistas sobre a Biblia: a primeira \u00e9 que, excepto na tr\u00edade\" Abrah\u00e1n, Isaac e Xacobe,\" non \u00e9 clara e queda inequivocamente testemu\u00f1ada na Biblia antes do exilio de Babilonia (non aparecen, por exemplo, os textos prof\u00e9ticos anteriores a este momento). A segunda \u00e9 que, durante o per\u00edodo persa, pasouse a servir de modelo de quen se foi de Babilonia para volver a Xud\u00e1. M\u00e1is al\u00f3 da historia de Abrah\u00e1n (e a de Isaac e Xacobe) serve como prop\u00f3sito teol\u00f3xico logo da destruci\u00f3n de Xerusal\u00e9n, do Templo e da realeza dav\u00eddica: malia a perda de todo isto, os tratos de Xehov\u00e1 cos antepasados po\u00f1en unha base hist\u00f3rica que abre a esperanza cara a un futuro que se poder\u00eda recuperar. Hai un consenso b\u00e1sico en considerar que a conexi\u00f3n con Far\u00e1n, Siquem e Betel \u00e9 secundaria e que se orixinou cando se identificou como o pai de Xacobe e cos antepasados das tribos do norte. A s\u00faa relaci\u00f3n con Mambr\u00e9 e Hebr\u00f3n, no outro lado (no sur, no territorio de Xerusal\u00e9n e de Xud\u00e1), suxiren que esta rexi\u00f3n foi o fogar onde se orixinou o seu culto.\nCronolox\u00eda.\nOs literarios b\u00edblicos, que cren que a Creaci\u00f3n se fixo nunha data recollida nas Escrituras, datan a vida de Abrah\u00e1n entre 1812 a.C. e o 1673 a.C. Tentando atopar correlaci\u00f3ns entre os reis e as naci\u00f3ns mencionadas no \"X\u00e9nese\" cos achados arqueol\u00f3xicos; Abrah\u00e1n ser\u00eda un patriarca que viviu entre os s\u00e9culos VII e VI a.C. A ausencia de inscrici\u00f3ns sobre a s\u00faa figura, \u00e9 porque Abrah\u00e1n era un nome moi com\u00fan e non aparece ningunha figura destacada na zona de Ur con ese nome, levan a pensar que \u00e9 unha figura m\u00edtica, inspirada en varios l\u00edderes locais.\nO \" Texto masoterico \" est\u00e1ndar do Tanakh d\u00e1 como o ano de nacemento de Abrah\u00e1n en 1948 despois da Creaci\u00f3n, ou en 1948 AM (Anno Mundi). As outras d\u00faas tradici\u00f3ns textuais principais te\u00f1en diferentes datas: a \"Septuaginta\", traducida ao grego, sit\u00faaa no 3312 AM e a versi\u00f3n samaritana da Tor\u00e1, o 2247 AM. As tres fontes documentais coinciden en que Abrah\u00e1n morreu \u00e1 idade de 175 anos.\nHoubo m\u00e1is de douscentos intentos para conseguir que coincidisen a cronolox\u00eda b\u00edblica coas datas hist\u00f3ricas. Dous dos intentos m\u00e1is influentes foron a data da tradici\u00f3n xud\u00eda, que di que Abrah\u00e1n viviu de 1812 a.C. a 1637 a.C, e a proposta realizada o s\u00e9culo polo arcebispo James Ussher que afirmaba que viviu 1976 a.C. 1801 a.C. O que se pode dicir cun certo grao de validez \u00e9 o que se desprende do texto est\u00e1ndar hebreo da \" X\u00e9nese \" que sit\u00faa a vida de Abrah\u00e1n na primeira parte do milenio II a.C.\nLugar de nacemento.\nDurante os s\u00e9culos XI e XII, os rabinos Salom\u00f3n ben Yishaq (Rashi) e Abrah\u00e1n ben Meir ibn Ezra estaban de acordo en que a terra natal de Abrah\u00e1n foi Ur Ka\u015bdim, m\u00e1is co\u00f1ecida como Ur de Caldea, un lugar de Mesopotamia fundado polos descendentes de Cam, o fillo de No\u00e9. Alg\u00fans estudos m\u00e1is actuais sobre o xuda\u00edsmo identifican este lugar como o da cidade estado sumeria de Ur. Pero a cidade \u00e9 s\u00f3 un dos candidatos a ser o lugar actual da antiga Ur Kasdim, segundo un debate de 1927.\nO rabino Nahm\u00e1nides (Bonastruc \u00e7a Porta), co\u00f1ecido no xuda\u00edsmo co acr\u00f3nimo Ramb\u00e1n (de Rabbi Moshe ben Nahman), foi un erudito xudeu medieval do s\u00e9culo que estaba en desacordo con Rashi e ibn Ezra sobre o lugar de nacemento de Abrah\u00e1n. Os argumentos de Ramban eran que Ur Ka\u015bdim foi poboada por descendentes de Cam e, polo tanto, non pod\u00eda ser o lugar de nacemento de Abrah\u00e1n porque era descendente de Sem. A pesar destes argumentos, hai un acordo xeneralizado de que a familia de Abrah\u00e1n, baixo a direcci\u00f3n do seu pai, Tareh, viviran en Ur Ka\u015bdim antes de ser chamado para ir a Cana\u00e1n.\nOs tres rabinos tam\u00e9n coinciden en considerar que a patria de Tareh foi Charan, un lugar b\u00edblico co\u00f1ecido como Far\u00e1n na \"X\u00e9nese\", onde se atopa a casa de Tareh. Como este asentamento foi establecido polos descendentes de Sem, s\u00f3 Ramban sup\u00f3n que Charan deber\u00eda ser o lugar de nacemento de Abrah\u00e1n. Tam\u00e9n conclu\u00edu que Tareh e os seus tres fillos, co tempo, f\u00f3ronse de Charan en Ur Ka\u015bdim e, m\u00e1is tarde, por orde de Yahv\u00e9 foron a Cana\u00e1n. Por suposto, detiv\u00e9ronse na cidade natal de Tareh, Charan, onde o pai quedou no canto de ir a Cana\u00e1n.\nO pai de Abrah\u00e1n, Tareh, era o xefe da s\u00e9tima xeraci\u00f3n de descendentes de Sem (orixe m\u00edtica dos pobos semitas, dos que forman parte os xudeus), que volveu poboar a Terra despois do Diluvio universal. Esta xenealox\u00eda l\u00edgao directamente cos primeiros homes, o que reforza o seu car\u00e1cter de patriarca.\nImportancia.\nO xuda\u00edsmo, o cristianismo e o islam ch\u00e1manse \"relixi\u00f3ns abrah\u00e1micas\", porque esta persoa desempe\u00f1a un papel moi importante nas s\u00faas crenzas:\nA mi\u00fado como oraci\u00f3n dise descansar con Abrah\u00e1n despois da morte, querendo dicir que se ir\u00e1 a un lugar seguro, protexido e pr\u00f3ximo a Deus.\nAbrah\u00e1n segundo a historia da \"X\u00e9nese\".\nNa \"X\u00e9nese\", Abrah\u00e1n era o patriarca dos hebreos que asinou o pacto con Deus mediante a circuncisi\u00f3n; el mesmo ti\u00f1a noventa e nove anos cando se cortou a pel do prepucio. O seu nome orixinal era Abram pero Deus cambioullo para significar que a s\u00faa descendencia ser\u00eda incontable e recibir\u00eda a Terra Prometida.\nSegundo a tradici\u00f3n xud\u00eda, a s\u00faa familia viv\u00eda no exilio pero o seu pai foi autorizado a volver ao seu pobo natal de Ur de Caldea coa s\u00faa familia. Unha vez instalados, Tareh constru\u00edu varias imaxes a \u00eddolos pag\u00e1ns pero o seu fillo Abrah\u00e1n segu\u00eda fiel o Se\u00f1or, o deus dos seus antepasados. Unha vez, Abrah\u00e1n quedou s\u00f3 ante o altar feito polo seu pai. Colleu un bast\u00f3n e rompeu todas as imaxes excepto unha, \u00e1 que lle puxo o pau nunha man. Cando chegou Tareh, preguntoulle que pasara e Abrah\u00e1n d\u00edxolle que os deuses pelexaran entre eles. Tareh non o creu e enviou a Abrah\u00e1n o palacio do rei Nimrod.\nO rei Nimrod empezou a construci\u00f3n da Torre de Babel para chegar ao Ceo e matar o Creador. A tribo de Assur non estivo conforme e emigrou cara ao norte, onde constru\u00edu a cidade de N\u00ednive. Abrah\u00e1n decidiu quedar para discutir con Nimrod, e demostrarlle que a s\u00faa actitude era absurda. Nimrod ordenou matar Abrah\u00e1n, que se salvou por milagre. Segundo a tradici\u00f3n xud\u00eda, era o ano 1996 da Creaci\u00f3n, ou sexa en 1764 a.C.\nAo cabo duns anos volveu a Ur, ata que decidiron ir vivir a outra terra co seu pai Tareh, a s\u00faa muller e a vez sobri\u00f1a Sara, e o seu sobri\u00f1o Lot. Durante a viaxe, o seu pai Tareh permaneceu no oasis de Haran. Mentres estaban acampados, segundo unha tradici\u00f3n xud\u00eda, o rei Nimrod queimou o oasis para matar a Abrah\u00e1n.\nDurante a s\u00faa vida viaxou varias veces entre Hebr\u00f3n e Exipto, onde tivo problemas cos rexentes de ambas as rexi\u00f3ns, Abimelec e o fara\u00f3n, que desexaban a s\u00faa muller Sara, porque era moi bela. En Cana\u00e1n houbo pelexas entre escravos de Lot e de Abrah\u00e1n que fixeron que os dous parentes e amigos se separasen. Ent\u00f3n, Lot foi vivir \u00e1s cidades de Sodoma e Gomorra. Oito anos despois, houbo unha guerra entre Xinar, Elassar, Elam e Go\u00efm contra Sodoma, Gomorra, Adma, Seboi\u00efm e Soar. Despois dunhas batallas no Val de Sidim (actualmente mar Morto), ga\u00f1aron os primeiros e saquearon todas as cidades rivais. Ent\u00f3n, Lot foi feito prisioneiro. Cando se decatou Abrah\u00e1n, fixo unha expedici\u00f3n coa que salvou a Lot e a moitos prisioneiros m\u00e1is.\nPensando que a s\u00faa muller era est\u00e9ril, tivo un fillo, Ismael, coa escrava Agar. Segundo o Cor\u00e1n isl\u00e1mico, Abrah\u00e1n e o seu fillo Ismael fixeron a Kaaba (o lugar m\u00e1is sacro do islam) nun lugar onde Ad\u00e1n xa fixera un altar en honra a Deus. Cando Ismael ti\u00f1a catorce anos, Deus f\u00edxolle o agasallo de poder procrear un fillo \u00e1 avanzada idade del, cen anos, e noventa, a s\u00faa muller. Este fillo foi Isaac. Os xudeus consid\u00e9ranse descendentes de Isaac e os \u00e1rabes de Ismael, polo que ambos os pobos cr\u00fazanse os herdeiros verdadeiros de Abrah\u00e1n. Os primeiros para descender do fillo anunciado por Deus e os segundos para descender do primox\u00e9nito de Abrah\u00e1n. Pouco despois de nacer Isaac, Abrah\u00e1n repudiou Agar e o seu fillo Ismael, convertendo Isaac no \u00fanico herdeiro, por orde divina\nUn d\u00eda Deus d\u00edxolle que tomase o seu fillo (Isaac segundo a Biblia, Ismael segundo os musulm\u00e1ns) e que llo ofrecese en sacrificio. Cando estivo a piques de matalo mandoulle que non o fixese, porque xa vira que o obedec\u00eda e xa non lle fac\u00eda falta. En compensaci\u00f3n, Abrah\u00e1n sacrificoulle un cordeiro. Tras a morte de Sara colleu a Quetura como segunda esposa que lle deu seis fillos: Zimran, Jocxan, Medan, Midian, Ixbac e X\u00faah estes, cando foron maiores, Abrah\u00e1n obrigounos a deixar as s\u00faas terras e ir a terras afastadas.\nMorreu aos cento setenta e cinco anos e foi enterrado polos seus fillos Isaac e Ismael na Tumba dos Patriarcas, terra que el mesmo comprara para enterrar a Sara.\nIslam.\nAbrah\u00e1n (Ibrahim) \u00e9 un dos profetas m\u00e1is importantes do islam; \u00e9 chamado \"Pai\" ou \"Amigo de Deus\" polos musulm\u00e1ns que se consideran como os seus m\u00e1is dignos descendentes, \u00e1 vez como predicador do monote\u00edsmo e como pai de Ismael (Ismail) antes de Isaac (Ishaq). En efecto, Ismael, o seu fillo m\u00e1is vello, \u00e9 considerado como o devanceiro dos \u00e1rabes mentres que Isaac o \u00e9 dos xudeus: Xud\u00e1 ven sendo fillo de Xacob (tam\u00e9n co\u00f1ecido como Israel), este fillo de Isaac e polo tanto neto de Abrah\u00e1n. (Xacob foi pai de doce fillos e unha filla, das s\u00faas catro mulleres. Os doce fillos son os que formaron as co\u00f1ecidas doce tribos de Israel).\nO islam ensina que o fillo que Abrah\u00e1n ofrece a Deus en sacrificio \u00e9 Ismael non Isaac, argumentando que a Biblia foi reescrita por rabinos: a Biblia xud\u00eda presenta a Isaac como o \"fillo \u00fanico\" do patriarca. Agora ben, Isaac ten un irm\u00e1n m\u00e1is vello que s\u00f3 el, antes de que Isaac non vi\u00f1ese ao mundo, puido ser chamado \"fillo \u00fanico\". As tribos \u00e1rabes \"ismaelitas\", entre as que se conta a do profeta Mahoma, os coraixitas, consid\u00e9ranse tradicionalmente como descendentes directos de Ismael, inducindo unha filiaci\u00f3n entre Mahoma e Abrah\u00e1n .\nSegundo a tradici\u00f3n musulm\u00e1, Abrah\u00e1n \u00e9 enterrado en Hebron.\nO \"hajj\" ou peregrinaci\u00f3n obrigatoria \u00e1 Meca (un dos cinco alicerces do islam) reconstit\u00fae os pasos de Abrah\u00e1n, Agar e Ismael mentres que deambulaban polo deserto ata esta cidade. A piques de morrer de sede no deserto, Abrah\u00e1n, Agar e o seu fillo son salvados por intervenci\u00f3n divina grazas a unha fonte que os musulm\u00e1ns sit\u00faan preto da Kaaba e que chaman Zamzam, que prov\u00e9 a\u00ednda hoxe en d\u00eda auga a m\u00e1is de 3 mill\u00f3ns de peregrinos cada ano.\nO Eid al-Adha (\"festa do sacrificio\"), a festa m\u00e1is importante do islam, celebra o fin do \"hajj\" e conmemora o sacrificio de Ismael que Abrah\u00e1n quer\u00eda facer en sinal de obediencia e submisi\u00f3n \u00e1 vontade de Deus. Nesta ocasi\u00f3n e en recordo do acto do profeta, os musulm\u00e1ns sacrifican (na medida dos seus medios) un cordeiro ou outro animal que comparten en familia e, en sinal de caridade, cos pobres.\nNo Cor\u00e1n.\nAbrah\u00e1n \u00e9 citado varias veces no Cor\u00e1n, e a sura 14 leva tradicionalmente o seu nome. Nel ev\u00f3case a s\u00faa mocidade, en particular a s\u00faa pelexa co seu pai quen simboliza a antiga crenza polite\u00edsta. O Cor\u00e1n evoca igualmente o seu descubrimento da fe monote\u00edsta, presentada como unha emanaci\u00f3n da s\u00faa raz\u00f3n: segundo a pasaxe que relata este episodio, Abrah\u00e1n busca un deus e designa primeiro unha estrela como o seu se\u00f1or. Cando esta desaparece, fai o mesmo coa L\u00faa e logo co Sol, pero termina por renegar de todos os \u00eddolos adorados polo seu pai e os seus contempor\u00e1neos, terminando para virarse cara a \"Aquel quen creou (a partir da nada) os Ceos e a Terra\".\nNo Cor\u00e1n, Abrah\u00e1n un d\u00eda decide non participar nunha festa solemne, pretextando que est\u00e1 enfermo, e aproveita a ausencia dos outros para destru\u00edr todas as imaxes de \u00eddolos do seu pobo, a excepci\u00f3n dunha delas. Acusado deste acto de destruci\u00f3n sacr\u00edlega, afirma que \u00e9 o \u00eddolo restante, o m\u00e1is grande, que \u00e9 o responsable, e desafiou aos outros alde\u00e1ns de facelo testemu\u00f1ar, tentando as\u00ed demostrar que se trataba s\u00f3 dunha simple estatua, e non dun ser divino. Para estes actos, Abrah\u00e1n \u00e9 condenado a ser queimado, pero Deus salvao.\nEste episodio \u00e9 propio da tradici\u00f3n hebraica, sobre todo na pasaxe do Midrash \"Abrah\u00e1n, os \u00eddolos de Nemrod \". Segundo o Cor\u00e1n, inspira m\u00e1is tarde a Mahoma, cando volve do exilio, na toma da Meca, onde destr\u00fae todos os \u00eddolos.\nAbrah\u00e1n \u00e9 o esposo de Sara, reputada pola s\u00faa beleza, e que presenta como a s\u00faa irm\u00e1. Esta atrae a atenci\u00f3n do fara\u00f3n, que tenta abusar dela. Deus interv\u00e9n e o fara\u00f3n, paralizado, non consegue tocala. O fara\u00f3n dev\u00f3lvelle a Abrah\u00e1n a s\u00faa esposa e ofr\u00e9celle numerosos presentes, que este se nega a aceptar. Prop\u00f3n a Sara tomar unha escrava entre as catrocentas mozas do seu reino. Elixe a que ten un estatuto superior a todas as demais, Agar, a quen aprecia desde o seu primeiro encontro. Ibrahim, seguindo o consello de Sarah que \u00e9 est\u00e9ril, casa ent\u00f3n con Agar que lle d\u00e1 un fillo: Ismael.\nSara fixo expulsar a Agar e Ismael. Vagan polo deserto e ser\u00edan mortos de sede se o arcanxo Gabriel non vi\u00f1ese a indicar a Agar un pozo cheo de auga. A tradici\u00f3n musulm\u00e1 designa xeralmente este punto de auga como o pozo de Zamzam, na Arabia Saudita. A carreira de Agar lament\u00e1ndose de non atopar auga para darlla ao seu fillo moribundo \u00e9 reproducida cada ano polos peregrinos musulm\u00e1ns no momento do \"hajj\" na Meca no transcurso dunha xornada particular entre Safa e Marwah ( \"sa\u02bf\u012by, \u0633\u064e\u0639\u0652\u064a\u064a, carreira; esforzo; investigaci\u00f3n\").\n\u00c9 ent\u00f3n que chega a orde divina de sacrificar a Ismael, este fillo \u00fanico que ten grande importancia aos ollos de Abrah\u00e1n. A tradici\u00f3n sit\u00faa este evento preto da Meca, no lugar designado como Mina. O relato cor\u00e1nico non nomea explicitamente o fillo sacrificado, pero o contexto suxire fortemente que \u00e9 Ismael, xogando sobre a ambig\u00fcidade do \"fillo \u00fanico\". As narraci\u00f3ns do hadith son, en cambio, m\u00e1is expl\u00edcitas.\nTres anxos, baixo a forma de homes, an\u00fancianlle o nacemento dun fillo de Sara (Isaac), a pesar da s\u00faa vellez e a esterilidade da s\u00faa muller que \u00e9 tam\u00e9n menop\u00e1usica. Segundo al-Tabari, tr\u00e1tase dos tres arcanxos Gabriel, Miquel e Rafael. Os anxos fanlle saber igualmente que son enviados por Deus para destru\u00edr o pobo do seu sobri\u00f1o, Lot, que ser\u00e1 salvado el e a s\u00faa familia exceptuado a s\u00faa muller, que forma parte dos condenados.\nReconstr\u00fae a \"Casa Sacra do Alt\u00edsimo\" (a Kaaba) coa axuda de Ismael, constru\u00edda orixinalmente por Ad\u00e1n e destru\u00edda polo diluvio nos tempos de No\u00e9, Deus ordenou a Abrah\u00e1n de reconstru\u00edla no lugar onde deixara ao seu fillo m\u00e1is vello establecerse. Deus ensinoulle igualmente como resucitar\u00e1 as mortes o d\u00eda da Resurrecci\u00f3n."}
{"id": "5445", "revid": "1987", "url": "https://gl.wikipedia.org/wiki?curid=5445", "title": "Isaac", "text": "Isaac, segundo a Biblia, foi un fillo de Abraham e Sara. Estivo a piques de ser sacrificado a Deus polo seu pai (\u00c1queda, sacrificio). Tivo dous fillos, Esa\u00fa e Xacob (tam\u00e9n co\u00f1ecido como Israel).\nV\u00e9xase tam\u00e9n.\nLevaron tam\u00e9n este nome varios personaxes da Historia:"}
{"id": "5447", "revid": "111586", "url": "https://gl.wikipedia.org/wiki?curid=5447", "title": "David", "text": "David (en \"D\u0101w\u00ee\u1e0f\"; en \"D\u0101w\u016bd\"; en \"Dawid\"; en ; en ) foi, segundo os Libros de Samuel, o segundo rei do Reino de Israel (s\u00e9culo X a.C.), e de acordo co Novo Testamento, devanceiro de Xes\u00fas. A s\u00faa vida \u00e9 datada de forma convencional entre c. -1040 e o -970, e o seu reinado sobre Xud\u00e1 c. -1010 e o \u2013970.\nOs Libros de Samuel, 1 Reis e 1 Cr\u00f3nicas son as \u00fanicas fontes de informaci\u00f3n sobre David do Antigo Testamento, malia que a Estela de Tel Dan (datada do c. -850 ou -835) cont\u00e9n a frase \"\u05d1\u05d9\u05ea \u05d3\u05d5\u05d3\" (bytdwd), que se le como \"Casa de David\", polo que moitos estudosos confirman que pode ter existido unha dinast\u00eda real xud\u00eda do s\u00e9culo -IX chamada Casa de David.\nDescrito como un valoroso guerreiro de gran renome, est\u00e1 considerado ademais un poeta e m\u00fasico que compuxo moitos dos salmos contidos no Libro de Salmos. O Rei David est\u00e1 amplamente considerado como un rei xusto e eficaz tanto no goberno como na batalla.\nSegundo o cristianismo, David \u00e9 unha salientada figura por pertencer o seu mes\u00edas Xes\u00fas de Nazaret \u00e1 Casa de David. No islam, David \u00e9 considerado un profeta.\nNome.\nDavid (\u05d3\u05b8\u05bc\u05d5\u05b4\u05d3, D\u0101w\u00ee\u1e0f) ten o significado de \"o amado\" ou \"o querido\", e prov\u00e9n da ra\u00edz \u05d3\u05bc\u05d5\u05b9\u05d3 \"d\u00f4wd\", que ten o significado etimol\u00f3xico de \"ferver\" pero que sobrevive na Biblia hebrea no senso figurado de \"amar\" e, especificamente un termo para un t\u00edo (irm\u00e1n do pai).\nNa tradici\u00f3n cristi\u00e1, o nome foi adoptado do como \"Dawid\", en grego como , e en lat\u00edn como \"Davidus\" ou \"David\". No Cor\u00e1n escr\u00edbese , transliterado \"D\u0101w\u016bd\".\nDavid foi adoptado como un nome cristi\u00e1n dende moi cedo, como David de Gales (s\u00e9culo VI), David Saharuni (s\u00e9culo VII) ou David I de Iberia (s\u00e9culo IX).\nUnha variante en galego \u00e9 Davide.\nNarrativa b\u00edblica.\nSegundo a Biblia, foi unificador das doce tribos na etapa posterior \u00f3s xu\u00edces. Unxido por Samuel por riba de Sa\u00fal, o primeiro e lex\u00edtimo rei. Conquistou a cidade de Xerusal\u00e9n e instaurou al\u00ed a capital do reino. Tivo catro fillos: Amn\u00f3n, Abxalom, Adon\u00edas e Salom\u00f3n."}
{"id": "5448", "revid": "23204", "url": "https://gl.wikipedia.org/wiki?curid=5448", "title": "Salom\u00f3n", "text": "Salom\u00f3n foi, segundo a Biblia, rei de Israel e fillo de David mais Batxeba.\n\u00d3 seu reinado atrib\u00faese a construci\u00f3n do primeiro Templo de Xerusal\u00e9n, o chamado \"Templo de Salom\u00f3n\", no seu Sancta Sanctorum, gard\u00e1base a Arca da Alianza, que conti\u00f1a as t\u00e1boas da Lei, revelada por Deus a Mois\u00e9s no monte Sina\u00ed, o caxato de Mois\u00e9s e a cobra de bronce coa que Mois\u00e9s acabou coa praga que asolou o campamento xudeu durante o seu trasego polo deserto do Sina\u00ed.\nConsiderado na Biblia como un rei sabio, a el se lle atrib\u00faen os libros chamados sapienciais."}
{"id": "5449", "revid": "56817", "url": "https://gl.wikipedia.org/wiki?curid=5449", "title": "Roboam", "text": "Roboam era un fillo do rei Salom\u00f3n e herdeiro do trono.\nNo canto de reinar sobre todo o reino, t\u00edvose que conformar con reinar sobre a parte sur, Xud\u00e1. As\u00ed, a naci\u00f3n xud\u00eda dividir\u00edase en dous (Xud\u00e1 no sur e Israel no norte) e debilitar\u00edase fronte os poderes dominantes da \u00e9poca (s\u00e9culo VIII a. de C.), Asiria e Exipto.\nO seu reino segu\u00eda a ter en Xerusal\u00e9n a s\u00faa capital, e a dinast\u00eda seguiu reinando sen alteraci\u00f3ns e contemplando a lei. No 586 a. de C., Nabucodonosor II, rei de Babilonia conquista Xud\u00e1, destr\u00fae o Templo de Xerusal\u00e9n e deporta \u00f3 pobo a Babilonia."}
{"id": "5450", "revid": "5863", "url": "https://gl.wikipedia.org/wiki?curid=5450", "title": "Ieroboam", "text": "Ieroboam foi rei de Israel. O fillo de Salom\u00f3n, Roboam herdara o seu reino e Ieroboam liderou a facci\u00f3n disidente no norte, fundando un reino novo e independente de Xerusal\u00e9n, Israel.\nNo seu reino, floreceron os cultos pag\u00e1ns a Baal e \u00f3 becerro de ouro, propios dos alaquemitas ou filisteos. As dinast\u00edas reinantes eran febles e os cambios de goberno continuos. No -720 un ex\u00e9rcito asirio conquistou o reino e os seus habitantes foron desterrados. Pasar\u00edan a formar parte da lenda xud\u00eda das dez tribos perdidas."}
{"id": "5451", "revid": "56817", "url": "https://gl.wikipedia.org/wiki?curid=5451", "title": "Coro celestial", "text": "O coro celestial \u00e9 a xerarqu\u00eda ou disposici\u00f3n dos anxos no ceo. Tradicionalmente os anxos est\u00e1n divididos en nove coros celestiais e tres tr\u00edades. Esta divisi\u00f3n aparece na iconograf\u00eda medieval cristi\u00e1 e no catolicismo non \u00e9 dogma de fe.\nEsta distribuci\u00f3n obedece \u00e1 situaci\u00f3n dos anxos respecto a Deus. As\u00ed, a primeira tr\u00edade est\u00e1 con Deus, a segunda entre o ceo e a terra e a terceira na terra, protexendo \u00f3s homes de xeito individual ou colectivo."}
{"id": "5453", "revid": "31997", "url": "https://gl.wikipedia.org/wiki?curid=5453", "title": "Ab", "text": "Ab(\u05d0\u05d1) \u00e9 o d\u00e9cimo primeiro mes do ano civil e quinto do ano relixioso no calendario hebreo. O nome \u00e9 de orixe babil\u00f3nica e aparece no Talmud no s\u00e9culo III. Ten 30 d\u00edas e corresponde a parte de xullo e parte de agosto."}
{"id": "5454", "revid": "43337", "url": "https://gl.wikipedia.org/wiki?curid=5454", "title": "Aba, Nixeria", "text": "Aba \u00e9 unha cidade da rexi\u00f3n Oriental de Nixeria, no estado de Abia. En 2018 ti\u00f1a 2 534\u00a0265 habitantes.\nCaracter\u00edsticas.\nSituada \u00e1 beira do r\u00edo Aba, orixinariamente foi un asentamento dos Ibo, e posteriormente converteuse nun centro administrativo do goberno colonial brit\u00e1nico. No 1929 houbo unha revolta de mulleres en protesta pola pol\u00edtica de impostos colonial. Foi capital do Biafra ata 1967."}
{"id": "5455", "revid": "98629", "url": "https://gl.wikipedia.org/wiki?curid=5455", "title": "Abad\u00e1n", "text": "Abad\u00e1n ou Abadan \u00e9 unha cidade iraniana da provincia de Khuzist\u00e1n, no delta de Shatt al-Arab no suroeste do pa\u00eds. De lingua tradicional \u00e1rabe, en 2004 ti\u00f1a 327\u00a0300 habitantes.\nSituada sobre unha illa, \u00e9 un dos maiores centros de dep\u00f3sito e de refinamento de petr\u00f3leo no mundo e o primeiro porto de Ir\u00e1n. O seu nome d\u00e9bese a Abbad, membro da dinast\u00eda Ab\u00e1sida que fundou a cidade.\nHistoria.\nFoi identificada como o porto de Charax, citado por Her\u00f3doto no s\u00e9culo V a.c. No XII constitu\u00eda o punto m\u00e1is ao sur da Mesopotamia. Na Idade Moderna foi unha cidade disputada polos turcos e persas, estes \u00faltimos a conquistaron definitivamente tralo Tratado de Erzerum no 1847. En 1909 a Compa\u00f1\u00eda Petroleira Anglo-Persa constr\u00fae a primeira refinar\u00eda (convertida en 1938 na m\u00e1is grande do mundo) e a cidade foi completamente reconstru\u00edda en 1910.\nO 20 de agosto de 1978 o lume consome o Rex Cinema, o goberno do Xa foi acusado polo pobo de provocalo para asasinar a disidentes, provocando manifestaci\u00f3ns populares que anticiparon o destronamento do Xa en 1979. En setembro de 1980 foi atacada por sorpresa por Iraq, durante 18 meses a cidade foi asediada e gran parte da cidade foi destru\u00edda polos bombardeos. Despois da guerra comezou a reconstruci\u00f3n, primeiro a refinar\u00eda, que entrou en funcionamento de novo no 1993."}
{"id": "5459", "revid": "23204", "url": "https://gl.wikipedia.org/wiki?curid=5459", "title": "Guam", "text": "O Territorio de Guam (Gu\u00e5h\u00e5n en chamorro, Guaj\u00e1n en castel\u00e1n, Territory of Guam en ingl\u00e9s), \u00e9 unha illa no Pac\u00edfico occidental, pertencente aos Estados Unidos como territorio non incorporado. Tr\u00e1tase da maior e m\u00e1is meridional das Illas Marianas. A capital \u00e9 Aga\u00f1a, e a aldea m\u00e1is poboada \u00e9 Dededo. \n\u00c9 o punto m\u00e1is occidental do territorio dos Estados Unidos (calculado dende o centro xeogr\u00e1fico dos Estados Unidos), Guam \u00e9 a m\u00e1is grande e a m\u00e1is meridional das Illas Marianas e a illa m\u00e1is grande de Micronesia. \nAs persoas nacidas en Guam son cidad\u00e1ns estadounidenses pero non te\u00f1en dereito a voto nas elecci\u00f3ns presidenciais dos Estados Unidos mentres residen en Guam e os delegados de Guam na C\u00e1mara de Representantes dos Estados Unidos non te\u00f1en voto no pleno. Os ind\u00edxenas guamaneses son os chamorus, co\u00f1ecidos historicamente como chamorros, que est\u00e1n relacionados cos pobos austronesios de Indonesia, as Filipinas, Malaisia, Taiw\u00e1n, Micronesia e Polinesia. En 2022, a poboaci\u00f3n de Guam era de 168.801 habitantes. Os chamoros son o grupo \u00e9tnico m\u00e1is numeroso, pero unha minor\u00eda na illa multi\u00e9tnica. O territorio abarca 540 km\u00b2 e ten unha densidade de poboaci\u00f3n de 299 hab/km\u00b2. O pobo Chamoro asentouse na illa hai aproximadamente 3.500 anos. O explorador portugu\u00e9s Fern\u00e3o de Magalh\u00e3es, mentres estaba ao servizo de Espa\u00f1a, foi o primeiro europeo en visitar a illa o 6 de marzo de 1521. Guam foi colonizada por Espa\u00f1a en 1668. Entre os s\u00e9culos XVI e XVIII, Guam foi unha escala importante para os gale\u00f3n de Manila espa\u00f1ois. Durante a Guerra hispano-estadounidense, os Estados Unidos capturaron Guam o 21 de xu\u00f1o de 1898. Segundo o Tratado de Par\u00eds, asinado o 10 de decembro de 1898, Espa\u00f1a cedeu Guam aos Estados Unidos a partir do 11 de abril de 1899.\nAntes da segunda guerra mundial, Guam era unha das cinco xurisdici\u00f3ns estadounidenses no Oc\u00e9ano Pac\u00edfico, xunto coa Illa Wake en Micronesia, Samoa Americana e Hawai na Polinesia e Filipinas. O 8 de decembro de 1941, horas despois do ataque a Pearl Harbor, Guam foi capturada polos xaponeses, que ocuparon a illa durante dous anos e medio. Durante a ocupaci\u00f3n, os guamaneses foron sometidos a traballos forzados, encarceramentos, torturas e execuci\u00f3ns.. As forzas estadounidenses recuperaron a illa o 21 de xullo de 1944, que se conmemora como o D\u00eda da Liberaci\u00f3n. Dende os anos 60, a econom\u00eda de Guam foi apoiada principalmente polo turismo e exercito americano, para o que Guam \u00e9 un importante activo estrat\u00e9xico.\nUn lema territorial non oficial pero de uso frecuente \u00e9 \"Onde comeza o D\u00eda de Am\u00e9rica\", que fai referencia \u00e1 proximidade da illa coa Li\u00f1a internacional de cambio de data. Guam est\u00e1 entre os 17 territorios non aut\u00f3nomos listados polas Naci\u00f3ns Unidas, e \u00e9 membro da Comunidade do Pac\u00edfico desde 1983.\nHistoria.\nOs habitantes orixinais de Guam e as Illas Marianas do Norte eran os habitantes do Pobo Chamorro, que se cre que son descendentes de austronesios orixinarios do sueste asi\u00e1tico xa no 2000 aC.\nA antiga sociedade Chamorro ti\u00f1a catro clases: \"chamorri\" (xefes), \"matua\" (clase alta), \"achaot\" (clase media) e \"mana'chang\" (clase baixa). Os \"matua\" estaban situados nas aldeas costeiras, o que significaba que ti\u00f1an o mellor acceso aos caladoiros, mentres que os \"mana'chang\" situ\u00e1banse no interior da illa. \"Matua\" e \"mana'chang\" de cando en cando comun\u00edcanse entre si, e os \"matua\" a mi\u00fado usaban os \"achaot\" como intermediarios. Tam\u00e9n houbo \"\"mak\u00e5hna\" (similar aos xam\u00e1ns), h\u00e1biles en curaci\u00f3n e medicina. A crenza nos esp\u00edritos dos antigos Chamorros chamada \"Taotao mo'na\"\" a\u00ednda persiste como un remanente da cultura preeuropea. A s\u00faa sociedade organizouse en clans matrilineais. \nPedras \" Latte \" son piares de pedra que se atopan s\u00f3 nas Illas Marianas, son un desenvolvemento recente na sociedade Chamorro previa ao contacto. As pedras latte us\u00e1ronse como unha base sobre a cal constru\u00edronse cabanas con teito de palla. As pedras Latte consisten nunha base en forma de pedra calcaria chamada \"haligi\" e cun remate , ou \"t\u00e5sa\", feito a partir dun cerebro grande de coral ou pedra calcaria, colocada na parte superior. Unha posible fonte para estas pedras, o Rota Latte Stone Quarry, foi descuberta en 1925 en Rota. \nA viaxe de Magalh\u00e3es a Guam.\nO primeiro europeo en viaxar a Guam foi o navegante portugu\u00e9s Fern\u00e3o de Magalh\u00e3es, navegando para o Rei de Espa\u00f1a, cando avistou a illa o 6 de marzo de 1521, durante a circunnavegaci\u00f3n do globo da s\u00faa frota. Cando Magalh\u00e3es chegou a Guam, foi recibido por centos de pequenas canoas que parec\u00edan estar voando sobre a auga, debido \u00e1 s\u00faa considerable velocidade. Estas canoas estabilizadoras cham\u00e1ronse Proas, e deron lugar a que Magellan nomease a Guam \"Islas de las Velas Latinas\". Antonio Pigafetta (un dos 18 orixinais de Magalh\u00e3es) dixo que o nome era \"Illa de Velas\", pero tam\u00e9n escribe que os habitantes \"entraron nos barcos e roubaron todo o que puideron\", inclu\u00edndo \"o pequeno barco que estaba suxeito \u00e1 popa do buque insignia.\" \"Esas persoas son pobres, pero enxe\u00f1osas e moi ladroas, polo que chamamos a esas tres illas \"Islas de los Ladrones \" (\"Illas dos ladr\u00f3ns\"). \" \nA colonizaci\u00f3n espa\u00f1ola e os gale\u00f3ns de Manila.\nMalia a visita de Magalh\u00e3es, Guam non foi reclamado oficialmente por Espa\u00f1a ata o 26 de xaneiro de 1565, polo xeneral Miguel L\u00f3pez de Legazpi. De 1565 a 1815, Guam e as Illas Marianas do Norte, foron o \u00fanico posto de avanzada espa\u00f1ol no Oc\u00e9ano Pac\u00edfico ao leste de Filipinas, foi unha importante parada de descanso para os gale\u00f3n de Manila, unha frota que cubr\u00eda a ruta comercial do Pac\u00edfico entre Acapulco e Manila. Para protexer estas frotas do Pac\u00edfico, Espa\u00f1a constru\u00edu varias estruturas defensivas que a\u00ednda se mante\u00f1en en p\u00e9 hoxe en d\u00eda, como Fuerte Nuestra Se\u00f1ora de la Soledad en Umatac. Guam \u00e9 o segmento maior de Micronesia, as illas maiores entre a illa de Ky\u016bsh\u016b (Xap\u00f3n), Nova Guinea, as Filipinas e as illas Hawai.\nA colonizaci\u00f3n espa\u00f1ola comezou o 15 de xu\u00f1o de 1668, coa chegada de Diego Luis de San Vitores e Pedro Calungsod, quen estableceron a primeira igrexa cat\u00f3lica."}
{"id": "5464", "revid": "98629", "url": "https://gl.wikipedia.org/wiki?curid=5464", "title": "Chipre", "text": "Chipre () (en grego: \"\u039a\u03cd\u03c0\u03c1\u03bf\u03c2/K\u00fdpros\", en turco: \"K\u0131br\u0131s\"), oficialmente Rep\u00fablica de Chipre () (en grego: \"\u039a\u03c5\u03c0\u03c1\u03b9\u03b1\u03ba\u03ae \u0394\u03b7\u03bc\u03bf\u03ba\u03c1\u03b1\u03c4\u03af\u03b1\", en turco: \"K\u0131br\u0131s Cumhuriyeti\") \u00e9 unha rep\u00fablica que abrangue o territorio da illa hom\u00f3nima, situada \u00f3 leste do mar Mediterr\u00e1neo, 113\u00a0km ao sur de Turqu\u00eda, 120\u00a0km ao oeste de Siria e 150\u00a0km ao leste da illa grega de Kastellorizo. Chipre ingresou como membro das Naci\u00f3ns Unidas o 20 de setembro de 1960 e foi un dos fundadores do Movemento de Pa\u00edses Non Ali\u00f1ados at\u00e9 o seu ingreso na Uni\u00f3n Europea o 1 de maio de 2004.\nSegundo a lei internacional, a illa de Chipre no seu todo \u00e9 un estado independente, mais de facto at\u00f3pase dividida dende o 15 de xullo de 1974 en d\u00faas partes. Os dous terzos do sur forman o Chipre propiamente dito e o resto da illa, o terzo norte, \u00e9 a co\u00f1ecido como a Rep\u00fablica Turca do Norte de Chipre, baixo protecci\u00f3n turca e sen reco\u00f1ecemento internacional. \u00c1mbolos dous territorios te\u00f1en a s\u00faa capital en Nicosia.\nA actividade humana m\u00e1is antiga co\u00f1ecida na illa data do d\u00e9cimo milenio antes de Cristo. Os restos arqueol\u00f3xicos deste per\u00edodo incl\u00faen a ben conservada aldea Neol\u00edtica de Khirokitia, e Chipre alberga alg\u00fans dos pozos de auga m\u00e1is antigos do mundo. Chipre foi colonizado polos gregos mic\u00e9nicos en d\u00faas ondas no II milenio a.C. Como localizaci\u00f3n estrat\u00e9xica no Meterr\u00e1neo Oriental, foi posteriormente ocupada por varias potencias principais, inclu\u00edndo os imperios Asirio, Exipcio e Persa, a quen Alexandre o Grande arrebatoulles a illa no 333\u00a0a.C. Posteriormente sufriu o dominio do Exipto Tolemaico, de Roma e Imperio Romano de Oriente, Califatos \u00c1rabes durante un breve per\u00edodo, a dinast\u00eda Lusignan francesa e os venecianos que foron seguidos por m\u00e1is de tres s\u00e9culos de dominio otom\u00e1n entre 1571 e 1878 (\"de iure \" ata 1914).\nChipre foi posto baixo a administraci\u00f3n do Reino Unido en base \u00e1 Convenci\u00f3n de Chipre en 1878 e foi anexada formalmente polo Reino Unido en 1914. O futuro da illa converteuse nun asunto de desacordo entre as d\u00faas destacadas comunidades \u00e9tnicas, os grecochipriotas, que constitu\u00edan o 77% da poboaci\u00f3n en 1960, e os turcochipriotas, que constitu\u00edan o 18% da poboaci\u00f3n. A partir do s\u00e9culo XIX, a poboaci\u00f3n grecochipriota perseguiu a \"enose\", a uni\u00f3n con Grecia, que se converteu nunha pol\u00edtica nacional grega na d\u00e9cada de 1950. A poboaci\u00f3n turcochipriota defendeu inicialmente a continuaci\u00f3n do goberno brit\u00e1nico, pero logo esixiu a anexi\u00f3n da illa a Turqu\u00eda, e na d\u00e9cada de 1950, xunto con Turqu\u00eda, estableceron unha pol\u00edtica de \"taksim\", a partici\u00f3n de Chipre e a creaci\u00f3n dunha entidade pol\u00edtica turca no norte.\nDespois da violencia nacionalista na d\u00e9cada de 1950, Chipre logrou a a independencia en 1960. A crise de 1963\u201364 levou a m\u00e1is violencia intercomunal entre as d\u00faas comunidades, desprazando a m\u00e1is de 25.000 turcochipriotas a enclaves e trouxo a fin da representaci\u00f3n turcochipriota na rep\u00fablica. O 15 de xullo de 1974, un golpe de estado organizado polos nacionalistas grecochipriotas e elementos da xunta militar grega nun intento de \"enose\". Esta acci\u00f3n precipitou a invasi\u00f3n turca de Chipre o 20 de xullo, que levou \u00e1 captura do actual territorio do Norte de Chipre e ao desprazamento de m\u00e1is de 150.000 grecochipriotas e 50.000 turcochipriotas. Un estado turcochipriota separado no norte estableceuse por declaraci\u00f3n unilateral en 1983, a medida foi amplamente condenada pola comunidade internacional, s\u00f3 Turqu\u00eda reco\u00f1eceu o novo estado. Estes acontecementos e a situaci\u00f3n pol\u00edtica resultante son cuesti\u00f3ns dunha disputa continua.\nA Rep\u00fablica de Chipre ten \"de iure\" soberan\u00eda sobre toda a illa, inclu\u00eddas as s\u00faas augas territoriais e zona econ\u00f3mica exclusiva, coa excepci\u00f3n das vases \u00e1reas soberanas de Akrotiri e Dhekelia, que permanecen baixo o control do Reino Unido segundo os Acordos de Londres e Z\u00farich. Non obstante, a Rep\u00fablica de Chipre est\u00e1 de facto dividida en d\u00faas partes principais: a zona baixo o control efectivo da Rep\u00fablica, situada no sur e o oeste e que comprende preto do 59% da superficie da illa, e o norte, administrado pola autodeclarada Rep\u00fablica Turca do Norte de Chipre, cubrindo preto do 36% da superficie da illa. O outro case 4% da superficie da illa est\u00e1 cuberto pola Zona neutral das Naci\u00f3ns Unidas. A comunidade internacional considera que a parte norte da illa \u00e9 territorio da Rep\u00fablica de Chipre ocupado polas forzas turcas. A ocupaci\u00f3n consid\u00e9rase ilegal segundo o dereito internacional e equivale a ocupaci\u00f3n ilegal do territorio da UE desde que Chipre se converteu en membro da Uni\u00f3n Europea.\nEtimolox\u00eda.\nO nome de Chipre ten unha etimolox\u00eda algo incerta. Unha das teor\u00edas suxire que se trata da palabra grega para denominar a \u00e1rbore co\u00f1ecida como cipr\u00e9s do Mediterr\u00e1neo (en grego: \"\u03ba\u03c5\u03c0\u03ac\u03c1\u03b9\u03c3\u03c3\u03bf\u03c2/kyp\u00e1rissos\"), ou do nome grego da planta da henna (en grego: \"\u03ba\u03cd\u03c0\u03c1\u03bf\u03c2/kypros\"). Por\u00e9n outra teor\u00eda suxire que deriva da palabra da antiga lingua chipriota para cobre, debido aos grandes dep\u00f3sitos deste mineral que se atopan na illa, d\u00e1ndolle logo a trav\u00e9s do comercio exterior o seu nome \u00e1 palabra latina cl\u00e1sica de cobre a trav\u00e9s da expresi\u00f3n \"aes cyprium\" ou \"metal de Chipre\", m\u00e1is tarde acurtado a \"Cuprum\". Debido \u00e1 evoluci\u00f3n hist\u00f3rica do nome quizais a forma correcta ser\u00eda a de Cipro, en vez do galicismo Chipre.\nChipre \u00e9 tam\u00e9n co\u00f1ecida como a illa de Afrodita, Venus, ou do Amor, xa que segundo a mitolox\u00eda fenicia, Astart\u00e9, deusa do amor e a beleza, que posteriormente foi identificada coa deusa grega Afrodita, naceu na costa de Pafos, ao oeste da illa. Os habitantes da illa son chamados chipriotas.\nHistoria.\nChipre foi colonizada por diversas culturas ao longo da s\u00faa historia. A civilizaci\u00f3n mic\u00e9nica chegar\u00eda preto do 1600 a.C., estabelec\u00e9ndose posteriormente colonias fenicias e gregas. O Fara\u00f3n Thutmose III de Exipto someteu a illa no ano 1500 a.C. e forzouna a pagar tributos, o que se mantivo at\u00e9 que o dominio exipcio foi substitu\u00eddo polo dos hititas (que chamaban Alashiya a Chipre na s\u00faa lingua) no s\u00e9culo XIII a.C. Trala invasi\u00f3n dos pobos do mar (aproximadamente no 1200 a.C.), os aqueos-gregos asent\u00e1ronse na illa, actuando decididamente na conformaci\u00f3n da s\u00faa identidade cultural.\nOs asirios invadiron a illa no ano 800 a.C., at\u00e9 que o fara\u00f3n Amasis II a reconquistou no ano 600 a.C., para daquela ser substitu\u00eddo polos persas tras a conquista de Exipto por parte destes. Salamina, a m\u00e1is poderosa das distintas cidades-reino de Chipre nesa \u00e9poca rebelouse contra o dominio persa no ano 499 a.C., baixo o Rei Onisilos. con todo, tanto esta rebeli\u00f3n como os consecuentes intentos gregos de liberar Chipre fracasaron, entre eles os do Rei Ev\u00e1goras de Salamina, no ano 345 a.C. No entanto, no ano 331 a.C. Alexandre o Grande conquistou Chipre dos persas volvendo ao mundo hel\u00e9nico, logo axud\u00e1ndolle a conquistar Fenicia. Trala morte de Alexandre Magno, Chipre foi obxecto das rivalidades entre os xenerais que o sucederon, debido \u00e1 s\u00faa riqueza e estrat\u00e9xica situaci\u00f3n, caendo finalmente baixo o dominio dos tolomeos de Exipto. O Imperio Romano, finalmente, apoderouse da illa no ano 57 a.C.\nA partir do ano 45 da Era Cristi\u00e1, os predicadores San Paulo e San Bernab\u00e9 introduciron o cristianismo na illa e Chipre foi o primeiro pa\u00eds do mundo gobernado por un cristi\u00e1n. Trala ca\u00edda de Roma, Chipre pasou pola dominaci\u00f3n bizantina e \u00e1rabe. En 1192 foi conquistada polos cruzados ao mando de Ricardo I Coraz\u00f3n de Le\u00f3n, que se coroou como Rei de Chipre. A Rep\u00fablica de Venecia exerceu o seu dominio sobre Chipre desde 1489, at\u00e9 a invasi\u00f3n turca otom\u00e1 en 1570. Tralo Congreso de Berl\u00edn, Chipre pasou a administraci\u00f3n brit\u00e1nica o 12 de xullo de 1878, sendo convertida oficialmente en colonia en 1914, co inicio da primeira guerra mundial.\nEn 1931 comezan as primeiras revoltas a prol da \"enosis\" (uni\u00f3n de Chipre con Grecia). Trala fin da segunda guerra mundial, os greco-chipriotas aumentan a presi\u00f3n pola fin do dominio brit\u00e1nico. O Arcebispo Makarios lidera a campa\u00f1a pola \"enosis\" e \u00e9 deportado \u00e1s Seychelles en 1956 tras unha serie de atentados na illa. En 1960, Turqu\u00eda, Grecia e o Reino Unido, xunto \u00e1s comunidades turco-chipriota e greco-chipriota, asinan un tratado que declara a independencia da illa e a posesi\u00f3n brit\u00e1nica das bases de Akrotiri e Dhekelia. As\u00ed pois Makarios asume a Presidencia, indicando a constituci\u00f3n indica que os turco-chipriotas estar\u00e1n a cargo da vicepresidencia e ter\u00e1n poder de veto. Esa peculiar Constituci\u00f3n que lle foi imposta dificultou o funcionamento de Estado e as relaci\u00f3ns entre greco e turco-chipriotas fix\u00e9ronse tensas, desembocando nas explosi\u00f3ns de violencia intercomunitaria de 1963 e 1967.\nO 15 de xullo de 1974 un golpe pro-grego, apoiado pola \"ditadura dos coroneis\" grega, depuxo o goberno lex\u00edtimo, o que provocou a reacci\u00f3n de Turqu\u00eda, quen invadiu e ocupou militarmente o terzo norte da illa, incumprindo ambas as partes a legalidade internacional. Este \u00e9 a orixe da Rep\u00fablica Turca do Norte de Chipre, un estado \"de facto\" que s\u00f3 \u00e9 reco\u00f1ecido por Turqu\u00eda e a Organizaci\u00f3n da Conferencia Isl\u00e1mica.\nA Rep\u00fablica de Chipre entra como membro da Uni\u00f3n Europea en 2004, ano no que se aplica un plan para a reunificaci\u00f3n apoiado polas Naci\u00f3ns Unidas. Con todo, o referendo \u00e9 rexeitado polo 76% dos greco-chipriotas. Nas elecci\u00f3ns presidenciais, trala segunda volta dos comicios o 24 de febreiro de 2008, sa\u00edu vencedor, co 53,36% dos votos, Dimitris Christofias, secretario xeral do Partido Comunista de Chipre (AKEL, antes Partido Progresista dos Traballadores de Chipre), fronte ao 46,64% do exministro de Asuntos Exteriores Ioannis Kasulides. Un dos obxectivos da s\u00faa candidatura era a continuaci\u00f3n das negociaci\u00f3ns para a reunificaci\u00f3n de Chipre.\nXeograf\u00eda.\nChipre \u00e9 unha das grandes illas do Mar Mediterr\u00e1neo (xuntamente coa Sicilia, Sarde\u00f1a, C\u00f3rsega e Creta), a m\u00e1is oriental de todas, localizada entre a costa sur da Anatolia e a costa mediterr\u00e1nea do Medio Oriente. Xeograficamente, pertence \u00e1 Asia, a\u00ednda que culturalmente sexa unha mestura de elementos europeos e asi\u00e1ticos, predominando os primeiros, dado o seu pasado grego e os dous terzos actuais de poboaci\u00f3n de orixe helena. At\u00f3pase concretamente a 480\u00a0km ao leste de Grecia (costa oriental da illa de Rodas), 415\u00a0km ao norte de Exipto, 130\u00a0km ao oeste de Siria e 94\u00a0km ao sur de Turqu\u00eda. Mide 240 quil\u00f3metros de longo e 100 de ancho, con 648\u00a0km de costa.\nCon 9.250\u00a0km\u00b2, e unha illa monta\u00f1osa, con d\u00faas zonas accidentadas separadas por un val amplo (a Mesaoria), onde se ergue a capital, Nicosia. Ao suroeste \u00e9rguense os montes Troodos, que abrigan o punto m\u00e1is elevado da illa, o monte Olimpo, con 1.953 m de altitude. Ao norte \u00e9rguense os montes Kyrenia, unha cordilleira bastante estreita que comeza na costa norte e que se prolonga cara o leste na longa pen\u00ednsula que confire \u00e1 illa a s\u00faa forma caracter\u00edstica. Hai tam\u00e9n pequenas chairas costeiras no sur.\nNicosia \u00e9 a maior cidade e a capital co\u00f1ecida internacionalmente. Outras cidades importantes son Limasol na parte grega e Famagusta na parte turca. O clima \u00e9 mediterr\u00e1neo, con c\u00e1lidos e secos ver\u00e1ns e invernos mornos en xeral, a\u00ednda que m\u00e1is rigorosos nas alturas dos montes Troodos. A pluviosidade media anual \u00e9 de 500\u00a0mm, representando as precipitaci\u00f3ns de decembro a febreiro case dous terzos do total anual.\nXeopoliticamente, a illa at\u00f3pase dividida en catro partes principais. A Rep\u00fablica de Chipre, o goberno reco\u00f1ecido internacionalmente, ocupa os dous terzos meridionais da illa, concretamente 5.896\u00a0km\u00b2. A Rep\u00fablica Turca do Norte de Chipre ocupa o terzo setentrional da illa, supo\u00f1endo 3.355\u00a0km\u00b2, a\u00ednda que este estado s\u00f3 est\u00e1 reco\u00f1ecido internacionalmente por Turqu\u00eda. A Li\u00f1a Verde, controlada polas Naci\u00f3ns Unidas \u00e9 unha zona tap\u00f3n que separa \u00e1s d\u00faas. Finalmente at\u00f3panse na illa d\u00faas bases de soberan\u00eda brit\u00e1nica, Akrotiri e Dhekelia.\nPol\u00edtica e goberno.\nChipre \u00e9 unha rep\u00fablica presidencial, onde o xefe do Estado e do goberno \u00e9 o Presidente, que \u00e9 elixido por un proceso de sufraxio universal para un mandato de cinco anos. O poder executivo \u00e9 exercido polo Goberno, o poder lexislativo recae na C\u00e1mara de Representantes, mentres que o poder xudicial \u00e9 independente.\nA Constituci\u00f3n de 1960 prev\u00eda un sistema de goberno presidencial con executivos independentes, lexislativo e xudicial, as\u00ed como un complexo sistema de controis e equilibrios, dese\u00f1ando un coeficiente de participaci\u00f3n para protexer os intereses dos turco-chipriotas. O executivo, estaba encabezado por un presidente greco-chipriota e un vicepresidente turco-chipriota, elixidos polas s\u00faas respectivas comunidades por per\u00edodos de cinco anos, posu\u00edndo cada un dereito de veto sobre determinados tipos de leis e decisi\u00f3ns executivas. Dende 1964, tralos enfrontamentos entre as d\u00faas comunidades, os asentos turco-chipriotas na C\u00e1mara permanecen vacantes, adoptando unha actitude r\u00edxida contra calquera medida que faga que os membros das d\u00faas comunidades vivan e traballen xuntos, de feito compromet\u00e9ronse \u00e1 separaci\u00f3n f\u00edsica e xeogr\u00e1fica das d\u00faas comunidades coma obxectivo pol\u00edtico, o que resultou nunha pol\u00edtica deliberada de auto-segregaci\u00f3n.\nA C\u00e1mara de Representantes ten actualmente 59 membros elixidos para un mandato de cinco anos, 56 membros de representaci\u00f3n proporcional e 3 membros observadores en representaci\u00f3n das minor\u00edas armenia, latina e maronita. Os 24 escanos asignados \u00e1 comunidade turca permanecen vacantes dende 1964. O ambiente pol\u00edtico est\u00e1 dominado polo comunista AKEL, o liberal conservador Dimokratik\u00f3s Sinayerm\u00f3s, o centrista Dimokratik\u00f3 K\u00f3mma, os social-dem\u00f3cratas EDEK e o centrista Partido Europeo.\nO 17 de febreiro de 2008, Dimitris Christofias do AKEL, foi elixido presidente de Chipre, sendo Chipre un dos dous \u00fanicos pa\u00edses do mundo en ter un goberno comunista elixido democraticamente xunto con Nepal, e en consecuencia o \u00fanico da Uni\u00f3n Europea. O 28 de febreiro de 2013 foi elixido presidente Nicos Anastasiades cun 57'5% dos sufraxios, devolvendo o poder \u00e1 democracia cristi\u00e1 e \u00f3 conservadorismo.\nDivisi\u00f3n pol\u00edtica.\nChipre ga\u00f1ou a independencia do Reino Unido no 1960, co dereito do Reino Unido, Grecia e Turqu\u00eda de intervir nos asuntos internos do pa\u00eds. A Rep\u00fablica de Chipre \u00e9 o goberno internacionalmente reco\u00f1ecido da illa, e esta controla os dous terzos do sur da illa. Case todos os pa\u00edses estranxeiros e as Naci\u00f3ns Unidas reco\u00f1ecen a soberan\u00eda da Rep\u00fablica de Chipre sobre a enteira illa de Chipre.\nOs chipriotas turcos, xunto con Turqu\u00eda, non aceptan o poder da Rep\u00fablica no resto da illa e ch\u00e1manlle a \"Autoridade Grega do Sur de Chipre\". Eles controlan o terzo norte da illa, continuando a ocupaci\u00f3n militar por Turqu\u00eda desde 1974. O territorio Turco-Chipriota proclamou a s\u00faa independencia no 1975, e a Rep\u00fablica Turca do Norte de Chipre estableceuse no 1983. Este acto foi soamente reco\u00f1ecido por Turqu\u00eda. Ademais disto, a Organizaci\u00f3n da Conferencia Isl\u00e1mica deulle os status de membro, baixo o nome de \"Plataforma Turco Chipriota\".\nO outro poder con territorio en Chipre \u00e9 o Reino Unido. Baixo o acordo de independencia, o Reino Unido retivo dous pequenos territorios na costa sur da illa, ao redor de Akrotiri e Dhekelia, co\u00f1ecidas coma bases \u00e1reas de soberan\u00eda brit\u00e1nica. Son usadas para acoller bases militares.\nReunificaci\u00f3n.\nMoitas negociaci\u00f3ns foron mantidas para conseguir a reunificaci\u00f3n da illa, mais non tiveron moito \u00e9xito. Un plan das Naci\u00f3ns Unidas, anunciado o 31 de marzo do 2004 en Su\u00edza, propuxo un referendo separado en ambos lados o 24 de abril do 2004.\nNo referendo, a proposta reunificaci\u00f3n foi favor\u00e1bel no lado Turco por unha maior\u00eda de 2 a 1, mentres que no lado grego foi rexeitada por unha marxe de 3 a 1. Como resultado, mentres oficialmente todo o Chipre se unir\u00eda \u00e1 Uni\u00f3n Europea o 1 de maio de 2004, as fronteiras da Uni\u00f3n percorren pola Li\u00f1a Verde, dividindo o pa\u00eds entre a parte Grega e a Turca. As leis da Uni\u00f3n non se aplican na parte turca. A Uni\u00f3n prometeu axudar e traballar para o levantamento das sanci\u00f3ns econ\u00f3micas impostas polo Tribunal Europeo, pero eles levantaron o reco\u00f1ecemento diplom\u00e1tico da rexi\u00f3n norte de Chipre.\nNa madrugada do 8 ao 9 de marzo de 2007, o goberno greco-chipriota comezou a derrubar parte da Li\u00f1a Verde que separa ambos estados nun \"sinal de boa vontade\", segundo afirmou o voceiro gobernamental Christodoulos Pashardes, o que foi ben recibido polo l\u00edder turco-chirpiota Mehmet Ali Talat, a\u00ednda que se advertiu que a medida, con ser positiva, non \u00e9 nin definitiva nin constit\u00fae o final do conflito de ambas as comunidades.\nDivisi\u00f3ns administrativas.\nA Rep\u00fablica de Chipre est\u00e1 dividida en seis distritos: Nicosia, Famagusta, Kyrenia, Larnaca, Limasol e Pafos.\nEnclaves e exclaves.\nChipre ten catro enclaves, todos nun territorio pertencente \u00e1 Zona de Soberan\u00eda Brit\u00e1nica de Dhekelia. Os dous primeiros son as vilas de Ormidhia e Xylotymvou. A terceira \u00e9 a central nuclear de Dhekelia, que est\u00e1 dividida por unha estrada brit\u00e1nica en d\u00faas partes. A parte norte \u00e9 un enclave, como as d\u00faas aldeas, mentres que a parte sur at\u00f3pase \u00e1 beira do mar e polo tanto non \u00e9 un enclave, a\u00ednda que non ten augas territoriais propias.\nEconom\u00eda.\nA econom\u00eda de Chipre est\u00e1 claramente afectada pola divisi\u00f3n da illa en dous territorios. Ten unha econom\u00eda altamente vulnerable, m\u00e1is estabilizada trala entrada na Uni\u00f3n Europea, cunha forte dependencia do sector servizos e problemas de illamento con respecto a Europa.\nNos \u00faltimos vinte e cinco anos, Chipre pasou de depender da agricultura (onde s\u00f3 a produci\u00f3n de c\u00edtricos ten relativa importancia comercial), a ter unha estrutura m\u00e1is acorde co contexto da Uni\u00f3n Europea, cunha presenza importante do sector industrial que sustenta a maior parte das exportaci\u00f3ns e emprega o 25% da poboaci\u00f3n.\nPreto do 70% depende do sector servizos, e en concreto do turismo. A localizaci\u00f3n xeogr\u00e1fica preto de Oriente Pr\u00f3ximo provoca grandes oscilaci\u00f3ns de ano en ano \u00e1 hora de converterse en destino tur\u00edstico. A frota de buques con matr\u00edcula chipriota \u00e9 a cuarta m\u00e1is importante do mundo e reporta grandes ingresos. O 1 de xaneiro de 2008 Chipre incorporouse \u00e1 Eurozona, deixando de utilizar a libra chipriota.\nDemograf\u00eda.\nNo ano 2007, Chipre ti\u00f1a unha poboaci\u00f3n de 1\u00a0103\u00a0790 habitantes, unha esperanza de vida de 77,9 anos e unha media de 1,80 fillos por muller. Ademais o 97,6% da poboaci\u00f3n est\u00e1 alfabetizada.\nOs chipriotas gregos (greco-chipriotas) e turcos comparten moitos costumes, pero \u00e1 s\u00faa vez mante\u00f1en a s\u00faa etnicidade baseada na relixi\u00f3n, idioma e outros fortes lazos coas s\u00faas respectivas terras de orixe.\nDespois de 1974 o grego \u00e9 falado principalmente no centro e no sur da illa, mentres que o turco predomina no norte. Esta delimitaci\u00f3n dos idiomas s\u00f3 corresponde ao actual per\u00edodo, debido \u00e1 divisi\u00f3n da illa despois de 1974, a cal implicou unha expulsi\u00f3n dos chipriotas gregos do norte e un movemento an\u00e1logo dos chipriotas turcos dende o sur. Con todo, historicamente, o grego (no seu dialecto chipriota) era falado por un 82% da poboaci\u00f3n aproximadamente, a cal estaba regularmente distribu\u00edda ao longo de toda a \u00e1rea de Chipre, tanto no norte como no sur. De xeito semellante, os falantes turcos estaban distribu\u00eddos tam\u00e9n de maneira regular. O ingl\u00e9s \u00e9 amplamente espallado.\nA composici\u00f3n \u00e9tnica \u00e9 a seguinte:\nCultura.\nA cultura chipriota pode dividirse, a grandes li\u00f1as, en dous grupos. Por unha banda, a influencia grega, da que a illa herdou o idioma maioritario e o grupo \u00e9tnico do 80% dos chipriotas. Por outro, a cultura turca define o modo de vivir do turco-chipriotas.\n\u00c9 mundialmente co\u00f1ecido o antigo receo hist\u00f3rico entre Grecia e Turqu\u00eda, debido \u00e1s interminables loitas por dominar as numerosas illas do mar Exeo, entre elas Chipre. O gran poder\u00edo do Imperio Otom\u00e1n logrou dobregar os helenos, polo que se agudizaron a\u00ednda m\u00e1is as rifas. O fin deste imperio e o nacemento de Grecia e Turqu\u00eda como naci\u00f3ns modernas estableceu a paz oficialmente, a\u00ednda que se deron situaci\u00f3ns expl\u00edcitas de inimizade: Grecia op\u00faxose firmemente \u00e1 entrada de Turqu\u00eda \u00e1 Uni\u00f3n Europea.\nCon respecto a Chipre \u00e9 un pa\u00eds que recibiu grandes influencias gregas e doutras civilizaci\u00f3ns antigas, por\u00e9n, a vida cultural de Chipre actualmente demostra a s\u00faa colonizaci\u00f3n brit\u00e1nica. As\u00ed pois Chipre recibe unha gran cantidade de turistas durante o per\u00edodo de ver\u00e1n, cando a calor e o sol son moi fortes. A vida nocturna ademais \u00e9 bastante axitada cun gran n\u00famero de bares, sendo o pa\u00eds de Europa con m\u00e1is deste tipo de establecementos por habitante. En canto \u00e1s relixi\u00f3ns, a maioritaria \u00e9 a igrexa ortodoxa grega, seguido por un 78% da poboaci\u00f3n, seguida do islam co 18% e outras crenzas que abranguen o 4% restante."}
{"id": "5468", "revid": "605", "url": "https://gl.wikipedia.org/wiki?curid=5468", "title": "Partido Socialista Obreiro Espa\u00f1ol", "text": ""}
{"id": "5470", "revid": "6", "url": "https://gl.wikipedia.org/wiki?curid=5470", "title": "Anana branca", "text": "Anana branca \u00e9 unha pos\u00edbel fase final na vida dunha estrela, xunto \u00f3 burato negro e as estrelas de neutr\u00f3ns. Despois de que a estrela expulse as s\u00faas capas exteriores, se o n\u00facleo ten unha masa inferior a 1,4 veces a masa do Sol, este comprimirase extraordinariamente.\nEsgota o seu combustible (fundamentalmente hidr\u00f3xeno), prod\u00facese un colapso gravitatorio que fai reducir de tama\u00f1o \u00e1 estrela, pasando a ser aproximadamente como a Terra ou un pouco maior, pero coa mesma masa anterior. No proceso, que dura milleiros de anos, e que segue preto do 97 % das estrelas, a materia remanente chega a solidificarse \u00f3 irse arrefriando e volv\u00e9ndose superdensa.\nEste obxecto brilla con luz branca debido \u00e1 calor residual do n\u00facleo at\u00e9 que \u00f3 cabo de miles de anos se apaga formando unha anana negra.\nUn exemplo deste tipo de estrela \u00e9 Sirio B."}
{"id": "5471", "revid": "72012", "url": "https://gl.wikipedia.org/wiki?curid=5471", "title": "Anana marr\u00f3n", "text": "Unha anana marr\u00f3n \u00e9 un astro de composici\u00f3n similar \u00e1 das estrelas que non alcanzou a masa suficiente para desencadea-lo proceso de fusi\u00f3n nuclear de hidr\u00f3xeno ordinario a helio, pero si do deuterio e, no caso das de m\u00e1is masa, do litio. \nPoden considerarse astros intermedios entre os planetas xigantes gasosos (como X\u00fapiter) e as estrelas, xa que adoitan ter entre 13 e 80 veces a masa do xigante gasoso.\nA pesaren do seu nome, estas estrelas poden variar a s\u00faa cor dependendo da s\u00faa temperatura, sendo as m\u00e1is quentes vermellas e laranxas, e as m\u00e1is fr\u00edas dunha cor morada ou maxenta. Estas cores adoitan ser moi tenues, xa que a maior\u00eda da luz emitida por estes astros est\u00e1 no espectro de luz infravermella."}
{"id": "5472", "revid": "56817", "url": "https://gl.wikipedia.org/wiki?curid=5472", "title": "Anana vermella", "text": "As ananas vermellas son estrelas pequenas e de baixa temperatura superficial (clase espectral M), moi abundantes no Universo, acostuman se-las m\u00e1is lonxevas.\nUn exemplo deste tipo de estrela \u00e9 Pr\u00f3xima Centauri (ou Alfa Centauri C), que tam\u00e9n \u00e9 a estrela m\u00e1is achegada \u00f3 noso Sol."}
{"id": "5475", "revid": "5863", "url": "https://gl.wikipedia.org/wiki?curid=5475", "title": "Abad\u00edn, Abad\u00edn", "text": "Santa Mar\u00eda de Abad\u00edn \u00e9 unha parroquia do concello de Abad\u00edn na comarca da Terra Ch\u00e1. Ti\u00f1a 268 habitantes en 2015 (136 homes e 132 mulleres) segundo datos do IGE. Iso sup\u00f3n unha diminuci\u00f3n da poboaci\u00f3n respecto a 2014 cando viv\u00edan nas s\u00faas sete entidades de poboaci\u00f3n 269 veci\u00f1os (138 homes e 131 mulleres).\nXeograf\u00eda f\u00edsica e humana.\nLimita coas parroquias de Candia, Cabaneiro, Fanoi, Frai\u00e1s e Quende. Ten unha altitude media de 500 msnm.\nDos once lugares recollidos na toponimia oficial, sete son entidades de poboaci\u00f3n; a s\u00faa densidade media de poboaci\u00f3n no 2015 era 105,1 hab/km\u00b2. As devanditas entidades co seu respectivo n\u00famero de habitantes no 2014 son Os Carball\u00e1s (36), Fernanda\u00f1o (9), Gont\u00e1n (13), Pedralba (12), Pedreiras (68), Provecende ou Abad\u00edn (108), e A Torre (22). Outros lugares (que xeralmente forman parte dalgunhas das entidades) son: O Convento, O Correo e A Poceira.\nRelixiosamente, pertence ao arciprestado da Terra Ch\u00e1 da diocese de Mondo\u00f1edo-Ferrol. A partida bautismal m\u00e1is antiga que recolle o arquivo parroquial corresponde ao 1738.\nPatrimonio.\nNa aldea da Torre at\u00f3pase a igrexa parroquial de Santa Mar\u00eda de Abad\u00edn, situada nun alto que domina unha extensa zona de labrad\u00edo, coa paisaxe monta\u00f1osa ao fondo. \u00c9 de estilo rom\u00e1nico da primeira metade do s\u00e9culo XII, coa capela maior do s\u00e9culo XVI de estilo g\u00f3tico isabelino, e cunha sancrist\u00eda acaroada detr\u00e1s de \u00e9poca posterior. A nave ten unha planta rectangular, cos muros de cadeirado de granito e cuberta de lousa a d\u00faas e catro augas. A fachada ten un arco de medio punto con grandes doelas, un pequeno roset\u00f3n c\u00e9ntrico con trazar\u00edas, e espadana dun s\u00f3 corpo e dous vans. Aparece coroada por dous escudos nos laterais da fachada, nos que se distinguen as estrelas e a media l\u00faa da casa dos Luaces, que estivo vinculada a esta parroquia dende o ano 1574. No interior destaca a capela maior con arco triunfal de medio punto sobre columnas cuxos capiteis te\u00f1en os escudos dos Luaces, igual que a clave da b\u00f3veda nervada; d\u00faas laudas sepulcrais no pavimento p\u00e9treo; retablo maior de estilo renacentista popular e retablos laterais de traza popular e m\u00e1is moderna.\nAo seu car\u00f3n sit\u00faase, ademais, un fermoso cruceiro realizado en granito no adro: consiste nunha cruz florenzada coas figuras de Cristo no anverso e a Piedade no reverso; capitel con anxos nos lados e volutas nas esquinas, fuste poligonal coa custodia e os atributos da Paix\u00f3n; con base tronco-piramidal sobre dous chanzos cuadrangulares e sen inscrici\u00f3n.\nNa contorna desta igrexa at\u00f3pase a ermida da Nosa Se\u00f1ora de F\u00e1tima, lugar de celebraci\u00f3n dunha concorrida feira tradicional."}
{"id": "5477", "revid": "89787", "url": "https://gl.wikipedia.org/wiki?curid=5477", "title": "Abak\u00e1n", "text": "Abak\u00e1n ou Abakan (en ), cidade de Rusia (159\u00a0500 habitantes en 2004) capital da provincia aut\u00f3noma de Khakassia en Siberia, na confluencia dos r\u00edos Abak\u00e1n e Ienisei.\nAta 1925 denominada Abakansk ou Ust-Abakanskoye e entre 1925 e 1931 Khakassk.\nDe 1675 datan as primeiras construci\u00f3ns do que ser\u00eda a cidade, pero o desenvolvemento da cidade d\u00e9bese ao forte constru\u00eddo por Pedro o Grande no ano 1707.\nPreto da cidade est\u00e1 o T\u00famulo de Li Kitai, nos que aparecen estatuas de homes de grande altura cubertos por xerogl\u00edficos.\nLigaz\u00f3ns externas.\nWeb da cidade, en ruso"}
{"id": "5480", "revid": "56817", "url": "https://gl.wikipedia.org/wiki?curid=5480", "title": "Abano Terme", "text": "Abano Terme (co\u00f1ecida como \"Abano Bagni\" ata 1930) \u00e9 un concello italiano da provincia de Padua, na rexi\u00f3n do V\u00e9neto. Ten 19\u00a0062 habitantes (en 2006) e est\u00e9ndese por unha \u00e1rea de 21\u00a0km\u00b2, cunha densidade de poboaci\u00f3n de 908 hab./km\u00b2.\nFai fronteira cos concellos de Albignasego, Due Carrare, Maser\u00e0 di Padova, Montegrotto Terme, Padua, Selvazzano Dentro, Teolo, Torreglia.\nHistoria.\nAs s\u00faas augas termais son co\u00f1ecidas dende a fin da antig\u00fc\u00eddade cos nomes de Aponi fons ou Aquae Patavinae. Algunhas mostras ba\u00f1os da \u00e9poca romana foron desubertas no s\u00e9culo XVIII. Os primeiros documentos nos que aparece a cidade moderna data do s\u00e9culo X. No s\u00e9culo XI f\u00fandase un mosteiro beneditino Do s\u00e9culo XII ata 1405 pertence a Padua, ano no que foi conquistado pola Rep\u00fablica de Venecia.\nV\u00e9xase tam\u00e9n.\nLigaz\u00f3ns externas.\nWeb da comuna "}
{"id": "5484", "revid": "23204", "url": "https://gl.wikipedia.org/wiki?curid=5484", "title": "Bahamas", "text": " \nAs Bahamas (), oficialmente a Commonwealth das Bahamas (Mancomunidade das Bahamas), \u00e9 un pa\u00eds independente dentro do Arquip\u00e9lago das Lucaias das Indias Occidentais no Atl\u00e1ntico. Ocupa o 97% da superficie terrestre do arquip\u00e9lago Lucayan e alberga o 88% da poboaci\u00f3n do arquip\u00e9lago. O estado arquipel\u00e1xico est\u00e1 formado por m\u00e1is de 3.000 illas, caios e illotes (24 illas habitadas, 600 deshabitadas e m\u00e1is de 2.000 penedas e escollos) no Oc\u00e9ano Atl\u00e1ntico, est\u00e1 situado ao norte de Cuba e ao noroeste da illa de Hispaniola (dividida entre Hait\u00ed e a Rep\u00fablica Dominicana) e as Illas Turcas e Caicos, ao sueste do Estado norteamericano de Florida, e ao leste dos Caios de Florida. A capital \u00e9 Nassau na illa de New Providence. A Forza de Defensa Real das Bahamas describe o territorio das Bahamas como que abarca de espazo oce\u00e1nico. A lingua oficial \u00e9 o ingl\u00e9s, mais tam\u00e9n est\u00e1 moi estendido o crioulo das Bahamas.\nAs illas Bahamas estiveron habitadas polos lucayos, unha rama do ta\u00edno de fala arauaca, durante moitos s\u00e9culos. Cristobo Col\u00f3n foi o primeiro europeo en ver as illas, tocando terra por primeira vez no \"Novo Mundo\" en 1492 cando desembarcou na illa de San Salvador. M\u00e1is tarde, os espa\u00f1ois enviaron aos lucayos nativos e escraviz\u00e1ronos na Hispaniola, despois do cal as illas Bahamas quedaron na s\u00faa maior\u00eda desertas principalmente desde 1513 ata 1648 debido a case todos os bahame\u00f1os nativos foron expulsados pola forza a trav\u00e9s da escravitude ou morreron debido a enfermidades tra\u00eddas \u00e1s illas polos europeos. En 1649, Colonos Ingleses cdas Bermudas, co\u00f1ecidos como os Eleutheran Adventurers, establec\u00e9ronse na illa de Eleuthera.\nAs Bahamas convert\u00e9ronse nunha colonia da coroa brit\u00e1nica en 1718, cando os brit\u00e1nicos reprimiron a pirater\u00eda. Despois da Guerra de Independencia dos Estados Unidos de Am\u00e9rica, a Coroa reinstalou a miles de Lealistas Americanos nas Bahamas, levaron consigo aos seuss escravos e estableceron plantaci\u00f3ns nas concesi\u00f3ns de terras. Os africanos escravos e os seus descendentes constitu\u00edron a maior\u00eda da poboaci\u00f3n a partir deste per\u00edodo. O comercio de escravos aboliuse polos brit\u00e1nicos en 1807. A escravitude nas Bahamas aboli\u00eduse en 1834. Posteriormente, as Bahamas convert\u00e9ronse nun refuxio para os escravos africanos liberados. Os africanos liberados de barcos de escravos ilegais foron reasentados nas illas pola Mari\u00f1a Real, mentres que alg\u00fans escravos norteamericanos e Seminole escaparon \u00e1s Bahamas desde Florida. Incluso se sab\u00eda que os bahame\u00f1os reco\u00f1ec\u00edan a liberdade dos escravos transportados polos barcos doutras naci\u00f3ns que chegaban \u00e1s Bahamas. Hoxe os negros bahameses representan o 90% da poboaci\u00f3n de 400.516 habitantes.\nO pa\u00eds ga\u00f1ou a independencia gobernamental en 1973, liderado por Sir Lynden O. Pindling, con Carlos III como o seu Rei. En termos de produto interior bruto per c\u00e1pita, as Bahamas \u00e9 un dos pa\u00edses independentes m\u00e1is ricos das Am\u00e9ricas (seguindo os Estados Unidos e o Canad\u00e1), cunha econom\u00eda baseada no turismo e financiamento offshore.\nNome e etimolox\u00eda.\nO nome \"Bahamas\" deriva do nome lucaio nome ' ('grande illa media superior'), usada polos ind\u00edxenas Ta\u00ednos para a illa de Gran Bahama. As gu\u00edas tur\u00edsticas adoitan afirmar que nome prov\u00e9n do castel\u00e1n ' xa que gran parte das illas deste arquip\u00e9lago s\u00f3 son avistables durante a marea baixa ou \"baixamar\". Existe outra teor\u00eda, segundo a cal pode proceder de \"\", un nome local de significado incerto.\nTestemu\u00f1ado por primeira vez no Mapa de Tur\u00edn de 1523, \"Bahama\" orixinalmente refer\u00edase s\u00f3 a Gran Bahama, pero utilizouse inclusive en ingl\u00e9s en 1670. O toponimista Isaac Taylor argumenta que o nome deriva de \"Bimani\" (Bimini), que os espa\u00f1ois en Hait\u00ed identificaron con Palombe, un lugar lendario onde as \"Viaxes\" de John Mandeville dic\u00edan que hab\u00eda unha fonte da xuventude.\nHistoria.\nA primeira terra na que desembarcou Cristovo Col\u00f3n no Novo Mundo en 1492 crese que foi na illa de San Salvador, chamada orixinalmente polos arauacos Guanahani, e posteriormente \"Watling\" polos brit\u00e1nicos, localizada ao sur do arquip\u00e9lago das Bahamas. Al\u00ed, Col\u00f3n atopou aos amigables arauacos (tam\u00e9n co\u00f1ecidos como \u00ablucayos\u00bb) e intercambiou agasallos con eles. A posterior desaparici\u00f3n dos arauacos e doutros pobos debeuse en gran medida a esta e a posteriores expedici\u00f3ns europeas \u00e1 rexi\u00f3n.\nDesde final do s\u00e9culo XV ata o s\u00e9culo XVII, Espa\u00f1a controlou as Bahamas, a\u00ednda que as illas, pola s\u00faa situaci\u00f3n estrat\u00e9xica na \"Ruta do Gale\u00f3n\" (e por formar o arquip\u00e9lago un aut\u00e9ntico labirinto insular) , paulatinamente foron transform\u00e1ndose en agochos e ni\u00f1os de piratas, bucaneiros, filibusteiros especialmente ingleses. As\u00ed no s\u00e9culo XVIII, os lealistas brit\u00e1nicos que deixaran Nova Inglaterra por mor dos sentimentos anti-brit\u00e1nicos traslad\u00e1ronse \u00e1s illas. Debido ao gran n\u00famero de colonos brit\u00e1nicos nas illas, a soberan\u00eda do arquip\u00e9lago traspasouse de Espa\u00f1a a Reino Unido, e as Bahamas foron declaradas colonia brit\u00e1nica en 1783.\nEn plena segunda guerra mundial, o Duque de Windsor (anteriormente o rei do Reino Unido, Eduardo VIII) \u00e9 nomeado Gobernador Xeral das Bahamas e viaxou a esas illas en compa\u00f1\u00eda da s\u00faa esposa, a duquesa de Windsor, Wallis Simpson en 1940 para exercer ese cargo de Gobernador Xeral ata 1945.\nEn 1973, os habitantes das Bahamas votaron a favor da independencia e declar\u00e1ronse independentes do Reino Unido, a\u00ednda que permaneceron dentro da Mancomunidade Brit\u00e1nica de Naci\u00f3ns (Commonwealth). Desde a s\u00faa independencia, as Bahamas prosperaron notablemente grazas ao turismo, \u00e1 banca internacional e a xesti\u00f3n de investimentos.\nPol\u00edtica.\nO monarca brit\u00e1nico, Carlos III, \u00e9 tam\u00e9n o xefe de estado das Bahamas, pois o pa\u00eds \u00e9 membro da Commonwealth de Naci\u00f3ns. Est\u00e1 representado nas Bahamas, por un gobernador xeral, designado por el mesmo. O xefe do goberno \u00e9 o primeiro ministro, polo xeral o l\u00edder do partido que ga\u00f1a as elecci\u00f3ns no parlamento. O parlamento de Bahamas comprende d\u00faas c\u00e1maras, o Senado (con 16 membros) e a Asemblea (con 40 membros). As elecci\u00f3ns cel\u00e9branse cada cinco anos.\nOrganizaci\u00f3n territorial.\nAs Bahamas son un grupo de preto de 700 atois e caios que se atopan no oc\u00e9ano Atl\u00e1ntico occidental fronte \u00e1s costas da Florida. A illa m\u00e1is grande \u00e9 a illa Andros, situada a uns 240\u00a0km ao sueste da Florida. As illas Bimini est\u00e1n ao noroeste. Ao norte sit\u00faase a illa de Gran Bahama, onde se atopa a segunda cidade m\u00e1is grande do pa\u00eds, Freeport. A illa de Grande \u00c1baco est\u00e1 \u00e1 beira, ao leste. A segunda illa m\u00e1is grande, Gran Inagua, est\u00e1 na parte m\u00e1is meridional. Nassau \u00e9 a capital e a cidade m\u00e1is grande, localizada en Nova Providencia.\nAs principais illas son:\nA maior\u00eda do pa\u00eds \u00e9 plano a\u00ednda que as illas te\u00f1en unha costa moi irregular. O punto m\u00e1is alto do pa\u00eds \u00e9 o monte Alvernia, de 63 metros, situado na illa de Alvernia.\nOs distritos das Bahamas proporcionan un sistema de goberno local en todas os lugares de Bahamas ag\u00e1s Nova Providencia (que ten o 70 por cento da poboaci\u00f3n nacional), cuxos asuntos son xestionados directamente polo goberno central. En 1996, o Parlamento das Bahamas aprobou a \"Lei do goberno local\" para facilitar o establecemento de administradores das illas familiares, distritos de goberno local, conselleiros locais de distrito e comit\u00e9s locais das cidades para as distintas comunidades insulares. O obxectivo xeral deste acto \u00e9 permitir aos distintos l\u00edderes electos gobernar e supervisar os asuntos dos seus respectivos distritos sen a interferencia do goberno central. En total, hai 32 distritos, con elecci\u00f3ns cada cinco anos. Hai 110 concelleiros e 281 membros do comit\u00e9 municipal elixidos para representar os distintos distritos.\nCada concelleiro ou membro da comisi\u00f3n municipal \u00e9 responsable da correcta utilizaci\u00f3n dos fondos p\u00fablicos para o mantemento e desenvolvemento da s\u00faa circunscrici\u00f3n.\nOs distritos distintos de Nova Providencia son os seguintes:\nClima.\nO clima das Bahamas \u00e9 entre tropical e subtropical, estando moderado polo influxo das augas da corrente do Golfo, sobre todo no inverno. Estas illas, como todo o Caribe, sofren o azoute dos furac\u00e1ns, cuxa tempada dura desde final do ver\u00e1n ata \u00faltimos do outono. O furac\u00e1n \u00abAndrew\u00bb golpeou as illas setentrionais en 1992, o \u00abFloyd\u00bb case todas en 1999, e o \u00abFrances\u00bb, en 2004, \u00e9 considerado como un dos peores.\nEconom\u00eda.\nBahamas \u00e9 unha das naci\u00f3ns m\u00e1is estables e economicamente desenvolvidas do Caribe. A s\u00faa econom\u00eda bas\u00e9ase sobre todo no turismo e no sector financeiro, que se benefician da s\u00faa condici\u00f3n de para\u00edso fiscal. O turismo representa algo m\u00e1is da metade da s\u00faa econom\u00eda. A industria e a agricultura, doutra banda, s\u00f3 representan un dez por cento.\nA renda per c\u00e1pita est\u00edmase para o ano 2006 en US$ 21 300. A unidade monetaria do pa\u00eds \u00e9 o d\u00f3lar das Bahamas.\nDemograf\u00eda.\nA maior\u00eda dos bahameses son negros (85%), sendo os brancos a principal minor\u00eda (10%). O idioma oficial \u00e9 o ingl\u00e9s, falado por case todo a poboaci\u00f3n, a\u00ednda que popularmente f\u00e1lase o \u00abpatois\u00bb. Un n\u00famero pequeno de inmigrantes haitianos falan crioulo (creole). O castel\u00e1n, \u00e9 falado na s\u00faa maior\u00eda por inmigrantes cubanos e estadounidenses de orixe hispana.\nBahamas \u00e9 un pa\u00eds moi relixioso. O cristianismo \u00e9 a principal relixi\u00f3n, predominando as confesi\u00f3ns protestantes como os baptistas, seguidos dos anglicanos. Os cat\u00f3licos son o 19% da poboaci\u00f3n. Cultos sincr\u00e9ticos como o obeah, parecido ao vod\u00fa, son practicados por algunhas persoas.\nCultura.\nDeporte.\nEn xullo real\u00edzase o torneo de pesca m\u00e1is importante das illas, onde os habitantes m\u00e1is destros neste deporte asombran aos turistas coa s\u00faa rapidez e precisi\u00f3n. Tam\u00e9n en setembro se realizan torneos de m\u00fasica e baile, onde se pon a proba os magn\u00edficos golpes da m\u00fasica afro e os seus m\u00edticos bailes.\nBahamas fai parte da Federaci\u00f3n Internacional do F\u00fatbol Asociado (FIFA), participando o seu equipo en torneos internacionais a nivel mundial, a\u00ednda que non con moita sorte.\nCoa beleza da paisaxe, e os seus marabillosos corais, o mergullo e o snorkell son os deportes m\u00e1is practicados. Pero ademais real\u00edzanse toda clase de deportes n\u00e1uticos. Para sentirse m\u00e1is protexido e seguro, os nativos, pr\u00e9stanse como gu\u00edas tanto nas profundidades como nas Illas."}
{"id": "5485", "revid": "85894", "url": "https://gl.wikipedia.org/wiki?curid=5485", "title": "Abashiri", "text": "Abashiri (\u7db2\u8d70\u5e02, \u3042\u3070\u3057\u308a\u3057, Abashiri-shi) \u00e9 unha cidade xaponesa capital da subprefectura de Abashiri, en Hokkaido (Xap\u00f3n) con 40\u00a0261 hab. (2008). O nome da cidade \u00e9 de orixe ainu. Esta foi fundada en 1872 e o 11 de febreiro de 1947 obtivo o status de cidade. C\u00e9lebre pola s\u00faa prisi\u00f3n, da Era Meiji, usada para o encarceramento de prisioneiros pol\u00edticos, hoxe convertida en museo."}
{"id": "5487", "revid": "85894", "url": "https://gl.wikipedia.org/wiki?curid=5487", "title": "Abad\u00edn, Abad\u00edn, Abad\u00edn", "text": "Abad\u00edn \u00e9 un lugar da parroquia de Abad\u00edn no concello de Abad\u00edn na provincia de Lugo. Segundo o IGE en 2015 ti\u00f1a 108 habitantes (59 homes e 49 mulleres), sete menos ca en 2013 (67 homes e 48 mulleres).\n\u00c9 a capital do concello."}
{"id": "5488", "revid": "23204", "url": "https://gl.wikipedia.org/wiki?curid=5488", "title": "Ernst Abbe", "text": "Ernst Abbe, nado en Eisenach, Turinxia, o 23 de xaneiro de 1840 e finado en Jena o 14 de xaneiro de 1905, foi un f\u00edsico, matem\u00e1tico, astr\u00f3nomo e industrial alem\u00e1n.\nTraxectoria.\nNaceu no seo dunha familia de orixe humilde. Entre 1870 e 1896 foi profesor de F\u00edsica na Universidade de Jena. Dirixiu a f\u00e1brica de \u00f3ptica de Carl Zeiss en Jena (1875). En 1878 foi nomeado Director do Observatorio astron\u00f3mico de Jena.\nA el d\u00e9bense moitos progresos na \u00f3ptica instrumental. Ideou un refract\u00f3metro, un condensador para microscopios (Condensador de Abbe), unha c\u00e1mara l\u00facida (Prisma de Abbe) etc."}
{"id": "5489", "revid": "111586", "url": "https://gl.wikipedia.org/wiki?curid=5489", "title": "Francisco de Moure", "text": "Francisco de Moure, nado contra 1576 en Santiago de Compostela e finado en Monforte de Lemos en 1636, foi un escultor manierista e barroco.\nTraxectoria.\nMoi cedo trasladar\u00edase a Ourense, onde descubrir\u00eda por medio do seu av\u00f3 materno, canteiro de profesi\u00f3n, a s\u00faa vocaci\u00f3n art\u00edstica.\nViaxou a Castela, onde co\u00f1eceu os traballos de xente que deixar\u00edan unha fonda pegada nel, como Alonso Berruguete e Jean de Joigny. Os seus comezos foron como aprendiz de Alonso Mart\u00ednez, en Ourense. En 1598 comeza a traballar como escultor independente, realizando a escultura de San Roque da catedral de Ourense. Na s\u00faa primeira etapa destacan o retablo maior da Igrexa de Santo Estevo de Sandi\u00e1s, e \u00f3 de San Pedro das Maos (Ourense). M\u00e1is adiante realizar\u00eda obras como o San Mauro da catedral de Ourense, o retablo da igrexa de Beade en Ribadavia, e cinco retablos para o convento de Samos.\nXa en Lugo, realizar\u00eda a s\u00faa obra mais importante, o Coro da Catedral de Lugo. O rematar o coro lucense, contr\u00e1tano en Monforte de Lemos para a realizaci\u00f3n do retablo da capela maior da igrexa dos Xesu\u00edtas, o Colexio da Nosa Se\u00f1ora da Antiga, unha impresionante obra, en tama\u00f1o e calidade art\u00edstica, que non ser\u00eda quen de rematar, pois en Monforte de Lemos o sorprende a morte en 1636, sendo o seu fillo Francisco quen rematar\u00e1 a monumental obra."}
{"id": "5490", "revid": "98629", "url": "https://gl.wikipedia.org/wiki?curid=5490", "title": "Abbeville", "text": "Abbeville \u00e9 unha cidade francesa do departamento do Somme, na rexi\u00f3n de Picard\u00eda.\nTi\u00f1a 25\u00a0439 habitantes en 1999.\nHistoria.\nAparece por primeira vez na historia no s\u00e9culo IX como lugar pertencente \u00e1 abad\u00eda de St. Riquier. M\u00e1is tarde foi gobernada polos condes de Ponthieu.\nFranceses e ingleses turn\u00e1ronse no territorio ata 1435 cando, polo tratado de Arras, foi cedida ao duque de Borgo\u00f1a Filipe III, \"o Bo\".\nEn 1477 foi anexionado por Lu\u00eds XI de Francia, e durante os s\u00e9culos XVI e XVII foi gobernado por d\u00faas ponlas ilex\u00edtimas da familia real. En 1696 volveu \u00e1 coroa. Durante o s\u00e9culo XVIII a Manufactura Real de Van Robais deu un gran pulo \u00e1 econom\u00eda local.\nNa segunda guerra mundial a vila foi destru\u00edda parcialmente polos bombardeos alem\u00e1ns e brit\u00e1nicos.\nAdministraci\u00f3n.\nO seu alcalde (2014) \u00e9 Nicolas Dumont, do Partido Socialista Franc\u00e9s.\nArquitectura.\nIgrexa g\u00f3tica de Saint-Vulfran, constru\u00edda en 1488.\nCastelo de Bagatelle datado en 1752.\nEconom\u00eda.\nA econom\u00eda local bas\u00e9ase na industria t\u00e9xtil e na refineria de azucre.\nV\u00e9xase tam\u00e9n.\nLigaz\u00f3ns externas.\nWeb da cidade, en franc\u00e9s"}
{"id": "5491", "revid": "25871", "url": "https://gl.wikipedia.org/wiki?curid=5491", "title": "Abbiategrasso", "text": "Abbiategrasso \u00e9 un concello italiano da provincia de Mil\u00e1n, na rexi\u00f3n da Lombard\u00eda. Ti\u00f1a 28\u00a0890 habitantes en 2003.\nHistoria.\nO top\u00f3nimo en Lombardo \u00e9 Bi\u00e0, a\u00ednda que non ten car\u00e1cter oficial. A orixe do lugar rem\u00f3ntase \u00e1 \u00e9poca romana, a\u00ednda que hai constancia de asentamentos galos do s\u00e9culo VI a.c.. O primeiro documento no que aparece o nome actual data de 1304, baixo a forma \"Abiate qui dicitur Grasso\".\n\u00c9 un concello agr\u00edcola, no que predomina o cultivo do arroz e o millo. S\u00f3 o 16 % do territorio comunal est\u00e1 urbanizado."}
{"id": "5492", "revid": "85894", "url": "https://gl.wikipedia.org/wiki?curid=5492", "title": "Abbottabad", "text": "Abbottabad \u00e9 unha cidade de Paquist\u00e1n, duns 150\u00a0000 habitantes. Est\u00e1 no distrito de Abbottabad, na provincia da Fronteira Noroeste. A lingua da cidade \u00e9 o hindko.\nA cidade debe o seu nome ao Maior James Abbott, que se asentou aqu\u00ed no 1853 despois da anexi\u00f3n do Punjab polos brit\u00e1nicos, establecendo o cuartel Xeral dunha brigada da segunda divisi\u00f3n do ex\u00e9rcito do norte brit\u00e1nico.\nO domingo 1 de maio de 2011 o presidente dos EUA Barack Obama anunciou que o l\u00edder de Al Qaida Osama bin Laden morreu nunha operaci\u00f3n militar realizada por forzas especiais do ex\u00e9rcito dos Estados Unidos nun luxoso complexo residencial preto da cidade de Abbottabad onde estaba agochado coa s\u00faa familia."}
{"id": "5493", "revid": "23204", "url": "https://gl.wikipedia.org/wiki?curid=5493", "title": "15 de xaneiro", "text": "O 15 de xaneiro \u00e9 o d\u00e9cimo quinto d\u00eda do ano no calendario gregoriano. Quedan 350 d\u00edas para rematar o ano e 351 nos anos bisestos.\nOutros.\nOs 366 d\u00edas do ano"}
{"id": "5495", "revid": "88215", "url": "https://gl.wikipedia.org/wiki?curid=5495", "title": "Abdera", "text": "Abdera (en grego antigo \u1f0c\u03d0\u03b4\u03b7\u03c1\u03b1), foi unha cidade grega da antiga Tracia, na foz do r\u00edo Nestos, no mar Exeo. Na actualidade est\u00e1 en ru\u00ednas.\nA s\u00faa fundaci\u00f3n m\u00edtica atrib\u00faese a Heracles, a\u00ednda se ben en orixe foi unha colonia de Clazomenas fundada no 656 a. C.. Esta primeira colonizaci\u00f3n entra en devalo axi\u00f1a ata que no 544 a. C. a maior\u00eda da poboaci\u00f3n de Teos migrou aqu\u00ed para escapar dos persas.\nA cidade comeza a declinar a partir de mediados do s\u00e9culo IV a.c. e foi abandonada na \u00e9poca do Imperio Otom\u00e1n."}
{"id": "5505", "revid": "98629", "url": "https://gl.wikipedia.org/wiki?curid=5505", "title": "Abeledo, Abad\u00edn", "text": "Santa Mar\u00eda de Abeledo \u00e9 unha parroquia do concello lugu\u00e9s de Abad\u00edn na comarca da Terra Ch\u00e1. Ti\u00f1a 137 habitantes en 2015 (66 homes e 71 mulleres) segundo datos do IGE. Iso sup\u00f3n unha diminuci\u00f3n da poboaci\u00f3n respecto a 2009 cando ti\u00f1a 159 habitantes (92 mulleres e 67 homes), distribu\u00eddos en 17 entidades de poboaci\u00f3n, e en relaci\u00f3n ao ano 1999 cando ti\u00f1a 187 habitantes. A a densidade media de poboaci\u00f3n en 2015 \u00e9 de 14,396 hab/km\u00b2.\nXeograf\u00eda.\nLimita coas parroquias de Frai\u00e1s, Cabaneiro, Candia, As Go\u00e1s, Baroncelle e Corvite.\nAs s\u00faas entidades de poboaci\u00f3n son Cabo de Vila, O Campo, O Carballo, A Coroza, O Coto, A Fervoira, Foxacos, O Outeiro, Os Pasandellos, As Regas, A Reboira, Sabugos, Touceiras, Toxeiro, Tras\u00f3n, A Vali\u00f1a e A Vesada\nTen unha altitude media de 520 msnm. Na parroquia de Abeledo p\u00f3dese encontrar unha paisaxe moi diversa, empezando na parte m\u00e1is alta polo monte Corda de Neda, cunha superficie de 430 ha, que pertencen na s\u00faa totalidade \u00f3s veci\u00f1os da parroquia. Dende o seu cumio (800 m) p\u00f3dese divisar case a totalidade da comarca da Terra Ch\u00e1 e gran parte da provincia de Lugo. Neste monte, \u00e1 parte do seu pi\u00f1eiral p\u00f3dese gozar da presenza de cabalos salvaxes, cabras e vacas. Ao p\u00e9 do monte at\u00f3pase a zona de casas e a \u00e1rea agr\u00edcola, que a\u00ednda conserva as tradici\u00f3ns antigas de rotaci\u00f3n de cultivos nos seus vilares, dando lugar a un mosaico de vexetaci\u00f3n moi diverso. Na parte m\u00e1is baixa hai que destacar o rego da Fraga, un pequeno regato no que hai troitas, rodeado de casti\u00f1eiros e carballos. Este rego ten oito edificaci\u00f3ns antigas, entre as que destacan un mazo, cinco mu\u00ed\u00f1os de auga, unha dinamo para producir corrente coa auga e unha moa de afiar tam\u00e9n movida pola auga.\nRelixiosamente, pertence ao arciprestado de Baroncelle. A partida bautismal m\u00e1is antiga que se recolle no arquivo parroquial corresponde ao ano 1586\nPatrimonio.\nA igrexa de Santa Mar\u00eda de Abeledo est\u00e1 localizada na aldea de Touceiras. \u00c9 unha igrexa constru\u00edda no s\u00e9culo XVII sobre un antigo castro e rodeada dunha espesa arboreda aut\u00f3ctona que fai do lugar unha bonita paraxe. A pesar desa antig\u00fcidade, o edificio sufriu reformas posteriores. Ten unha nave de planta rectangular, coa capela maior m\u00e1is elevada e a sancrist\u00eda acaroada na cabeceira. A cuberta \u00e9 de lousa a d\u00faas augas na nave e a catro na capela maior. A fachada ten un arco adintelado e espadana dun s\u00f3 van, rematada con puntas de diamante. No interior at\u00f3pase un arco triunfal de medio punto, dous retablos barrocos, gran cantidade de imaxes dos s\u00e9culos XVII e XVIII, e unha curiosa laxe de pedra do s\u00e9culo XVII con fundaci\u00f3ns piadosas."}
{"id": "5506", "revid": "98629", "url": "https://gl.wikipedia.org/wiki?curid=5506", "title": "H\u00f3rreo", "text": "Un h\u00f3rreo \u00e9 unha construci\u00f3n destinada a gardar e conservar os alimentos afastados da humidade e dos animais para mantelos nun estado \u00f3ptimo para o seu consumo. Caracter\u00edzase por manterse sobreelevado sobre p\u00e9s, co fin de evitar a entrada de humidade e animais dende o chan e por permitir a ventilaci\u00f3n a trav\u00e9s de ra\u00f1uras nas paredes perim\u00e9tricas.\nO antrop\u00f3logo polaco Eugeniusz Frankowsky, en 1918, rexistra o uso de celeiros a\u00e9reos na Pen\u00ednsula Ib\u00e9rica, rexi\u00f3n dos Alpes, pen\u00ednsula escandinava, \u00e1rea dos Balc\u00e1ns, \u00c1frica subsahariana, Persia, sueste asi\u00e1tico, o Xap\u00f3n, pen\u00ednsula de Kamchatka e \u00e1rea do estreito de Bering, empregados para a conservaci\u00f3n do cereal. Tam\u00e9n existen na Polinesia, Australia e Nova Zelandia, onde se empregaban para gardar produtos do campo e bens prezados. A especificidade do h\u00f3rreo como tipolox\u00eda reside na s\u00faa ligaz\u00f3n co cultivo do millo e \u00e1 s\u00faa maduraci\u00f3n e secado en zonas de clima atl\u00e1ntico. O uso do h\u00f3rreo est\u00e1 estendido por boa parte do norte da Pen\u00ednsula Ib\u00e9rica, con especial abundancia na rexi\u00f3n costeira noroeste, en \u00e1reas nas que a pronta chegada dun inverno longo, fr\u00edo e h\u00famido obriga a facer colleitas temper\u00e1s.\n\u00c9timo.\nA palabra latina \"horreum\" (do grego \u1f61\u03c1\u03b5\u1fd6\u03bf\u03bd, \u03c3\u03b9\u03c4\u03bf\u03c6\u03c5\u03bb\u03b1\u03ba\u03b5\u1fd6\u03bf\u03bd, \u1f00\u03c0\u03bf\u03b8\u03ae\u03ba\u03b7, celeiro) designaba en orixe un edificio no que se gardaban froitos do campo, especialmente o gran. A palabra \"horror, -oris\", horror, prov\u00e9n da mesma ra\u00edz, polo que estes edificios ti\u00f1an de escuros e fr\u00edos.\nDurante o Imperio a palabra \"horreum\" empreg\u00e1base para calquera lugar destinado a conservar cousas de calquera natureza, sexa vi\u00f1o (\"horrea vinearia\"), mercanc\u00edas e provisi\u00f3ns (\"horreum penarium\") ou mesmo di\u00f1eiro ou obras de arte. S\u00e9neca di que a s\u00faa biblioteca \u00e9 un \"horreum\". O significado m\u00e1is estendido da palabra \u00e9 o de celeiro de froitos e cereal. Ademais dos \"horrea subterranea\" hab\u00eda outros dous tipos m\u00e1is capaces de manter a humidade afastada, un deles constru\u00eddo en superficie e o outro (o chamado \"horrea pensilia\" ou \"sublimia\") constru\u00eddo sobre pequenos pes dereitos de pedra sobre o chan.\nOs \"horrea publica\" formaban parte do sistema p\u00fablico de abasto das cidades romanas e da administraci\u00f3n fiscal do Imperio. O mesmo se empregaban para a recadaci\u00f3n de impostos que para a conservaci\u00f3n de bens que nas casas non quedaban seguros, o \"horreaticus\". Estaban baixo a supervisi\u00f3n dun funcionario responsable chamado \"horrearius\".\nOutros autores fan derivar o actual \"h\u00f3rreo\" dun \"\u00f3rreo\" prerromano presente na toponimia e na hidronimia, e que ter\u00eda xa o significado de silo para o gran.\nA palabra \"cabazo\" prov\u00e9n, segundo Trapero Pardo, do termo cabaza, froito que frecuentemente se deixaba secar nos tornarratos. Segundo Corominas prov\u00e9n dun \"calapaccia\", de probable orixe prerromano, que significaba \u00abcuberta a modo de casca\u00bb, en alusi\u00f3n probable aos sombreiros vexetais cos que se cubr\u00edan. Outra explicaci\u00f3n relaciona a palabra \"cabazo\" co tema latino \"capio, capere\", empregado para nomear contedores e trebellos de \"capacidade\". A palabra \"celeiro\" ou \"cileiro\" prov\u00e9n dun \"cellarium\" latino, de \"cella\", silo ou adega baixo terra, como \"espigueiro\" ven de \"spicarium\", derivada de \"spica\", espiga.\nOrixe e historia.\nFontes literarias.\nAl\u00e9n das tipolox\u00edas que existen hoxe na Pen\u00ednsula, at\u00f3panse en todo o planeta celeiros a\u00e9reos sobre p\u00e9s que son morfoloxicamente af\u00edns ao h\u00f3rreo, en todo ou en parte, tales como o \"stabur\" noruegu\u00e9s, o \"hebre\" sueco, o \"sol'ek\" polaco, o \"kukuruzniak\" serbio, por mencionar s\u00f3 alg\u00fans dos que se dan en Europa. Estas similitudes morfol\u00f3xicas cos h\u00f3rreos hispanos, por\u00e9n, non poden supo\u00f1er parentesco entre eles, polas radicais diferenzas do medio no que se atopan, sobre todo no referente ao clima, ao r\u00e9xime de cultivos e \u00e1 dieta base.\n\u00c9 frecuente ler que o h\u00f3rreo ten a s\u00faa orixe en celeiros elevados e ventilados que exist\u00edan nos poboados celtib\u00e9ricos antes da chegada dos romanos, pero as escasas referencias literarias que existen non permiten establecer unha relaci\u00f3n formal co actual tipo. Marco Terencio Varr\u00f3n, que no s\u00e9culo I a.C. percorreu a Hispania con Pompeio, falaba ambiguamente duns celeiros sobre a terra empregados polos galaicos, \"supra terra granaria in agro quidam sublimia faciunt ut in Hispania Citeriore et in Apulia, ita ut non solum a lateribus per fenestras, sed etiam subtus a solo ventus regirare possit\". Na mesma \u00e9poca Xulio C\u00e9sar, en \"De bello civili\", fala da s\u00faa erecci\u00f3n: \"locis certis horrea constituit vecturasque frumenti\". Virxilio, nas Xe\u00f3rxicas, establece similitudes \"exiguus mus sub terris posuitque domus atque horrea fecit\". Plinio o Vello, xa no s\u00e9culo I, di na s\u00faa Naturalis Historia que na Hispania Citerior \"alibi, contra, suspendunt granaria lignea columnis et perflari undique malunt atque etiam a fundo\", refer\u00edndose por vez primeira a celeiros a\u00e9reos sobre espeques. O agr\u00f3nomo Columela, no s\u00e9culo I d.C., en Liber de arboribus, insiste nese aspecto dos \"pensile horreum, quo imponantur fructus. Porro horrea pensilia dicuntur, quae non in plano posita sunt sed tignis suspensa, quo sicciora sint\", preferible para as rexi\u00f3ns h\u00famidas. Na mesma \u00e9poca Vitrubio, nos Dez Libros de Arquitectura, falando no Libro VI da disposici\u00f3n da casa campesi\u00f1a, di que \"granaria sublimia et ad seeptemtrionem aut aquilonem spectantia disponantur; ita enim frumenta non poterint cito cancalescere, sed ab flatu refrigera diu servantur. Naamque ceterae regiones procreant curculionem et reliquas bestiolas, quae frumentis solent nocere\", dando instruci\u00f3ns para facer os celeiros nun andar elevado aberto ao vento do norte e ao nord\u00e9s, para evitar que o gran se caldee, pois os outros aires cr\u00edan gurgullos.\nA primeira referencia documentada da existencia de h\u00f3rreos no actual territorio espa\u00f1ol at\u00f3pase nun documento do ano 800 relativo \u00e1 fundaci\u00f3n do mosteiro de Taranco, no Val de Mena, na actual provincia de Burgos. Tal documento rexistra doaz\u00f3ns de gando, terras e edificios, entre eles \"\u00abhedificavimus ibi domicilia, cellarios, orreos, torcularibus, cortinis, ortos, molinis, manzanares, vineis seu cetera arbusta pomifera\u00bb\", a\u00ednda que non hai unanimidade entre os diversos autores sobre se se trata aqu\u00ed dun h\u00f3rreo tal e como agora o co\u00f1ecemos ou doutra variante menos evolucionada. Gonzalo de Berceo, no s\u00e9culo XII, evocando un milagre de San Mill\u00e1n de la Cogolla, fala duns artes\u00e1ns que constr\u00faen un h\u00f3rreo de madeira.\nHaber\u00e1 que agardar ata o s\u00e9culo XIII para atopar a primeira representaci\u00f3n gr\u00e1fica dun h\u00f3rreo, concretamente no C\u00f3dice Rico ou C\u00f3dice T-1-1 da biblioteca do mosteiro de San Lorenzo de El Escorial, que cont\u00e9n as Cantigas de Santa Mar\u00eda, atribu\u00eddas a Afonso X o Sabio. A cantiga que leva o n\u00famero CLXXXVII est\u00e1 adornada cunha miniatura (l\u00e1mina 203, miniatura 1.262) que representa dous h\u00f3rreos g\u00f3ticos con porta en arco de ferradura no penal, e a lenda do milagre da Virxe:\nCambios na agricultura.\nHai constancia arqueol\u00f3xica do uso do orxo, o pa\u00ednzo (ou millo mi\u00fado) e a avea como cereais panificables dende o per\u00edodo Sub-Boreal ata a chegada dos romanos. Tam\u00e9n se sabe que se empregaba a fari\u00f1a de landra tostada. Nos castros do norte apareceron mu\u00ed\u00f1os de man, sinal do uso de panificables. O millo mi\u00fado, tan estendido na Idade Media, apto para ser cultivado con pouco rego, esix\u00eda ser posto a secar durante o inverno en canizos de vergas para poder trillalo, debullalo e cribalo. O millo americano, polo contrario, \u00e9 cultivo de regad\u00edo de recolecci\u00f3n moi serodia: mentres que o trigo ou o centeo agroman na primavera e se apa\u00f1an ao comezo do ver\u00e1n, o millo non agroma ata o comezo do ver\u00e1n e madurece case no outono. As\u00ed faise fundamental poder gardar o gran en condici\u00f3ns favorables para o seu secado e, ao mesmo tempo, protexido dos insectos, dos roedores e dos paxaros.\nA consolidaci\u00f3n do h\u00f3rreo como tipolox\u00eda produc\u00edrase a partir dos cambios producidos pola introduci\u00f3n do cultivo do millo no s\u00e9culo XVII, que desprazar\u00e1 o pa\u00ednzo como alimento primario das clases populares, sobre todo en Galiza e Asturias. Os celeiros a\u00e9reos existentes manif\u00e9stanse capaces de asumir a conservaci\u00f3n do novo cereal, necesitado de ventilaci\u00f3n e secura para ser apto para a moenda. A maior proliferaci\u00f3n do uso do h\u00f3rreo produc\u00edrase a partir dos procesos desamortizadores do s\u00e9culo XIX, que reestruturar\u00e1n a propiedade da terra e a distribuci\u00f3n das s\u00faas rendas, e durar\u00e1 ata mediado o s\u00e9culo XX coa mecanizaci\u00f3n das tarefas agr\u00edcolas.\nEstudos modernos.\nXa en 1695, en \"Antig\u00fcedades y cosas memorables del Principado de Asturias\", o padre Luis Alfonso de Carvallo menciona \"\u00abgraneros, que llaman orrios, hechos de barretones, texidos con varas, tan firmes, y seguras, que aunque est\u00e1n encima de cuatro palos, expuestos a los ayres, y tempestades, y cargados de pan, y otras cosas, lo sufren todo\u00bb\". A primeira descrici\u00f3n detallada dun h\u00f3rreo asturiano \u00e9 a feita por Jovellanos en 1792, con enumeraci\u00f3n das partes compo\u00f1entes e unha explicaci\u00f3n do xeito de constru\u00edlo feita polo propio artes\u00e1n. En 1895 o naturalista alem\u00e1n Hans Friedrich Gadow expuxo na s\u00faa obra \"In northern Spain\" a teor\u00eda de que o h\u00f3rreo foi introducido polos suevos na baixa Idade Media, teor\u00eda que conta con bastante predicamento na actualidade. Posteriormente, na s\u00faa \"Monograf\u00eda de Asturias\" de 1899, o asturiano F\u00e9lix de Aramburu expresou a teor\u00eda de que a orixe do h\u00f3rreo estaba na palafita.\nO polaco Eugenius Frankowski, en 1920, na s\u00faa obra \"H\u00f3rreos y palafitos de la Pen\u00ednsula Ib\u00e9rica\", profundou nesa teor\u00eda palaf\u00edtica, que m\u00e1is adiante ser\u00eda cuestionada pola teimosa ausencia de evidencias arqueol\u00f3xicas. L\u00f3pez Soler formula en 1931 a hip\u00f3tese de que o h\u00f3rreo, e en particular o h\u00f3rreo galego, \u00e9 o resultado da paulatina segregaci\u00f3n dunha funci\u00f3n que o volume da casa expulsa f\u00f3ra.\nExtensi\u00f3n xeogr\u00e1fica.\nO h\u00f3rreo foi unha construci\u00f3n auxiliar indispensable na vida campesi\u00f1a do norte h\u00famido peninsular, e en pleno uso ata a chegada da crise do sistema agrario tradicional. A s\u00faa boa adecuaci\u00f3n a unhas necesidades clim\u00e1ticas moi espec\u00edficas fixo que fose adoptado en \u00e1reas moi diferentes do norte h\u00famido, con certas adaptaci\u00f3ns formais segundo as zonas.\nDeste xeito, a\u00ednda que baixo diferentes denominaci\u00f3ns e tipolox\u00edas, atopamos h\u00f3rreos en Galiza, norte de Portugal, Asturias, provincia de Le\u00f3n, Cantabria, Pa\u00eds Vasco e Navarra. Est\u00edmase que se conservan en Galiza 30.000 h\u00f3rreos, 10.000 en Asturias, 400 en Le\u00f3n, 32 en Cantabria, 23 en Navarra e cantidades case testemu\u00f1ais no Pa\u00eds Vasco, al\u00e9n dun n\u00famero indeterminado de espigueiros en Portugal e dunha cantidade tam\u00e9n desco\u00f1ecida de cabazos m\u00f3biles vexetais en Galiza.\nAs peculiaridades da estrutura da propiedade da terra e a dispersi\u00f3n da poboaci\u00f3n permitiron que o h\u00f3rreo mantivese a s\u00faa raz\u00f3n de ser sobre todo en Asturias, Galiza e norte de Portugal. A \u00e1rea de convivencia do h\u00f3rreo tipo asturiano con tipo galego-portugu\u00e9s ten o seu l\u00edmite oriental no r\u00edo Baraio, en correspondencia directa coa estrutura xeol\u00f3xica subxacente, co\u00f1ecida como Cabalgamento de Baraio. O l\u00edmite occidental desta \u00e1rea non est\u00e1 estudado con detalle, pero abrangue sectores do macizo do Courel.\nH\u00f3rreo galego.\nO uso do h\u00f3rreo est\u00e9ndese por toda Galiza, coa soa excepci\u00f3n dalgunhas zonas do sueste raiano. Tam\u00e9n se emprega, sen grandes variaci\u00f3ns formais, no occidente asturiano e na rexi\u00f3n portuguesa do Minho, onde \u00e9 chamado \"espigueiro\", \"canastro\" ou \"cani\u00e7o\". En Galiza recibe diferentes nomes segundo a zona: \"h\u00f3rreo\" ou \"h\u00f3rrio\" no centro-norte, \"cabazo\" no noroeste da Coru\u00f1a, \"cabozo\" no norte de Lugo, \"canastro\" na zona sur, m\u00e1is raramente \"canasto\", \"cabaceiro\" entre o centro e o nordeste de Ourense, igual na mesma direcci\u00f3n en Lugo, pero mesturado con formas m\u00e1is pechadas (\"cabeceiro\", \"cabeceira\", \"cabaceira\"), \"canizo\" entre a r\u00eda de Vigo e o r\u00edo Mi\u00f1o, \"piorno\" no Saln\u00e9s, \"cabana\" m\u00e1is no interior, \"paneira\" ou canastro no Morrazo, \"orno\" ou \"\u00f3rneo\" no cabo do Morrazo, \"h\u00f3rreo\" ou \"horro\" os de tipo asturiano no leste de Lugo; e outros apelativos de extensi\u00f3n menor.\nTr\u00e1tase dun edificio de pequeno tama\u00f1o, oblongo e de planta rectangular con cuberta a d\u00faas augas e escasa cox\u00eda. As s\u00faas dimensi\u00f3ns, os seus materiais e os aparellos empregados na s\u00faa construci\u00f3n son moi variados, a\u00ednda que sempre dentro do repertorio habitual na arquitectura popular: canter\u00eda ou cachoter\u00eda, madeira de casti\u00f1eiro, cuberta de tella cer\u00e1mica, lousa de xisto ou colmo de centeo.\nHai unha tipolox\u00eda menos elaborada que comprende pequenos celeiros lixeiros chamados cabazos, formados por un corpo de p\u00f3las ou vimbios tecidos, cuberto por un pequeno cono de xesta ou colmo. En \u00e1reas do Courel \u00fasase m\u00e1is o h\u00f3rreo de tipo asturiano, \u00e1s veces con cuberta de colmo de centeo, e usualmente de pequeno tama\u00f1o. Na zona costeira hai outra tipolox\u00eda escasamente difundida, co\u00f1ecida como \"h\u00f3rrea\", que difire do h\u00f3rreo na s\u00faa maior anchura, na distribuci\u00f3n interior en corredor central e c\u00e1maras laterais e en empregar ternas de p\u00e9s no canto de parellas.\nH\u00f3rreo asturiano.\nEn Asturias dist\u00ednguese dous tipos. O m\u00e1is estendido deles, o h\u00f3rreo, \u00e9 un edificio de planta cadrada que consta dunha c\u00e1mara de madeira, moitas veces con corredor, que se sost\u00e9n sobre catro p\u00e9s. En lingua asturiana denom\u00ednase \"horru\". En Asturias o uso do h\u00f3rreo foi exclusivo das clases m\u00e1is acomodadas, pero proliferou a partir da \u00e9poca renacentista, debido ao aumento da produci\u00f3n da terra. No s\u00e9culo XVII vir\u00eda a engadirse a \"panera\", que segue o mesmo esquema formal, pero cun maior tama\u00f1o que obriga a asentala sobre seis ou m\u00e1is p\u00e9s e a darlle planta rectangular.\nNa comarca do Eo-Navia e no suroeste de Asturias, na \u00e1rea nordoriental de Galiza e en parte das comarcas do norte do Bierzo e da provincia de Le\u00f3n at\u00f3pase unha variante tipol\u00f3xica de h\u00f3rreo tipo asturiano caracterizada polo uso de cubertas vexetais. As fontes documentais demostran que antano a s\u00faa extensi\u00f3n foi moito m\u00e1is ampla, e que a s\u00faa abundancia foi maior nas zonas nas que existe na actualidade. A s\u00faa peculiaridade formal estriba na carencia de corredor, baixa altura, pouco vagant\u00edo e cuberta vexetal, que pode estar executada con colmo de centeo ou trigo, ou ben con xesta, uz ou carqueixa.\nH\u00f3rreo c\u00e1ntabro.\nHoxe quedan s\u00f3 alg\u00fans h\u00f3rreos nos vales c\u00e1ntabros de Pido, Las Ilces, Espinama, Cabu\u00e9rniga e Polaciones. Suponse que no pasado estivo presente en toda a actual Cantabria. Faise menci\u00f3n a h\u00f3rreos en Cantabria en diversos documentos a partir do s\u00e9culo IX. \u00c9 un edificio de madeira de planta cuadrangular, consta dunha c\u00e1mara que descansa sobre catro p\u00e9s de carballo e c\u00f3brese cun tellado de tella \u00e1rabe, nalgunhas zonas a catro augas (como o asturiano) e noutras a d\u00faas (como o leon\u00e9s).\nA supervivencia dun s\u00f3 exemplar fai supo\u00f1er a existencia outrora dun terceiro tipo, chamado \"panera\", que se distingue por ter planta rectangular e seis ou m\u00e1is p\u00e9s, semellante \u00e1 asturiana. A posesi\u00f3n deste tipo de celeiros estaba sempre ligada a casas grandes e mosteiros, ata que no s\u00e9culo XVI comezou a facerse m\u00e1is abundante. A partir da introduci\u00f3n do millo no s\u00e9culo XVII, a necesidade de secar o gran viuse satisfeita pola introduci\u00f3n da \"solana\" como elemento arquitect\u00f3nico da casa e posibilitada pola maior continentalidade do clima da rexi\u00f3n.\nH\u00f3rreo vasco.\nFaise menci\u00f3n a h\u00f3rreos en Biscaia en diversos documentos a partir do s\u00e9culo XIV, m\u00e1is ou menos a \u00e9poca na que deberon de deixar de constru\u00edrse. Recibe o nome de \"garaia\", coas s\u00faas variantes \"gereixa\" e \"garaya\", a\u00ednda que existen tam\u00e9n formas dialectais tales como \"arnaga\". Constan dunha c\u00e1mara rectangular de madeira sobre catro ou seis p\u00e9s de pedra ou madeira con tornarratos. O seu uso \u00e9 m\u00faltiple, est\u00e1 dividido en tres estancias e non ten corredor en fachada, pero si ten un pequeno sobrado que voa nos pinchos dos testeiros. Te\u00f1en cuberta a d\u00faas augas os m\u00e1is grandes e a catro os m\u00e1is pequenos. Deixaron de constru\u00edrse no s\u00e9culo XV ou XVI.\nO cambio que tivo lugar no s\u00e9culo XVI, cando se pasou de constru\u00edr as casas de madeira a facelas de pedra para evitar incendios, posibilitou a habilitaci\u00f3n de faiados aptos como celeiros. Asemade o sistema agrario mudou a s\u00faa especializaci\u00f3n cerealeira cara a unha orientaci\u00f3n gandeira intensiva, o cal produciu unha transformaci\u00f3n das milleiras en pastos. Ademais a progresiva deforestaci\u00f3n dificultaba a construci\u00f3n con madeira. Estes cambios fixeron que a necesidade de contar con celeiros especializados na conservaci\u00f3n do millo desaparecese.\nH\u00f3rreo navarro.\nOs escasos h\u00f3rreos que se conservan en Navarra son edificios de planta rectangular e muros de cachoter\u00eda sobre arcos ou lumieiras en planta baixa, cuberta de lousa de xisto ou tella cer\u00e1mica a d\u00faas augas sen beiril e, en ocasi\u00f3ns, escaleira exterior exenta unida por unha pasarela de madeira. Reciben o nome de \"garaia\".\nA maior\u00eda dos h\u00f3rreos navarros est\u00e1n localizados na \u00e1rea pirenaica. Estudos recentes relacionan alg\u00fans destes exemplares con tipolox\u00edas arquitect\u00f3nicas prerrom\u00e1nicas asturianas. O \"garaia\" que se considera m\u00e1is antigo de Navarra \u00e9 o de Iracheta, no val de Orba, restaurado en varias fases nas \u00faltimas d\u00e9cadas.\nH\u00f3rreo leon\u00e9s.\nConsta duna c\u00e1mara de madeira de lamigueiro sobre p\u00e9s de carballo, chamados \"pegollos\", coroados por tornarratos, chamados \"solaneras\". Carece de corredor exterior e a s\u00faa cuberta \u00e9 de palla ou lousa de xisto a d\u00faas augas. Na actualidade cons\u00e9rvase un n\u00famero non superior a vinte. Hainos tam\u00e9n na provincia de Palencia. Frankowski explica que a s\u00faa forma e a s\u00faa funci\u00f3n non difiren moito das do asturiano.\nMarco xur\u00eddico.\nA primeira menci\u00f3n do h\u00f3rreo nunha figura legal concernente \u00e1 protecci\u00f3n do Patrimonio ten lugar no Real Decreto Lei de 9 de agosto de 1926, que lle d\u00e1 ao h\u00f3rreo a consideraci\u00f3n de ben inmoble. Hai que ter en conta que dende 1863 a xurisprudencia lle dera rango de ben moble. Este cambio de status, que pode parecer un simple matiz, \u00e1brelle a porta ao h\u00f3rreo para ser considerado Monumento Hist\u00f3rico-Art\u00edstico, coa protecci\u00f3n legal que esta figura implica.\nPosteriormente, a ca\u00edda dos h\u00f3rreos no desuso levou ao lexislador a emitir un decreto espec\u00edfico para tentar a s\u00faa protecci\u00f3n, xa que eran cada vez m\u00e1is frecuentes a s\u00faa transformaci\u00f3n, a s\u00faa destruci\u00f3n, a s\u00faa venda e o seu traslado por pezas, mesmo ao estranxeiro. Deste xeito todos os h\u00f3rreos galegos e asturianos de m\u00e1is dun s\u00e9culo quedan baixo a protecci\u00f3n do Estado, que deber\u00eda autorizar toda obra ou modificaci\u00f3n.\nXa dentro do estado das Autonom\u00edas, cada comunidade aut\u00f3noma fixo distinto uso da s\u00faa capacidade lexisladora para protexer o seu patrimonio cultural. No que se refire aos h\u00f3rreos, a situaci\u00f3n actual \u00e9 a seguinte:"}
{"id": "5508", "revid": "168", "url": "https://gl.wikipedia.org/wiki?curid=5508", "title": "Kaiser Guillerme II", "text": ""}
{"id": "5509", "revid": "89787", "url": "https://gl.wikipedia.org/wiki?curid=5509", "title": "Guillerme II de Alema\u00f1a", "text": "Guillerme II (Wilhelm II en alem\u00e1n), nado como Friedrich Wilhelm Viktor Albrecht von Hohenzollern en Berl\u00edn o 27 de xaneiro de 1859 e finado en Doorn (Pa\u00edses Baixos) o 4 de xu\u00f1o de 1941, foi o \u00faltimo emperador alem\u00e1n (\"K\u00e1iser\") e o \u00faltimo rei de Prusia. Gobernou entre 1888 e 1918. Era fillo primox\u00e9nito de Frederico III e da princesa Vitoria, Princesa Real do Reino Unido. Foi proclamado emperador tralo breve reinado do seu pai.\nPersonalidade.\nGuillerme II ti\u00f1a unha personalidade complexa, brutal para alg\u00fans, manipulador excesivo para outros, en suma unha personalidade que alg\u00fans historiadores acentuaron de megal\u00f3mana extrema, pouco tolerante e asoballante. Non por iso menos intelixente e vivaz, e afirmouse que co tempo e a experiencia adquiriu astucia pol\u00edtica e militar.\nVarias an\u00e1lises recentes de documentos sobre o seu nacemento, almacenados nos Arquivos Imperiais alem\u00e1ns, suxeriron que Guillerme II puido tam\u00e9n experimentar un trauma cerebral no seu nacemento. Os historiadores non puideron determinar se tal incapacidade mental puido contribu\u00edr \u00e1 s\u00faa agresividade, teimos\u00eda e falta de tacto coas persoas que o rodeaban (notablemente a s\u00faa nai) e \u00e1 hora de afrontar problemas, o cal era evidente tanto na s\u00faa vida pol\u00edtica e persoal.\nTal enfoque certamente afectou a pol\u00edtica alem\u00e1 baixo o seu liderado, exemplific\u00e1ndose principalmente en acontecementos como o despedimento do cauteloso chanceler Otto von Bismarck. O k\u00e1iser tivo unha relaci\u00f3n dif\u00edcil coa s\u00faa nai, quen era fr\u00eda e estrita con el, e sent\u00edase de certo xeito culpable pola deformidade do brazo esquerdo do seu fillo, tratando en moitas ocasi\u00f3ns de corrixila a trav\u00e9s dun rigoroso r\u00e9xime de exercicio e dolorosos sistemas m\u00e9dicos. En 1908 sufriu problemas mentais e, en diante, a s\u00faa posici\u00f3n tivo menor peso na toma de decisi\u00f3ns en Berl\u00edn.\nResulta interesante que, dadas as s\u00faas orixes inglesas, Vitoria tratase de inculcar no seu fillo un sentido de supremac\u00eda brit\u00e1nica en moitos aspectos. Insist\u00eda en chamar aos seus fillos polos seus nomes en ingl\u00e9s: a Guillerme (Wilhelm) cham\u00e1bao \u00abWilliam\u00bb e ao seu segundo fillo Enrique (Heinrich) cham\u00e1balle \u00abHenry\u00bb. Certamente, o futuro k\u00e1iser sent\u00eda un profundo respecto pola Gran Breta\u00f1a, pola s\u00faa avoa a ra\u00ed\u00f1a e polos ingleses. Isto deuse desde as etapas m\u00e1is iniciais do seu desenvolvemento.\nGuillerme II foi educado en Kassel no instituto de ensino Friedrichsgymnasium e na Universidade de Bonn. Posu\u00eda unha mente moi \u00e1xil, que era frecuentemente subxugada polo seu temperamento rabudo. Ti\u00f1a certo interese pola ciencia e a tecnolox\u00eda do per\u00edodo, pero gustaba de facer notar \u00e1 xente que el era un home de mundo, pertencente a unha orde distinta da raza humana, designada para a monarqu\u00eda. Guillerme II foi acusado de megaloman\u00eda, en 1894, polo pacifista alem\u00e1n Ludwig Quidde.\nComo membro da casa real de Hohenzollern, Guillerme II estivo exposto, desde unha idade temper\u00e1, \u00e1 sociedade militar da aristocracia prusiana. Non \u00e9 necesario mencionar que isto foi un elemento moi importante na s\u00faa vida, xa que se pode notar con facilidade que na s\u00faa madurez era raro velo sen o uniforme militar. Esta cultura militar do per\u00edodo tivo un gran papel ao forxar o car\u00e1cter pol\u00edtico de Guillerme II, as\u00ed como nas s\u00faas relaci\u00f3ns persoais.\nUn indicio da s\u00faa personalidade agresiva est\u00e1 no seu deporte preferido: a caza maior na cal Guillerme II se xactaba de matar m\u00e1is de 1000 cervos.\nA relaci\u00f3n de Guillerme II cos demais membros da s\u00faa familia era tan interesante como a que ti\u00f1a coa s\u00faa nai. V\u00eda ao seu pai cun profundo amor e respecto. A posici\u00f3n do seu pai como heroe das guerras de unificaci\u00f3n foi responsable da actitude do mozo Guillerme, xa que nas circunstancias en que foi criado, o contacto emocional pr\u00f3ximo entre pai e fillo non era moi alentado. M\u00e1is tarde, cando estivo en contacto cos opositores pol\u00edticos do seu pai, Guillerme II adoptou sentimentos ambivalentes polo seu pai, dada a notable influencia da s\u00faa nai sobre unha figura que debeu ser de independencia masculina e de forza.\nGuillerme II tam\u00e9n idolatraba a seu av\u00f3, Guillerme I de Alema\u00f1a, e posteriormente intentou crear unha cultura do primeiro emperador alem\u00e1n como \u00abGuillerme o Grande\u00bb. Guillerme I morreu en Berl\u00edn o 9 de marzo de 1888, e o pai do pr\u00edncipe Guillerme foi proclamado emperador como Frederico III de Alema\u00f1a. Frederico morreu de cancro de gorxa, e o 15 de xu\u00f1o dese mesmo ano, o seu fillo de 29 anos sucedeuno como Emperador de Alema\u00f1a e Rei de Prusia.\nFamilia.\nA s\u00faa nai era t\u00eda da emperatriz de Rusia Alexandra Fiodorovna Romanova, esposa do tsar Nicolao II, e irm\u00e1 de Eduardo VII do Reino Unido.\nO 27 de febreiro de 1881, Guillerme II, ent\u00f3n Pr\u00edncipe de Prusia, casou coa princesa Augusta Vitoria de Holstein-Sonderburg-Augustenburg (1858-1921), coa que tivo sete fillos:\nLogo da morte de Augusta Vitoria, Guillerme II contraeu matrimonio coa princesa Herminia de Reuss-Greiz o 9 de novembro de 1922. Non tivo descendencia do seu segundo matrimonio.\nPrimeiros anos.\nGuillerme (alcumado \"Willy\" en familia) naceu o 27 de xaneiro de 1859 en Berl\u00edn. Era o fillo m\u00e1is vello de Pr\u00edncipe Frederico de Prusia e da s\u00faa esposa, Vitoria. O seu av\u00f3 paterno, Guillerme de Prusia era o irm\u00e1n e herdeiro do rei Frederico Guillerme IV de Prusia, que non ti\u00f1a fillos. \u00c1 s\u00faa morte en 1861 Guillerme herdou a coroa prusiana e Frederico, pai do futuro Guillerme II, converteuse en pr\u00edncipe herdeiro. A nai de Guillerme II era a filla m\u00e1is vella da Ra\u00ed\u00f1a Vitoria e do Pr\u00edncipe Alberte, as\u00ed como a t\u00eda da futura tsarina de Rusia Alexandra Fiodorovna, esposa do \u00faltimo tsar Nicolao II, e irm\u00e1 de Eduardo VII do Reino Unido.\nO parto foi dif\u00edcil, e como consecuencia diso o beb\u00e9 naceu cunha deformidade no brazo esquerdo, que os m\u00e9dicos da corte berlinesa intentaron corrixir en van. Esta deformaci\u00f3n consist\u00eda nunha hipotrofia relativamente leve a\u00ednda que visible. Guillerme ocultar\u00edaa celosamente durante toda a s\u00faa vida baixo uniformes militares e pouses estudadas de antem\u00e1n, como se pode observar en varias fotograf\u00edas da \u00e9poca.\nAscenso ao trono.\n\u00c1 morte de o seu pai, que s\u00f3 chegou a reinar durante 99 d\u00edas, o 15 de xu\u00f1o de 1888, Guillerme II conquistou o trono alem\u00e1n. As s\u00faas condici\u00f3ns como gobernante eran moi boas xa que ti\u00f1a unha grande intuici\u00f3n para darse conta da ra\u00edz dos problemas, e a s\u00faa formaci\u00f3n intelectual era moi completa. Ademais, posu\u00eda grandes dotes oratorios que lle fixeron m\u00e1is dunha vez exaltarse nos seus discursos pol\u00edticos e dicir m\u00e1is do debido.\nComprometeuse coa importancia da s\u00faa misi\u00f3n e cr\u00eda firmemente que se Deus o levara a ga\u00f1ar a coroa, tam\u00e9n o iluminar\u00eda para que puidese seguir o cami\u00f1o correcto no exercicio das s\u00faas funci\u00f3ns como K\u00e1iser. Con todo, malia estas excelentes calidades, Guillerme II acusaba certa inmaturidade e unha clara tendencia a sobreestimar os seus propios poderes, cando ocupou o trono aos 29 anos de idade. A\u00ednda que carec\u00eda de experiencia no campo internacional, desde o comezo do seu reinado quixo manter a autoridade mon\u00e1rquica no interior de Alema\u00f1a e nas s\u00faas relaci\u00f3ns co exterior. Para iso prop\u00faxose conservar o poderoso ex\u00e9rcito de que dispo\u00f1\u00eda e crear unha forte armada, non s\u00f3 para impedir que o seu pa\u00eds fose atacado, sen\u00f3n para incrementar o seu prestixio entre as potencias estranxeiras, sendo un emperador respectado polos forasteiros. Esta \u00e9 unha das causas pola cal Alema\u00f1a tivo un gran n\u00famero de xudeus sobre o seu territorio, Guillerme II respectaba o xuda\u00edsmo. Ditas acci\u00f3ns tolearon o futuro F\u00fchrer Adolf Hitler.\nVida social e pol\u00edtica entre 1888 e 1900.\nNa s\u00faa mocidade, Guillerme estivo moi namorado dunha das s\u00faas curm\u00e1s de Darmstadt, \"Ela\" von Hesse ou futura Isabel Fiodorovna e intentou por todos os medios conquistala sen \u00e9xito. O rexeitamento de Isabel debeuse principalmente aos modos bruscos e pouco atinados do ent\u00f3n pr\u00edncipe de Prusia. Nunca a esqueceu. No seu lugar, casou o 27 de febreiro de 1881, sendo Pr\u00edncipe de Prusia, coa princesa Augusta Vitoria de Schleswig-Holstein (1858-1921), coa que tivo sete fillos.\nA\u00ednda que na s\u00faa mocidade Guillerme fora un grande admirador de Otto von Bismarck, a impaciencia caracter\u00edstica de Guillerme II e sobre todo a determinaci\u00f3n pola s\u00faa banda de reinar e administrar ao mesmo tempo -a diferenza do seu av\u00f3, que adoitaba encargar a administraci\u00f3n diaria ao brillante Bismarck- levouno rapidamente a un conflito co \u00abChanceler de Ferro\u00bb, a figura dominante na fundaci\u00f3n do seu imperio. O vello chanceler cr\u00eda que Guillerme II era un home lixeiro, que pod\u00eda ser dominado, e mostraba respecto polas ambici\u00f3ns deste na d\u00e9cada de 1880. Despois dunha tentativa pola s\u00faa parte de introducir unha lei antisocialista de longo alcance a principios da d\u00e9cada de 1890, a separaci\u00f3n final entre o monarca e o estadista ocorreu pronto. Guillerme II non estaba disposto a iniciar o seu reinado cun masacre por xunto de traballadores industriais, e despediu a Bismarck en 1890.\nGuillerme II designou ent\u00f3n no seu lugar a Leo von Caprivi, que posteriormente foi substitu\u00eddo polo Pr\u00edncipe Chlodwig zu Hohenlohe-Schillingsf\u00fcrst en 1894. Ao designar a Caprivi e logo a Hohenlohe, Guillerme II embarc\u00e1base no que se co\u00f1ece como \u00abo novo curso\u00bb, por medio do cal esperaba exercer unha decisiva influencia no goberno do imperio. Os historiadores debaten acerca do grao de \u00e9xito que tivo Guillerme II ao implantar o \u00abgoberno persoal\u00bb na s\u00faa \u00e9poca. Pero queda clara a diferenza que exist\u00eda entre a coroa e o chanceler no per\u00edodo de Guillerme II. Estes chanceleres eran servidores civ\u00eds veteranos, non eran homes de estado, pol\u00edticos, como Bismarck foino. Guillerme II quixo evitar o rexurdimento de Bismarck, o \u00abChanceler de Ferro\u00bb, a quen chegara a detestar, cham\u00e1ndolle \u00abvello brut\u00e1n e augafestas\u00bb. Bismarck xamais permitira a ning\u00fan ministro ver en persoa ao emperador sen estar el presente, mantendo as\u00ed a s\u00faa influencia e o seu poder pol\u00edtico. Despois do seu retiro forzado, ata o d\u00eda da s\u00faa morte, Bismarck volveuse un duro cr\u00edtico das pol\u00edticas de Guillerme II, pero, sen o apoio do \u00e1rbitro supremo de todas as designaci\u00f3ns pol\u00edticas (o emperador), hab\u00eda pouca oportunidade para que o vello chanceler puidese exercer algunha influencia.\nO que si logrou Bismarck foi a creaci\u00f3n do \u00abMito Bismarck\u00bb. Esta visi\u00f3n (que alg\u00fans dir\u00edan que foi confirmada por sucesos posteriores) sosti\u00f1a que co despedimento de Bismarck, Guillerme II desfixera calquera posibilidade de que Alema\u00f1a tivese un goberno estable e efectivo. Deste punto de vista, o \u00abnovo curso\u00bb de Guillerme II caracterizouse polo descontrol do goberno alem\u00e1n, eventualmente conducindo a naci\u00f3n para unha serie de crises ata os horrores das d\u00faas guerras mundiais. Pero na realidade, Guillerme II estivo probablemente no correcto ao despedir a Bismarck, un home cuxas habilidades pol\u00edticas estaban diminu\u00edndo e que se volveu perigosamente hostil cos elementos socialistas dentro do \"Reich\".\nOutro dos aspectos que xogaron en forma gravitante na pol\u00edtica exterior durante aqueles anos foi a grande influencia que exerceu sobre Nicolao II de Rusia, manipulando astutamente en beneficio dos intereses alem\u00e1ns, con consecuencias nefastas que acabar\u00edan por desencadear a guerra entre Rusia e o Xap\u00f3n en 1905, e posteriormente cando ofreceu apoio ao Imperio austroh\u00fangaro, desencadeou a primeira guerra mundial ao obrigar a mobilizar a Rusia na defensa dos eslavos de Serbia.\nVida social e pol\u00edtica entre 1900 e 1914.\nTralo despedimento de Hohenlohe en 1900, Guillerme II designou chanceler ao home a quen chamaba \u00abo seu propio Bismarck\u00bb, o pr\u00edncipe Bernhard von B\u00fclow. Guillerme II esperaba atopar en B\u00fclow un home que combinase a habilidade do Chanceler de Ferro co respecto polos desexos do k\u00e1iser, o que permitir\u00eda ao imperio ser gobernado como crese conveniente. Guillerme II xa notara o enorme potencial de B\u00fclow, e moitos historiadores pensan que a s\u00faa designaci\u00f3n como chanceler non foi m\u00e1is que a conclusi\u00f3n dun longo per\u00edodo de \u00abarranxos\u00bb. Con todo, durante a d\u00e9cada seguinte, Guillerme desilusionouse da s\u00faa decisi\u00f3n, e en vista da oposici\u00f3n de B\u00fclow sobre o \u00abAsunto do Daily Telegraph\u00bb de 1908 e outros m\u00e1is, o k\u00e1iser despediu a B\u00fclow e designou no seu lugar a Theobald von Bethmann-Hollweg en 1909.\nBethmann era un bur\u00f3crata de profesi\u00f3n, e con cuxa familia vivira Guillerme II cando era novo. O k\u00e1iser chegou a sentir un gran respecto por Bethmann-Hollweg, pero malia iso, non concordou con certas pol\u00edticas de Bethmann, tales como os seus intentos de reformar as leis electorais prusianas.\nA participaci\u00f3n de Guillerme II na esfera dom\u00e9stica estivo m\u00e1is limitada a principios do s\u00e9culo XX que o que estivera en principios do seu reinado. Isto debeuse, en parte, \u00e1 designaci\u00f3n de B\u00fclow e Bethmann (homes de moito m\u00e1is car\u00e1cter que os primeiros chanceleres de Guillerme II), pero tam\u00e9n se debeu ao seu crecente interese polos asuntos exteriores.\nPol\u00edtica exterior entre 1888 e 1914.\nA pol\u00edtica exterior alem\u00e1 durante o reinado de Guillerme II enfrontouse con varios problemas significativos. Probablemente o m\u00e1is aparente foi que Guillerme II, un home impaciente por natureza, subxectivo nas s\u00faas reacci\u00f3ns e afectado fortemente polos seus impulsos e sentimentos, non estaba persoalmente preparado para conducir a pol\u00edtica exterior alem\u00e1 por un cami\u00f1o racional. Esta debilidade tam\u00e9n o fac\u00eda vulnerable \u00e1 manipulaci\u00f3n por intereses da elite da pol\u00edtica exterior alem\u00e1, e sucesos posteriores demostrar\u00edano.\nDespois do despedimento de Bismarck, Guillerme II e o seu novo chanceler d\u00e9ronse conta da existencia do Tratado de Reaseguro co Imperio ruso, o cal era secreto e fora conclu\u00eddo por Bismarck en 1887. A negativa de Guillerme II de renovar este acordo (que garant\u00eda a neutralidade de Rusia en caso dun ataque por Francia) foi vista por moitos historiadores como a peor ofensa cometida por Guillerme II en termos de pol\u00edtica exterior. En realidade, a decisi\u00f3n de permitir o vencemento do tratado foi principalmente responsabilidade de Caprivi, a\u00ednda que Guillerme II apoiaba as acci\u00f3ns da s\u00faa chanceler. \u00c9 importante non sobreestimar a influencia do Emperador en materia de pol\u00edtica exterior despois do despedimento de Bismarck, pero \u00e9 certo que a s\u00faa participaci\u00f3n contribu\u00edu \u00e1 falta xeral de coherencia e consistencia da pol\u00edtica do Imperio Alem\u00e1n con outras potencias.\nUn exemplo t\u00edpico disto foi a s\u00faa relaci\u00f3n de \u00abamor-odio\u00bb co Reino Unido da Gran Breta\u00f1a e Irlanda, e en particular cos seus curm\u00e1ns brit\u00e1nicos. Un conflito armado co Reino Unido nunca foi totalmente descartado por Guillerme II, quen a mi\u00fado abrigaba sentimentos antibrit\u00e1nicos dentro dos principais \u00e1mbitos do goberno alem\u00e1n, malia o que s\u00faa nai lle inculcara na s\u00faa mocidade. Cando a guerra estalou en 1914, Guillerme II creu sinceramente que era v\u00edtima dunha conspiraci\u00f3n diplom\u00e1tica fraguada polo seu t\u00edo Eduardo VII do Reino Unido, na que o Reino Unido buscara activamente \u00abrodear\u00bb Alema\u00f1a a trav\u00e9s da conclusi\u00f3n da Entente Cordiale con Francia en 1904 e un acordo similar con Rusia en 1907. Isto \u00e9 indicativo de que Guillerme II ti\u00f1a un sentimento bastante irreal sobre a importancia da \u00abdiplomacia persoal\u00bb entre os monarcas europeos, e non pod\u00eda comprender que a totalmente diferente posici\u00f3n constitucional dos seus curm\u00e1ns brit\u00e1nicos tornaba isto bastante irrelevante.\nDo mesmo xeito, cr\u00eda que a s\u00faa relaci\u00f3n persoal co seu primo pol\u00edtico o tsar Nicolao II de Rusia era suficiente para evitar a guerra entre os dous pa\u00edses. Durante unha reuni\u00f3n privada en Bj\u00f6rk\u00f6 en 1905, Guillerme II conclu\u00edu un acordo co seu primo. O k\u00e1iser ascendeu devandito acordo a un tratado de alianza, sen antes consultalo con B\u00fclow. Unha situaci\u00f3n similar confrontou ao tsar Nicolao durante o seu regreso a San Petersburgo, e o tratado era, como resultado, inv\u00e1lido. Pero Guillerme II creu que B\u00fclow traizoouno, e ese feito contribu\u00edu ao crecente sentimento de insatisfacci\u00f3n para co home que consideraba que ser\u00eda o seu m\u00e1is leal servente. En termos moi similares aos da \u00abdiplomacia persoal\u00bb en Bj\u00f6rk\u00f6, os seus intentos por evitar unha guerra con Rusia por medio dunha troca de telegramas con Nicolao II nos \u00faltimos d\u00edas antes do estalido da primeira guerra mundial non forneceron efecto debido \u00e1 realidade pol\u00edtica das potencias europeas. Os seus intentos por atraer a Rusia estaban seriamente f\u00f3ra de lugar por mor da existencia dos seus compromisos co Imperio austroh\u00fangaro. En cabaleirosa fidelidade \u00e1 alianza con Austria, Guillerme II informou ao emperador austr\u00edaco Francisco Xos\u00e9 en 1889 que \u00abo d\u00eda da mobilizaci\u00f3n austroh\u00fangara ser\u00eda tam\u00e9n o d\u00eda da mobilizaci\u00f3n alem\u00e1\u00bb. En caso de darse esta mobilizaci\u00f3n austr\u00edaca, era m\u00e1is probable que se dese contra Rusia. Xa que logo, unha pol\u00edtica de alianza con Rusia e con Austria ao mesmo tempo era imposible.\nActualmente, \u00e9 amplamente reco\u00f1ecido que os diversos actos espectaculares que Guillerme II levou a cabo no \u00e1mbito internacional eran a mi\u00fado parcialmente alentados pola elite alem\u00e1 de pol\u00edtica exterior. Houbo un n\u00famero de excepci\u00f3ns clave, tales como o famoso \u00abtelegrama Kruger\u00bb no cal o k\u00e1iser Guillerme II felicitaba ao presidente b\u00f3er Paul Kruger de Transvaal por vencer o \u00abraid de Jameson\u00bb dos brit\u00e1nicos, indispo\u00f1endo as\u00ed a opini\u00f3n p\u00fablica respecto de Alema\u00f1a por parte da poboaci\u00f3n brit\u00e1nica. A\u00ednda que o seu impacto total sentiuse anos despois, o seu discurso do 27 de xullo de 1900, no que se exhortou \u00e1s tropas alem\u00e1s que foran enviadas para acougar a Rebeli\u00f3n dos B\u00f3xers a emular aos antigos hunos (\u00ab\"fagan que a palabra \u00abalem\u00e1n\u00bb sexa recordada en China durante mil anos, de forma que ning\u00fan chin\u00e9s volva atreverse sequera a mirar mal a un alem\u00e1n\"\u00bb), \u00e9 outro exemplo do seu desafortunada inclinaci\u00f3n \u00e1s s\u00faas expresi\u00f3ns p\u00fablicas pouco apropiadas (c\u00f3mpre recordar que esta desafortunada frase foi expresada logo da toma da embaixada alem\u00e1 na China e posterior asasinato do embaixador alem\u00e1n -Klemens von Ketteler-).\nProbablemente, o erro persoal m\u00e1is dani\u00f1o cometido por Guillerme II no terreo da pol\u00edtica exterior tivo m\u00e1is impacto en Alema\u00f1a que no resto do mundo. O asunto do \u00abDaily Telegraph\u00bb de 1908 derivouse da publicaci\u00f3n de certas opini\u00f3ns de Guillerme II nunha edici\u00f3n do diario brit\u00e1nico dese nome. Guillerme II viu isto como unha oportunidade para promover as s\u00faas ideas e puntos de vista en canto \u00e1 relaci\u00f3n diplom\u00e1tica entre Alema\u00f1a e o Reino Unido, pero no seu lugar, debido aos seus arrebatos emocionais durante a entrevista, Guillerme II terminou negando non s\u00f3 aos brit\u00e1nicos, sen\u00f3n tam\u00e9n aos rusos, franceses e xaponeses, sostendo que aos alem\u00e1ns non lles importaban os brit\u00e1nicos; que os franceses e os rusos trataran de instigar a Alema\u00f1a a intervir na Segunda Guerra dos B\u00f3er; e que o desenvolvemento naval alem\u00e1n estaba enfocado a frear os xaponeses, non os brit\u00e1nicos. O efecto en Alema\u00f1a foi bastante contundente, con serias chamadas para a s\u00faa abdicaci\u00f3n mencionadas na prensa. Comprensiblemente, Guillerme II mantivo un comportamento moi discreto despois do fiasco do \u00abDaily Telegraph\u00bb, e posteriormente concretou a s\u00faa vinganza, forzando a renuncia do pr\u00edncipe von B\u00fclow, que abandonara ao emperador \u00e1 cr\u00edtica p\u00fablica, asumindo publicamente certa responsabilidade por non editar a transcrici\u00f3n da entrevista antes da s\u00faa publicaci\u00f3n.\nA crise do \u00abDaily Telegraph\u00bb feriu profundamente a xa danada confianza de Guillerme II, tanto que pronto sufriu de grave depresi\u00f3n cl\u00ednica, da que nunca se recuperou realmente. A partir dese momento perdeu moita da influencia que con anterioridade exercera en termos de pol\u00edtica exterior e dom\u00e9stica.\nNalg\u00fans casos, os erros diplom\u00e1ticos de Guillerme II fac\u00edan parte dunha pol\u00edtica de m\u00e1is alcance emanada da elite de goberno alem\u00e1. Unha de tales acci\u00f3ns detonou a Primeira Crise Marroqu\u00ed en 1906, cando Guillerme II foi persuadido (contra os seus desexos) a realizar unha espectacular visita a Marrocos . A s\u00faa presenza foi vista como unha aserci\u00f3n dos intereses alem\u00e1ns en Marrocos, e ata fixo certas afirmaci\u00f3ns a favor da independencia de Marrocos nun discurso. Isto conduciuno a certa fricci\u00f3n con Francia, que ti\u00f1a intereses coloniais nese pa\u00eds, acentuada polo goberno alem\u00e1n coa Crise de Agadir. Con todo, nada do que Guillerme II fixo no \u00e1mbito internacional tivo m\u00e1is influencia que a s\u00faa decisi\u00f3n de levar a cabo unha pol\u00edtica de construci\u00f3n naval en grande escala.\nTampouco tranquilizaron moito os \u00e1nimos da Paz armada declaraci\u00f3ns altisonantes e con ton expansionista, dado o contexto da \u00e9poca, feitas por Guillerme II tales como \u00abAlema\u00f1a busca o seu lugar baixo o Sol\u00bb.\nExpansi\u00f3n naval.\nUnha armada poderosa era o principal proxecto de Guillerme II. herdara da s\u00faa nai o amor pola Royal Navy brit\u00e1nica (a m\u00e1is poderosa do mundo) e certa vez confesou ao seu t\u00edo Eduardo VII que o seu so\u00f1o era ter \u00abunha frota propia alg\u00fan d\u00eda\u00bb, como os brit\u00e1nicos. Guillerme II sent\u00edase frustrado debido a que a frota alem\u00e1 era escasa comparado coa brit\u00e1nica, as\u00ed como pola s\u00faa incapacidade de exercer unha influencia alem\u00e1 en Sur\u00e1frica. Despois do esc\u00e1ndalo do \u00abtelegrama Kruger\u00bb, Guillerme II comezou a emprender acci\u00f3ns para iniciar a construci\u00f3n dunha frota que puidese rivalizar coa dos seus curm\u00e1ns brit\u00e1nicos. Guillerme II tivo a fortuna de chamar ao seu servizo ao din\u00e1mico oficial de Mari\u00f1a Alfred von Tirpitz, a quen designou comandante xeral da Oficina Naval do Reich en 1897.\nO novo almirante concibira o que posteriormente ser\u00eda co\u00f1ecido como o \u00abplan Tirpitz\u00bb, por medio do cal Alema\u00f1a poder\u00eda forzar a Gran Breta\u00f1a a acceder \u00e1s s\u00faas demandas no \u00e1mbito internacional a trav\u00e9s da ameaza dunha frota poderosa concentrada no Mar do Norte. Tirpitz gozaba do total apoio de Guillerme II nos orzamentos navais sucesivos de 1897 e 1900, por medio dos cales a armada alem\u00e1 se reforzaba para contender coa brit\u00e1nica. A expansi\u00f3n naval nese per\u00edodo eventualmente causou en Alema\u00f1a severas crises financeiras para 1914. Guillerme II enfocouse na construci\u00f3n de acoirazados de gran tama\u00f1o.\nPrimeira guerra mundial.\nA crise de Saraxevo.\nGuillerme II era \u00edntimo amigo do arquiduque Francisco Fernando de Austria e quedou profundamente conmocionado polo seu asasinato o 28 de xu\u00f1o de 1914. Guillerme II ofreceu o seu apoio a Austria-Hungr\u00eda para desmantelar a Man Negra, a organizaci\u00f3n secreta que planeara o asasinato, e ata sancionou o uso da forza por parte de Austria contra a suposta fonte do movemento: O Reino de Serbia. Quer\u00eda permanecer en Berl\u00edn ata que a crise fose resolta, pero a corte persuadiuno de ir ao seu cruceiro anual polo Mar do Norte o 6 de xullo de 1914. Probablemente sab\u00edase que a s\u00faa presenza ser\u00eda \u00fatil para aqueles elementos no goberno que desexaban sacar provecho desta crise para aumentar o prestixio de Alema\u00f1a, ata co risco dunha guerra xeral, algo ao que Guillerme era extremadamente aprehensivo.\nGuillerme fixo intentos err\u00e1ticos para permanecer informado da crise por medio de telegramas, e cando o ultimato austroh\u00fangaro entregouse a Serbia, apresurouse a volver a Berl\u00edn. Chegou \u00e1 cidade o 28 de xullo, leu unha copia da resposta serbia, e escribiu nela:\nSen que Guillerme o soubese, os ministros e xerais austroh\u00fangaros xa convenceran a Francisco Xos\u00e9 de Austria, de 84 anos, que asinase unha declaraci\u00f3n de guerra contra Serbia. Como consecuencia directa, Rusia empezou unha mobilizaci\u00f3n xeral para atacar Austria na defensa de Serbia. Na noite do 30 de xullo, cando recibiu un documento indicando que Rusia non cancelar\u00eda a s\u00faa mobilizaci\u00f3n, Guillerme escribiu un comentario coas seguintes observaci\u00f3ns:\nOutros autores m\u00e1is recentes indican que Guillerme II realmente declarou: \u00abA crueldade e a debilidade iniciar\u00e1n a guerra m\u00e1is terrible do mundo, cuxo prop\u00f3sito \u00e9 destru\u00edr Alema\u00f1a. Porque non hai d\u00fabida ningunha que Inglaterra, Francia e Rusia conspiraron entre eles para librar unha guerra de aniquilaci\u00f3n na nosa contra\u00bb.\nCando Berl\u00edn recibiu a noticia da mobilizaci\u00f3n rusa, foilles posible aos ansiosos oficiais militares e \u00e1 Oficina de Asuntos Exteriores de Alema\u00f1a de persuadir o k\u00e1iser de que asinase a orde de mobilizaci\u00f3n. Dise que ao asinar a orde de mobilizaci\u00f3n, Guillerme II exclamou: \u00abArrepentiranse disto, cabaleiros\u00bb. Finalmente, o 1 de agosto de 1914, Alema\u00f1a declarou a guerra a Rusia.\nNon \u00e9 f\u00e1cil demostrar que Guillerme II quixese activamente desatar a primeira guerra mundial. Malia que ti\u00f1a desexos de que o Imperio Alem\u00e1n fose unha potencia mundial, nunca foi intenci\u00f3n de Guillerme II conxurar un conflito de grande escala para lograr tales fins. Simplemente quer\u00eda que o Imperio Alem\u00e1n prosperase en paz sen afectar negativamente ning\u00fan outro pa\u00eds. Malia saber que unha guerra a escala global era inminente, fixo grandes esforzos para preservar a paz, como demostra a s\u00faa correspondencia con Nicolao II e a s\u00faa interpretaci\u00f3n optimista do ultimato austroh\u00fangaro de que as tropas desa potencia non ir\u00edan m\u00e1is lonxe de Belgrado, limitando as\u00ed o conflito.\nInicio da guerra.\nCando se fixo obvio que Alema\u00f1a experimentar\u00eda unha guerra en d\u00faas frontes, e que o Reino Unido entrar\u00eda en guerra se Alema\u00f1a atacaba a Francia a trav\u00e9s de B\u00e9lxica, o p\u00e1nico levou a Guillerme a intentar redirixir o ataque principal para Rusia. Cando Moltke o Mozo (que elixira executar o plan de 1905, feito polo ex Xeral Alfred von Schlieffen, para a posibilidade dunha guerra alem\u00e1 en d\u00faas frontes) d\u00edxolle que iso era imposible, Guillerme contestou: \u00ab\"O teu t\u00edo deume unha resposta distinta!\"\u00bb\nGuillerme tam\u00e9n dixo: \u00ab\"\u00a1Pensar que Xurxo e Nicky engan\u00e1ronme! Se a avoa estivese viva, nunca o permitir\u00eda.\"\u00bb No plan Schlieffen orixinal, Alema\u00f1a atacar\u00eda ao (suposto) inimigo m\u00e1is d\u00e9bil, neste caso, Francia. O plan supo\u00f1\u00eda que custar\u00eda un tempo antes de que Rusia estivese preparada para a guerra. Derrotar a Francia fora f\u00e1cil durante a Guerra Franco-Prusiana de 1870. Coas fronteiras de 1914, un ataque ao sueste de Francia pod\u00eda ser detido polas fortalezas francesas na fronteira. Decidiuse atacar por B\u00e9lxica, a\u00ednda que Guillerme conseguiu que von Moltke o Mozo non invadise tam\u00e9n os Pa\u00edses Baixos.\nO K\u00e1iser na sombra.\nO papel de \u00e1rbitro nos asuntos de pol\u00edtica exterior nos tempos de guerra probou ser unha carga demasiado pesada para Guillerme II. O Alto Mando continuou coa estratexia vixente malia ser obvio que o plan Schlieffen fallara. \u00c1 medida que a guerra progresaba, a s\u00faa influencia deca\u00eda e, inevitablemente, a s\u00faa falta de habilidade en materia militar conduciuno a unha progresiva dependencia dos seus xenerais. En 1916, o Imperio converteuse nunha ditadura militar baixo o control de Paul von Hindenburg e Erich Ludendorff. Afastado da realidade e do proceso pol\u00edtico de toma de decisi\u00f3ns, Guillerme II vacilaba entre o derrotismo e os so\u00f1os de vitoria, dependendo da fortuna de \u00abos seus\u00bb ex\u00e9rcitos. Continuou sendo unha figura \u00fatil, viaxaba polas li\u00f1as da fronte, repart\u00eda medallas e daba alentadores discursos. A inactividade da frota alem\u00e1 durante os primeiros anos da guerra debeuse ao desexo do K\u00e1iser contra a opini\u00f3n de Von Tirpitz. Do mesmo xeito, Guillerme II foi instrumento da pol\u00edtica de inactividade adoptada pola Frota de Alta Mar alem\u00e1 despois da batalla de Xutlandia en 1916.\nMentres, Guillerme II segu\u00eda tendo a m\u00e1xima autoridade en materia de designaci\u00f3ns pol\u00edticas, e s\u00f3 co seu consentimento pod\u00edanse facer cambios importantes no Alto Mando. Guillerme II estaba a favor de despedir a Helmut von Moltke o Mozo en setembro de 1914 e de substitu\u00edlo por Erich von Falkenhayn. En 1917, Hindenburg e Ludendorff decidiron que Bethman-Hollweg xa non era acceptable como Chanceler, e ped\u00edronlle ao K\u00e1iser que designase a outra persoa. Cando lles preguntou a quen aceptar\u00edan, Ludenddorf recomendou a Georg Michaelis. Guillerme non o co\u00f1ec\u00eda, pero aceptou a proposta.\nCando escoitou en xullo de 1917 que o seu primo Xurxo V cambiara o nome da casa real brit\u00e1nica de Saxonia-Coburgo-Gotha a Windsor, debido ao sentimento xerman\u00f3fobo no Reino Unido, Guillerme indicou que planeara ver a obra de Shakespeare \"As alegres comadres de Saxonia-Coburgo-Gotha\".\nA mediados de 1918, p\u00faxose de manifesto a imposibilidade de que Alema\u00f1a ga\u00f1ase a guerra; un Consello da Coroa, baixo a presidencia de Guillerme II, decidiu iniciar as conversas de paz, pero perdeuse moito tempo en tomar esta decisi\u00f3n. O apoio ao K\u00e1iser colapsou en outubro-novembro de 1918 no ex\u00e9rcito, no goberno civil, e na opini\u00f3n p\u00fablica alem\u00e1. En larga medida d\u00e9bese ao seu sentido de sufrimento que Guillerme II trate de tomar un papel predominante na crise de 1918. Deuse conta da necesidade dun armisticio e non consideraba que Alema\u00f1a debese desangrarse por unha causa perdida. Dada a s\u00faa escasa popularidade, o Presidente Woodrow Wilson deixou claro que o K\u00e1iser non pod\u00eda participar das negociaci\u00f3ns de paz. Ese ano, Guillerme tam\u00e9n enfermou debido \u00e1 epidemia de gripe de 1918, a\u00ednda que sobreviviu.\nAbdicaci\u00f3n e fuxida.\nGuillerme II atop\u00e1base no cuartel xeral do Ex\u00e9rcito Imperial en Spa (B\u00e9lxica) no final de 1918. O mot\u00edn de Wilhelmshaven, xurdido na Kaiserliche Marine (mari\u00f1a imperial alem\u00e1) conmocionouno profundamente. Logo do estoupido da Revoluci\u00f3n Alem\u00e1, Guillerme II non pod\u00eda decidirse se abdicar ou non. Ata ese punto, confiaba que ata se era obrigado a abandonar o trono alem\u00e1n, a\u00ednda ter\u00eda o control sobre o reino de Prusia, mantendo o seu t\u00edtulo. A irrealidade disto revelouse cando, a fin de preservar algunha forma de goberno nos tempos de anarqu\u00eda, a abdicaci\u00f3n de Guillerme II como Emperador de Alema\u00f1a e como rei de Prusia foi anunciada polo Chanceler, o pr\u00edncipe Max von Baden, o 9 de novembro de 1918. De feito, o mesmo von Baden foi obrigado a renunciar m\u00e1is tarde ese mesmo d\u00eda, cando quedou claro que s\u00f3 Friedrich Ebert, l\u00edder do SPD, poder\u00eda exercer un control efectivo.\nGuillerme II aceptou a abdicaci\u00f3n s\u00f3 despois de que Ludendorff fose substitu\u00eddo polo xeneral Wilhelm Groener. Este \u00faltimo informouno de que o ex\u00e9rcito se retirar\u00eda baixo as ordes de Hindenburg, pero que non loitar\u00eda para axudar a Guillerme II a recuperar o trono. A monarqu\u00eda perdera o seu \u00faltimo e m\u00e1is forte apoio, e finalmente o mesmo Hindenburg (que estaba a favor da monarqu\u00eda) foi obrigado (con certa vergonza) a aconsellar ao Emperador que presentase a s\u00faa abdicaci\u00f3n.\nAo d\u00eda seguinte, o ex-emperador Guillerme II cruzou a fronteira alem\u00e1 en tren cami\u00f1o ao seu exilio nos Pa\u00edses Baixos, que se mantivo neutral durante a guerra. Trala firma do Tratado de Versalles en 1919, o artigo 227 do mesmo estipulaba a persecuci\u00f3n legal contra Guillerme II \u00abpor cometer unha ofensa suprema contra a moralidade internacional e a santidade dos tratados\u00bb, pero a Ra\u00ed\u00f1a Guillermina rexeitou a idea de extraditalo, malia as apelaci\u00f3ns por parte dos Aliados. O emperador asentouse en Amerongen, e logo outorg\u00f3uselle un pequeno castelo na municipalidade de Doorn, o cal foi o seu fogar para o resto da s\u00faa vida.\nVida no exilio.\nEn 1922, Guillerme II publicou o primeiro volume das s\u00faas memorias, un pequeno volume que, con todo, revelou a extraordinaria memoria de Guillerme II. Nelas afirmaba que el non era o culpable de desatar a \"Gran Guerra\" e defend\u00eda a s\u00faa conduta ao longo do seu reinado, especialmente en materias de pol\u00edtica exterior. Durante os 20 anos restantes da s\u00faa vida, o envellecido emperador regularmente entreti\u00f1a aos seus h\u00f3spedes e mant\u00ed\u00f1ase informado dos acontecementos mundiais. Gran parte da s\u00faa vida no exilio pasouna cortando madeira (un pasatempo que descubriu desde que chegou aos Pa\u00edses Baixos). Parece que a s\u00faa actitude en relaci\u00f3n ao Reino Unido e os brit\u00e1nicos finalmente uniuse neste per\u00edodo nun morno desexo de emular os costumes brit\u00e1nicos. Dise que o primeiro que Guillerme II pediu, logo de chegar aos Pa\u00edses Baixos, foi \u00ab\"unha boa cunca de t\u00e9 brit\u00e1nico\"\u00ab. Non sendo capaz de volver chamar ao seu barbeiro da corte, e en parte debido ao seu desexo de disfrazar as s\u00faas caracter\u00edsticas f\u00edsicas, Guillerme II deixouse crecer unha barba completa, permitindo as\u00ed que o seu famoso bigote se inclinase para baixo.\nA principios da d\u00e9cada de 1930, o ex-emperador aparentemente esperaba que a vitoria do Partido nazi estimular\u00eda o interese en Alema\u00f1a polo rexurdimento da monarqu\u00eda. A s\u00faa segunda esposa, Hermine, pediu activamente ao goberno nazi beneficios para o seu esposo, pero o desprezo de Adolf Hitler polo home responsable da peor derrota militar de Alema\u00f1a ata ent\u00f3n, e os seus propios desexos de poder absoluto, impediron que o Terceiro Reich aceptase calquera idea de restablecemento da monarqu\u00eda. A\u00ednda que hab\u00eda oficiais antigos na Wehrmacht que non desaprobaban a idea de restablecer unha monarqu\u00eda (con Guillerme II ou alg\u00fan das s\u00faas descendentes), gran parte dos xerarcas nazis e das s\u00faas propias masas de simpatizantes rexeitaba de plano o retorno dos Hohenzollern ao poder, polo que Hitler axi\u00f1a descartou tal idea.\nMalia recibir a Hermann G\u00f6ring en Doorn polo menos nunha ocasi\u00f3n, Guillerme II desconfiaba das intenci\u00f3ns de Hitler, a\u00ednda que admiraba enormemente o \u00e9xito que este lograra nos primeiros meses da segunda guerra mundial, e ata enviou ao F\u00fchrer un telegrama de felicitaci\u00f3ns logo da ca\u00edda de Par\u00eds en 1940. Tam\u00e9n asegurara en setembro de 1939 a Hitler o \"apoio leal\" dos membros da antiga Casa de Hohenzollern (entre eles seis netos do ex-emperador) que eran oficiais da Wehrmacht. Con todo, trala invasi\u00f3n nazi dos Pa\u00edses Baixos en maio dese mesmo ano, o anci\u00e1n Guillerme II retirouse completamente da vida p\u00fablica. Non obstante a ocupaci\u00f3n alem\u00e1 en solo holand\u00e9s, os l\u00edderes nazis tampouco realizaron ent\u00f3n ning\u00fan achegamento oficial ao antigo \"k\u00e1iser\". Tempo logo da ocupaci\u00f3n, a admiraci\u00f3n que sent\u00eda polo ditador alem\u00e1n pronto se extinguiu ao decatarse das persecuci\u00f3ns de xudeus ocorridas tanto nas zonas ocupadas como no territorio alem\u00e1n. Dise que o propio Guillerme chegou a dicir: \u00abPor primeira vez, estou avergo\u00f1ado de ser alem\u00e1n\u00bb.\nGuillerme II morreu de embolia pulmonar en Doorn (Pa\u00edses Baixos) o 4 de xu\u00f1o de 1941, con soldados alem\u00e1ns custodiando as portas da s\u00faa residencia ao decatarse do falecemento do ex-emperador. Guillerme II foi sepultado nun mausoleo nas terras de Huis Doorn, que desde ent\u00f3n se converteron nun lugar de peregrinaci\u00f3n dos mon\u00e1rquicos alem\u00e1ns.\nRespect\u00e1ronse os desexos de Guillerme II de que os seus restos nunca fosen devoltos a Alema\u00f1a ata restaurarse a monarqu\u00eda, e as autoridades nazis de ocupaci\u00f3n permitiron que se realizase un pequeno funeral de tipo estritamente militar, en tanto devandito acontecemento non implicase que o Terceiro Reich apoiaba a monarqu\u00eda. Con todo, non se respectou a petici\u00f3n de Guillerme II, de que a esv\u00e1stica e outros s\u00edmbolos nazis non se despregasen nos seus funerais."}
{"id": "5510", "revid": "65337", "url": "https://gl.wikipedia.org/wiki?curid=5510", "title": "Guillerme II", "text": "Guillerme II pode ser:"}
{"id": "5511", "revid": "168", "url": "https://gl.wikipedia.org/wiki?curid=5511", "title": "Guillerme o Conquistador", "text": ""}
{"id": "5516", "revid": "23204", "url": "https://gl.wikipedia.org/wiki?curid=5516", "title": "Irlanda", "text": "Irlanda () (; ), oficialmente Rep\u00fablica de Irlanda () (en irland\u00e9s: \"Poblacht na h\u00c9ireann\"; en ingl\u00e9s: \"Republic of Ireland\") \u00e9 un pa\u00eds do noroeste de Europa que forma parte da Uni\u00f3n Europea (UE). A s\u00faa capital \u00e9 Dubl\u00edn (en irland\u00e9s: \"Baile \u00c1tha Cliath\" e en ingl\u00e9s: \"Dublin\"). No ano 1949 declarouse o estado irland\u00e9s como a Rep\u00fablica de Irlanda (en ingl\u00e9s Republic of Ireland, en irland\u00e9s: Poblacht na h\u00c9ireann). \u00c1s veces ch\u00e1maselle coloquialmente a \"Illa esmeralda\", facendo referencia \u00e1 intensa cor verde dos campos irlandeses. Est\u00e1 no centro e sur da illa de Irlanda e ocupa a maior parte.\nA Illa de Irlanda \u00e9 polo seu tama\u00f1o a terceira illa de Europa e a vix\u00e9sima do mundo. At\u00f3pase ao noroeste da Europa continental, no lado occidental do Mar de Irlanda, ao oeste da illa de Gran Breta\u00f1a, e at\u00f3pase rodeada por centenares de illas menores e illotes. Dous pa\u00edses pos\u00faen soberan\u00eda sobre a illa, a Rep\u00fablica de Irlanda, un pa\u00eds independente, que ocupa aproximadamente cinco sextas partes da illa, e Irlanda do Norte, unha rexi\u00f3n administrativa do Reino Unido, que ocupa a sexta parte restante, no extremo nororiental da illa.\nA illa de Irlanda est\u00e1 tradicionalmente dividida en catro rexi\u00f3ns ou provincias: Leinster (irland\u00e9s: \"Laighin\"), Ulster (irland\u00e9s: \"C\u00faige Uladh\"), Connacht (irland\u00e9s: \"Connachta\") e Munster (irland\u00e9s: \"An Mhumhain\").\nOrixe etimol\u00f3xica.\nOs celtas denominaban \u00c9ire \u00e1 poboaci\u00f3n irlandesa, polo que a terra comezou a co\u00f1ecerse como \"terra dos \u00c9ire\" ou \"\u00c9ireland\", cuxa derivaci\u00f3n acabou sendo \"Ireland\" (Irlanda). Hoxe en d\u00eda, o nome oficial do estado \u00e9 'Irlanda' -\"Ireland\" en ingl\u00e9s, \"\u00c9ire\" en irland\u00e9s-. A \"Rep\u00fablica de Irlanda\" -\"Republic of Ireland\" ou \"Poblacht na h\u00c9ireann\"- \u00e9 a escritura do texto oficial.\nHistoria.\nIrlanda estivo cuberta por xeo e unida a Gran Breta\u00f1a e Europa durante a derradeira glaciaci\u00f3n. Estivo deshabitada at\u00e9 aproximadamente 9.000 anos. Os habitantes da Idade de Pedra chegaron algo despois do 8000 a.d.C, e a cultura progresou dende o mesol\u00edtico \u00f3 alto neol\u00edtico no curso de tres ou catro milenios aproximadamente. Coa Idade de Bronce, que comezou \u00f3 redor do 2500 a.C., trouxo a produci\u00f3n de elaboradas ferramentas e ornamentos de bronce e ouro. A Idade de Ferro en Irlanda est\u00e1 asociada \u00f3s celtas. P\u00e9nsase que colonizaron a illa nunha serie de vagas entre os s\u00e9culos VIII e I a.C., e que coa derradeira vaga de celtas, foi conquistada a illa e dividida en cinco ou m\u00e1is reinos. Os romanos chamaban a Irlanda Hibernia. Tolomeo no ano 100 fai un estudo da xeografia e as tribos de Irlanda.. A relaci\u00f3n exacta entre Roma e as tribos de Hibernia non est\u00e1 hoxe clara, xa que as \u00fanicas referencias atop\u00e1molas nuns poucos escritos romanos.\nOs historiadores mante\u00f1en que no 432, San Patricio chegou \u00e1 illa e, nos anos vindeiros, tratou de converter a Irlanda \u00f3 Cristianismo. As tradici\u00f3ns dru\u00eddicas desapareceron ante a forza das novas crenzas. As artes da ilustraci\u00f3n dos manuscritos, o traballo do metal e a escultura floreceron e produciron tesouros como o Libro de Kells, xoier\u00eda, e as traballadas cruces de pedra que cobren a illa. Isto foi interrompido no s\u00e9culo IX por 200 anos de guerra contra os piratas viquingos que saqueaban mosteiros e vilas. Eventualmente consegu\u00edan establecerse en Irlanda, formando vilas como as actuais cidades de Dubl\u00edn, Cork, Limerick e Waterford.\nEn 1172, o rei Henrique II de Inglaterra conseguiu as terras irlandesas co visto e prace do papa ingl\u00e9s Adri\u00e1n IV, e sobre o s\u00e9culo XIII, a lexislaci\u00f3n inglesa comezou a ser aplicada \u00e1 illa. O dominio ingl\u00e9s estivo durante moito tempo limitado \u00e1 \u00e1rea \u00f3 redor de Dubl\u00edn e Waterford, pero comezou a expandirse no s\u00e9culo XVI co colapso final da superestrutura social e pol\u00edtica ga\u00e9lica; e no s\u00e9culo XVII os Tudor reconquistaron Irlanda e comezou a colonizaci\u00f3n protestante das terras de Irlanda, sendo nesta \u00e9poca cando o dominio ingl\u00e9s se estende por toda a illa. Trala rebeli\u00f3n irlandesa de 1641, \u00f3s cat\u00f3licos irlandeses neg\u00f3uselles o voto e a presenza no Parlamento de Irlanda. O dominio da nova clase inglesa protestante foi co\u00f1ecido como o \"ascendente protestante\".\nEn 1800 o Parlamento de Irlanda aprobou o Acta de Uni\u00f3n que, en 1801, uniu o Reino de Irlanda e o Reino de Gran Breta\u00f1a para crear o Reino Unido de Gran Breta\u00f1a e Irlanda. A totalidade da illa formou parte do Reino Unido, directamente dirixido polo Parlamento do Reino Unido en Londres. O s\u00e9culo XIX veu a Gran Fame dos anos corenta, durante a cal morreron preto dun mill\u00f3n de irlandeses e outro mill\u00f3n emigraron. A emigraci\u00f3n continuou como resultado da fame e a poboaci\u00f3n continuou descendendo at\u00e9 entrado o s\u00e9culo XX. A poboaci\u00f3n anterior \u00f3 tempo de fame era de m\u00e1is de oito mill\u00f3ns (recollidos no censo de 1841). A poboaci\u00f3n non volveu acadar dito nivel dende iso.\nO s\u00e9culo XIX e os inicios do XX viron o auxe do nacionalismo irland\u00e9s, especialmente entre a poboaci\u00f3n cat\u00f3lica m\u00e1is humilde. Daniel O'Connell dirixiu unha exitosa campa\u00f1a non violenta para a emancipaci\u00f3n cat\u00f3lica. A subseguinte campa\u00f1a para revogar a Acta de Uni\u00f3n fallou. M\u00e1is tarde Charles Stewart Parnell e outros nacionalistas fixeron unha campa\u00f1a para acadar unha certa autonom\u00eda dentro da Uni\u00f3n, que foi pouco exitosa. Isto provocou o paso do nacionalismo moderado \u00f3 separatismo armado.\nEn 1921, trala Rebeli\u00f3n de Pascua de 1916, e a subseguinte guerra anglo-irlandesa, foi asinado un tratado entre o Goberno Brit\u00e1nico e os l\u00edderes da Rep\u00fablica Irlandesa. O tratado adoptou a soluci\u00f3n de dous estados separados. De Irlanda do Norte pens\u00e1base que \u00eda formar un estado aut\u00f3nomo dentro do novo estado libre irland\u00e9s a menos que optase polo non. A poboaci\u00f3n protestante de Irlanda do Norte tem\u00eda converterse nunha minor\u00eda dentro dun estado maioritariamente cat\u00f3lico. Como se esperaba, optou por permanecer como parte do Reino Unido. Formouse unha comisi\u00f3n para establecer as fronteiras entre os dous estados irlandeses, pero foi abandonada cando recomendou unha maior flexibilidade. Os desacordos sobre o tratado comportaron un rexurdir do nacionalismo e consecuentemente \u00e1 guerra civil, que rematou en 1923 coa derrota das forzas contrarias \u00f3 tratado.\nO Tratado Anglo-Irland\u00e9s foi aprobado pola D\u00e1il \u00c9ireann en decembro de 1921 pero foi rexeitado por unha gran minor\u00eda, o que levou \u00e1 guerra civil irlandesa que durou at\u00e9 1923. En 1922, no medio desta guerra civil, o Estado Libre Irland\u00e9s comezou a existir. Nos seus primeiros anos o novo estado foi gobernado polos vencedores da guerra civil. De todos xeitos, nos anos 30 o Fianna F\u00e1il, o partido dos opo\u00f1entes \u00f3 tratado, foi elixido para formar goberno. O partido introduciu unha nova constituci\u00f3n en 1937 que renomeou o estado como \"\u00c9ire ou, en ingl\u00e9s, Ireland\" \"(prefacio \u00e1 Constituci\u00f3n)\".\nO estado permaneceu neutral durante a segunda guerra mundial, pero ofreceu alg\u00fan apoio \u00f3s aliados, especialmente en Irlanda do Norte. De todos xeitos, est\u00edmase que arredor de 50.000 voluntarios da rep\u00fablica loitaron nas Forzas Armadas Brit\u00e1nicas durante a segunda guerra mundial. En 1949, o estado irland\u00e9s declarouse dende aquel momento unha rep\u00fablica e que deber\u00eda ser chamado Rep\u00fablica de Irlanda. A Rep\u00fablica viuse afectada pola pobreza e a emigraci\u00f3n at\u00e9 mediados dos 70. Os anos 90 viron o comezo dun \u00e9xito econ\u00f3mico sen precedentes, nun fen\u00f3meno co\u00f1ecido como o \"Tigre c\u00e9ltico\". Para comezos do s\u00e9culo XXI t\u00ed\u00f1ase convertido nun dos pa\u00edses m\u00e1is ricos (en termos de renda per c\u00e1pita) na Uni\u00f3n Europea. En outubro de 2006, houbo conversaci\u00f3ns entre Irlanda e os Estados Unidos para negociar unha nova pol\u00edtica de inmigraci\u00f3n entre os dous pa\u00edses, en resposta \u00f3 crecemento da econom\u00eda irlandesa e o desexo de moitos cidad\u00e1ns americanos que quer\u00edan moverse a Irlanda en busca de traballo.\nPol\u00edtica.\nIrlanda \u00e9 unha rep\u00fablica cun sistema parlamentario de goberno. O Presidente de Irlanda, quen constit\u00fae o xefe do estado, el\u00edxese cada 7 anos e s\u00f3 pode ser reelixido unha vez. O presidente pos\u00fae un alto grao de testaferro, a\u00ednda que pos\u00fae certos poderes e funci\u00f3ns constitucionais, asistido polo Consello do Estado, un \u00f3rgano consultivo. O \"Taoiseach\" (primeiro ministro) \u00e9 designado polo presidente no nomeamento do parlamento. O Taoiseach adoita ser o l\u00edder do partido pol\u00edtico co maior n\u00famero de escanos obtidos nas elecci\u00f3ns lexislativas. \u00c9 bastante com\u00fan que se formen coalici\u00f3ns de goberno, polo que non existe ning\u00fan goberno dun s\u00f3 partido dende o per\u00edodo de 1987-1989.\nO parlamento bicameral, \"Oireachtas\", consiste dun senado, \"Seanad \u00c9ireann\", e unha c\u00e1mara baixa, \"D\u00e1il \u00c9ireann\". O senado est\u00e1 composto por sesenta membros; once nomeados polo \"Taoiseach\", seis elixidos por d\u00faas universidades, e 43 elixidos por representantes p\u00fablicos dos paneis de candidatos establecidos sobre unha base vocacional. O D\u00e1il est\u00e1 formado por 166 membros, \"Teachta\u00ed D\u00e1la\", elixido para representar circunscrici\u00f3ns plurinominais baixo o sistema de representaci\u00f3n proporcional mediante o voto \u00fanico transferible. Segundo a constituci\u00f3n, as elecci\u00f3ns parlamentarias deben ser levadas a cabo polo menos cada sete anos, a\u00ednda que un l\u00edmite menor pode ser establecido por lei. Legalmente na actualidade, ten unha duraci\u00f3n de cinco anos.\nO goberno est\u00e1 constitucionalmente limitado a quince membros. Non m\u00e1is que dous membros do goberno poden ser elixidos polo senado, e o Taoiseach, \"T\u00e1naiste\" (vice-primeiro ministro) e ministro de finanzas \"deben\" ser membros do D\u00e1il. O actual goberno at\u00f3pase conformado por unha coalici\u00f3n entre dous partidos: Fine Gael do Taoiseach Enda Kenny e os Irish Labour Party do T\u00e1naiste Eamon Gilmore.\nA principal oposici\u00f3n no actual D\u00e1il est\u00e1 conformada por Fine Gael e o Partido Laborista. Outros partidos que tam\u00e9n pos\u00faen representaci\u00f3n no D\u00e1il, son o Partido Verde, o Sinn F\u00e9in e o Partido Socialista.\nIrlanda uniuse \u00e1 Uni\u00f3n Europea en 1973 a\u00ednda que elixiu permanecer f\u00f3ra do Tratado de Schengen. Os cidad\u00e1ns do Reino Unido poden entrar na Irlanda sen pasaporte grazas \u00e1 Common Travel Area.\nDivisi\u00f3ns administrativas.\nA Rep\u00fablica de Irlanda subdiv\u00eddese en 26 condados. Estas divisi\u00f3ns son utilizadas en contextos pol\u00edticos, culturais e deportivos.\nXeograf\u00eda.\nA illa da Irlanda ten unha extensi\u00f3n de m\u00e1is de 84.421\u00a0km\u00b2, dos cales cinco sextos pertencen \u00e1 Rep\u00fablica, constitu\u00edndo o restante a Irlanda do Norte (Reino Unido). Est\u00e1 ba\u00f1ada ao oeste polo oc\u00e9ano Atl\u00e1ntico, ao nordeste polo canal do Norte, ao leste polo mar da Irlanda e ao sueste e ao sur polo canal de San Xurxo e polo mar C\u00e9ltico. A costa occidental da Irlanda consiste principalmente de outeiros e monta\u00f1as baixas (o punto m\u00e1is elevado \u00e9 o Carrauntoohil, con 1.041 m). O interior do pa\u00eds est\u00e1 predominantemente composto por terras agr\u00edcolas relativamente ch\u00e1s, atravesadas por r\u00edos como o Shannon e punteado por varios lagos grandes, os \"loughs\". O centro do pa\u00eds forma parte da bac\u00eda hidrogr\u00e1fica do r\u00edo Shannon, e cont\u00e9n grandes \u00e1reas de pao, usados para a produci\u00f3n de trufa.\nO clima temperado da illa \u00e9 modificado pola corrente do Atl\u00e1ntico Norte e \u00e9 relativamente suave. Os ver\u00e1ns raramente son moi quentes, mais \u00e9 raro que faga moito fr\u00edo no inverno. As precipitaci\u00f3ns son moi com\u00fans, con ata 275 d\u00edas de choiva por ano nalgunhas partes do pa\u00eds. As cidades principais son a capital, Dubl\u00edn, na costa oriental, Cork no sur, Gaillimh e Limerick na costa occidental e Waterford na costa sueste (ver cidades da Irlanda).\nIlla de Irlanda.\nA Illa de Irlanda \u00e9 polo seu tama\u00f1o a terceira illa de Europa, e a vix\u00e9sima do mundo. At\u00f3pase ao noroeste da Europa continental, no lado occidental do Mar de Irlanda, ao oeste da illa de Gran Breta\u00f1a, atop\u00e1ndose rodeada por centenares de illas pequenas e illotes. Dous pa\u00edses pos\u00faen soberan\u00eda sobre a illa, a Rep\u00fablica de Irlanda, un pa\u00eds independente, que ocupa aproximadamente cinco sextas partes da illa, e Irlanda do Norte, unha rexi\u00f3n administrativa do Reino Unido, que ocupa a sexta parte restante, no extremo nororiental da illa.\nO nome da illa ten a s\u00faa orixe no irland\u00e9s antigo \"\u00c9riu\" (en irland\u00e9s moderno \"\u00c9ire\"), co engadido do termo xerm\u00e1nico \"land\". \"\u00c9riu\", do proto-c\u00e9ltico \"*\u012awerj\u016b\" (que tam\u00e9n xerou o gal\u00e9s \"Iwerd\", \"Mar de Irlanda\"), orixinalmente significaba \"gordura\", no sentido de fertilidade.\nA poboaci\u00f3n total da illa de Irlanda \u00e9 de pouco menos de 6 mill\u00f3ns de habitantes (2006), dos cales 4\u00a0239\u00a0848 viven na Rep\u00fablica de Irlanda (1,7 mill\u00f3ns aproximadamente na Grande \u00c1rea de Dubl\u00edn), con outras 1,7 mill\u00f3ns de persoas na Irlanda do Norte (600.000 delas na Grande \u00c1rea de Belfast).\nEconom\u00eda.\nA Rep\u00fablica de Irlanda tivo un crecemento econ\u00f3mico incrible nos \u00faltimos anos, nas d\u00faas d\u00e9cadas do per\u00edodo 1980-2000, Irlanda pasou de ser un pa\u00eds de pobreza, a un dos pa\u00edses co PIB por habitante m\u00e1is alto do mundo. Isto estivo relacionado coa chegada de innumerables macroempresas mundiais que estableceron a s\u00faa sede en Irlanda por exemplo a multinacional Canon ou a franqu\u00eda PC World \nA Rep\u00fablica de Irlanda \u00e9 unha econom\u00eda pequena, moderna e dependente do comercio cun crecemento que acada en media un robusto 10% no per\u00edodo 1995-2000.\nA agricultura, algunha vez foi o sector m\u00e1is importante, at\u00f3pase actualmente empequenecida pola industria, a cal representa un 38% do PNB, ao redor do 80% das exportaci\u00f3ns e emprega a 28% da forza laboral. A pesar de manter o seu robusto crecemento fundamentalmente a base de exportaci\u00f3ns, a econom\u00eda est\u00e1 sendo beneficiada tam\u00e9n por unha subida no consumo e a recuperaci\u00f3n dos investimentos en negocios e a construci\u00f3n. Irlanda \u00e9 un dos maiores exportadores de bens e servizos relacionados co software no mundo. De feito, moito software estranxeiro, e en ocasi\u00f3ns m\u00fasica, \u00e9 filtrado a trav\u00e9s da Rep\u00fablica para sacar vantaxe da pol\u00edtica de non cobrar impostos sobre regal\u00edas de bens con copyright.\nDurante a d\u00e9cada dos 90 o goberno irland\u00e9s puxo en marcha unha serie de programas econ\u00f3micos dese\u00f1ados para refrear a inflaci\u00f3n, aliviar a carga impositiva, reducir o gasto do goberno como unha porcentaxe do PNB, incrementar as habilidades da forza laboral e promover os investimentos estranxeiros. O Estado uniuse \u00e1 iniciativa do euro en xaneiro de 2001 (abandonando a libra irlandesa) xunto con outras dez naci\u00f3ns da Uni\u00f3n Europea. Este per\u00edodo de elevado crecemento econ\u00f3mico levou a moitos a bautizar a Rep\u00fablica coma \"O Tigre Celta\". A econom\u00eda sentiu o impacto da desaceleraci\u00f3n da econom\u00eda global en 2001, particularmente no sector de exportaci\u00f3n de tecnolox\u00eda de avanzada, onde a taxa de crecemento foi reducida practicamente \u00e1 metade. O crecemento do PNB permaneceu estable e relativamente robusto, cunha taxa de ao redor do 6% en 2001 e 2002.\nNos \u00faltimos anos a baixada do consumo, a falta de liquidez e, sobre todo, o \"brusco axuste do sector inmobiliario\" deixaron moi lonxe na memoria estas taxas de crecemento que nada ti\u00f1an que envexar aos 'tigres asi\u00e1ticos'. O \u00faltimo bolet\u00edn do \"Economic and Social Research Institute (ESRI)\" prev\u00e9 unha ca\u00edda do 0,4% do PIB en 2008. Fronte ao 4,5% do ano 2007.\nDemograf\u00eda.\nEtnograf\u00eda e immigraci\u00f3n.\nO pobo irland\u00e9s \u00e9 maioritariamente de orixe celta, cunha importante influencia viquinga , anglo-normanda, escocesa e ga\u00e9lica. Nas \u00faltimas d\u00e9cadas Irlanda experimentou un importante influxo de inmigrantes dos novos estados da Uni\u00f3n Europea. Est\u00edmase que uns 210.000 inmigrantes chegaron de Polonia, Lituania, Letonia e Estonia. A comunidade asi\u00e1tica est\u00edmase nunhas 22.000 persoas e a nixeriana en 9.000.\nLingua.\nO irland\u00e9s ou ga\u00e9lico irland\u00e9s (\"Gaeilge\") \u00e9 unha lingua c\u00e9ltica da rama goid\u00e9lica falada na illa de Irlanda. Conta, segundo o Goberno de Irlanda, cuns 1.6 mill\u00f3ns de falantes na Rep\u00fablica de Irlanda, dos que 350.000 son falantes habituais, a\u00ednda que estas cifras son controvertidas. Tam\u00e9n a fala un n\u00famero indeterminado de inmigrantes noutros pa\u00edses (Reino Unido, Canad\u00e1, Estados Unidos e Australia). \u00c9 lingua oficial da Uni\u00f3n Europea por selo da Rep\u00fablica de Irlanda.\nDeportes.\nO f\u00fatbol ga\u00e9lico e o hurling son os deportes m\u00e1is populares en Irlanda. Estes dous, xunto co Camogie, o f\u00fatbol ga\u00e9lico feminino, o pelota-man e o cuairtean, conforman os deportes nacionais de Irlanda, co\u00f1ecidos colectivamente como xogos ga\u00e9licos. T\u00f3dolos xogos ga\u00e9licos est\u00e1n dirixidos pola Gaelic Athletic Association (GAA), coa excepci\u00f3n do f\u00fatbol ga\u00e9lico feminino, que est\u00e1 rexido por outra organizaci\u00f3n. A GAA organ\u00edzase en base a toda Irlanda con t\u00f3dolos 32 condados podendo competir; tradicionalmente, os condados primeiro compiten na s\u00faa provincia, nos campionatos provinciais, e ent\u00f3n os ga\u00f1adores compiten nun campionato de hurling ou de f\u00fatbol a nivel de toda a illa. As oficinas da GAA est\u00e1n localizadas no estadio con capacidade para 82.500 espectadores en Croke Park no norte de Dubl\u00edn. Os principais xogos da GAA disp\u00fatanse al\u00ed, inclu\u00edndo as semifinais e finais dos campionatos de toda a illa. Durante o desenvolvemento do estadio de Lansdowne Road, a competici\u00f3n internacional de rugby foi xogada al\u00ed, cun grande \u00e9xito. T\u00f3dolos xogadores da GAA, incluso os dos niveis m\u00e1is altos, son afeccionados e non reciben pagas.\nO rugby tam\u00e9n \u00e9 un dos predilectos da rep\u00fablica, cuxa selecci\u00f3n nacional conseguiu destacar en torneos como no prestixioso Torneo das Seis Naci\u00f3ns.\nCultura.\nA illa de Irlanda \u00e9 famosa polo Libro de Kells, m\u00fasica tradicional irlandesa e escritores como Jonathan Swift (1667-1745), George Berkeley (1685-1753), Bram Stoker (1847-1912), Oscar Wilde (1854-1900), George Bernard Shaw (1856-1950), Douglas Hyde (1860-1949), William Butler Yeats (1865-1939), Sean O'Casey (1880-1964), James Joyce (1882-1941), Samuel Beckett (1906-1989), Brendan Behan (1923-1964), Seamus Heaney (1939-2013), Flann O'Brien, Sheridan Le Fanu, Richard Brinsley Sheridan, Oliver Goldsmith e Herminie Templeton Kavanagh entre outros. Yeats (1923), Shaw (1925), Beckett (1969) e Heaney (1995) foron Premios Nobel de Literatura (e Shaw tam\u00e9n cun Oscar \u00f3 mellor gui\u00f3n adaptado en 1938). Ernest Walton compartiu o Premio Nobel de F\u00edsica de 1951 por \"dividir o \u00e1tomo\".\nFiguras culturais irlandesas de finais do s\u00e9culo XX incl\u00faen a Christy Moore, Pat Ingolsbhy, Shane MacGowan e Sin\u00e9ad O'Connor. No tocante \u00f3 espect\u00e1culo destacan a banda de rock U2, Bob Geldof, Thin Lizzy, Horslips, Rory Gallagher, The Corrs, The Cranberries, Westlife, Chris De Burgh e Van Morrison, no tocante \u00e1 m\u00fasica tradicional destacan Enya, The Dubliners e The Chieftains entre outros e o espect\u00e1culo de danza Riverdance.\nO primeiro m\u00e9dico con titulaci\u00f3n nobiliaria que existiu, Sir Hans Sloane, era un m\u00e9dico irland\u00e9s cunha inclinaci\u00f3n pola bot\u00e1nica e cuxa colecci\u00f3n \u00e9 o n\u00facleo do Museo Brit\u00e1nico."}
{"id": "5518", "revid": "1987", "url": "https://gl.wikipedia.org/wiki?curid=5518", "title": "6 de decembro", "text": "O 6 de decembro \u00e9 o 340\u00ba d\u00eda do ano do calendario gregoriano e o 341\u00ba nos anos bisestos. Quedan 25 d\u00edas para finalizar o ano.\nNotas.\nOs 366 d\u00edas do ano"}
{"id": "5519", "revid": "25871", "url": "https://gl.wikipedia.org/wiki?curid=5519", "title": "5 de decembro", "text": "O 5 de decembro \u00e9 o 339\u00ba d\u00eda do ano do calendario gregoriano e o 340\u00ba nos anos bisestos. Quedan 26 d\u00edas para finalizar o ano.\nOutros.\nOs 366 d\u00edas do ano"}
{"id": "5520", "revid": "1888", "url": "https://gl.wikipedia.org/wiki?curid=5520", "title": "4 de decembro", "text": "O 4 de decembro \u00e9 o 338\u00ba d\u00eda do ano do calendario gregoriano e o 339\u00ba nos anos bisestos. Quedan 27 d\u00edas para finalizar o ano.\nOutros.\nOs 366 d\u00edas do ano"}
{"id": "5521", "revid": "23204", "url": "https://gl.wikipedia.org/wiki?curid=5521", "title": "Malta", "text": "Malta () (; ), oficialmente Rep\u00fablica de Malta () (; en ingl\u00e9s: \"Republic of Malta\") \u00e9 un pequeno pa\u00eds europeo, que consta dun arquip\u00e9lago de tres illas moi pr\u00f3ximas unhas das outras. At\u00f3pase 80 km ao sur de Sicilia (Italia), 284 km ao leste de Tunisia, e 333 km ao norte de Libia. As linguas oficiais son o malt\u00e9s e ingl\u00e9s, e o 66% da poboaci\u00f3n actual de Malta polo menos conversa en lingua italiana. A s\u00faa capital \u00e9 A Valeta.\nMalta est\u00e1 habitada desde aproximadamente o 5900 a.C. A s\u00faa localizaci\u00f3n no centro do Mediterr\u00e1neo deulle historicamente unha grande importancia estrat\u00e9xica como base naval, cunha sucesi\u00f3n de potencias que disputaron e gobernaron as illas, inclu\u00edndo os fenicios e Cartaxineses, romanos, gregos, \u00e1rabes, normandos, aragoneses, Cabaleiros de San Xo\u00e1n, franceses e brit\u00e1nicos, entre outros.\nCunha poboaci\u00f3n duns 516.000 nunha \u00e1rea de 316 km\u00b2, Malta \u00e9 o d\u00e9cimo pa\u00eds m\u00e1is pequeno do mundo en superficie e cuarto pa\u00eds soberano m\u00e1is densamente poboado. A s\u00faa capital \u00e9 a Valletta, que \u00e9 a capital nacional m\u00e1is pequena da Uni\u00f3n Europea por superficie e poboaci\u00f3n. Segundo os datos de Eurostat de 2020, a \u00c1rea Urbana Funcional e a rexi\u00f3n metropolitana cubr\u00edan toda a illa e conta cunha poboaci\u00f3n de 480.134 habitantes, e segundo a Naci\u00f3ns Unidas, ESPON e a Comisi\u00f3n da UE, \"todo o territorio de Malta constit\u00fae unha \u00fanica rexi\u00f3n urbana\". Cada vez m\u00e1is se refire a Malta como cidade-estado, e tam\u00e9n figuran nas clasificaci\u00f3ns relativos \u00e1s cidades ou \u00e1reas metropolitanas. Malta \u00e9 un dos dous pa\u00edses insulares do Mediterr\u00e1neo, xunto con Chipre.\nMalta converteuse nunha colonia brit\u00e1nica en 1813, servindo como estaci\u00f3n de paso para os barcos e como cuartel xeral da Frota Mediterr\u00e1nea brit\u00e1nica. Foi o asediado polas potencias do Eixe durante a segunda guerra mundial e foi unha importante base aliada para as operaci\u00f3ns no norte de \u00c1frica e no Mediterr\u00e1neo. O parlamento brit\u00e1nico aprobou a Lei de Independencia de Malta en 1964, que outorgou a Malta a independencia do Reino Unido como Estado de Malta, con Isabel II do Reino Unido como a s\u00faa ra\u00ed\u00f1a. O pa\u00eds converteuse nunha rep\u00fablica en 1974. Foi un estado membro da Comunidade de Naci\u00f3ns e as Naci\u00f3ns Unidas desde a independencia, e uniuse \u00e1 Uni\u00f3n Europea en 2004, pasou a formar parte da uni\u00f3n monetaria da zona euro en 2008.\nHistoria.\nPrehistoria e Antig\u00fcidade.\nCons\u00e9rvanse restos megal\u00edticos que datan de m\u00e1is de 5000 anos. O seu nome antigo foi \"Melita\" (\u039c\u03b5\u03bb\u03af\u03c4\u03b7) derivado de mel. Os primeiros poboadores de Malta foron agricultores da Idade de Pedra que chegaron ao arquip\u00e9lago no 5200 a.C., probablemente Sicanos da veci\u00f1a Sicilia, xa que ata a data eles son os \u00fanicos habitantes co\u00f1ecidos da illa ent\u00f3n. Durante 3500 anos esta vila constru\u00edu algunhas das estruturas aut\u00f3nomas m\u00e1is antigas, entre as que destacan as relixiosas, en \u0120gantija na illa de Gozo. Tam\u00e9n en Hagar Qim e Mnadjra hai outros templos megal\u00edticos coas mesmas caracter\u00edsticas. \nNo 1000 a.C., os comerciantes fenicios ocuparon as illas e utiliz\u00e1ronas como base para as s\u00faas exploraci\u00f3ns no Mediterr\u00e1neo occidental cami\u00f1o de Cornualla. Ao redor do 700 a.C., os gregos chegaron \u00e1s illas e establec\u00e9ronse preto d\u00b4A Valeta. \nAs illas pasaron m\u00e1is tarde baixo o control de Cartago (no 400 a.C.). Na primeira guerra p\u00fanica estaba nas mans dos cartaxineses e foi atacada pola frota romana dirixida por Atilio R\u00e9gulo, no 257 a.C., pero non foi ocupada. Na segunda guerra p\u00fanica a guarnici\u00f3n cartaxinesa era comandada por Amilcar, fillo de Gisg\u00f3, que se rendeu ante a frota de Tiberio Sempronio Longo e desde ent\u00f3n pertenceu aRoma 218 a.C e foi incorporada dentro da provincia de Sicilia. Durante este per\u00edodo Malta foi considerada un \"municipium\" e un \"foederata civitas\". A\u00ednda se conservan moitos vestixios da presenza romana, que dan fe da estreita relaci\u00f3n entre os dous pobos. No ano 60 d.C., as illas foron visitadas por Paulo de Tarso, quen se di que naufragou nas costas do que hoxe se co\u00f1ece como \"Ba\u00eda de Sab Paulo\". Malta na \u00e9poca do Imperio Romano formaba parte administrativamente de Sicilia.\nSiciliano medieval.\nDespois dun breve dominio Bizantino en 533 e dun probable saqueo polos V\u00e1ndalos, Malta foi conquistada en 870 polo \u00e1rabes, o que cambiou case por completo a poboaci\u00f3n romanizada da illa. A influencia \u00e1rabe agora p\u00f3dese reco\u00f1ecer na lingua maltesa moderna, que orixinariamente derivaba en parte do \u00e1rabe vern\u00e1culo moi romanizado (a\u00ednda que alg\u00fans ling\u00fcistas cren que ten orixes fenicias). En 1090, despois da invasi\u00f3n normanda de Malta os \u00e1rabes foron substitu\u00eddos polos normandos e a illa atopouse baixo o dominio cristi\u00e1n e de novo ligada \u00e1 pr\u00f3xima Sicilia. Moitos colonos sicilianos mud\u00e1ronse para Malta. Foi ent\u00f3n cando se creou a nobreza maltesa, toda de orixe italiana, que segue vixente; actualmente conta con trinta e dous t\u00edtulos, sendo o m\u00e1is antigo o dos \"Bar\u00f3ns de Djar il Bniet e Buqana\".\nPer\u00edodo aragon\u00e9s e traslado aos Cabaleiros Hospitalarios.\nA partir de 1282 Malta pasou \u00e1 Coroa de Arag\u00f3n xunto con Sicilia, coa que tivo v\u00ednculos moi estreitos, logo de ser conquistada polos almog\u00e1vares de Roger de Lauria. Continuou baixo o control da Coroa de Arag\u00f3n durante dous s\u00e9culos e medio. En 1530, o rei Carlos I de Espa\u00f1a deixou as illas en arrendamento permanente aos Cabaleiros Hospitalarios, ent\u00f3n co\u00f1ecidos como a Orde de San Xo\u00e1n de Xerusal\u00e9n, xa que Suleiman o Magn\u00edfico os expulsara de Rodas en 1522. Establec\u00edase a entrega dun falc\u00f3n como pago da renda anual. Os Cabaleiros Hospitalarios (hoxe co\u00f1ecidos como Orde de Malta) grazas \u00e1 intervenci\u00f3n do Papa Clemente VII, ademais de Malta conseguiron Tr\u00edpoli a condici\u00f3n de permanecer neutrais nos conflitos entre naci\u00f3ns Cristi\u00e1ns. Os Cabaleiros Hospitalarios declararon o italiano a lingua oficial de Malta, favorecendo a inmigraci\u00f3n \u00e1 illa de colonias de sicilianos e napolitanos para fortalecer o car\u00e1cter cristi\u00e1n de Malta.\nO asedio de Malta e a batalla de Lepanto.\nO Asedio de Malta comezou o 18 de maio de 1565. Os Cabaleiros da Orde de Malta, baixo o mando do Gran Mestre Jean Parisot de la Valette, enfront\u00e1ronse a m\u00e1is de 160 galeras e 30.000 soldados otom\u00e1ns. Como os musulm\u00e1ns gobernaban ent\u00f3n o Norte de \u00c1frica, a ca\u00edda de Malta permitir\u00eda o acceso turco ao control estrat\u00e9xico do Mediterr\u00e1neo occidental, ademais de protexer os seus barcos mercantes. A Orde conseguiu defender a illa en gran parte grazas \u00e1 axuda do ex\u00e9rcito espa\u00f1ol.\nAo fracaso turco sumouse, seis anos despois, a derrota na Batalla de Lepanto contra a Liga Santa, formada por Espa\u00f1a, Venecia, X\u00e9nova e a Santa S\u00e9, o que supuxo a neutralizaci\u00f3n do seu proxecto de expansi\u00f3n mediterr\u00e1nea. Para protexer a illa de futuros desembarcos, constru\u00eduse unha cidade fortificada na pen\u00ednsula do monte Sceberras, chamada A Valeta, en honor do Gran Mestre Jean Parisot de La Valette.\nNapole\u00f3n e a ocupaci\u00f3n francesa.\nO goberno dos Cabaleiros Hospitalarios rematou despois da Conquista francesa de Malta dirixida por Napole\u00f3n Bonaparte en 1798 cami\u00f1o de Exipto. Para ocupar o arquip\u00e9lago, o ent\u00f3n xeneral franc\u00e9s pediu permiso para atracar no seu porto e, unha vez al\u00ed, os cabaleiros rend\u00e9ronse e apoderouse da cidade. Aboliu todos os dereitos feudais, reformou os mosteiros e garantiu os mesmos dereitos a cristi\u00e1ns, xudeus e musulm\u00e1ns. Tam\u00e9n saqueou as s\u00faas arcas, ante a pasividade dos cabaleiros hospitalarios que prometeran non tomar as armas contra ning\u00fan pr\u00edncipe cristi\u00e1n.\nA ocupaci\u00f3n francesa foi impopular, polo que os malteses sublev\u00e1ronse e os franceses v\u00edronse obrigados a refuxiarse nas fortificaci\u00f3ns. Gran Breta\u00f1a e o Reino das D\u00faas Sicilias enviaron munici\u00f3n e axuda. Os brit\u00e1nicos tam\u00e9n enviaron a s\u00faa frota, baixo o mando do almirante Nelson, quen levou a cabo o bloqueo das illas. Forzas francesas illadas rend\u00e9ronse en 1800, e os brit\u00e1nicos tomaron o control do arquip\u00e9lago, convert\u00e9ndoo no seu protectorado.\nDominio brit\u00e1nico e segunda guerra mundial.\nEn 1814, como parte do Tratado de Par\u00eds, Malta pasou oficialmente a formar parte do Imperio Brit\u00e1nico. Debido \u00e1 s\u00faa proximidade \u00e1 Canle de Suez usouse como porto de escala para a India e foi o cuartel xeral da frota ata mediados da d\u00e9cada de 1930.\nNo s\u00e9culo XIX, Malta foi escenario dun proceso de \"anglicanizaci\u00f3n\" por parte das autoridades brit\u00e1nicas, na que destacou por contraste o intento pol\u00edtico de unir Malta co Reino de Italia. (favorecido especialmente nas d\u00e9cadas de Mussolini) e sucesivamente o desenvolvemento do movemento independentista malt\u00e9s do s\u00e9culo XX. O evento culminante foi a abolici\u00f3n do italiano como lingua oficial en 1936, moi contestada por moitos cidad\u00e1ns malteses que se consideraban irredentistas (como Carmelo Borg Pisani).\nMalta tivo un papel importante durante a segunda guerra mundial debido \u00e1 s\u00faa proximidade \u00e1s li\u00f1as de navegaci\u00f3n do Eixe, polo que estivo de novo asediada. A coraxe do seu pobo motivou a Xurxo VI a conceder a Malta, o 15 de abril de 1942, a George Cross. que se pode ver hoxe na bandeira do pa\u00eds.\nIndependencia.\nA\u00ednda que Malta se independizou o 21 de setembro de 1964, os brit\u00e1nicos permaneceron no seu territorio e mantiveron o control total dos portos, aeroportos, oficinas de correos e estaci\u00f3ns de radio e televisi\u00f3n. Segundo a Constituci\u00f3n de 1964, a ra\u00ed\u00f1a Isabel II do Reino Unido segu\u00eda sendo a soberana de Malta, e un gobernador xeral exerc\u00eda a autoridade executiva no seu nome. O 13 de decembro de 1974, con todo, Malta converteuse nunha rep\u00fablica dentro da Commonwealth of Nations (\"Commonwealth\"), co Presidente como xefe de estado.\nO 31 de marzo de 1979 f\u00edxose efectiva a sa\u00edda dos brit\u00e1nicos, xa que o seu goberno negouse a pagar a taxa que lle esix\u00eda o goberno de Malta para permitir a s\u00faa estad\u00eda.. Ent\u00f3n Malta atopouse sen bases militares estranxeiras por primeira vez na s\u00faa historia. Este evento cel\u00e9brase como o \"D\u00eda da Liberdade\".\nMalta uniuse \u00e1 Uni\u00f3n Europea o 1 de maio de 2004 e accedeu \u00e1 zona euro o 1 de xaneiro de 2008.\nPol\u00edtica.\nO Estado de Malta \u00e9 unha rep\u00fablica cun presidente honor\u00edfico, recaendo o goberno no gabinete ministerial encabezado polo primeiro ministro. O Presidente da Rep\u00fablica nomea como Primeiro Ministro o cabeza do partido que ga\u00f1e as elecci\u00f3ns, por un per\u00edodo de cinco anos. Os membros do goberno son nomeados polo Presidente da Rep\u00fablica, baixo proposta do Primeiro Ministro, de entre os membros do \u00f3rgano lexislativo.\nA Rep\u00fablica de Malta ten un poder lexislativo unicameral (\"Kamra tar-Rappre\u017centanti\"/House of Representatives) segundo a constituci\u00f3n de 1974. A C\u00e1mara de Representantes ten entre 65 e 69 membros, elixidos cada 5 anos baixo un sistema de representaci\u00f3n proporcional. Esta c\u00e1mara escolle o Presidente da Rep\u00fablica para un per\u00edodo de 5 anos.\nSubdivisi\u00f3ns.\nDende 1993, Malta foi dividida en 68 municipios ou localidades. Estas van dende as m\u00e1is sinxelas formas ata o goberno local. Non hai niveis intermedios entre o goberno local e o goberno nacional. A seguinte lista amosa os municipios das d\u00faas principais illas:\nXeograf\u00eda.\nO arquip\u00e9lago Malt\u00e9s sit\u00faase no centro do Mediterr\u00e1neo, a uns 90\u00a0km das costas do sur de Sicilia. Comp\u00f3\u00f1eno as illas de Malta, Gozo e Comino, sendo a maior de todas a illa de Malta.\nA s\u00faa extensi\u00f3n \u00e9 de 316\u00a0km\u00b2 e ten unha poboaci\u00f3n de 382.525 habitantes (ano 2000) dos cales 352.835 resid\u00edan na illa de Malta, o que d\u00e1 unha alta densidade de poboaci\u00f3n (1210 hab./km\u00b2) para un pa\u00eds tan pequeno.\nMalta non ten grandes monta\u00f1as nin r\u00edos, a illa \u00e9 unha serie de campos e socalcos en pequenos outeiro. Os cant\u00eds, ba\u00edas, calas son propias das illas, sobre todo de Malta. As\u00ed mesmo, existen gran cantidade de praias de area fina, sobre todo na illa de Gozo.\nA principal cidade pola s\u00faa poboaci\u00f3n e a s\u00faa importancia cultural e pol\u00edtica \u00e9 a capital do Estado, A Valeta (100.700 hab. na aglomeraci\u00f3n urbana), s\u00e9guelle Rabat (13000 hab)."}
{"id": "5529", "revid": "98629", "url": "https://gl.wikipedia.org/wiki?curid=5529", "title": "Historia da lingua galega", "text": "A historia da lingua galega (ou historia social ou historia externa) p\u00f3dese resumir como oito s\u00e9culos de normalidade, desde as s\u00faas orixes cando se separa do lat\u00edn galaico, al\u00f3 polo s\u00e9culo IX, at\u00e9 a introduci\u00f3n do castel\u00e1n no s\u00e9culo XV, e cinco s\u00e9culos de conflitos, do s\u00e9culo XVI at\u00e9 os nosos d\u00edas.\nSubstratos do galego.\nOs primeiros habitantes de Galicia eran de orixe preindoeuropea e, o mesmo que os indoeuropeos, deixaron a s\u00faa pegada na lingua galega. As informaci\u00f3ns de xe\u00f3grafos e historiadores grecolatinos, os restos arqueol\u00f3xicos e as similitudes ling\u00fc\u00edsticas con outras zonas indican que no noroeste peninsular coexistiron diferentes etnias desde o Paleol\u00edtico at\u00e9 o s\u00e9culo V a. C. Desta maneira, podemos falar de dous tipos de substratos:\nSubstratos preindoeuropeos.\nCronoloxicamente, est\u00e1n situados na Idade de Pedra, e f\u00f3rmanos distintas etnias convivindo no noroeste da Pen\u00ednsula Ib\u00e9rica. Considerando a distribuci\u00f3n xeogr\u00e1fica entre voces propias de Galicia e doutros lugares, p\u00f3dense diferenciar tres grupos:\nSubstratos indoeuropeos.\nAs teor\u00edas dominantes no s\u00e9culo XX aseguran que a partir do primeiro milenio antes de Cristo se desprazan at\u00e9 a pen\u00ednsula pobos indoeuropeos ou indoeuropeizados que se superpo\u00f1en \u00e1s etnias anteriores. A\u00ednda que hoxe as teor\u00edas invasionistas se po\u00f1en en cuesti\u00f3n e incluso algunha escola coma a de Mario Alinei prop\u00f3n un itinerario moi diferente ao da visi\u00f3n historiogr\u00e1fica tradicional, o que semella indiscutible \u00e9 presenza na \u00e1rea noroeste da Pen\u00ednsula de pobos de fala protoc\u00e9ltica e m\u00e1is tarde c\u00e9ltica. Eses substratos, testemu\u00f1ados ademais pola toponimia, dividir\u00edanse en dous grupos:\nEn calquera caso algunhas palabras procedentes destes substratos celtas permaneceron na lingua: \"alpendre\", \"b\u00e1goa\", \"beizo\", \"berce\", \"berro\", \"bico\", \"bidueiro\", \"billa\", \"boroa\", \"bosta\", \"bra\u00f1a\", \"bugallo\", \"buraco\"/\"burato\", \"callao\", \"camba\", \"centola\", \"colmo\", \"croio\"/\"coio\", \"curral\", \"gancho\", \"lama\", \"laxe\", \"leira\", \"lousa\", \"pena\", \"penedo\", \"peza\", \"pico\", \"rodaballo\", \"salm\u00f3n\", \"seara\", \"tona\", \"touci\u00f1o\", \"vasoira\", \"virar\"... Noutras ocasi\u00f3ns, debido ao duradeiro contacto entre galos e latinos, o l\u00e9xico celta filtrouse desde o propio lat\u00edn vulgar que tra\u00edan os lexionarios e os colonos: \"braga\", \"cabalo\", \"cami\u00f1o\", \"camisa\", \"carro\", \"cervexa\"... Tam\u00e9n na toponimia fican elementos de xinea claramente c\u00e9ltica, coma as terminaci\u00f3ns en -obre ou -robe (A\u00f1obre, Baiobre, Boebre, Fiobre, Laxobre, Maiobre, Sillobre, Landrove, Lestrobe, O Grove, Barallobre, Illobre, Anzobre, Callobre, Canzobre, Montrobe, Tiobre, Panti\u00f1obre (v\u00e9xase o artigo sobre top\u00f3nimos galegos en -obre) e o sufixo -brica ou -briga, que significa fortaleza (Brigantium, Berganti\u00f1os, Co\u00edmbra...). As\u00ed mesmo, hai numerosos hidr\u00f3nimos de orixe celta, como Deva 'auga', Limia 'lu\u00edr', Sar 'flu\u00edr torrencialmente', Sarela...\nO estrato latino (base ling\u00fc\u00edstica).\nO Imperio Romano logra anexionar os pobos galaicos a inicios practicamente do s\u00e9culo I, case 200 anos despois da primeira colonia romana en Hispania. Esta tard\u00eda romanizaci\u00f3n do territorio da Gallaecia permitiu unha menor asimilaci\u00f3n cultural e ling\u00fc\u00edstica, en comparanza co acontecido na maior parte da Pen\u00ednsula Ib\u00e9rica. O lat\u00edn ser\u00e1 desde ent\u00f3n o idioma reservado para as relaci\u00f3ns da aristocracia galaica cos funcionarios do Imperio, motivando unha paseni\u00f1a situaci\u00f3n de biling\u00fcismo que conducir\u00eda \u00e1 adopci\u00f3n do lat\u00edn por parte das elites, especialmente tras a oficializaci\u00f3n do cristianismo (ano 391) e o espallamento da liturxia romana (oficiada en lat\u00edn) entre a poboaci\u00f3n. Con todo, a forte ruralizaci\u00f3n da Gallaecia e a escasa implantaci\u00f3n de grandes urbes permitiulles -como noutras zonas do Imperio- aos estamentos m\u00e1is humildes (que supu\u00f1an o groso da poboaci\u00f3n) conservar gran parte dos seus costumes e lingua, ata unha data indeterminada da Idade Media.\nUnha das caracter\u00edsticas m\u00e1is interesantes do lat\u00edn adoptado na Gallaecia vai ser o seu car\u00e1cter altamente conservador, de xeito que se consagren moitas das formas m\u00e1is antigas do lat\u00edn, mentres xorden novas innovaci\u00f3ns noutros lugares como na Galia ou Italia, motivando isto, que o galego mante\u00f1a formas como \"paxaro\" (\"passer\"), \"medo\" (\"metus\"), \"comer\" (\"comedere\") ou \"ma\u00f1\u00e1\" (\"maneana\") no canto de formas latinas m\u00e1is recentes como \"avicellus\", \"pavura\", \"manducare\", \"matutinu\" que se consagraron en idiomas como o franc\u00e9s ou o italiano. As causas deste gran conservadorismo d\u00e9bense non s\u00f3 \u00e1 situaci\u00f3n xeogr\u00e1fica da Gallaecia, das m\u00e1is afastadas de Roma, sen\u00f3n tam\u00e9n a que maior parte do funcionarios p\u00fablicos do Imperio romano que se instalaron nela provi\u00f1an da Baetica, zona romanizada desde moi cedo (s\u00e9culo II a.C) e na cal se falaba un lat\u00edn purista e moi cl\u00e1sico.\nO lat\u00edn \u00e9 a base ling\u00fc\u00edstica m\u00e1is importante do idioma galego, xa que arredor dun 70 % das voces patrimoniais galegas prove\u00f1en basicamente do lat\u00edn coloquial. A continuaci\u00f3n indicamos algunhas palabras procedentes do lat\u00edn que son exclusivas do galego e non aparecen noutras linguas: \"acio, arela, garabullo, chaira, intre, l\u00f3strego, aloumi\u00f1o, con\" (rocha no mar)...\nO proceso de romanizaci\u00f3n tam\u00e9n se deu noutros lugares, o que explica que da lingua utilizada daquela, o lat\u00edn vulgar, derivasen xa na Idade Media as chamadas linguas rom\u00e1nicas (o occitano, arpetano, castel\u00e1n, o catal\u00e1n, o astur-leon\u00e9s, o roman\u00e9s, o franc\u00e9s, o italiano etc.).\nSuperestratos poslatinos.\nA Ling\u00fc\u00edstica Diacr\u00f3nica chama superestrato as achegas daquelas linguas que dun xeito ou outro influ\u00edron posteriormente sobre un idioma base, especialmente no eido do vocabulario. No caso do lat\u00edn vulgar que comezaba a evolucionar na sociedade galaico-romana cara ao que nos s\u00e9culos VIII e IX xa poderemos chamar lingua galega, as linguas de superestrato foron as dos pobos que chegaron \u00e1 Gallaecia despois da ca\u00edda do Imperio Romano (ano 409), polo tanto o brit\u00f3nico (antecedente do c\u00f3rnico, do gal\u00e9s e do bret\u00f3n) e as linguas xerm\u00e1nicas dos suevos e dos visigodos.\nSuperestratos xerm\u00e1nicos e brit\u00f3nicos.\nNo ano 409 ou 410 establec\u00e9ronse no noroeste da Pen\u00ednsula Ib\u00e9rica os suevos, que non impuxeron a s\u00faa lingua, sen\u00f3n que asumiron a falada polos galaico-romanos. Isto puido deberse a que era unha lingua menos culta (non se conservan textos escritos en lingua sueva), e a que a maior\u00eda dos chegados eran homes guerreiros que casaron coas mulleres galaicas, polo que a lingua materna seguiu sendo o lat\u00edn vulgar. Os suevos (xermanos occidentais) fundaron un reino no noroeste peninsular que durou case dous s\u00e9culos, at\u00e9 o 585, ano no que se integran na monarqu\u00eda visigoda.\nDurante o reinado visigodo tampouco houbo imposici\u00f3n da s\u00faa lingua, pois desde a corte de Toledo mantiveron os costumes e linguas da zona. Os dous pobos xerm\u00e1nicos -suevos e visigodos- realizaron as seguintes contribuci\u00f3ns l\u00e9xicas, denominadas como superestrato, que se superpuxeron ao lat\u00edn galaico:\nDas vagas celtas procedentes da Breta\u00f1a, establecidas na diocese de Britonia, cons\u00e9rvanse poucas palabras: os top\u00f3nimos Breto\u00f1a (A Pastoriza), Breto\u00f1a (Barro), Berton\u00eda, Berto\u00f1a... e o nome Maeloc.\nPr\u00e9stamos moz\u00e1rabes e \u00e1rabes.\nO establecemento dun importante estado isl\u00e1mico no centro e sur da Pen\u00ednsula Ib\u00e9rica -co\u00f1ecido como Emirato de C\u00f3rdoba (Al-Andalus)- xa a comezos do s\u00e9culo VIII, supuxo un novo foco cultural e cient\u00edfico de gran prestixio no mundo occidental durante o Medioevo. A\u00ednda que a maior parte da poboaci\u00f3n de Al-Andalus seguiu a falar diferentes linguas latinas (moz\u00e1rabes), foi non obstante o \u00e1rabe -lingua da elite pol\u00edtica, relixiosa e cultural, a que se espallou pouco a pouco incrementando enormemente o n\u00famero de arab\u00f3fonos por todo o Emirato de C\u00f3rdoba.\nEsta situaci\u00f3n pol\u00edtico-cultural, tivo enorme transcendencia en todo o suroeste de Europa, motivando a absorci\u00f3n de novas palabras previamente inexistentes nas linguas occidentais como o galego, tales como as relacionadas coas matem\u00e1ticas e a ciencia; \u00e1lxebra, alcohol, algoritmo, alquimia, cero ou cifra, aquelas referidas \u00e1s plantas ou alimentos de orixe mediterr\u00e1nea ou oriental; aceite, azafr\u00e1n, cenoria, arroz, azucena, azucre, lim\u00f3n, laranxa, xarope ou algod\u00f3n. O feito de que na Idade media existise unha zona de contacto directo entre falantes de galego e \u00e1rabe arredor da zona de Co\u00edmbra explica a entrada no galego de numerosos pr\u00e9stamos ar\u00e1bigos tales como: alcalde, alguacil, alf\u00e9rez, alfaiate, albane, albarda, alferga, alfoz, alfombra ou alicate entre moitas outras.\n\u00c9 destacable a entrada indirecta no galego de l\u00e9xico \u00e1rabe a trav\u00e9s doutras linguas que tiveron unha convivencia m\u00e1is estreita e duradeira co \u00e1rabe, como foron o castel\u00e1n (que incorporou m\u00e1is de catro mil arabismos) e o portugu\u00e9s (cuns mil arabismos), debido en gran parte \u00e1s conquistas realizadas no sur da Pen\u00ednsula Ib\u00e9rica, mais tam\u00e9n en zonas norteafricanas.\nDo lat\u00edn ao romance galego-portugu\u00e9s.\nA evoluci\u00f3n do lat\u00edn coloquial falado na Gallaecia occidental ata o que hoxe co\u00f1ecemos como lingua galega produciuse de maneira progresiva, paseni\u00f1a e polo tanto imperceptible. Esta constante evoluci\u00f3n non permite marcar un l\u00edmite cronol\u00f3xico exacto no que este lat\u00edn coloquial se converte en galego, mais no s\u00e9culo VIII a lingua da igrexa e da administraci\u00f3n era tan distante da falada que xa se poden reco\u00f1ecer dous sistemas diferentes: o lat\u00edn e o galego. Nesta altura a nova lingua, continuaci\u00f3n dun lat\u00edn coloquial propio, cheo de trazos ling\u00fc\u00edsticos celtas e xerm\u00e1nicos (entre outros), desempe\u00f1ar\u00e1 o papel de ser propia dos rexistros informais, unha lingua falada mais non escrita. Xa desde o s\u00e9culo IX aparecen documentos en lat\u00edn con numerosas voces romances (ben por desco\u00f1ecemento do lat\u00edn, ben pola presi\u00f3n da lingua falada): \"ovelia, conelium, estrata, celleiro, auterio...\"\nEsta fala galega (como indica Ram\u00f3n Men\u00e9ndez Pidal) pola maior cultura e densidade da poboaci\u00f3n galega, ti\u00f1a unha influencia decisiva na fala da nobreza da corte de Le\u00f3n, a cal, segundo o mesmo autor, estra\u00f1aba o castel\u00e1n que tam\u00e9n comezaba xacando.\nEntre os eclesi\u00e1sticos e os homes de letras, hab\u00eda unha tendencia a conservar as formas cultas do lat\u00edn, que deti\u00f1a a evoluci\u00f3n levada a cabo na fala dos nobres e campesi\u00f1os. A tendencia manif\u00e9stase en formas de palabras antigas, f\u00f3rmulas relixiosas ou de cortes\u00eda: \"se Deus quer\", \"que en paz descanse\", \"que Deus conserve\", \"con perd\u00f3n\", \"con licenza\" e outras que se conservan no galego actual.\nNon obstante, non aparecer\u00e1n textos escritos en galego ata o final do s\u00e9culo XII, xa que o lat\u00edn continuaba a ser a lingua da cultura, dos documentos legais, da liturxia e do ensino, non s\u00f3 na Gallaecia romana, sen\u00f3n en toda a Europa medieval. Estamos ante unha evidente exodiglosia (diglosia entre d\u00faas linguas): unha lingua para os usos formais, o lat\u00edn, e outra para os usos non formais, o galego.\nNo final do s\u00e9culo XII e comezo do XIII \u00e9 cando o galego, igual que o resto das linguas romances, comeza a usarse na escrita. O documento m\u00e1is antigo datado \u00e9 a \"Not\u00edcia de Fiadores\", de 1175. O documento literario m\u00e1is antigo dos co\u00f1ecidos hoxe \u00e9 a cantiga sat\u00edrica \"Ora faz ost'o senhor de Navarra\" de Johan Soarez de P\u00e1via, escrita arredor do ano 1200. Dos comezos do s\u00e9culo XIII datan os primeiros documentos non literarios en galego, \"Not\u00edcia de Torto\" (1211) e o Testamento de Afonso II de Portugal (1214). Recentemente foi achado o documento m\u00e1is antigo escrito no actual territorio de Galicia, o cal data do ano 1228. Tr\u00e1tase do Foro do b\u00f5 burgo de Castro Caldelas outorgado por Afonso IX en abril do dito ano ao municipio de Allariz. O m\u00e1is antigo documento latino-galego-portugu\u00e9s, encontrado en Portugal, \u00e9 chamado de \"Doa\u00e7\u00e3o \u00e0 Igreja de Sozello\", enc\u00f3ntrase no Arquivo Nacional da Torre do Tombo, e \u00e9 datado no ano 870.\nEsplendor medieval do galego-portugu\u00e9s.\nGalicia constit\u00fae xa desde o s\u00e9culo VIII unha unidade pol\u00edtica cos reinos de Asturias e Le\u00f3n; malia esta situaci\u00f3n, chega a acadar certa autonom\u00eda que lle permitiu conformarse como reino independente en determinados momentos dos s\u00e9culos X, XI e XII. Neste contexto o galego \u00e9 a lingua exclusiva no uso oral, cunha competencia minguante do lat\u00edn na escrita. Ha ser a presi\u00f3n deste monoling\u00fc\u00edsmo oral o que leve no s\u00e9culo XIII a unha situaci\u00f3n de cooficialidade entre o galego e o lat\u00edn:\nAs \"Cantigas de Santa Mar\u00eda\", composici\u00f3ns feitas en loanza da Virxe, son a mostra da vertente relixiosa desta l\u00edrica galego-portuguesa e constit\u00faen o corpus de poes\u00eda mariana medieval m\u00e1is relevante de toda a Pen\u00ednsula. Foron compostas na corte de Afonso X o Sabio, quen se encargou da direcci\u00f3n e, nalgunhas ocasi\u00f3ns, da propia elaboraci\u00f3n. Exemplifican o prestixio acadado polo idioma galego como lingua literaria no final do s\u00e9culo XIII.\nEn comparaci\u00f3n coa l\u00edrica, a prosa literaria medieval en galego \u00e9 escasa e tard\u00eda. C\u00f3mpre ter en conta que os centros culturais da \u00e9poca eran os \"mosteiros\" e escolas monacais, nos que imperaba o uso do lat\u00edn eclesi\u00e1stico. A\u00ednda as\u00ed, a partir de fins do XIII, e m\u00e1is de modo significativo nos s\u00e9culos XIV-XV, os temas de maior difusi\u00f3n na Europa medieval rec\u00f3llense en lingua galega. Mostra son os relatos do ciclo bret\u00f3n arredor da figura do rei Artur, os textos referentes \u00e1 historia e destruci\u00f3n de Troia, como a \"Historia Troiana\" e a \"Cr\u00f3nica Troiana\"; e os \"Miragres de Santiago\", conxunto de relatos que contan desde a destruci\u00f3n de Xerusal\u00e9n ata a milagrosa intervenci\u00f3n do Ap\u00f3stolo en diferentes situaci\u00f3ns. Incl\u00faense alg\u00fans textos dentro da prosa, que son traduci\u00f3ns ou translaci\u00f3ns doutras linguas con elaboraci\u00f3n propia: \"Cr\u00f3nica Xeral Galega\", \"General Estoria\", \"Cr\u00f3nica Galega de 1404\" e \"Cr\u00f3nica de Santa Mar\u00eda de Iria\".\nDe todas as maneiras, o rei Sabio creou a \"Escola de Tradutores de Toledo\" e o seu neto Don Din\u00eds funda en Portugal os \"Estudos Gerais\", dous centros que tanto normalizar\u00e1n a prosa castel\u00e1 e portuguesa como conseguir\u00e1n a fixaci\u00f3n dunha norma escrita, mentres en Galicia contin\u00faa certa anarqu\u00eda gr\u00e1fica e un fomento decrecente das obras en galego (sobre todo a partir da segunda metade do s\u00e9culo XIV).\nDiverxencias no galego-portugu\u00e9s.\nMalia que a mediados do s\u00e9culo XII, o galego era a lingua com\u00fan dun reino, Galicia (\"vulgaris Gallecie linguae\"), coa separaci\u00f3n de Portugal e a s\u00faa conversi\u00f3n como reino independente, o galego vai pasar a ser a lingua de ambos os dous reinos, motivando este feito que os ling\u00fcistas se refiran a ese galego medieval co nome de \"galego-portugu\u00e9s\". Durante os s\u00e9culos seguintes, XIII e XIV, o diferente devir hist\u00f3rico-pol\u00edtico destes distintos reinos vai ter grandes repercusi\u00f3ns ling\u00fc\u00edsticas e culturais que acabar\u00e1n por estandarizar e normalizar o galego-portugu\u00e9s falado ao sur do r\u00edo Mi\u00f1o, mentres que no norte non corre tanta sorte. As\u00ed mentres o reino de Portugal se manti\u00f1a independente e era gobernado por reis que conferiron ao galego-portugu\u00e9s \u2014daquela chamado \"nosa linguage\" ou \"vulgar\"\u2014 o status de lingua oficial da s\u00faa administraci\u00f3n (1290), a coroa galega era usurpada polo rei Fernando III de Castela.\nComo sinala Azevedo Maia, axi\u00f1a as formas escritas en Portugal comezan a se homoxeneizar baixo a influencia da corte mentres que os escritos galegos van sendo penetrados de castelanismos. Se as linguas portuguesa e castel\u00e1 contaron co apoio de instituci\u00f3ns que velaron pola fixaci\u00f3n dunha norma escrita e da s\u00faa protecci\u00f3n, non ocorreu o mesmo co reino de Galicia, e por esta raz\u00f3n nos escritos galegos aparece unha certa anarqu\u00eda gr\u00e1fica ou polimorfismo para os mesmos sons, ademais dos mencionados castelanismos (a partir do s\u00e9culo XIV e a\u00ednda m\u00e1is no XV). O feito de que a partir de 1480 \u2014durante o reinado dos Reis Cat\u00f3licos\u2014 os notarios galegos tivesen que cambiar os seus formularios galegos polos castel\u00e1ns e tivesen que estudar obrigatoriamente en lingua castel\u00e1, contribu\u00edu ao proceso de castelanizaci\u00f3n do galego escrito en Galicia.\nPor outra banda, nun territorio tan amplo (desde o Cant\u00e1brico ata o Algarve) comezan a aparecer dentro do galego-portugu\u00e9s pequenas diverxencias como a confusi\u00f3n das sibilantes xordas coas sonoras, variaci\u00f3ns morfol\u00f3xicas (disso fronte a disse..) ademais da introduci\u00f3n dunha serie de elementos novos derivados da expansi\u00f3n do galego-portugu\u00e9s cara ao sur as\u00ed como do desprazamento da capital portuguesa a terras m\u00e1is meridionais. Isto vai supor innovaci\u00f3ns ling\u00fc\u00edsticas (especialmente no centro-sur de Portugal) que non afectar\u00e1n a Galicia, e que si se consolidan na corte portuguesa, fixada finalmente no sur (Lisboa).\nXa na Idade Moderna, a historia da lingua transcorreu de xeito diferente ao sur e ao norte do r\u00edo Mi\u00f1o, o que xustifica un estudo hist\u00f3rico particular para o caso propiamente galego.\nO seguinte cadro mostra un anaco da cantiga de amor, \"Pois ante v\u00f3s estou aqui\", escrita polo rei Din\u00eds de Portugal (1261-1325) e recompilada no Cancioneiro da Biblioteca Vaticana. \u00c1 s\u00faa dereita e de xeito comparativo, unha traduci\u00f3n correlativa en portugu\u00e9s e galego respectivamente: \nOs S\u00e9culos escuros.\nS\u00e9culo XV.\nNo final da Idade Media (s\u00e9culos XIV e XV), a lingua e a literatura galegas entran nun per\u00edodo de decadencia, motivado pola perda do poder pol\u00edtico do Reino de Galicia en favor de Castela. Diversos foron os factores que provocaron este progresivo decaemento, entre os que cabe subli\u00f1ar catro:\nEstes catro feitos afianzan gravemente o proceso desgaleguizador nas clases altas da sociedade e impiden a consolidaci\u00f3n do galego como lingua literaria. Neste sistema centralizador aparece, xunto ao concepto de \"estado nacional\", a necesidade da imposici\u00f3n ling\u00fc\u00edstica na administraci\u00f3n como factor de cohesi\u00f3n da nova estrutura pol\u00edtica. Os Reis Cat\u00f3licos comezan unha fase de uniformaci\u00f3n ling\u00fc\u00edstica e, tras a execuci\u00f3n de Pardo de Cela (1483) e a morte Pedro Madruga (1486) e sen oposici\u00f3n de se\u00f1ores feudais, comezan unha evidente centralizaci\u00f3n e castelanizaci\u00f3n da administraci\u00f3n: disolven os ex\u00e9rcitos dos nobres e crean a \"Santa Hermandad\" (unha especie de polic\u00eda da coroa) e a Real Audiencia (tribunal de xustiza e \u00f3rgano de goberno), designan un gobernador para Galicia e un Xustiza Maior, colocan persoas non galegas nos altos cargos eclesi\u00e1sticos etc.\n\u00c9 destac\u00e1bel o ano 1480, durante o reinado dos Reis Cat\u00f3licos, porque se dita unha norma pola cal para exercer de escrib\u00e1n hai que examinarse en Toledo no \"Real Consejo (\"Real y Supremo Consejo de Castilla\") para recibir a licenza (con formularios en castel\u00e1n), motivo polo cal a documentaci\u00f3n privada vai mudar de lingua: nos s\u00e9culos XIV e XV empreg\u00e1rase case exclusivamente o galego en compras-vendas, foros, testamentos, doaz\u00f3ns... mais a nova norma traer\u00e1 como consecuencia que no s\u00e9culo XVI a lingua notarial ser\u00e1 exclusivamente a castel\u00e1. Da mesma maneira, os documentos p\u00fablicos dos concellos, gremios e confrar\u00edas abandonar\u00e1n a lingua galega na primeira metade do s\u00e9culo XVI.\"\nA imprenta deu un importante pulo \u00e1 difusi\u00f3n das linguas nacionais, pois a partir de agora a difusi\u00f3n da cultura incrementouse notabelmente. Aparecen no final do s\u00e9culo XV obradoiros de imprenta en Mondo\u00f1edo e Monterrei (o primeiro libro impreso en Galicia \u00e9 o \"Missale auriense\", en Monterrei, 1491), mais a lingua empregada ser\u00e1 o lat\u00edn ou o castel\u00e1n, de maneira que non aparecer\u00e1 un libro impreso en galego at\u00e9 mediados do s\u00e9culo XIX. Non ocorreu o mesmo nos pa\u00edses de fala catal\u00e1, onde se imprimiron libros na lingua propia durante toda a Idade Moderna (o primeiro en Valencia, \"Les trobes en llaor de la Verge Maria\").\nS\u00e9culos XVI e XVII.\nA lingua galega, durante o longo per\u00edodo de tres s\u00e9culos XVI, XVII e XVIII denominados S\u00e9culos escuros- estivo practicamente ausente dos usos escritos, fronte ao castel\u00e1n e o portugu\u00e9s que entran nun proceso de fixaci\u00f3n e codificaci\u00f3n, o cal lles confire a categor\u00eda de linguas de cultura. As\u00ed, xorden as primeiras gram\u00e1ticas das linguas vulgares: en 1492 Antonio de Nebrija acaba a s\u00faa \"Gram\u00e1tica castellana\", en 1525 Pietro Bembo publica en Italia a \"Prose della volgar lingua\" e Fernao de Oliveira far\u00e1 o mesmo coa s\u00faa \"Gramatica da lingoagem portuguesa\"; mais o galego non ter\u00e1 gram\u00e1tica ata o s\u00e9culo XIX.\nAs\u00ed mesmo, a Igrexa cat\u00f3lica galega comeza a ser dirixida nos cargos m\u00e1is importantes por dignidades alleas ao pa\u00eds, as\u00ed entre 1530 e 1830, dos 152 bispos que exerceron en Galicia, s\u00f3 15 deles foron galegos, o resto maiormente castel\u00e1ns ou en calquera caso castelanfalantes. Desta maneira, comezou substituci\u00f3n ling\u00fc\u00edstica: nos s\u00e9culos XV e XVI, tras fases coas d\u00faas linguas (galego e castel\u00e1n) nos documentos eclesi\u00e1sticos, a lingua castel\u00e1 vai aumentando progresivamente canto ao seu uso. En 1562 no Concilio de Trento ac\u00f3rdase o uso das linguas vern\u00e1culas no labor pastoral para entender mellor a mensaxe cristi\u00e1, mais a Igrexa galega optou polo castel\u00e1n tanto para lingua interna como para o contacto cos fieis.\nO proceso centralizador e castelanizador perfeccionarase no reinado dos Habsburgo (s\u00e9culos XVI e XVII) -e a\u00ednda aumentar\u00e1 m\u00e1is no s\u00e9culo seguinte cos monarcas da Casa de Borb\u00f3n-. A lingua galega ser\u00e1 desprezada polos \u00e1mbitos sociais elevados e afastarase dos usos escritos, da cultura, da administraci\u00f3n e da igrexa. A pesar de que a nobreza e o clero se desgaleguizan, ao igual que todo o funcionarado real, a administraci\u00f3n da xustiza, o ensino e a literatura, a lingua propia do noroeste segue a ser a v\u00eda normal de comunicaci\u00f3n de case a totalidade da poboaci\u00f3n -por exemplo, en 1532 enviouse un parecer a Carlos V afirmando que os documentos vi\u00f1an en castel\u00e1n e esta lingua co\u00f1ec\u00edase con dificultade-.\nAs\u00ed e todo, debemos deixar constancia de que o exclusivo uso oral do galego levouna \u00e1 dialectalizaci\u00f3n e a fragmentaci\u00f3n e, polo tanto, \u00e1 s\u00faa consideraci\u00f3n xeral como lingua aliteraria, incapacitada para a ciencia e a cultura. A nosa literatura queda as\u00ed \u00e1 marxe do Renacemento e do Barroco, coincidindo paradoxalmente o s\u00e9culo m\u00e1is escuro para o galego, co S\u00e9culo de Ouro da literatura castel\u00e1. Posu\u00edmos algunhas cartas (como algunhas dirixidas a Diego Sarmiento de Acu\u00f1a, conde de Gondomar), alg\u00fan documento e escasas mostras literarias en galego que nos deixan ver a lingua da \u00e9poca. Paralelamente a este baleiro de literatura erudita, sobrevive a vea da l\u00edrica popular en forma de cantigas de berce, de cego, entroidos, adivi\u00f1as, lendas, romances, contos, farsas etc. Moitos deles chegaron ata hoxe por transmisi\u00f3n oral.\nS\u00e9culo XVIII.\nA partir de 1707, os monarcas da Casa de Borb\u00f3n potencian un forte centralizaci\u00f3n do estado. Desta maneira, Filipe V pretendeu uniformar as s\u00faas coroas hisp\u00e1nicas cos \"Decretos de Nueva Planta\" (pois Pa\u00edses Catal\u00e1ns e Arag\u00f3n a\u00ednda posu\u00edan algunhas liberdades pol\u00edticas). E seguindo nesta tese uniformadora, Carlos III sentenza en 1768 na \"Real C\u00e9dula de Aranjuez\" que:\nNo s\u00e9culo XVIII xorden as voces de denuncia dos chamados \"ilustrados\", que demostran a s\u00faa inquedanza polo subdesenvolvemento do reino de Galicia e ofrecen propostas renovadoras da vida econ\u00f3mica, social e cultural. Entre este minoritario grupo de intelectuais despunta con forza a figura do Padre Frei Mart\u00edn Sarmiento, personaxe polifac\u00e9tico -naturista, ling\u00fcista e bibli\u00f3filo- que defendeu o uso do galego no ensino, na administraci\u00f3n e na Igrexa, isto \u00e9, a s\u00faa normalizaci\u00f3n como lingua propia dos galegos. Sarmiento explicaba nos seus escritos:\nParticipou especialmente tam\u00e9n nesta defensa da lingua o Padre Feixoo, o primeiro en rexeitar a condici\u00f3n de \"dialecto\" para o galego e reivindicar o seu \"status\" de lingua, e o Padre Sobreira, continuador do labor lexicogr\u00e1fico de Sarmiento. A obra dos ilustrados mencionados constitu\u00edu a primeira chamada de atenci\u00f3n dunha problem\u00e1tica ling\u00fc\u00edstica que se ha manifestar en toda a s\u00faa extensi\u00f3n na segunda metade do s\u00e9culo XIX.\nO galego do s\u00e9culo XIX e o Rexurdimento.\nAo longo do s\u00e9culo XIX, Espa\u00f1a foi abandonando as estruturas do Antigo R\u00e9xime e introducindo paulatinamente o capitalismo e liberalismo pol\u00edtico. No primeiro terzo de s\u00e9culo houbo alternancia de per\u00edodos liberais con outros absolutistas, e tras a guerra carlista (1839) as\u00e9ntase o liberalismo, comezando as\u00ed un proceso de centralizaci\u00f3n e uniformaci\u00f3n territorial. Galicia pasou de ser un reino con sete provincias estruturadas en parroquias a unha rexi\u00f3n con catro provincias e trescentos concellos dirixidos por un gobernador e un alcalde, os cales eran colocados polo poder central.\nPor mor da invasi\u00f3n francesa (1809) e dos enfrontamentos entre absolutistas e liberais, xorden os primeiros textos escritos en galego, impresos en follas soltas ou en xornais, con fins propagand\u00edsticos. Uns chaman o campesi\u00f1ado \u00e1 defensa do pa\u00eds, e outros defenden as ideas liberais. As Cortes de C\u00e1diz instauraron a comezos do s\u00e9culo XIX o servizo militar obrigatorio, como resposta \u00e1s tropas napole\u00f3nicas. At\u00e9 aquela altura a militancia no ex\u00e9rcito era voluntaria e retribu\u00edda, pero o conflito cos franceses, as\u00ed como despois coas insurrecci\u00f3ns en Am\u00e9rica e as guerras carlistas, fixeron que o servizo durase, segundo a \u00e9poca, entre 3 e 8 anos. Comezaba con 20 ou 21 anos, e dado que a lingua dos cuarteis era o castel\u00e1n, trouxo a Galicia moito l\u00e9xico desta lingua, tanto t\u00e9cnico coma de xerga popular, inclu\u00eddas palabras malsoantes e blasfemias.\nAo longo do s\u00e9culo, trala fin do absolutismo e o inicio da monarqu\u00eda constitucional, nacen diversos movementos galeguistas baseados na defensa da singularidade e da personalidade diferenciada de Galicia. O primeiro deles, aparecido cara aos anos 40, foi o \"Provincialismo\", integrado principalmente por mozos universitarios procedentes da fidalgu\u00eda. Este movemento progresista e galeguista denunciaba a marxinaci\u00f3n social do pa\u00eds e procuraba a valoraci\u00f3n social da s\u00faa arte, dos costumes e da historia. A prensa foi o m\u00e9todo principal de propagaci\u00f3n do Provincialismo: \"El Centinela de Galicia\", \"El Emancipador Gallego\", \"La Situaci\u00f3n de Galicia\"... Mais esta primeira promoci\u00f3n de galeguistas v\u00edronse apartados da pol\u00edtica despois do seu apoio ao fracasado levantamento militar de Sol\u00eds -fusilamento dos M\u00e1rtires de Carral- e refuxi\u00e1ronse no mundo da cultura e da literatura.\nO Estado creou un sistema tributario (1845) e lexislativo (1851) com\u00fan, e a \"Lei de instruci\u00f3n p\u00fablica de 1857\" (chamada \"lei Moyano\", e que estar\u00e1 en vigor at\u00e9 1970) declara obrigatorio o ensino primario e a alfabetizaci\u00f3n en castel\u00e1n. A sociedade galega era de base agraria, pois o 90% das persoas eran campesi\u00f1os e mari\u00f1eiros, sobre a cal estaba asentada unha fidalgu\u00eda rural perceptora das rendas agrarias e unha burgues\u00eda comercial for\u00e1nea (catal\u00e1n, vascos, castel\u00e1ns, maragatos...). Finalmente, as clases dirixentes pertenc\u00edan \u00e1 administraci\u00f3n, ao clero e ao ex\u00e9rcito e segu\u00edan empregando o castel\u00e1n.\nA segunda xeraci\u00f3n galeguista xorde a partir de 1855-1865, cando un grupo de intelectuais (Vicetto, Manuel Murgu\u00eda, A. Aguirre, Eduardo Pondal...) participan no federalismo da primeira Rep\u00fablica. M\u00e1is tarde conformar\u00e1n o movemento denominado Rexionalismo, no cal compaxinan cultura e pol\u00edtica, facendo da lingua a s\u00faa preocupaci\u00f3n primordial. Este movemento rexionalista organizarase nunha forza pol\u00edtica propia denominada Asociaci\u00f3n Regionalista Gallega (1891), a primeira do galeguismo, que ter\u00e1 as s\u00faas bases te\u00f3ricas en \"El regionalismo\" (1889) de Alfredo Bra\u00f1as (e en \"El regionalismo gallego\" de Manuel Murgu\u00eda). Nas \"Bases Generales del Regionalismo\", Bra\u00f1as defende unha convivencia equilibrada entre as d\u00faas linguas:\nNo cami\u00f1o do afianzamento ling\u00fc\u00edstico e literario, cel\u00e9branse na Coru\u00f1a os primeiros Xogos Florais en 1861. As composici\u00f3ns premiadas, xunto con mostras da poes\u00eda contempor\u00e1nea, rec\u00f3llense un ano m\u00e1is tarde no \"\u00c1lbum de la Caridad\" (primeira antolox\u00eda do Rexurdimento galego). \"Rexurdimento\" \u00e9 o nome co que se co\u00f1ece o s\u00e9culo XIX na historia da nosa literatura, e expresa nidiamente o que foi unha traxectoria de recuperaci\u00f3n non s\u00f3 literaria, sen\u00f3n tam\u00e9n cultural, pol\u00edtica e hist\u00f3rica. O primeiro libro en galego publicado no S. XIX \u00e9 \"A gaita gallega\", de Xo\u00e1n Manuel Pintos no 1852 pero \u00e9 a publicaci\u00f3n en 1863 de \"Cantares Gallegos\", da man da excelsa poeta Rosal\u00eda de Castro, a que inaugura o Rexurdimento pleno.\nAno frut\u00edfero en publicaci\u00f3ns foi 1880, pois nel saen \u00e1 luz composici\u00f3ns dos autores de m\u00e1is sona desta etapa: \"Follas Novas\", de Rosal\u00eda de Castro, \"Aires da mi\u00f1a terra\" de Curros Enr\u00edquez, e \"Saudades gallegas\" de Lamas Carvajal. Seis anos despois aparece \"Queixumes dos pinos\", de Eduardo Pondal. Rosal\u00eda de Castro transcende coa calidade da s\u00faa obra as nosas fronteiras para se incorporar \u00e1 historia da literatura universal, ao que se lle suma o m\u00e9rito de que os seus \"Cantares Gallegos\" axi\u00f1a se fixeron moi populares.\nCurros Enr\u00edquez foi un dos escritores preferidos polos lectores do seu tempo. Sen d\u00fabida porque coa s\u00faa poes\u00eda denunciou as inxustizas (foros, opresi\u00f3n, emigraci\u00f3n...) e defendeu as ideas de progreso. Asentou unha tradici\u00f3n de poes\u00eda combativa comprometida que continuar\u00e1n numerosos autores (Ram\u00f3n Cabanillas, Celso Emilio Ferreiro...). Pondal, autor do Himno galego, buscou as ra\u00edces prehist\u00f3ricas do seu pobo, salientando o elemento culto, para engrandecelo a partir da s\u00faa individualidade. Tentou afianzar o galego como lingua literaria e culta. Os lindes da nosa literatura vanse ampliando de vagar desde a l\u00edrica ata a narrativa, o ensaio e a prosa did\u00e1ctica.\nA consolidaci\u00f3n da prosa galega non se produce ata o s\u00e9culo XX, mais a fins do XIX hai xa precedentes salientables: \"Maxina ou a filla esp\u00farea\", (1880) de Marcial Valladares, primeira novela galega contempor\u00e1nea. Obra de gran sona entre as clases populares foi \"O catecismo do labrego\" de Lamas Carvajal. As novelas \"A tecedeira de Bonaval\", \"O Castelo de Pambre\" e \"O ni\u00f1o de Pombas\" converten a Antonio L\u00f3pez Ferreiro no mellor prosista da \u00e9poca. O x\u00e9nero teatral foi o menos cultivado, pois desde a publicaci\u00f3n d\u00b4\"A Casamenteira\" en 1812 at\u00e9 a d\u00e9cada dos oitenta non houbo actividade editorial relacionada co teatro.\nNas \u00faltimas d\u00e9cadas do XIX nacen as primeiras gram\u00e1ticas e dicionarios da lingua galega, esenciais para a s\u00faa normalizaci\u00f3n: \"Compendio de gram\u00e1tica gallega-castellana\" de Francisco Mir\u00e1s (1864), \"Diccionario gallego-castellano\" (1865) de Francisco Xavier Rodr\u00edguez, \"Gram\u00e1tica Gallega\" (1868) de Saco y Arce (un estudo serio do idioma)...\nA presenza da lingua galega nos xornais contrib\u00fae grandemente a prestixiar o idioma. No ano 1876 ed\u00edtase, promovido por Valent\u00edn Lamas Carvajal, o pioneiro dos xornais integramente en galego, \"O T\u00edo Marcos da Portela\". O \u00e9xito deste xornal, con marcado car\u00e1cter anticaciquil, resultou espectacular, de maneira que chegou a ter unha tiraxe de 4000 exemplares (cando o habitual era non pasar dos 2000). Entre os anos 1886 e 1888 vaise consolidando o xornalismo en Galicia, coa aparici\u00f3n de novas iniciativas monoling\u00fces: \"O Galiciano\" e \"A T\u00eda Catuxa\", en Pontevedra; \"A Monteira\" e \"O Labrego\" en Lugo; \"As Burgas\", en Ourense; e \"O Fungueiro\", na Coru\u00f1a.\nPara acabar, vexamos as principais caracter\u00edsticas socioling\u00fc\u00edsticas do s\u00e9culo XIX:\nO galego do s\u00e9culo XX.\nInicio do s\u00e9culo XX.\nA comezos do s\u00e9culo XX const\u00e1tase unha recuperaci\u00f3n do galego como idioma literario, cultural e hist\u00f3rico; asemade faise patente un descenso no nivel de uso oral. A lingua galega non vive a\u00ednda unha situaci\u00f3n normalizada e iso provoca un retroceso en medios sociais -clases altas e medias- e en \u00e1mbitos xeogr\u00e1ficos -urbanos- concretos. Por\u00e9n, paseni\u00f1amente, o galego consegue acceder a novos \u00e1mbitos de uso, que ata o de ent\u00f3n lle estaban vedados: ensaio, narrativa, discursos pol\u00edticos, actos p\u00fablicos etc\u00e9tera.\nDe especial relevancia para a lingua galega no comezo de s\u00e9culo foi a fundaci\u00f3n, en 1906, da Real Academia Galega, por iniciativa de Fontenla Leal e Curros Enr\u00edquez (tras varios intentos infrutuosos no final do s\u00e9culo XIX). Esta instituci\u00f3n comezou a publicar un \"Bolet\u00edn\" e a elaborar un dicionario (a\u00ednda que non se pasou da letra C), mais o seu traballo cient\u00edfico foi practicamente nulo.\nO contexto socio-pol\u00edtico contrasta coa prol\u00edfica actividade cultural. A sociedade galega dos comezos do XX segu\u00eda a caracterizarse pola concentraci\u00f3n do poder econ\u00f3mico en sectores minoritarios, por un sistema agr\u00edcola a\u00ednda feudal e por unha crecente emigraci\u00f3n que \u00eda baleirando o pa\u00eds. Agroman asociaci\u00f3ns agrarias que canalizan as protestas sociais e acadan gran resonancia no campesi\u00f1ado, como foi o caso de Acci\u00f3n Gallega. A toma de conciencia dos campesi\u00f1os, fomentada polo seu acceso \u00e1 propiedade da terra, unida \u00e1 evoluci\u00f3n do galeguismo para o nacionalismo, provoca un salto cualitativo na utilizaci\u00f3n da lingua.\nO nacionalismo est\u00e1 tan vencellado ao idioma como esencia de identidade colectiva, que as s\u00faas primeiras manifestaci\u00f3ns constit\u00faenas as Irmandades da Fala. Creadas para a defensa, dignificaci\u00f3n e cultivo do idioma, a primeira Irmandade da Fala f\u00fandase na Coru\u00f1a en 1916. S\u00e9guena outras repartidas polas principais cidades e vilas de Galicia (Ferrol, Ourense, Betanzos, Santiago...). Para o espallamento do seu ideario crearon un xornal de expresi\u00f3n totalmente en galego: \"A Nosa Terra\". Os seus membros m\u00e1is salientables foron os irm\u00e1ns Villar Ponte, Losada Di\u00e9guez, Vicente Risco, Ram\u00f3n Cabanillas etc.\nEn 1918 celebran a \"I Asemblea Nazonalista Galega\", que tivo como conclusi\u00f3ns a reivindicaci\u00f3n da autonom\u00eda integral, da oficializaci\u00f3n da lingua e da inclusi\u00f3n de Galicia na Sociedade de Naci\u00f3ns de Xenebra. As Irmandades promoveron a elaboraci\u00f3n de dicionarios e gram\u00e1ticas, estudos ling\u00fc\u00edsticos e reivindicaron a presenza do galego na Administraci\u00f3n e no ensino. Deron pulo \u00e1 actividade editorial nas principais cidades galegas: C\u00e9ltiga en Ferrol, Lar na Coru\u00f1a, Alborada en Pontevedra, e moitas outras, ademais de frecuentes secci\u00f3ns en galego na prensa en castel\u00e1n. Neste contexto aparece a \"Revista N\u00f3s\", da man de Vicente Risco, Otero Pedrayo e Florentino Cuevillas, que conforman o co\u00f1ecido \"Grupo N\u00f3s\". A eles l\u00edgase a figura de Alfonso Daniel Rodr\u00edguez Castelao.\nAnos 20 e 30.\nOs membros de \"N\u00f3s\", cunha ampla formaci\u00f3n intelectual, marcan como finalidade a eliminaci\u00f3n do lastre do folclorismo da cultura galega, mediante a s\u00faa actualizaci\u00f3n, normalizaci\u00f3n e universalizaci\u00f3n. A revista N\u00f3s contaba coa colaboraci\u00f3n de autores estranxeiros (portugueses, irlandeses, catal\u00e1ns, franceses...), que a po\u00f1\u00edan en contacto coas correntes europeas, ademais de traduci\u00f3ns variadas e artigos tanto de car\u00e1cter cient\u00edfico -arqueolox\u00eda, etnograf\u00eda, antropolox\u00eda, sociolox\u00eda...- coma literarios. Na editorial Lar, dirixida por Leandro Carr\u00e9 Alvarellos e administrada por \u00c1nxel Casal, public\u00e1ronse novelas de diversos autores galegos.\nDo ano 1922 \u00e9 a primeira gram\u00e1tica escrita totalmente en lingua galega, a \"Gram\u00e1tica do idioma galego\", obra de Manuel Lugr\u00eds Freire. Anteriormente xa se realizaran alg\u00fans estudos ling\u00fc\u00edsticos salientables coma o \"Elementos de gram\u00e1tica hist\u00f3rica gallega\" (1909), obra de Vicente Garc\u00eda de Diego ou o \"Diccionario galego castel\u00e1n\" da RAG, de 1913, que quedou inacabado. Posterior \u00e1 gram\u00e1tica de Lugr\u00eds Freire \u00e9 o \"Diccionario galego-castel\u00e1n\" de Leandro Carr\u00e9 Alvarellos, publicado en dous tomos, nos anos 1928 e 1931.\nO emprego do galego en estudos cient\u00edficos potenciouse coa creaci\u00f3n do Seminario de Estudos Galegos (1923), dedicado a investigaci\u00f3ns sobre a realidade galega e ao estudo de t\u00f3dalas s\u00faas manifestaci\u00f3ns. Foi fundado por un grupo de mozos universitarios, como Ferm\u00edn Bouza-Brey, Xos\u00e9 Filgueira Valverde ou Lois Tob\u00edo Fern\u00e1ndez, e axi\u00f1a se sumaron outros como Ricardo Carballo Calero, Ant\u00f3n Fraguas ou Xaqu\u00edn Lorenzo. O Seminario realizou e publicou traballos cient\u00edficos, entre os que podemos mencionar estudos lexicogr\u00e1ficos e fon\u00e9ticos, elaboraci\u00f3n dunhas normas ortogr\u00e1ficas, traduci\u00f3n de cl\u00e1sicos literarios ao galego, obras sobre pedagox\u00eda e o ensino etc.\nA obra literaria destes intelectuais, que recuperan campos como o ensaio abrindo novos horizontes, outorga \u00e1 prosa galega un grao de desenvolvemento pleno e integra a nosa cultura no contexto europeo: \"Arredor de si\", \"Devalar\" ou \"Os cami\u00f1os da vida\", de Ram\u00f3n Otero Pedrayo e \"Os europeos en Abrantes\" e \"O porco de p\u00e9\", de Vicente Risco, son t\u00edtulos que forneceron \u00e1 nosa literatura -ao lle incorporar tem\u00e1ticas universalistas, lendarias e ex\u00f3ticas, urbanas e pensamentos filos\u00f3ficos- de novas t\u00e9cnicas de creaci\u00f3n que se estaban a desenvolver na literatura europea.\nA feble tradici\u00f3n do x\u00e9nero dram\u00e1tico recibiu un pulo coa creaci\u00f3n desde as Irmandades do Conservatorio Nacional de Arte Galega, en 1919, que logo pasa a ser Escola Dram\u00e1tica Galega. Os movementos europeos de vangarda non lle resultan alleos \u00e1 l\u00edrica galega. Os autores da chamada \"Xeraci\u00f3n do 25\" -Manuel Antonio, Lu\u00eds Amado Carballo, Bouza Brey- demostraron unha gran vontade de orixinalidade creativa que pasa polo enfrontamento aberto coas formas tradicionais de poes\u00eda.\nMerece menci\u00f3n \u00e1 parte a figura polifac\u00e9tica de Alfonso Daniel Rodr\u00edguez Castelao. \u00c9 un cl\u00e1sico da literatura galega en todas as \u00e1reas nas que se manifesta a s\u00faa arte: novela, teatro, narrativa breve e ensaio pol\u00edtico \u2014\"Sempre en Galiza\" obra mestra do nacionalismo galego\u2014 e outras obras que reflicten conxuntamente a s\u00faa capacidade como debuxante e literato. Castelao entra\u00f1a unha gran significaci\u00f3n pol\u00edtica plasmada na s\u00faa obra ensa\u00edstica e na s\u00faa participaci\u00f3n activa e directa na pol\u00edtica do pa\u00eds (Deputado da Rep\u00fablica nas filas do Partido Galeguista).\nEn 1931 cr\u00e9ase o Partido Galeguista, que promove a aprobaci\u00f3n en referendo do Estatuto de Galicia en 1936, no que a lingua galega adquire por vez primeira o reco\u00f1ecemento de \"idioma oficial de Galicia\". Este logro important\u00edsimo non chegou a ter aplicaci\u00f3n pr\u00e1ctica na realidade por mor do estoupido da guerra civil (1936), que supuxo o principio da m\u00e1is cr\u00faa etapa para as linguas non oficiais do Estado espa\u00f1ol.\nCanto aos medios de comunicaci\u00f3n, o uso do galego non pasaba de anecd\u00f3tico, a non ser nas publicaci\u00f3ns galeguistas. Tanto os xornais galegos como a radio, a cal se asenta entre os anos 1932 e 1935 en Galicia, empregan case exclusivamente o castel\u00e1n. O medio radiof\u00f3nico axudou a incrementar a presenza do espa\u00f1ol, xa que a prensa ti\u00f1a a pexa do elevado analfabetismo a\u00ednda existente nesta altura, barreira facilmente super\u00e1bel pola radio.\nPola s\u00faa parte, a Igrexa empregaba como lingua de culto o castel\u00e1n alternando co lat\u00edn, excepto nalg\u00fans foros minoritarios galeguistas que crean alg\u00fans textos relixiosos -a revista \"Logos\" (1931), as \"Oraci\u00f3ns da ma\u00f1\u00e1n\" (1933)- ou o colectivo \"Deus Fratesque Gallaetiae\" (1935).\nEn resumo, observamos unha recuperaci\u00f3n funcional do galego no primeiro terzo do s\u00e9culo XX na cultura, na literatura, na ciencia e na pol\u00edtica (o \u00fanico partido monoling\u00fce en galego foi o Partido Galeguista). As\u00ed e todo, o castel\u00e1n segue sendo a lingua de prestixio e \u00e9 a \u00fanica empregada no sistema escolar, a habitual dos xornais, a \u00fanica da radio -en Galicia comezan emisi\u00f3ns radiof\u00f3nicas en 1932-, a da Igrexa e a das clases dirixentes; por todo isto, o n\u00famero de galego-falantes continuou diminu\u00edndo paseni\u00f1amente.\nDo 36 aos anos 50.\nO remate da guerra civil espa\u00f1ola e o inicio do franquismo provocou a desaparici\u00f3n da lingua galega da escena p\u00fablica, do ensino e das actividades socioecon\u00f3micas, pois na pr\u00e1ctica quedou prohibida calquera manifestaci\u00f3n ling\u00fc\u00edstica nos idiomas vern\u00e1culos que non fosen o espa\u00f1ol. As organizaci\u00f3ns pol\u00edticas e incluso as que eran exclusivamente de \u00e1mbito cultural, como o Seminario de Estudos Galegos, foron disoltas e os seus fondos requisados. Aqueles que tiveron como \u00fanica v\u00eda o exilio -Castelao, Eduardo Blanco Amor, Luis Seoane, Rafael Dieste...- foron quen de manter viva a chama da cultura, do idioma e da identidade de Galicia. O desenvolvemento cultural galego ten agora o seu escenario na Arxentina, Venezuela, M\u00e9xico, Cuba... Nestes pa\u00edses xurdiron iniciativas culturais en lingua galega (editoriais, revistas, programas de radio -como Galicia Emigrante- etc\u00e9tera).\nNestes anos, a situaci\u00f3n social do galego viuse agravada coa obrigatoriedade da escolarizaci\u00f3n no nivel b\u00e1sico en todo o Estado e, posteriormente, coa popularizaci\u00f3n dos medios de comunicaci\u00f3n (prensa escrita e radio), que ti\u00f1an o castel\u00e1n como \u00fanico veh\u00edculo de expresi\u00f3n, ademais de estaren suxeitos a unha censura previa.\nO contexto adverso non logrou apagar o esp\u00edrito do galeguismo, que, timidamente, comeza a se manifestar no \u00e1mbito cultural. En 1946-47 publ\u00edcanse catro obras de poes\u00eda. Pasos decisivos foron a colecci\u00f3n de poes\u00eda Benito Soto, a editorial Bibli\u00f3filos Gallegos e o suplemento semanal biling\u00fce do xornal santiagu\u00e9s \u201cLa Noche\u201d.\nA peza clave na que se asenta esta recuperaci\u00f3n dos usos escritos \u00e9 a creaci\u00f3n da Editorial Galaxia en 1950. Os seus principais promotores, Otero Pedrayo, Francisco Fern\u00e1ndez del Riego, Xaime Illa Couto, Ram\u00f3n Pi\u00f1eiro e outros, evidenciaron de novo a validez do idioma galego para calquera x\u00e9nero ou tem\u00e1tica. Galaxia conv\u00e9rtese no eixo de diversas publicaci\u00f3ns peri\u00f3dicas:\"Revista de Econom\u00eda de Galicia\", a revista de cultura e arte \"Atl\u00e1ntida\" e a de pensamento \"Grial\" \u2014prohibida ao ano seguinte do seu nacemento-. Outras empresas literarias destacables son a colecci\u00f3n de poes\u00eda Benito Soto (dirixida por Celso Emilio Ferreiro), a colecci\u00f3n Xistral, a editorial Monterrey, a editorial Bibli\u00f3filos Gallegos e o suplemento semanal literario do diario compostel\u00e1n \"La Noche\".\nA d\u00e9cada dos 60.\nA partir de 1960 vaise producir un conxunto de cambios no eido econ\u00f3mico e social que se acompa\u00f1an dunha leve atenuaci\u00f3n da censura. Exemplos deste aperturismo foron a posibilidade de publicaci\u00f3ns antes prohibidas como \"Grial\" a instauraci\u00f3n da celebraci\u00f3n por parte da Real Academia Galega do D\u00eda das Letras Galegas, a ampliaci\u00f3n do mundo editorial con Edici\u00f3s do Castro, as novas asociaci\u00f3ns culturais na defensa do galego: O Facho, O Galo, Abrente, Asociaci\u00f3n Cultural de Vigo\u2026 A Universidade galega non queda \u00e1 marxe das inquedanzas e toma parte activa en 1965, pois nos planos de estudo da Facultade de Filosof\u00eda e Letras de Santiago de Compostela cr\u00e9ase a C\u00e1tedra de Lingua e Literatura Galegas, a cargo de Ricardo Carballo Calero. Seis anos despois nace o Instituto da Lingua Galega (1971), cunha obra investigadora desenvolvida ata os nosos d\u00edas.\nNos anos cincuenta a produci\u00f3n literaria na pen\u00ednsula inicia de novo o seu cami\u00f1o de forma m\u00e1is s\u00f3lida. Unha vez m\u00e1is foi a l\u00edrica a encargada de iniciar o renacer literario. \"Longa noite de pedra\", de Celso Emilio Ferreiro, en \"1962\" representa a li\u00f1a social e c\u00edvica caracterizadora da poes\u00eda dos anos sesenta. Lueiro Rey, Bernardino Gra\u00f1a e Manuel Mar\u00eda, son alg\u00fans dos autores desta l\u00edrica que tenta conxugar o discurso pol\u00edtico co literario. En 1963, co gallo do centenario da publicaci\u00f3n de \"Cantares gallegos\" de Rosal\u00eda de Castro, a Real Academia Galega instit\u00fae a efem\u00e9ride das Letras Galegas cada 17 de maio.\nA narrativa galega sofre un baleiro desde 1936 ata 1951, cando Ricardo Carballo Calero publica a s\u00faa primeira novela, \"A xente da Barreira\". Entre os anos cincuenta e sesenta tres grandes autores, \u00c1lvaro Cunqueiro, Eduardo Blanco Amor e \u00c1nxel Fole, desde as s\u00faas peculiares formas de narrar, crean unha obra de reco\u00f1ecida altura universal. Na d\u00e9cada dos sesenta Gonzalo Rodr\u00edguez Mourullo, Xos\u00e9 Lu\u00eds M\u00e9ndez Ferr\u00edn, entre outros, fanse eco das innovaci\u00f3ns da narrativa europea, constitu\u00edndo o que se deu en chamar \"Nova Narrativa\", movemento renovador e revitalizador da nosa prosa.\nPolo que respecta \u00e1 Igrexa galega, as altas dignidades eclesi\u00e1sticas e a maior\u00eda dos sacerdotes seguen negando o uso do galego na liturxia, a\u00ednda que existiron alg\u00fans sectores moi minoritarios que traballaban pola galeguizaci\u00f3n (como Xos\u00e9 Alvilares Moure). Xurdiu unha pol\u00e9mica no ano 1963 porque o Concilio Vaticano II aprobaba a introduci\u00f3n das linguas vern\u00e1culas nas celebraci\u00f3ns relixiosas, mais o \"Bolet\u00edn Oficial do Arcebispado\" (1964) non tivo en conta o galego. S\u00f3 se conseguir\u00e1 o permiso da utilizaci\u00f3n do galego no ano 1969. As\u00ed e todo, cabe salientar dous fitos do galeguismo relixioso: a creaci\u00f3n da Sociedade de Estudos, Publicaci\u00f3ns e Traballos (SEPT) co obxectivo de difundir publicaci\u00f3ns relixiosas en galego, e a fundaci\u00f3n do colectivo Os Irmandi\u00f1os (1966).\nOs medios de comunicaci\u00f3n de masas incrementan de maneira espectacular a s\u00faa influencia na sociedade galega, xeneraliz\u00e1ndose a radio e aparecendo a televisi\u00f3n nos anos sesenta. De novo, o espa\u00f1ol segue incrementando a s\u00faa presenza:\nAnos 70 e 80.\nLiteratura.\nA instauraci\u00f3n da democracia permitiu a consolidaci\u00f3n dos x\u00e9neros anteriores e a apertura de novos horizontes nos distintos campos literarios en resposta \u00e1s esixencias dunha sociedade libre. Galicia pasou de ser un pa\u00eds produtor de poes\u00eda maioritariamente a interesar e implicar a moita m\u00e1is xente nos libros que produce, que van desde diversos tipos de ensaio (socioling\u00fc\u00edstico e literario- Basilio Losada, Francisco Pillado Mayor...- teol\u00f3xico e relixioso - Torres Queiruga, Xos\u00e9 Chao Rego..., filos\u00f3fico - Felipe Mart\u00ednez Marzoa...- hist\u00f3rico - Ram\u00f3n Villares, Felipe Sen\u00e9n L\u00f3pez, Xos\u00e9 Ram\u00f3n Barreiro...) a libros de cr\u00f3nica pol\u00edtica, revistas, ...\nEn narrativa as tendencias son moi variadas e os autores que se deron a co\u00f1ecer antes do 75 (como Mar\u00eda Xos\u00e9 Queiz\u00e1n, Alfredo Conde, Paco Mart\u00edn etc.) \u00fanense nunha moi heterox\u00e9nea n\u00f3mina de narradores (V\u00edctor Freixanes, Xavier Alcal\u00e1, Carlos Reigosa, Suso de Toro, Manuel Rivas, Agust\u00edn Fern\u00e1ndez Paz...) que ampl\u00edan as modalidades narrativas (novela hist\u00f3rica, policial, er\u00f3tica, realista etc). A edici\u00f3n de libros destinados aos lectores m\u00e1is novos en colecci\u00f3ns infant\u00eds (Merl\u00edn, Sotelo Blanco Infantil etc) e xuven\u00eds (Xabar\u00edn, Doce por vinte e dous, F\u00f3ra de Xogo, Gaivota, \u00c1rbore etc.) \u00e9 unha das grandes contribuci\u00f3ns \u00e1 normalizaci\u00f3n da literatura.\nA poes\u00eda tam\u00e9n se renova. Xos\u00e9 Lu\u00eds M\u00e9ndez Ferr\u00edn e Arcadio L\u00f3pez-Casanova marcan coa aparici\u00f3n dos seus poemarios no 1976 a direcci\u00f3n para unha poes\u00eda m\u00e1is rica e aberta a m\u00faltiples influencias. Dar\u00edo Xoh\u00e1n Cabana, Miguel Anxo Fern\u00e1n-Vello, Xulio L\u00f3pez Valc\u00e1rcel, Claudio Rodr\u00edguez Fer, Manuel Rivas e moit\u00edsimos autores est\u00e1n contribu\u00edndo a continuar engrandecendo un x\u00e9nero asentado desde os inicios da nosa literatura na Idade Media.\nO x\u00e9nero dram\u00e1tico experimentou fondas transformaci\u00f3ns na segunda metade do XX. A obra de autores da inmediata posguerra, como \u00c1lvaro Cunqueiro ou Ricardo Carballo Calero, convive coa obra dos novos -Manuel Mar\u00eda, Roberto Vidal Bola\u00f1o, Manuel Lourenzo...-, que buscan a ruptura formal. Todos eles abren o mundo teatral \u00e1s m\u00e1is novas tendencias. \u00c9 salientable a aparici\u00f3n no final dos anos 60 e principios dos 70 do fen\u00f3meno dos Grupos de Teatro Independente (O Facho, Teatro Circo...). Nestes anos proliferan asociaci\u00f3ns que tratan de potenciar o teatro, especialmente mediante o achegamento a un p\u00fablico xuvenil.\nLexislaci\u00f3n.\nNo ano 1978, Galicia, igual c\u00f3 resto do Estado, volve contar cunha Constituci\u00f3n democr\u00e1tica que no seu articulado proclama a \"vontade de protexer t\u00f3dolos espa\u00f1ois e pobos de Espa\u00f1a no exercicio dos dereitos humanos, as s\u00faas culturas e tradici\u00f3ns, linguas e instituci\u00f3ns\", ao mesmo tempo en que senta as bases dunha nova configuraci\u00f3n xur\u00eddico-pol\u00edtica: o Estado das Autonom\u00edas. Vexamos o artigo terceiro da Constituci\u00f3n espa\u00f1ola:\nCo r\u00e9xime democr\u00e1tico Galicia conv\u00e9rtese en Comunidade Aut\u00f3noma, tendo como linguas oficiais o galego e o castel\u00e1n, a\u00ednda que a Constituci\u00f3n marca o dereito e o deber de co\u00f1ecer o castel\u00e1n pero s\u00f3 o dereito de co\u00f1ecer o galego para os cidad\u00e1ns galegos, o que provoca unha cooficialidade asim\u00e9trica. Durante os primeiros anos da preautonom\u00eda e da autonom\u00eda as medidas de fomento do galego centr\u00e1ronse no ensino, as\u00ed o decreto do 20 de xullo de 1979 permitiu a incorporaci\u00f3n do galego ao ensino como materia. Ent\u00f3n, estableceuse no sistema educativo un pol\u00e9mico Decreto do Biling\u00fcismo, que establec\u00eda o ensino do galego, e permit\u00eda o ensino en galego, mais neste \u00faltimo caso ti\u00f1a que ter como condicionante o visto e prace dos pais ou titores (cuxa opini\u00f3n era manipul\u00e1bel e estaba cargada con prexu\u00edzos negativos coa lingua que acostumaban falar), o que produciu alumnado e profesorado represaliado por varios institutos e colexios da comunidade galega.\nNo ano 1980, tras un longo proceso de debate, aprobouse o Estatuto de Autonom\u00eda de Galicia. No T\u00edtulo Preliminar establ\u00e9cese no artigo 5 o seguinte:\nPor primeira vez na historia legal do pa\u00eds reco\u00f1\u00e9cese o galego como a propia de Galicia, mais tam\u00e9n hai que mencionar que s\u00f3 hai o dereito de co\u00f1ecer galego e castel\u00e1n, mentres que na Constituci\u00f3n si hab\u00eda o deber de co\u00f1ecer o espa\u00f1ol e non as outras linguas ib\u00e9ricas. Polo tanto, fica claramente manifesto o desequilibrio legal a favor da lingua estatal e en contra das demais.\nPosteriormente o Parlamento galego aproba por unanimidade a Lei de normalizaci\u00f3n ling\u00fc\u00edstica (1983), o instrumento m\u00e1is importante de planificaci\u00f3n ling\u00fc\u00edstica, que inclu\u00eda no artigo primeiro o deber de co\u00f1ecer o galego, mais este punto foi suprimido por sentenza do Tribunal Constitucional ante un recurso presentado por Domingo Garc\u00eda-Sabell, Delegado do Goberno en Galicia e \u00e1 vez presidente da RAG. En virtude da LNL o galego entra como materia e lingua, canda o castel\u00e1n, vehicular do ensino. Alg\u00fans dos artigos seus m\u00e1is relevantes son:\nParalelamente a unha lexislaci\u00f3n reguladora dos usos do idioma, cumpr\u00eda a elaboraci\u00f3n dunha lingua est\u00e1ndar. O Instituto da Lingua Galega (creado en 1971) e a Real Academia Galega propo\u00f1en en 1982 as \"Normas ortogr\u00e1ficas e morfol\u00f3xicas do idioma galego\", que acadan o car\u00e1cter de oficiais coa promulgaci\u00f3n da Lei de normalizaci\u00f3n ling\u00fc\u00edstica. A revisi\u00f3n m\u00e1is recente destas Normas, que integra en parte algunhas posturas reintegracionistas, \u00e9 de 2003.\nIgrexa.\nPolo que respecta ao uso da lingua na Igrexa cat\u00f3lica galega, un estudo coordinado por Daniel L\u00f3pez Mu\u00f1oz (1989) mostraba que o 86% dos p\u00e1rrocos usan s\u00f3 o castel\u00e1n na liturxia, un 4% usa s\u00f3 o galego nas misas e un 10% fan uso das d\u00faas linguas. A diglosia \u00e9 evidente, pois xa f\u00f3ra da igrexa e en contextos informais, o 73% dos p\u00e1rrocos manifestan falar en galego como lingua habitual, un 24% empregan ambas as linguas e s\u00f3 un 3% usa o espa\u00f1ol en exclusiva. Polo tanto a Igrexa tense considerado como un dos axentes m\u00e1is castelanizadores.\nAs\u00ed e todo, hai persoeiros destacados na introduci\u00f3n ou defensa do galego no mundo eclesi\u00e1stico, como son Xos\u00e9 Chao Rego, Victorino P\u00e9rez Prieto e Andr\u00e9s Torres Queiruga, ligados \u00e1 revista Encrucillada, aparecida en 1977. En 1979 xorde a Asociaci\u00f3n de Crentes Galegos Irimia e a s\u00faa revista hom\u00f3nima Irimia. Por\u00e9n, non foi ata o ano 1989 cando se publicou a primeira edici\u00f3n autorizada e completa da Biblia.\nMedios de comunicaci\u00f3n.\nPolo que se refire \u00e1 televisi\u00f3n, o uso da lingua galega \u00e9 superior \u00e1 dos medios radiof\u00f3nicos ou escritos. Desde 1974 at\u00e9 1985 o galego s\u00f3 se empregou no programa territorial de TVE chamado Panorama de Galicia. \u00c9 importante o ano 1985 porque nel xorden a Televisi\u00f3n de Galicia e a Radio Galega. O primeiro foi, e a\u00ednda \u00e9, un canal fundamental para manter presente a lingua galega nos medios de comunicaci\u00f3n audiovisuais e contribu\u00edr \u00e1 normalizaci\u00f3n da lingua neste \u00e1mbito ata este ent\u00f3n bastante desasistida (s\u00f3 TVE en Galicia ti\u00f1a o programa mencionado, e algunha iniciativa privada de curtametraxes ou longametraxes). Canto \u00e1 Radio Galega, tam\u00e9n tivo e ten o m\u00e9rito de manter un canal monoling\u00fce de calidade e con interese pola cultura propia. Ambos os dous medios son referentes canto \u00e1 calidade no mundo dos medios de comunicaci\u00f3n actuais, e presentan taxas de audiencia acept\u00e1beis e nalg\u00fans programas altos. Foi especialmente a Televisi\u00f3n de Galicia a que rompeu m\u00e1is t\u00f3picos e prexu\u00edzos ao p\u00f3r a falar en galego persoas das m\u00e1is variadas nacionalidades e tempos.\nCanto \u00e1 prensa escrita, existiu un \u00fanico xornal diario de car\u00e1cter informativo en galego, chamado \"Galicia Hoxe\" (1994-2011); mais todos os demais diarios galegos (\"La Voz de Galicia\", \"Faro de Vigo\", \"El Progreso\", \"La Regi\u00f3n\", \"El Correo Gallego\", \"Diario de Pontevedra\"...), os de maior tiraxe, usan como lingua vehicular o castel\u00e1n, e neles o galego non acostuma pasar do 5 % de uso (e desta porcentaxe, unha gran parte son artigos de opini\u00f3n e publicidade). En 1977 aparece novamente a cabeceira hist\u00f3rica \"A Nosa Terra\", de car\u00e1cter semanal e desaparecida en 2011, que se converteu nunha referencia do xornalismo en galego. Te\u00f1en sa\u00eddo outras cabeceiras en galego de maior periodicidade, como \"A Peneira\" (1984) -comarcal, zona sur de Pontevedra-, \"Grial\", \"A Trabe de Ouro\", \"Luzes de Galiza\", \"Teima\", \"Natureza Galega\", \"Encrucillada\" (1977), \"Revista de Literatura\", \"Tempos Novos\" etc.\nAsociaci\u00f3ns.\nEn abril de 1986, nace A Mesa pola Normalizaci\u00f3n Ling\u00fc\u00edstica, plataforma que pretende a promoci\u00f3n do galego para acadar todas as funci\u00f3ns do idioma nos distintos \u00e1mbitos da sociedade e a denuncia das agresi\u00f3ns e discriminaci\u00f3ns por raz\u00f3ns de lingua.\nO galego do s\u00e9culo XXI.\n\u00c1s portas do s\u00e9culo XXI a lingua galega segue viva, protexida pola lexislaci\u00f3n vixente e cun n\u00famero de falantes importante. As\u00ed e todo, a s\u00faa situaci\u00f3n social \u00e9 incerta e no \u00faltimo medio s\u00e9culo reduciu \u00e1 metade o n\u00famero de falantes iniciais. Hoxe, o groso dos galegofalantes as\u00e9ntase sobre unha franxa de idade superior aos 55 anos, namentres que as novas xeraci\u00f3ns (principalmente as urbanas) te\u00f1en como lingua inicial o castel\u00e1n.\nMedios de comunicaci\u00f3n.\nCanto aos medios de comunicaci\u00f3n de masas, podemos sinalar a seguinte situaci\u00f3n neste s\u00e9culo XXI:\nEstudos e enquisas socioling\u00fc\u00edsticas.\nA partir dos estudos actuais da Socioling\u00fc\u00edstica galega, observamos que hai unha mellora canto a actitudes e melloras importantes na capacidade lectora; mais a nivel de lingua vehicular ou habitual -e tam\u00e9n como lingua materna-, o idioma galego perde falantes actualmente, de maneira que nas novas xeraci\u00f3ns xa hai m\u00e1is castel\u00e1n-falantes que galego-falantes. Estes datos pod\u00e9molos constatar por exemplo, entre outras fontes, nun informe do Consello Escolar de Galicia que sinala que s\u00f3 un 30% do alumnado de Educaci\u00f3n primaria usa a lingua galega (datos dos cursos 2002-2003, 2003-2004 e 2004-2005).\nOutra mostra da perda de galegofalantes iniciais, isto \u00e9, co galego como lingua materna, \u00e9 un informe do Seminario de Socioling\u00fc\u00edstica da Real Academia Galega publicado en outubro de 2007. Segundo o mesmo s\u00f3 un 20,6% dos nenos te\u00f1en como idioma inicial o do pa\u00eds. Como contraste, debemos sinalar que en 1992 o mesmo seminario cifraba estes datos nun 60,3%. Nas cidades os resultados son peores: est\u00edmase que s\u00f3 o 1,6 dos nenos ferrol\u00e1ns e o 4,3% dos vigueses te\u00f1en o galego como lingua inicial, na Coru\u00f1a o 6,3%, en Ourense 9,1%, en Pontevedra 9,4%, en Lugo o 17,9% e en Santiago de Compostela o 18,4%.\nO 15 de abril de 2010 o IGE publicou unha enquisa sobre o uso do galego, realizada en 2008. Nela const\u00e1tase unha perda de falantes respecto \u00f3s datos de 2003, onde o descenso m\u00e1is notable se d\u00e1 entre os que falan sempre galego, que baixan 13 puntos (do 43 ao 30 por cento). En termos globais, un 56,4% das persoas afirman falar s\u00f3 galego ou m\u00e1is galego ca castel\u00e1n e un 42,6% falan s\u00f3 castel\u00e1n ou m\u00e1is en castel\u00e1n (no 2003 eran do 61,2% para o galego e 38,3 para o castel\u00e1n). Pontevedra \u00e9 a provincia m\u00e1is desgaleguizada sendo a \u00fanica, e por vez primeira na Historia, onde se fala m\u00e1is castel\u00e1n ca galego. Ademais det\u00e9ctase nitidamente a mingua acelerada de galegofalantes entre os rapaces novos, pois na idade dos 5 aos 14 anos o 29,6% emprega s\u00f3 castel\u00e1n e un 15,3% usa s\u00f3 o galego (os biling\u00fces que usan m\u00e1is o castel\u00e1n chegan ao 34,3% e os biling\u00fces que usan m\u00e1is o galego ao 20,9%). En canto \u00e1 lingua da escrita, o galego \u00e9 claramente a lingua minoritaria, xa que o 82,9% escriben en castel\u00e1n e o 15,0% en galego (con todo, sup\u00f3n un aumento do 0,5% respecto ao 2003). Tam\u00e9n se comproba que hai m\u00e1is neofalantes en lingua castel\u00e1 (68.000 galegofalantes pasaron a falar m\u00e1is castel\u00e1n ou unicamente castel\u00e1n) ca neofalantes en lingua galega (47.000 castelanfalantes pasaron a falar m\u00e1is galego ou unicamente galego). O ensino produciu un maior troco de lingua do galego para o castel\u00e1n ca viceversa. A porcentaxe de galegos que non entenden moito a lingua galega falada incrementouse salientablemente entre o 2003 e o 2008, as\u00ed s\u00f3 o 66% o entenden moito, fronte ao 81,1 de 2003. Tam\u00e9n medrou a porcentaxe de galegos que non entenden nada o galego, o 5,2%, fronte ao 2,8% de 2003. Na provincia pontevedresa case a metade dos habitantes non entenden moito o galego. Do mesmo xeito, a porcentaxe de habitantes que saben falar moito o galego descendeu m\u00e1is de 13 puntos, sendo especialmente preocupante o caso dos rapaces de entre 5 e 14 anos, dos que menos da metade (o 45%) sabe falar galego correctamente. Por cidades Ferrol \u00e9 o lugar menos galegofalante, seguido por Vigo e A Coru\u00f1a. Santiago de Compostela \u00e9 a cidade m\u00e1is galegofalante, as\u00ed como onde m\u00e1is se entende e sabe falar o galego.\nO \"Atlas das linguas en perigo de desaparici\u00f3n\" (2001) realizado pola Unesco inclu\u00eda o galego como lingua en perigo. A Unesco consideraba naquel tempo que as alarmas deben saltar desde o momento en que nas primeiras xeraci\u00f3ns descenden os usuarios reais dunha lingua por debaixo do 30%. Mais na \u00faltima actualizaci\u00f3n do Atlas (2009), elaborado polo fil\u00f3logo finland\u00e9s Tapani Salminen, quitouse o galego da lista.\nLexislaci\u00f3n.\nO 21 de setembro de 2004 o Parlamento de Galicia aprobou por unanimidade o Plan xeral de normalizaci\u00f3n da lingua galega, que entrou en vigor o 24 de xaneiro de 2005, e que presenta obxectivos e medidas en diferentes campos de actuaci\u00f3n (administraci\u00f3n, educaci\u00f3n, medios de comunicaci\u00f3n, econom\u00eda, sociedade, sanidade e proxecci\u00f3n exterior).\nO 13 de xu\u00f1o de 2005, a \"Uni\u00f3n Europea\" chegou \u00e1 proposta (de pr\u00f3xima aprobaci\u00f3n como punto de tipo A, sen debate, polos ministros de Asuntos Exteriores da Uni\u00f3n) da inclusi\u00f3n do ga\u00e9lico irland\u00e9s como nova lingua oficial e de traballo da Uni\u00f3n (a 21\u00aa) e do galego (xunto co catal\u00e1n e \u00e9uscaro en Espa\u00f1a) como lingua non-oficial mais oficiosa (de uso para comunicaci\u00f3ns oficiais e de traballo) da Uni\u00f3n Europea, sempre que o Estado correspondente asuma os gastos e emita un aviso previo aos demais membros asistentes \u00e1 reuni\u00f3n. Este \u00e9 un paso moi importante para a supervivencia do galego no s\u00e9culo XXI.\nEn 2007 o Parlamento Galego aprobou un decreto que garant\u00eda chegar ao m\u00ednimo dun 50% de ensino en galego (escola infantil, educaci\u00f3n primaria, E.S.O., Bacharelato, Formaci\u00f3n profesional e EPA); ademais tam\u00e9n xurdiu a necesidade de crear Galescolas, isto \u00e9, escolas infant\u00eds onde se empregue a lingua do pa\u00eds como vehicular.\nCo cambio de goberno en 2009, o PPdeG rachou o consenso arredor da lingua e da necesidade de promoci\u00f3n do galego, e no final dese mesmo ano presentou un borrador chamado \"do pluriling\u00fcismo\" no que rebaixaba a cota de galego dun m\u00ednimo de 50% a un 33% te\u00f3rico, sendo os outros dous terzos en partes iguais para castel\u00e1n e ingl\u00e9s. Por este motivo, apareceron diversas asociaci\u00f3ns cidad\u00e1s na defensa da lingua propia de Galicia, por exemplo \"ProLingua\" ou \"Convers-ando\" as\u00ed como tam\u00e9n se organizaron varias manifestaci\u00f3ns convocadas pola plataforma \"Queremos Galego!\", secundadas por unha maior\u00eda de sindicatos, profesorado, nais e pais, estudantes, pola propia Mesa pola Normalizaci\u00f3n Ling\u00fc\u00edstica e mais por representantes dos partidos da oposici\u00f3n, entre outras moitas organizaci\u00f3ns. En definitiva, o rexeitamento p\u00fablico das bases do decreto correspondeu \u00e1 pr\u00e1ctica totalidade dos axentes educativos (coma o Consello Escolar), sindicatos e mais polas d\u00faas m\u00e1ximas autoridades en cuesti\u00f3n de lingua: a RAG e mailo CCG."}
{"id": "5534", "revid": "98629", "url": "https://gl.wikipedia.org/wiki?curid=5534", "title": "Ir\u00e1n", "text": "Ir\u00e1n (en persa \u0627\u06cc\u0631\u0627\u0646) , tam\u00e9n co\u00f1ecido como Persia, e oficialmente Rep\u00fablica Isl\u00e1mica de Ir\u00e1n dende 1980, \u00e9 un pa\u00eds de Asia Occidental. Limita \u00f3 norte con Armenia, Acerbaix\u00e1n e Turkmenist\u00e1n, con Casaquist\u00e1n e Rusia a trav\u00e9s do Mar Caspio, polo leste con Afganist\u00e1n e Paquist\u00e1n, polo sur co Golfo P\u00e9rsico e co Golfo de Om\u00e1n, polo oeste con Iraq e polo noroeste con Turqu\u00eda. Comprende unha \u00e1rea de 1\u00a0648\u00a0195 km\u00b2, sendo a segunda naci\u00f3n maior de Oriente Medio e a 18 en todo o mundo. Ten unha poboaci\u00f3n de 77 mill\u00f3ns de habitantes, o que a converte na naci\u00f3n n\u00famero 17 en todo o mundo. \u00c9 o \u00fanico pa\u00eds que ten costa no Mar Caspio e no Oc\u00e9ano \u00cdndico.\nA capital \u00e9 Teher\u00e1n. A palabra \"Ir\u00e1n\" significa literalmente \"terra dos arios\" (no sentido racial do termo e non no seu sentido relixioso - arianismo).\nIr\u00e1n \u00e9 a naci\u00f3n dunha das m\u00e1is antigas civilizaci\u00f3ns do mundo, que ten a s\u00faa orixe na formaci\u00f3n do reino protoelamita e elamita entre os anos -3200 e -2800. Os medos unificaron o territorio no primeiro de moitos imperios no -625, despois do cal, convert\u00e9ronse no poder pol\u00edtico e cultural dominante da rexi\u00f3n. Ir\u00e1n acadou o cumio do seu poder durante o Imperio Aquem\u00e9nida fundado por Ciro o Grande en -550, que na s\u00faa m\u00e1xima extensi\u00f3n abrangu\u00eda unha parte importante do mundo antigo, que limitaba co Val do Indo polo leste, e con Tracia e Macedonia polo noroeste, facendo del o maior imperio do mundo ata ese momento. O imperio colapsou no -330 trala conquista de Alexandre o Grande. A \u00e1rea ga\u00f1ou influencia posteriormente co Imperio Parto e co establecemento da Dinast\u00eda Sas\u00e1nida en -224, baixo a cal Ir\u00e1n converteuse nunha das principais potencias de Asia Occidental e Central durante os seguintes catro s\u00e9culos.\nSubdivisi\u00f3ns.\nIr\u00e1n est\u00e1 dividido en 30 provincias (ostan-haa, singular - ostan). Estas provincias son gobernadas desde a maior cidade de cada unha. A autoridade provincial est\u00e1 nas mans dun gobernador(\u0627\u0633\u062a\u0627\u0646\u062f\u0627\u0631: ost\u0101nd\u0101r, en farsi ou persa), escollido polo Ministerio do Interior de Ir\u00e1n, e suxeito a aprobaci\u00f3n do goberno.\nIr\u00e1n ten unha das taxas m\u00e1is altas de crecemento urbano no mundo. De 1950 a 2002, a proporci\u00f3n de poboaci\u00f3n urbana medrou do 27% \u00f3 60%. As Naci\u00f3ns Unidas predin que, en 2030, o 80% da poboaci\u00f3n ser\u00e1 urbana.\nA maior\u00eda dos inmigrantes internos asent\u00e1ronse preto das cidades de Teher\u00e1n, Isfah\u00e1n, Ahvaz e Qom. As poboaci\u00f3ns enumerades son de 2006/07 (1385 AP) do censo. Teher\u00e1n, cunha poboaci\u00f3n de 7\u00a0705\u00a0036, \u00e9 a meirande cidade de Ir\u00e1n, e a capital. Teher\u00e1n \u00e9 o fogar de case o 11% da poboaci\u00f3n do pa\u00eds. Teher\u00e1n, igual que moitas grandes cidades, padece dunha grave contaminaci\u00f3n atmosf\u00e9rica e \u00e9 o centro de todas as comunicaci\u00f3ns e transportes do pa\u00eds.\nMashhad, cunha poboaci\u00f3n de 2\u00a0410\u00a0800 persoas, \u00e9 a segunda cidade maior de Ir\u00e1n e o centre da provincia de Razavi Khorasan. Mashhad \u00e9 unha das cidades m\u00e1is sagradas do mundo para os xi\u00edtas, co Santuario do Im\u00e1n Reza. \u00c9 o centro do turismo en Ir\u00e1n e entre 15 e 20 mill\u00f3ns de peregrinos van \u00f3 santuario cada ano.\nOutra cidade iraniana importante \u00e9 Isfah\u00e1n (cunha poboaci\u00f3n de 1\u00a0583\u00a0609 de habitantes), que \u00e9 a capital da Provincia de Isfah\u00e1n. A Praza de Naghsh-i Jahan de Isfah\u00e1n foi declarada pola UNESCO como Patrimonio da Humanidade. A cidade cont\u00e9n unha ampla variedade de elementos arquitect\u00f3nicos isl\u00e1micos, que van dende o s\u00e9culo XI at\u00e9 o XIX. O crecemento da zona dos arredores da cidade converteu Isfah\u00e1n na segunda \u00e1rea metropolitana m\u00e1is poboada (3\u00a0430\u00a0353).\nA cuarta cidade maior de Ir\u00e1n \u00e9 Tabriz (poboaci\u00f3n de 1\u00a0378\u00a0935 hab.), a capital de Acerbaix\u00e1n Oriental, que \u00e9 tam\u00e9n a segunda cidade industrial de Ir\u00e1n despois de Teher\u00e1n. Tabriz foi a segunda cidade do pa\u00eds at\u00e9 o final de 1960 e foi tam\u00e9n unha das s\u00faas capitais e a antiga residencia do pr\u00edncipe da coroa no marco da dinast\u00eda qajar. A cidade demostrou ser extremadamente influente na historia recente do pa\u00eds.\nA quinta cidade maior \u00e9 Karaj (poboaci\u00f3n de 1\u00a0377\u00a0450 hab.), que se atopa na provincia de Teher\u00e1n a 20\u00a0km \u00f3 oeste da capital, \u00f3 p\u00e9 das Monta\u00f1as Alborz, mais a cidade est\u00e1 a converterse na extensi\u00f3n da metr\u00f3pole de Teher\u00e1n.\nXeograf\u00eda.\nA paisaxe iraniana est\u00e1 dominada por cordilleiras que separan varias concas e mesetas unhas das outras. A poboada parte occidental \u00e9 a m\u00e1is monta\u00f1osa, con cordilleiras coma os Montes Zagros e as Monta\u00f1as Elburz, formando esta o punto m\u00e1is alto do pa\u00eds no Damavand a 5.610 m. A metade oriental do pa\u00eds consiste basicamente nun deserto deshabitado formado por concas con ocasionais lagos de sal.\nAs \u00fanicas chairas at\u00f3panse ao longo da costa do mar Caspio e no golfo P\u00e9rsico xunto \u00e1 fronteira con Iraq en Arvandrud (Shatt a o-Arab). Tam\u00e9n outras chairas menos extensas at\u00f3panse ao longo da costa do Golfo, no Estreito de Ormuz e no Mar de Om\u00e1n.\nO clima \u00e9 \u00e1rido ou semi\u00e1rido, excepto na costa do mar Caspio onde domina un clima subtropical.\nAs principais cidades de Ir\u00e1n son Teher\u00e1n, Isfah\u00e1n, Mashhad, Tabriz, Shiraz e Urmia.\nA illa maior \u00e9 a de Qeshm, na costa de Hormozgan, no estreito de Ormuz (Golfo P\u00e9rsico), cunha superficie duns 1200 km\u00b2 e unhas dimensi\u00f3ns m\u00e1ximas de 135 km de longo e 40 de largo.\nEconom\u00eda.\nA econom\u00eda iraniana \u00e9 unha mestura de econom\u00eda planificada, sendo o estado propietario dos abundantes recursos petrol\u00edferos do pa\u00eds (o golfo P\u00e9rsico cont\u00e9n os dous terzos das reservas mundiais de petr\u00f3leo livi\u00e1n); mentres a maior parte da poboaci\u00f3n vive dun sector primario autosuficiente. O sector servizos e comercial est\u00e1 representado por empresas privadas de pequeno tama\u00f1o. O actual goberno continuou coa pol\u00edtica do anterior en canto a reformas para impulsar unha maior diversificaci\u00f3n da econom\u00eda nacional e as\u00ed non depender tanto dos vaiv\u00e9ns do prezo do petr\u00f3leo no mercado internacional.\nDemograf\u00eda.\nIr\u00e1n \u00e9 un pa\u00eds diverso, composto por numerosos grupos \u00e9tnicos e ling\u00fc\u00edstivos unificados por unha identidade nacional iraniana com\u00fan.\nA poboaci\u00f3n de Ir\u00e1n medrou axi\u00f1a durante a segunda metade do s\u00e9culo XX, pasando de 19 mill\u00f3ns en 1956 at\u00e9 75 mill\u00f3ns en 2009. Por\u00e9n, a taxa de natalidade de pa\u00eds caeu de modo significativo nos \u00faltimos anos, cunha taxa de crecemento en xullo de 2012 do 1,29%. Os estudos sinalan que o crecemento continuar\u00e1 a esmorecer at\u00e9 estabilizarse nos 105 mill\u00f3ns de persoas no ano 2050.\nIr\u00e1n ten unha das meirandes poboaci\u00f3ns de refuxiados do mundo, con m\u00e1is dun mill\u00f3n de persoas, a maior\u00eda delas procedentes de Afganist\u00e1n e Iraq. Dende 2006, oficiais iranianos traballan xunto co Alto Comisionado das Naci\u00f3ns Unidas para os Refuxiados e oficiais afg\u00e1ns para a s\u00faa repatriaci\u00f3n. Segundo as estimaci\u00f3ns, arredor de cinco mill\u00f3ns de cidad\u00e1ns iranianos emigraron cara a outros pa\u00edses, a maior\u00eda dende a revoluci\u00f3n de 1979.\nSegundo a Constituci\u00f3n iraniana, o goberno \u00e9 responsable de achegar a cada cidad\u00e1n do pa\u00eds acceso a servizos de seguridade social, xubilaci\u00f3n, desemprego, terceira idade, discapacidade, accidentes, desastres, sa\u00fade e tratamento m\u00e9dico. Estes servizos son cubertos pola recadaci\u00f3n de impostos derivadas de contribuci\u00f3ns p\u00fablicas.\nLinguas.\nA maior\u00eda da poboaci\u00f3n fala o persa, que \u00e9 tam\u00e9n a lingua oficial do pa\u00eds. Tam\u00e9n existe un n\u00famero significativo de falantes doutras linguas iranianas, dentro da familia de linguas indoeuropeas, que pertencen a outros grupo \u00e9tnicos de Ir\u00e1n.\nNo norte do pa\u00eds, principalmente nas provincias de Gilan e Mazenderan, f\u00e1lase o gilaki e o mazenderani, tendo \u00e1mbalas d\u00faas linguas moitas afinidades coas veci\u00f1as linguas do C\u00e1ucaso. En partes de Gilan, tam\u00e9n se fala a lingua talysh que chega at\u00e9 a Rep\u00fablica de Acerbaix\u00e1n. Na provincia do Kurdist\u00e1n e nas \u00e1reas veci\u00f1as f\u00e1lanse variedades de kurdo. En Khuzestan f\u00e1lanse diferentes variedades da lingua persa. O luri e o lari f\u00e1lanse no sur do pa\u00eds.\nO azar\u00ed, que \u00e9 a lingua m\u00e1is falada do pa\u00eds despois do persa, \u00e9 falado en varias rexi\u00f3ns de Ir\u00e1n xunto con outras linguas turcas, especialmente na rexi\u00f3n do Acerbaix\u00e1n iraniano. Outras linguas minoritarias salientables en Ir\u00e1n son o armenio, o xeorxiano, neoarameo e o \u00e1rabe. O \u00e1rabe khuzi \u00e9 falado polos \u00e1rabes de Khuzestan, as\u00ed como por un bo n\u00famero de \u00e1rabes iranianos. O circasiano foi outrora unha lingua amplamente falada pola minor\u00eda circasiana, pero debido \u00e1 asimilaci\u00f3n cultura, xa non existen falantes desa lingua no pa\u00eds.\nAs porcentaxes de falantes das linguas son obxecto de debate xa que est\u00e1n motivadas pola pol\u00edtica interna do pa\u00eds que ten en consideraci\u00f3n \u00f3 meirande e o segundo grupo \u00e9tnico de Ir\u00e1n, os persas e os azar\u00eds. As porcentaxes ofrecidas polo World Factbook da CIA sinalan un 53% de falantes de persas, un 16% de azar\u00ed, un 10% de kurdo, un 7% de mazanderani e gilaki, un 7% de luri, un 2% de turcom\u00e1n, un 2% de baluchi, un 2% de \u00e1rabe, e un 2% de armenio, xeorxiano, neoarameo e circasiano.\nGrupos \u00e9tnicos.\nTal como acontece coa diversidade ling\u00fc\u00edstica do pa\u00eds, a composici\u00f3n \u00e9tnica tam\u00e9n \u00e9 obxecto de debate, atendendo \u00f3s dous principais grupos \u00e9tnicos, persas e azar\u00eds, xa que a Rep\u00fablica de Ir\u00e1n non conta cun censo baseado na identidade \u00e9tnica. O World Factbook da CIA estimou que arredor do 79% da poboaci\u00f3n de Ir\u00e1n \u00e9 un grupo etnoling\u00fc\u00edstico indoeuropeo moi diverso que abrangue os falantes das linguas iranianas, formando os persas (inclu\u00edndo mazanderanis e gilakis) o 61% da poboaci\u00f3n, os kurdos o 10%, os luris o 6% e os baluchis o 2%. Os pobos doutros grupos etnoling\u00fc\u00edsticos forman o 21%, sendo os azar\u00eds o 16%, os \u00e1rabes o 2%, os turcom\u00e1ns e outras tribos turcas o 2%, e outros (como os armenios, os talysh, os xeorxianos, os circasianos e os asirios) o 1%."}
{"id": "5535", "revid": "1888", "url": "https://gl.wikipedia.org/wiki?curid=5535", "title": "24 de febreiro", "text": "O 24 de febreiro \u00e9 o 55\u00ba d\u00eda do ano do calendario gregoriano. Quedan 310 d\u00edas para finalizar o ano, 311 nos anos bisestos.\nOutros.\nOs 366 d\u00edas do ano"}
{"id": "5536", "revid": "23204", "url": "https://gl.wikipedia.org/wiki?curid=5536", "title": "Anxo", "text": "Anxo pode referirse \u00e1:"}
{"id": "5537", "revid": "23204", "url": "https://gl.wikipedia.org/wiki?curid=5537", "title": "Centauro", "text": "Na mitolox\u00eda grega, os centauros (en grego \u039a\u03ad\u03bd\u03c4\u03b1\u03c5\u03c1\u03bf\u03c2 \"K\u00e9ntauros\", \u00abmatador de touros\u00bb, \u00abcen fortes\u00bb, plural \u039a\u03ad\u03bd\u03c4\u03b1\u03c5\u03c1\u03bf\u03b9 \"K\u00e9ntauroi\"; en lat\u00edn \"Centaurus/Centauri\") son unha raza de seres co torso e cabeza de humano e o corpo de cabalo.\nViv\u00edan nas monta\u00f1as de Tesalia e eran fillos de Ixi\u00f3n e N\u00e9fele, a nube de chuvia. Alternativamente, consider\u00e1banse fillos de Kentauros (o fillo de Ixi\u00f3n e Nefele) e algunhas eguas magnesias, ou de Apolo e Hebe. \u00c1s veces c\u00f3ntase que Ixi\u00f3n planeaba manter relaci\u00f3ns sexuais con Hera, pero Zeus, o seu marido, evitouno moldeando unha nube coa forma de Hera. Posto que Ixi\u00f3n \u00e9 normalmente considerado o devanceiro dos centauros, pode facerse referencia a eles poeticamente como Ixi\u00f3nidas.\nCaracter\u00edsticas.\nOs centauros son co\u00f1ecidos pola loita que mantiveron cos lapitas, provocada polo seu intento de raptar a Hipodam\u00eda o d\u00eda da s\u00faa voda con Piritoo, rei dos lapitas e tam\u00e9n fillo de Ixi\u00f3n. A batalla entre uns e outros \u00e9 unha met\u00e1fora do conflito entre os baixos instintos e o comportamento civilizado na humanidade, coa vitoria deste \u00faltimo. Teseo, un heroe e fundador de cidades que estaba presente, axudou a Piritoo e \u00f3s lapitas e inclinou a balanza do lado da orde correcta das cousas. Moitos centauros morreron e o resto fuxiu (Plutarco, \"Teseo\", 30; Ovidio, \"Metamorfoses\" XII. 210-458; Diodoro Siculo IV. 69, 70).\nEscenas da batalla entre os lapitas e os centauros foron esculpidas en baixorrelevos no friso do Parten\u00f3n, que estaba dedicado \u00e1 deusa Atenea. So esta roupaxe, Fidias, o autor dos relevos, simbolizaba as a\u00ednda recentes guerras entre os gregos e os persas, entre civilizados e b\u00e1rbaros.\nO centauro aparece na iconograf\u00eda cristi\u00e1 como unha besta infernal, tentadora de doncelas. \u00c1s veces aparece baixo a forma de onocentauro, mestura de home e burro con esaxerados atributos sexuais.\nInterpretaci\u00f3n.\nSe exceptuamos Folo e Quir\u00f3n (a s\u00faa orixe \u00e9 diferente da dos outros), os centauros simbolizaban para os gregos os apetitos animais (concupiscencia e ebriedade son riscos t\u00edpicos deles). As\u00ed o combate seu contra os lapitas pode ser interpretado como unha par\u00e1bola do enfrontamento dos estados civilizado e salvaxe.\nA orixe da s\u00faa creaci\u00f3n expl\u00edcase polo xeral as\u00ed: o cabalo foi introducido na Grecia antiga desde o s\u00e9culo XVI a.C, mais s\u00f3 era utilizado ent\u00f3n como besta de tiro; os centauros representar\u00edan ent\u00f3n, nas lendas da Idade heroica, os primeiros xinetes. Por\u00e9n, pola s\u00faa vez, o xinete, o cabaleiro, que domina forzas primixenias pola s\u00faa acci\u00f3n, oponse, simbolicamente, aos centauros que est\u00e1n dominados polos instintos."}
{"id": "5538", "revid": "23204", "url": "https://gl.wikipedia.org/wiki?curid=5538", "title": "S\u00e1tiro", "text": "Un s\u00e1tiro (en grego \u03a3\u03ac\u03c4\u03c5\u03c1\u03bf\u03c2, \"S\u00e1tyros\") \u00e9 unha criatura da mitolox\u00eda grega na que encarna un esp\u00edrito ou forza vital da natureza.\nOs s\u00e1tiros, relacionados coas M\u00e9nades, forman o \"cortexo dionis\u00edaco\" que acompa\u00f1a \u00f3 deus Dioniso. Poden estar tam\u00e9n asociados co deus Pan.\nAparecen representados de diversas formas, a\u00ednda que a m\u00e1is com\u00fan \u00e9 a dunha criatura metade home, metade cabuxa ou carneiro, con orellas puntiagudas e cornos na cabeza, abundante vilosidade, nariz chato, cauda de cabuxa e unha virilidade descomunal \u00e9 \u00e1s veces en erecci\u00f3n. Por veces tam\u00e9n se representan s\u00e1tiros femias. Cando van vestidos levan pelicos de animais como a pantera (atributo do deus Dioniso).\nAs representaci\u00f3ns romanas confund\u00edan \u00f3s s\u00e1tiros cos faunos, que adoitaban ter pernas de chibo. A confusi\u00f3n perdurou incluso nas obras de arte contempor\u00e1neas, como o \"fauno danzante\" de Lequesne, que \u00e9 mais ben un s\u00e1tiro.\nAs representaci\u00f3n aparecen en diversas idades da vida. Os pequenos son chamados \"satyriscoi\" e aparecen como mozos graciosos: o s\u00e1tiro \"Anapauomenos\" (\"en descanso\"), atribu\u00eddo \u00f3 escultor Prax\u00edteles \u00e9 un bo exemplo. Os s\u00e1tiros maiores son chamados \"silenos\", polo deus Sileno ou Pan, preceptor de Dionisio, \u00e9 aparecen representados cunha grande fealdade. Adoitan portar copas ou tirsos nas mans, en actitude de bailar coas ninfas.\nCriaturas semellantes \u00f3s s\u00e1tiros aparecen noutras mitolox\u00edas, como o \"Leszi\" eslavo, ou a \"caranto\u00f1a\", que se di habita nos bosques do noroeste da Pen\u00ednsula Ib\u00e9rica. Normalmente tr\u00e1tase de criaturas de car\u00e1cter festivo, burleiro e descarado, amigos da festa e do bo vi\u00f1o, cunha sexualidade promiscua e despreocupada e \u00e1s veces incluso violenta. Na mitolox\u00eda cristi\u00e1 a figura do s\u00e1tiro foi traspasada \u00f3 dia\u00f1o."}
{"id": "5540", "revid": "6939", "url": "https://gl.wikipedia.org/wiki?curid=5540", "title": "Alaska", "text": ""}
{"id": "5545", "revid": "98629", "url": "https://gl.wikipedia.org/wiki?curid=5545", "title": "Djibuti", "text": "Djibuti (; ', , , ), ou Xibut\u00ed, oficialmente Rep\u00fablica de Djibuti \u00e9 un pa\u00eds situado no Corno de \u00c1frica. Est\u00e1 bordeado por Eritrea no norte, Etiop\u00eda no oeste e sur e Somalia no sueste. O resto da fronteira est\u00e1 formado polo Mar Vermello e o Golfo de Ad\u00e9n ao leste. Djibouti ocupa unha superficie total de s\u00f3 23.200\u00a0km\u00b2.\nNa antig\u00fcidade, o territorio formaba parte da Terra de Punt e despois do Reino de Aksum. A pr\u00f3xima Zeila (agora en Somalia) foi a sede do medieval Adal e do Sultanato de Ifat. A finais do s\u00e9culo XIX, a colonia de Somalilandia estableceuse seguindo os tratados asinados polos sult\u00e1ns somal\u00eds e afar con Francia e o seu ferrocarril ata Dire Dawa (m\u00e1is adiante Addis Ababa) permitiulles substitu\u00edr rapidamente a Zeila como o porto para o sur de Etiop\u00eda e Ogaden. M\u00e1is tarde foi renomeado como o Territorio franc\u00e9s dos Afar e dos Issas en 1967. Unha d\u00e9cada m\u00e1is tarde, o pobo xibut\u00ed votou pola independencia. Isto marcou oficialmente o establecemento da Rep\u00fablica de Xibut\u00ed, chamada as\u00ed pola s\u00faa capital. Djibouti uniuse \u00e1s Naci\u00f3ns Unidas o mesmo ano, o 20 de setembro de 1977. A principios de 1990, as tensi\u00f3ns sobre a representaci\u00f3n do goberno levaron a conflito armado xibutiano, que terminou nun acordo de repartici\u00f3n de poder en 2000 entre o partido gobernante e a oposici\u00f3n.\nDjibouti \u00e9 unha naci\u00f3n multi\u00e9tnica cunha poboaci\u00f3n de 942.333 habitantes. O somal\u00ed, o \u00e1rabe e o franc\u00e9s son \u200b\u200bas tres linguas oficiais do pa\u00eds. Cerca do 94% dos residentes practican o islam, que \u00e9 a relixi\u00f3n oficial e \u00e9 predominante na rexi\u00f3n desde hai m\u00e1is de mil anos. Os somal\u00eds (Clan Issa e afar compo\u00f1en os dous grupos \u00e9tnicos m\u00e1is grandes. Ambos falan linguas afroasi\u00e1ticas.\nDjibouti est\u00e1 estrat\u00e9gicamente situado preto dalg\u00fanhas das rutas mar\u00edtimas m\u00e1is importantes do mundo, controlando o acceso ao Mar Vermello e ao Oc\u00e9ano \u00cdndico. Serve como un centro clave de reabastecemento e transbordo e \u00e9 o principal porto mar\u00edtimo para a importaci\u00f3n e exportaci\u00f3n da veci\u00f1a Etiop\u00eda. Un crecente centro comercial, a naci\u00f3n \u00e9 a sede de varias bases militares estranxeiras, inclu\u00edndo Camp Lemonnier. O organismo rexional da Autoridade Intergubernamental para o Desenvolvemento (IGAD) tam\u00e9n ten a s\u00faa sede en Djibouti.\nHistoria.\nPrehistoria.\nA \u00e1rea de Djibouti habitouse desde o Neol\u00edtico. Segundo os ling\u00fcistas, as primeiras poboaci\u00f3ns de lingua afroasi\u00e1tica chegaron \u00e1 rexi\u00f3n durante este per\u00edodo desde a proposta expansi\u00f3n (\"patria orixinal\") no val do Nilo, ou o Oriente Pr\u00f3ximo. Outros estudosos propo\u00f1en que a familia afroasi\u00e1tica se desenvolveu in situ no corno, cos seus falantes dispers\u00e1ndose posteriormente a partir de a\u00ed.\nAtopouse oler\u00eda anterior a mediados do II milenio en Asa Koma, unha \u00e1rea dos lagos interiores na chaira de Gobaad. A cer\u00e1mica do sitio caracter\u00edzase por dese\u00f1os xeom\u00e9tricos de punci\u00f3n e incisi\u00f3n, que te\u00f1en semellanza coa cer\u00e1mica da 1\u00aa fase da cultura Sabir de Ma'layba en Arabia do Sur. Tam\u00e9n se descubriron \u00f3sos de gando de cornos longos en Asa Koma, o que suxire que o gando dom\u00e9stico estivo presente hai uns 3.500 anos. A arte rupestre do que parecen ser ant\u00edlopes e unha xirafa tam\u00e9n se atopan en Dorra e en Balho. Handoga, datada no cuarto milenio adC, produciu micr\u00f3litos de obsidiana e cer\u00e1micas simples usadas polos primeiros pastores n\u00f3mades con gando domesticado.\nAdemais, entre a cidade de Djibuti e Loyada existen un n\u00famero de estelas antropom\u00f3rficas e f\u00e1licas. As estruturas est\u00e1n asociadas a sepulturas de forma rectangular que est\u00e1n franqueadas por forxados verticais, como tam\u00e9n se atopan no centro de Etiop\u00eda. As estelas de Djibouti-Loyada son de idade incerta e algunhas delas est\u00e1n adornadas cun s\u00edmbolo en forma de T.\nPunt.\nXunto co norte de Somalia, Eritrea e a costa do Mar Vermello do Sud\u00e1n, Djibouti \u00e9 considerada a localizaci\u00f3n m\u00e1is probable do territorio co\u00f1ecido polos antigos exipcios, como Punt (ou \"Ta Netjeru\", que significa \"Terra de Deus\"). A primeira menci\u00f3n da Terra de Punt data de 2.500 anos aC. Os Puntitas eran unha naci\u00f3n de persoas que tiveron estreitas relaci\u00f3ns co Antigo Exipto durante o reinado da 5\u00aa dinast\u00eda do Fara\u00f3n Sahure e a 18\u00aa dinast\u00eda da ra\u00ed\u00f1a Hatshepsut. De acordo cos murais do templo de Deir el-Bahari, a Terra de Punt foi rexida por ese tempo polo Rei Parahu e pola Ra\u00ed\u00f1a Ati.\nSultanato de Ifat (1285-1415).\nA trav\u00e9s dos moitos contactos coa veci\u00f1a Pen\u00ednsula de Arabia durante m\u00e1is de 1.000 anos, os grupos \u00e9tnicos somal\u00eds e afar da rexi\u00f3n convert\u00e9ronse nunha das primeiras poboaci\u00f3ns do continente en adoptar o islam. O Sultanato de Ifat era un reino medieval musulm\u00e1n no Corno de \u00c1frica. Fundado en 1285 pola dinast\u00eda Walashma, estaba centrado en Zeila. Ifat estableceu bases en Djibut\u00ed e no norte de Somalia, e desde al\u00ed expandiuse cara ao sur ata as Monta\u00f1as Ahmar. O seu sult\u00e1n Umar Walashma (ou o seu fillo Ali, segundo outra fonte) \u00e9 considerado o conquistador do Sultanato de Shewa en 1285. Taddesse Tamrat explica a expedici\u00f3n militar do Sult\u00e1n Umar como un esforzo para Consolidar os territorios musulm\u00e1ns no corno, do mesmo xeito que o emperador Yekuno Amlak intentaba unir os territorios cristi\u00e1ns nas terras altas durante o mesmo per\u00edodo. Estes dous estados inevitablemente entraron en conflito en Shewa e nos territorios m\u00e1is ao sur. Comezou unha prolongada guerra, pero os sultanatos musulm\u00e1ns da \u00e9poca non estaban fortemente unificados. Ifat finalmente foi derrotado polo emperador Amda Seyon I de Etiop\u00eda en 1332 e retirouse de Shewa.\nSultanato Adal (1415\u20131577).\nO islam foi introducido na rexi\u00f3n desde a pen\u00ednsula ar\u00e1biga, pouco despois da H\u00e9jira. Os dous mihrab da mesquita de Masjid al-Qiblatayn en Zeila datan do s\u00e9culo VII e \u00e9 mesquita m\u00e1is antiga da cidade. A finais do s\u00e9culo IX, Al-Yaqubi escribiu que os musulm\u00e1ns estaban vivindo ao longo do litoral norte de corno. Tam\u00e9n se mencionou que o reino de Adal ti\u00f1a a s\u00faa capital en Zeila, unha cidade portuaria na rexi\u00f3n noroeste de Awdal contigua a Djibuti. Isto suxire que o Sultanato Adal con Zeila como capital rem\u00f3ntase a polo menos o s\u00e9culo IX ou X. Segundo I.M. Lewis, a pol\u00edtica estaba gobernada por dinast\u00edas locais que consist\u00edan en \u00e1rabes somal\u00eds ou somal\u00eds arabizados, que tam\u00e9n gobernaban o semellante Sultanato de Mogadiscio na rexi\u00f3n de Benadir ao sur. A historia de Adal a partir deste per\u00edodo fundacional caracterizouse por unha sucesi\u00f3n de batallas coa veci\u00f1a Abis\u00ediia. No seu auxe, o reino Adal controlaba grandes partes do actual Xibut\u00ed, Somalia, Eritrea e Etiop\u00eda.\nEstado otom\u00e1n (1577\u20131867).\nO gobernador Abou Baker ordenou a guarnici\u00f3n exipcia en Sagallo retirarse a Zeila. O cruceiro Seignelay chegou a Sagallo pouco despois de que partiran os exipcios. As tropas francesas ocuparon a fortaleza a pesar das protestas do axente brit\u00e1nico en Aden, o comandante Frederick Mercer Hunter, que enviou tropas para protexer os intereses brit\u00e1nicos e exipcios en Zeila e impedir a prolongaci\u00f3n da influencia francesa nesa direcci\u00f3n.\nO 14 de abril de 1884, o comandante da corveta patrulleira L'Inferent informou sobre a ocupaci\u00f3n exipcia no Golfo de Tadjoura. O comandante da corveta Le Vaudreuil informou que os exipcios ocupaban o interior entre Obock e Tadjoura. O emperador Yohannes IV de Etiop\u00eda asinou un acordo con Gran Breta\u00f1a para deixar de loitar contra os exipcios e permitir a evacuaci\u00f3n das forzas exipcias de Etiop\u00eda e do litoral somal\u00ed. A guarnici\u00f3n exipcia retirouse de Tadjoura. L\u00e9once Lagarde despregou unha corveta de patrulla a Tadjoura a noite seguinte.\nSomalilandia francesa (1894\u20131977).\nDe 1862 a 1894, a terra ao norte do Golfo de Tadjoura chamouse Obock e foi gobernada polos sult\u00e1ns somal\u00eds e afar, autoridades locais con quen Francia asinou varios tratados entre 1883 e 1887 para ga\u00f1ar unha posici\u00f3n punteira na rexi\u00f3n. En 1894, L\u00e9once Lagarde estableceu unha administraci\u00f3n francesa permanente na cidade de Djibouti e nomeou a rexi\u00f3n como Somalilandia francesa. Durou desde 1896 ata 1967, cando foi renomeada como \"Territoire Fran\u00e7ais des Afars et des Issas\" (TFAI) (\"Territorio franc\u00e9s dos Afars e os Issas\").\nEn 1958, na v\u00e9spera da independencia da veci\u00f1a Somalia en 1960, celebrouse en Djibouti un referendo para decidir se permanecer\u00eda con Francia ou se un\u00eda \u00e1 Rep\u00fablica Somal\u00ed. O referendo resultou en favor de continuar a asociaci\u00f3n con Francia, en parte debido a un voto combinado do considerable grupo \u00e9tnico Afar e os residentes europeos. Houbo tam\u00e9n acusaci\u00f3ns de fraude electoral. A maior\u00eda dos que votaron non eran somal\u00eds, que estaban fortemente a favor de unirse a Somalia unida como fora proposto por Mahmoud Harbi, vicepresidente do Consello de Goberno. Harbi morreu nun accidente a\u00e9reo dous anos m\u00e1is tarde.\nEn 1967, celebrouse un segundo plebiscito para determinar o destino do territorio. Os resultados iniciais apoiaron continuar a relaci\u00f3n con Francia. A votaci\u00f3n tam\u00e9n se dividiu en torno \u00e1s li\u00f1as \u00e9tnicas, os residentes somalies en xeral votaron pola independencia, co obxectivo da eventual uni\u00f3n con Somalia e os Afars optaron por permanecer asociados a Francia. O referendo volveu ser cuestionado por informes de fraude electoral por parte das autoridades francesas. En 1976, membros da Front de Lib\u00e9ration de la C\u00f4te des Somalis (Fronte de Lib\u00e9ration da C\u00f4te des Somalis) se enfrontaron co Grupo de Intervenci\u00f3n Nacional da Xendarmer\u00eda nun secuestro de autobuses en ruta a Loyada. Pouco despois do plebiscito, a C\u00f4te fran\u00e7aise des Somalis (Somalilandia Francesa) foi rebautizada como \"Territoire fran\u00e7ais des Afars et des Issas\".\nRep\u00fablica de Djibuti.\nEn 1977 tivo lugar un terceiro referendo. Un deslizamento de votantes o 98,8% do electorado apoiou a rotura con Francia, marcando oficialmente a independencia de Xibut\u00ed. O 27 de xu\u00f1o de 1977, conced\u00e9uselle a independencia como Djibuti, Hassan Gouled Aptidon, un pol\u00edtico somal\u00ed que fixo campa\u00f1a polo voto Si no referendo de 1958, acabou por ser o primeiro presidente da naci\u00f3n (1977-1999).\nDurante o seu primeiro ano, Djibuti uniuse \u00e1 Organizaci\u00f3n da Unidade Africana (agora Uni\u00f3n Africana), a Liga \u00c1rabe e as Naci\u00f3ns Unidas. En 1986, a nacente rep\u00fablica tam\u00e9n estaba entre os membros fundadores da organizaci\u00f3n de desenvolvemento rexional da Autoridade Intergubernamental para o Desenvolvemento.\nA principios de 1990, as tensi\u00f3ns sobre a representaci\u00f3n do goberno levaron a un conflito armado entre o partido de Partido Popular de Progreso (PRP) de Djibuti e o grupo de oposici\u00f3n Fronteira para a restauraci\u00f3n da unidade e da democracia. O impasse terminou nun acordo de repartici\u00f3n de poder en 2000.\nGoberno.\nO xefe de estado de Djibuti \u00e9 o presidente, que \u00e9 elixido por un per\u00edodo de seis anos. O presidente nomea a un primeiro ministro e encabeza o consello de ministros.\nO ente lexislativo est\u00e1 formado pola \"Chambre des Deput\u00e9s\", o cal consiste en 65 membros que son electos cada cinco anos.\nXeograf\u00eda.\nDjibuti at\u00f3pase no leste de \u00c1frica, bordeando o Golfo de Ad\u00e9n e o Mar Vermello entre Eritrea, Etiop\u00eda e Somalia.\nO seu territorio \u00e9 principalmente des\u00e9rtico e o seu clima moi c\u00e1lido. O centro do pa\u00eds \u00e9 monta\u00f1oso e divide Djibuti na planicie costeira e unha meseta no interior. O punto m\u00e1is baixo \u00e9 o Lago Assal (-155 metros), e o m\u00e1is alto \u00e9 Moussa Ali (2,028 metros). Os recursos naturais de Djibuti incl\u00faen a enerx\u00eda xeot\u00e9rmica. Non existen superficies de terra cultivable, irrigaci\u00f3n ou colleitas permanentes, nin clase ningunha de bosque. O 9% do pa\u00eds forma parte de terras de pastoreo permanente.\nOrganizaci\u00f3n pol\u00edtico-administrativa.\nDjibouti est\u00e1 dividido en seis rexi\u00f3ns administrativas, con Djibouti (cidade) sendo unha das rexi\u00f3ns oficiais. Est\u00e1 a\u00ednda subdiv\u00eddese en vinte distritos ou \"cercles\":\nDemograf\u00eda.\nA poboaci\u00f3n est\u00e1 dividida en dous grupos principais, os Issa, o pobo somal\u00ed, que fan un 60% da poboaci\u00f3n total, e os afar, cerca do 35% do total. O resto est\u00e1 formado por europeos (maioritariamente franceses e italianos), \u00e1rabes e et\u00edopes. A presenza de dous grupos diferentes de poboaci\u00f3n foi a causa da guerra civil nos primeiros anos 90.\nCase toda a poboaci\u00f3n de Djibuti \u00e9 musulm\u00e1, s\u00f3 unha pequena porcentaxe \u00e9 cristi\u00e1, principalmente os europeos que al\u00ed residen."}
{"id": "5546", "revid": "5863", "url": "https://gl.wikipedia.org/wiki?curid=5546", "title": "Aldixe, Abad\u00edn", "text": "San Pedro de Aldixe \u00e9 unha parroquia do concello de Abad\u00edn. Ten unha superficie de 5,93\u00a0km\u00b2. Ti\u00f1a 68 habitantes en 2015 (32 homes e 36 mulleres) segundo datos do IGE. Iso sup\u00f3n unha diminuci\u00f3n da poboaci\u00f3n respecto a 2013 cando ti\u00f1a 77 habitantes (39 mulleres e 38 homes), distribu\u00eddos en 9 entidades de poboaci\u00f3n, e en relaci\u00f3n ao ano 1999 cando ti\u00f1a 108 habitantes.\nXeograf\u00eda.\nLimita coas parroquias de Baroncelle, As Go\u00e1s e Castromaior, e tam\u00e9n limita co concello de Vilalba. As entidades de poboaci\u00f3n desta parroquia son: O Campo, Carboeiro, Casad\u00e1n, Cotill\u00f3n, Pena, Petai\u00f1o, A Ponte, Ventoso e Os Verdes\nRelixiosamente, pertence o arciprestado de Baroncelle.\nPatrimonio.\nEsta parroquia \u00e9 moi rica en cruceiros, na s\u00faa inmensa maior\u00eda datados ao redor do ano 1900."}
{"id": "5548", "revid": "98629", "url": "https://gl.wikipedia.org/wiki?curid=5548", "title": "Suecia", "text": "Suecia (), oficialmente Reino de Suecia, \u00e9 un pa\u00eds n\u00f3rdico situado na pen\u00ednsula escandinava. Limitado ao norte e oeste con Noruega e ao leste con Finlandia, est\u00e1 conectado con Dinamarca pola ponte-t\u00fanel de Oresund, cruzando o estreito de \u00d6reseund. Ademais est\u00e1 ba\u00f1ada polas costas do Mar B\u00e1ltico, formando o Golfo de Botnia xunto con Finlandia.\nPertencente \u00e1 Uni\u00f3n Europea dende o 1 de xaneiro de 1995, \u00e9 o terceiro estado membro maior dela e o quinto de Europa, que xunto cunha poboaci\u00f3n de pouco m\u00e1is de nove mill\u00f3ns de habitantes, sup\u00f3n unha das menores densidades de poboaci\u00f3n do mundo. Con todo a meirande parte dos suecos vive na parte sur do pa\u00eds, vivindo ademais o 85% deles en zonas urbanas. A capital \u00e9 Estocolmo, sendo ademais a cidade m\u00e1is poboada, chegando aos dous mill\u00f3ns de habitantes na s\u00faa \u00e1rea metropolitana. As d\u00faas seguintes cidades m\u00e1is poboadas son Gotemburgo e Malm\u00f6.\nOs habitantes de Suecia gozan dun alto nivel de vida, e \u00e9 un pa\u00eds xeralmente percibido como moderno e liberal. A conservaci\u00f3n da natureza, protecci\u00f3n dos ecosistemas e a eficacia enerx\u00e9tica son polo xeral prioridade na formulaci\u00f3n de pol\u00edticas e contan con acollida por parte da poboaci\u00f3n sueca en xeral. Suecia ten sido durante moito tempo un importante exportador de ferro, cobre e madeira, ademais na d\u00e9cada de 1890, a escolarizaci\u00f3n universal e a industrializaci\u00f3n permitiron ao pa\u00eds desenvolver unha grande industria manufactureira. No s\u00e9culo XX foi clasificada constantemente entre os pa\u00edses con mellor \u00cdndice de Desenvolvemento Humano, ocupando en 2017 o s\u00e9timo posto a nivel mundial.\nEtimolox\u00eda.\nO nome sueco \"Sverige\" significa literalmente 'Reino do pobo sueco', exclu\u00edndo os Gautas de G\u00f6taland. A etimolox\u00eda dos suecos, e polo tanto de Suecia, consid\u00e9rase habitualmente que deriva do protoxerm\u00e1nico Swihoniz, que significa 'propio dun', refer\u00edndose \u00e1 propiedade dunha tribo xerm\u00e1nica.\nA maior\u00eda das linguas utilizan nomes semellantes, \"Sweden\" en ingl\u00e9s ou \"Svezia\" en italiano. En dan\u00e9s e noruegu\u00e9s utilizan \"Sverige\" como en sueco. Por\u00e9n, destacan as excepci\u00f3ns das linguas ugrofinesas, que utilizan \"Ruotsi\", en fin\u00e9s e \"Rootsi\", en estoniano, nomes que xeralmente se consideran etimoloxicamente relacionados coa mesma ra\u00edz que a palabra Rusia, que se refire ao pobo rus', orixinario das zonas costeiras de Uppsala.\nHistoria.\nPrehistoria.\nA prehistoria en Suecia comeza no per\u00edodo chamado Oscilaci\u00f3n de Aller\u00f8d, ao redor do ano 12000 a.C., durante o paleol\u00edtico superior, coa chegada de grupos n\u00f3mades de cazadores-recolledores na zona sur do pa\u00eds, caracterizados polo uso de puntas de frecha feitas de pedra. A agricultura e a gandar\u00eda, xunto coa construci\u00f3n de monumentos megal\u00edticos, chegaron do continente coa cultura dos vasos de embude ao redor do ano 4000 a.C. O sur de Suecia foi parte da \u00e1rea onde se desenvolveu a Idade de Bronce n\u00f3rdica. Este per\u00edodo comezou preto do ano 1700 a.C. co inicio da importaci\u00f3n do bronce do centro de Europa. A miner\u00eda non foi practicada durante este per\u00edodo, e como Escandinavia non pos\u00fae grandes dep\u00f3sitos, t\u00f3dolos metais eran importados. A Idade de Bronce N\u00f3rdica foi completamente pre-urbana, xa que a xente viv\u00eda en pequenas aldeas e granxas, en casas comunais feitas de madeira.\nNa ausencia da dominaci\u00f3n do Imperio romano, a Idade de Ferro sueca \u00e9 considerada a partir da introduci\u00f3n da arquitectura de pedra e de ordes mon\u00e1sticas ao redor do ano 1100 a.C. Como os rexistros escritos desta \u00e9poca son de baixa credibilidade, este per\u00edodo \u00e9 considerado protohist\u00f3rico, \u00e9 dicir, que aqueles rexistros apareceron despois do per\u00edodo en cuesti\u00f3n, foron escritos en distintas \u00e1reas, ou que os rexistros locais e contempor\u00e1neos son extremadamente curtos. Durante esta \u00e9poca o clima empeorou, forzando aos granxeiros a resgardar os seus animais dentro durante os longos invernos. Isto levou a unha acumulaci\u00f3n anual de esterco, que puido ser usado por primeira vez de xeito sistem\u00e1tico para o enriquecemento do chan.\nUn intento dos romanos por tentar levar o seu imperio m\u00e1is al\u00f3 dos r\u00edos Rin e Elba foi abortado no ano 9 d.C., cando os xermanos derrotaron as lexi\u00f3ns romanas baixo o mando de Publio Quintilio Varo cando os emboscaron na Batalla da fraga de Teutoburgo. Ao redor desta \u00e9poca houbo un gran cambio en materia de cultura en Escandinavia, resultado dun maior contacto cos romanos. A comezos do s\u00e9culo II, gran parte do chan cultivado ao sur de Suecia foi dividido en lotes con bardas pequenas feitas de pedra. Dun lado do muro estar\u00edan os plant\u00edos permanentes e prados para a forraxe de inverno, mentres do outro estar\u00eda o bosque e a terra que era usada para pastar o gando. Esta divisi\u00f3n da terra foi usada at\u00e9 o s\u00e9culo XIX. O per\u00edodo romano tam\u00e9n viu a primeira grande expansi\u00f3n da agricultura cara \u00e1 costa norte do mar B\u00e1ltico.\nSuecia entra \u00e1 protohistoria co libro \"Xermania\" de T\u00e1cito no ano 98. A\u00ednda que a pouca informaci\u00f3n que reporta sobre esta distante \u00e1rea foi atopada como incerta, fai menci\u00f3n de varias tribos como os swedes (\"suiones\") e os saamis de s\u00e9culos posteriores. En canto \u00e1 escritura en Suecia, o alfabeto r\u00fanico foi inventado entre a elite do sur de Escandinavia no s\u00e9culo II, mais todo o que chegou ao presente do per\u00edodo romano, son breves inscrici\u00f3ns en artefactos, principalmente nomes masculinos, pondo en evidencia que os pobos do sur de Escandinavia falaban proto-n\u00f3rdico naquela \u00e9poca, unha linguaxe do que se derivou o sueco e outras linguas n\u00f3rdicas.\n\u00c9poca viquinga e Idade Media.\nA \u00e9poca viquinga sueca abrangue os s\u00e9culos VIII e XI. Durante este per\u00edodo, crese que os suecos se expandiron cara ao leste de Suecia, mestur\u00e1ronse cos gautas do sur. Os viquingos suecos e os viquingos guter viaxaban principalmente cara ao leste e cara ao sur, indo a Finlandia, os pa\u00edses B\u00e1lticos, Rusia, o Mediterr\u00e1neo e a cidades tan afastadas como Bagdad. As s\u00faas rutas atravesaban os r\u00edos de Rusia at\u00e9 chegar \u00e1 capital do Imperio Bizantino, Constantinopla (actualmente Istambul, Turqu\u00eda), de onde part\u00edan por distintas direcci\u00f3ns. O emperador bizantino Te\u00f3filo notou as s\u00faas destrezas para a guerra, e convidounos a servilo como os seus gardacostas persoais, co\u00f1ecidos como a Garda varega. Tam\u00e9n se cre que os viquingos suecos, chamados \"rus\", son os pais fundadores de Rusia. As aventuras destes viquingos suecos son conmemoradas en moitas pedras r\u00fanicas en Suecia, tales como as pedras r\u00fanicas gregas e varegas. Houbo tam\u00e9n considerables participaci\u00f3ns viquingas en expedici\u00f3ns ao oeste, que son conmemoradas nas pedras r\u00fanicas inglesas. A \u00faltima grande expedici\u00f3n viquinga foi a errada viaxe que dirixiu Ingvar o Viaxeiro, \u00e1 rexi\u00f3n do sueste do Mar Caspio. Os seus expedicionarios son conmemorados nas pedras r\u00fanicas de Ingvar, ningunha das cales menciona a alg\u00fan sobrevivente. Desco\u00f1\u00e9cese o que sucedeu \u00e1 expedici\u00f3n, pero crese que foron v\u00edtimas dalgunha epidemia.\nNon se sabe cando nin como se creou o reino de Suecia, pero a lista de monarcas suecos s\u00f3 nomea a aqueles que reinaron Svealand (Suecia) e G\u00f6taland (Gothia) ao mesmo tempo, sendo o primeiro Erik o Vitorioso. Previamente, Suecia e Gothia permaneceran como naci\u00f3ns separadas. Con todo, non se sabe dende cando exist\u00edan aqueles reinos, mais \"Beowful\" descr\u00edbeos nas semi-lendarias guerras entre suecos e gautas do s\u00e9culo VI.\nDurante os primeiros anos da era viquinga en Escandinavia, Ystad en Escania e Paviken en Gotland, foron grandes centros do comercio daquela \u00e9poca. Existen ru\u00ednas do que se pensa era un gran mercado en Ystad, que data de entre os anos 600 e 700. En Paviken, un importante centro de comercio da rexi\u00f3n B\u00e1ltica durante os s\u00e9culos IX e X, atop\u00e1ronse restos dun gran peirao da era viquinga con talleres de construci\u00f3n de barcos e industrias artesanais. Entre os anos 800 e 1000, o comercio levou unha abundancia de prata a Gotland e de acordo con varios especialistas, os guter daquela \u00e9poca ti\u00f1an m\u00e1is prata que todo o resto da poboaci\u00f3n de Escandinavia xunta. San \u00d3scar introduciu o cristianismo no ano 829, mais a nova relixi\u00f3n non comezou a substitu\u00edr as crenzas tradicionais sen\u00f3n at\u00e9 o s\u00e9culo XII. Durante o s\u00e9culo XI, o cristianismo converteuse na relixi\u00f3n predominante, e cara o ano 1050 Suecia era contada como unha naci\u00f3n cristi\u00e1. O per\u00edodo entre 1100 e 1400 estivo caracterizado por loitas internas polo poder e a competencia entre os reinos n\u00f3rdicos. Os reis suecos tam\u00e9n comezaron a expandir o seu territorio cara a Finlandia, creando conflitos cos rus, que xa non ti\u00f1an ningunha conexi\u00f3n con Suecia para ese momento.\nNo s\u00e9culo XIV, Suecia foi afectada pola peste negra (peste bub\u00f3nica). Durante este per\u00edodo as cidades suecas tam\u00e9n comezaron a adquirir mellores dereitos e foron fortemente influenciadas polos mercadores alem\u00e1ns da Liga Hanse\u00e1tica, activos especialmente en Visby. En 1319, Suecia e Noruega foron unidos polo rei Magnus Eriksson e en 1397 a ra\u00ed\u00f1a Margarida I de Dinamarca efectuou unha uni\u00f3n persoal de Suecia, Noruega e Dinamarca, nacendo as\u00ed a Uni\u00f3n de Kalmar. Con todo, os sucesores de Margarita, cuxo poder s\u00f3 estaba situado en Dinamarca, non pod\u00edan controlar a nobreza sueca. O poder real t\u00ed\u00f1ano por longos per\u00edodos de tempo, rexentes elixidos polo parlamento sueco. O rei Christian II de Dinamarca, quen fixo valer a s\u00faa condici\u00f3n a Suecia por medio das armas, ordenou un masacre da nobreza sueca en Estocolmo. A matanza foi co\u00f1ecida como o \"Ba\u00f1o de sangue de Estocolmo\" e incitou \u00e1 nobreza sueca a formar unha nova resistencia e, o 6 de xu\u00f1o, hoxe a festa nacional de Suecia, de 1523, nomearon a Gustavo I de Suecia como o seu rei. Este feito a mi\u00fado \u00e9 considerado como a fundaci\u00f3n do estado moderno de Suecia. Pouco despois, Gustavo I rexeitou o catolicismo e introduciu a Suecia \u00e1 Reforma protestante. Por estes acontecementos Gustavo I \u00e9 considerado como o \"Pai da Naci\u00f3n\".\nImperio Sueco.\nDurante o s\u00e9culo XVII Suecia emerxeu como unha potencia europea. Antes de xurdir o Imperio Sueco, Suecia era un pa\u00eds moi pobre, escasamente poboado, pouco co\u00f1ecido no norte de Europa e sen ning\u00fan poder importante nin reputaci\u00f3n. Con todo, foi repentinamente convertido nunha das naci\u00f3ns l\u00edderes en Europa por Axel Oxenstierna e o rei Gustavo II Adolfo de Suecia, grazas \u00e1 conquista de territorios de Rusia e Polonia-Lituania, mais tam\u00e9n grazas \u00e1 s\u00faa participaci\u00f3n na guerra dos 30 anos, a cal converteu a Suecia no l\u00edder continental do protestantismo at\u00e9 o colapso do imperio en 1721.\nA guerra de Gustavo II Adolfo en contra do Sacro Imperio Romano Xerm\u00e1nico tivo un alto custo para este \u00faltimo, morrendo un terzo da s\u00faa poboaci\u00f3n, e conquistando Suecia preto da metade dos estados que o compu\u00f1an. O plan de Gustavo II Adolfo era converterse no novo emperador do Sacro Imperio, sobre a base da unidade entre Escandinavia e os estados xerm\u00e1nicos. Por\u00e9n, despois da s\u00faa morte en 1632 na batalla de L\u00fctzen, os reveses comezaron a sucederse. Despois da batalla de N\u00f6rdlingen a esperanza de controlar os estados xerm\u00e1nicos volveuse improbable, e as provincias conquistadas separ\u00e1ronse do dominio sueco unha a unha, deixando a Suecia con s\u00f3 un par de territorios ao norte de Alema\u00f1a: Pomerania Sueca, Bremen-Verden e Wismar.\nSuecia alcanzou a s\u00faa m\u00e1xima expansi\u00f3n territorial baixo o reinado de Carlos X de Suecia (1622-1660) despois do Tratado de Roskilde en 1658. O rei Gustavo I, a mediados do s\u00e9culo XIV converteu ao pa\u00eds ao protestantismo e fixo unha reforma con \u00e9xito na econom\u00eda. O s\u00e9culo XVII viu a Suecia envolvida en varias guerras, como a que sostivo en contra de Polonia-Lituania, con ambos os bandos competindo polos territorios dos Pa\u00edses B\u00e1lticos, sendo a batalla de Kircholm unha das peores derrotas suecas. Este per\u00edodo tam\u00e9n foi testemu\u00f1a de \"A Inundaci\u00f3n\", a invasi\u00f3n sueca da Uni\u00f3n de Polonia-Lituania. Despois de m\u00e1is de medio s\u00e9culo dunha guerra case constante, a econom\u00eda sueca deteriorouse seriamente. Reconstru\u00edr a econom\u00eda e recuperar o poder militar converter\u00edase nun labor que se estender\u00eda durante toda a vida do sucesor de Carlos X, Carlos XI de Suecia. O legado para o seu fillo, o seguinte rei de Suecia Carlos XII, foi un dos mellores arsenais no mundo, un ex\u00e9rcito numeroso e unha gran frota.\nDespois da batalla de Narva en 1700, unha das primeiras batallas da gran guerra do Norte o ex\u00e9rcito ruso, peor equipado e adestrado, e moi desmoralizado pola retirada de Pedro I antes da batalla, foi severamente danado, d\u00e1ndolle a Suecia a oportunidade de invadir Rusia. Con todo, Carlos XII non perseguiu o ex\u00e9rcito ruso, sen\u00f3n que se dirixiu para Polonia-Lituania e derrotou o rei polaco Augusto II e os seus aliados sax\u00f3ns na batalla de Kliszow en 1702. Despois da exitosa invasi\u00f3n a Polonia, Carlos XII ti\u00f1a preparado o terreo para invadir Rusia atacando a s\u00faa capital, Moscova, dende Ucra\u00edna. Ademais do seu ex\u00e9rcito contaba coa axuda de preto de dous mil cosacos ucra\u00ednos, mais nesta ocasi\u00f3n o ex\u00e9rcito tsarista estaba mellor preparado e motivado, e despois de acosar os invasores cos xinetes cosacos e minguar as s\u00faas subministraci\u00f3ns con t\u00e9cnicas de terra queimada, Pedro I derrotou decisivamente os suecos na batalla de Poltava en 1709. Os suecos foron perseguidos rend\u00e9ndose tres d\u00edas despois en Perevolochna. Esta derrota significou o comezo do fin do Imperio sueco.\nCarlos XII tentou invadir Noruega en 1716, con todo acabou morrendo no sitio da fortaleza Fredriksten en 1718. Os suecos non foron derrotados militarmente en Fredriksten, pero a organizaci\u00f3n e estrutura da campa\u00f1a norueguesa levaron \u00e1 morte ao rei e ao retiro do ex\u00e9rcito. Forzada a ceder grandes extensi\u00f3ns de terra no Tratado de Nystad en 1721, Suecia tam\u00e9n perdeu o seu lugar como imperio e como o estado dominante do mar B\u00e1ltico. Coa perda da influencia sueca, Rusia emerxeu como un imperio e converteuse nunha das naci\u00f3ns dominantes en Europa.\nNo s\u00e9culo XVII, Suecia xa non ti\u00f1a os suficientes recursos para manter os seus territorios f\u00f3ra de Escandinavia, debido ao cal perdeu a maior\u00eda, culminando na perda do leste de Suecia con Rusia, territorios que se converter\u00edan no semi-aut\u00f3nomo Ducado de Finlandia na Rusia Imperial. Despois de que Dinamarca-Noruega fose derrotada nas guerras napole\u00f3nicas, Noruega foi cedida a Suecia o 14 de xaneiro de 1814 a cambio das provincias do norte de Alema\u00f1a, no Tratado de Kiel. Os intentos de Noruega de manterse como unha naci\u00f3n soberana foron repelidos polo rei Carlos XIII de Suecia, lanzando unha campa\u00f1a militar contra ese pa\u00eds o 27 de xullo de 1814, terminando coa Convenci\u00f3n de Moss, a cal forzou a Noruega a unha uni\u00f3n persoal con Suecia baixo o poder sueco, que permaneceu at\u00e9 1905. A campa\u00f1a de 1814 foi a \u00faltima guerra na que Suecia participou como belixerante.\nA modernizaci\u00f3n.\nOs s\u00e9culos XVIII e XIX viron un importante crecemento demogr\u00e1fico, que o escritor Esaias Tegn\u00e9r en 1833 atribu\u00edu a \"a paz, a vacina (contra a var\u00edola), e as patacas\". Entre 1750 e 1850 a poboaci\u00f3n sueca duplicouse. De acordo a alg\u00fans especialistas, a emigraci\u00f3n en masa cara a Estados Unidos converteuse na \u00fanica forma de evitar a fame e a rebeli\u00f3n; m\u00e1is do 1% da poboaci\u00f3n emigraba anualmente durante a d\u00e9cada de 1880, as\u00ed pois entre 1850 e 1910 m\u00e1is dun mill\u00f3n de suecos migraron cara aos Estados Unidos e a comezos do s\u00e9culo XX, viv\u00edan m\u00e1is suecos en Chicago que en Gotemburgo, a segunda cidade maior de Suecia. A maior\u00eda dos inmigrantes suecos radic\u00e1ronse no Medio Oeste estadounidense, alcanzando unha grande incidencia na poboaci\u00f3n de Minnesota. Como destinos secundarios, outras correntes suecas dirix\u00edronse a Delaware, ao Canad\u00e1, a Chile e con menor intensidade \u00e1 Arxentina.\nA\u00ednda que o proceso de industrializaci\u00f3n de Suecia desenvolveuse lentamente, a agricultura experimentou cambios importantes debido \u00e1s innovaci\u00f3ns tecnol\u00f3xicas e ao crecemento da poboaci\u00f3n. Estas innovaci\u00f3ns inclu\u00edan programas do goberno de cercamento, sobre-explotaci\u00f3n das terras agr\u00edcolas e a introduci\u00f3n de novas especias. Tam\u00e9n debido ao feito de que os campesi\u00f1os suecos foran explotados como en ning\u00fan outro lugar en Europa, a cultura granxeira sueca adquiriu un papel destacado na pol\u00edtica, caracter\u00edstica que se mantivo no tempo, co Partido Agrario, actualmente chamado Partido do Centro. Entre 1870 e 1914, Suecia comezou a industrializarse nun proceso que se manter\u00eda en diante.\nDurante a segunda metade do s\u00e9culo XIX, produc\u00edronse fortes movementos sociais e sindicais, as\u00ed como de grupos abstinentes e relixiosos independentes, que comezaron a pular por un Estado democr\u00e1tico e en 1889 fundouse o Partido Socialdem\u00f3crata Sueco. Estes movementos levaron o pa\u00eds a unha moderna democracia parlamentaria, acadada na \u00e9poca da primeira guerra mundial. Como a Revoluci\u00f3n Industrial avanzaba durante o s\u00e9culo XX, a poboaci\u00f3n rural comezou a migrar \u00e1s cidades para traballar nas f\u00e1bricas e comezaron a ser inclu\u00eddos en sindicatos. En 1917 fracasou unha revoluci\u00f3n socialista, mais para iso debeuse establecer unha monarqu\u00eda parlamentaria de tipo democr\u00e1tico.\nGuerras mundiais.\nSuecia mant\u00edvose oficialmente neutral durante ambas as guerras mundiais, a\u00ednda que a s\u00faa neutralidade na segunda guerra mundial foi debatida moitas veces, estando baixo a influencia alem\u00e1 a maior parte da guerra e illados do resto do mundo por medio de bloqueos. Inicialmente, o goberno sueco considerou que non estaba en posici\u00f3n de oporse a Alema\u00f1a, posteriormente colaborou con Hitler. Os voluntarios suecos nas unidades nazis Schutzstaffel (SS) estiveron entre os primeiros en invadir a Uni\u00f3n Sovi\u00e9tica durante a Operaci\u00f3n Barbarroxa. Suecia tam\u00e9n proporcionou aceiro, rodamentos e maquinaria a Alema\u00f1a durante a guerra. No final da contenda, cando a derrota alem\u00e1 parec\u00eda inminente, Suecia comezou a ter un papel relevante nos esforzos humanitarios e acoller refuxiados, entre eles os moitos xudeus da Europa ocupada polos nazis que foron salvados en parte porque Suecia participou en misi\u00f3ns de rescate en campos de concentraci\u00f3n, sendo o principal centro de refuxiados de Escandinavia e os pa\u00edses B\u00e1lticos. Con todo, cr\u00edticas internas e externas aseguran que Suecia puido facer m\u00e1is para resistir as ameazas dos nazis, mesmo se corr\u00eda o risco dunha ocupaci\u00f3n.\nDesde aproximadamente 1934 at\u00e9 1975, Suecia esterilizou a m\u00e1is de 62.000 persoas levando \u00e1 pr\u00e1ctica as teor\u00edas euxen\u00e9ticas que supo\u00f1en que existe unha relaci\u00f3n a etnia e a raza coa sa\u00fade mental e f\u00edsica. En 1996 os socialdem\u00f3cratas rexeitaron o pago de compensaci\u00f3ns \u00e1s v\u00edtimas, por\u00e9n en 1999 o goberno sueco comezou a indemnizar as v\u00edtimas e os seus familiares.\nHistoria recente.\nDurante a guerra fr\u00eda Suecia adoptou publicamente unha posici\u00f3n de neutralidade, mais de xeito non oficial os l\u00edderes suecos mantiveron conexi\u00f3ns estreitas cos Estados Unidos. A principios de 1960, Suecia e os Estados Unidos acordaron despregar submarinos nucleares f\u00f3ra da costa leste sueca e ese mesmo ano ambos os pa\u00edses fixeron un pacto secreto de defensa que foi dado a co\u00f1ecer recentemente en 1994.\nDespois da segunda guerra mundial, Suecia tomou vantaxe da s\u00faa base industrial intacta, estabilidade social e dos seus recursos naturais para expandir a s\u00faa industria e apoiar a reconstruci\u00f3n de Europa. Suecia foi parte do Plan Marshall e participou na Organizaci\u00f3n para a Cooperaci\u00f3n e o Desenvolvemento Econ\u00f3mico (OCDE). Durante a maior parte da posguerra, o pa\u00eds foi gobernado polo Partido Socialdem\u00f3crata Sueco (en sueco: \"Socialdemokraterna\"). Este partido estableceu un modelo corporativista que favoreceu as grandes empresas capitalistas, pero tam\u00e9n aos sindicatos, organizados na Confederaci\u00f3n de Sindicatos Suecos (LTC), afiliada ao mesmo partido. \nO Estado sueco adquiriu un rol decisivo e a cantidade de empregados p\u00fablicos aumentou notablemente entre 1960 e 1980. Finalmente, o pa\u00eds abriuse ao comercio internacional e orientouse ao competitivo sector manufactureiro internacional, obtendo boas taxas de crecemento at\u00e9 a d\u00e9cada de 1970.\nComo outros pa\u00edses do mundo, entrou nun per\u00edodo de declinaci\u00f3n econ\u00f3mica, logo dos embargos de petr\u00f3leo de 1973-1974 e 1978-1979. Na d\u00e9cada de 1980 os alicerces da industria sueca foron fortemente reestruturados. A construci\u00f3n de barcos foi descontinuada, a talla de bosques foi integrada \u00e1 produci\u00f3n moderna de papel, a industria do aceiro foi concentrada e especializada, e a enxe\u00f1ar\u00eda mec\u00e1nica foi robotizada.\nEntre 1970 e 1990 case t\u00f3dolos impostos foron elevados m\u00e1is do 10%, e o crecemento foi moi lento comparado coa maior\u00eda dos pa\u00edses de Europa Occidental. O imposto de l\u00edmite de ingresos para os traballadores alcanzou a m\u00e1is do 80% e o gasto p\u00fablico superou a metade do PIB nacional, \u00e1 vez que a s\u00faa pol\u00edtica econ\u00f3mica era cuestionada polos economistas cl\u00e1sicos.\nA principios da d\u00e9cada de 1990 Suecia caeu nunha crise fiscal. A resposta do goberno foi reducir os gastos e institu\u00edr unha serie de reformas para impulsar a competitividade de Suecia, entre as que se atopaban reducir o estado de benestar sueco e privatizar bens e servizos p\u00fablicos. As reformas permit\u00edronlle entrar na Uni\u00f3n Europea, \u00e1 cal Suecia pertence dende o 1 de xaneiro de 1995, a\u00ednda que sen adoptar o euro, mantendo a coroa sueca como a s\u00faa moeda nacional.\nActualmente Suecia \u00e9 un dos pa\u00edses con m\u00e1is alto \u00cdndice de Desenvolvemento Humano, atop\u00e1ndose entre as vinte econom\u00edas maiores do mundo. Suecia tam\u00e9n adoita participar en operaci\u00f3ns militares internacionais, inclu\u00edndo Afganist\u00e1n, onde as tropas suecas est\u00e1n baixo o mando da OTAN; e na Uni\u00f3n Europea apoiando operaci\u00f3ns das \"forzas de paz\" en pa\u00edses como Kosovo, Bosnia e Hercegovina e Chipre. Ademais, varias empresas suecas exportan armamento que \u00e9 utilizado polo ex\u00e9rcito estadounidense en Iraq.\nXeograf\u00eda.\nSituada no norte de Europa, Suecia limita ao leste co Mar B\u00e1ltico e o Golfo de Botnia, dando ao pa\u00eds unha longa li\u00f1a costeira, que forma a parte leste da pen\u00ednsula Escandinava. O pa\u00eds mide 1.600\u00a0km ao longo e 500 ao ancho. Na zona oeste at\u00f3panse os Alpes escandinavos (en sueco: \"Skaderna\"), os cales forman unha fronteira natural con Noruega, cubertos de neves eternas, nos que ademais te\u00f1en a s\u00faa orixe infinidade de fluxos de auga que cruzan o pa\u00eds de oeste a leste.\nA altitude m\u00ednima de Suecia at\u00f3pase na ba\u00eda do Lago Hammarsj\u00f6n, preto de Kristianstad con 2,41 metros baixo o nivel do mar. A altitude m\u00e1xima do pa\u00eds est\u00e1 no monte Kebnekaise con 2.111 m de altitude. No centro do pa\u00eds conc\u00e9ntranse os lagos, sendo o V\u00e4ttern e o V\u00e4nern os m\u00e1is extensos de Suecia, sendo este \u00faltimo o lago maior do norte de Europa e o terceiro maior do continente europeo, despois dos lagos Ladoga e Onega en Rusia.\nCon 449.964\u00a0km\u00b2, Suecia \u00e9 o 57\u00b0 pa\u00eds maior do mundo, sendo o quinto maior de Europa e o maior de Europa do Norte. Ao nord\u00e9s limita con Finlandia, ao suroeste cos estreitos de Skagerrak, Kattegat e \u00d6resund. Ademais, pos\u00fae l\u00edmites mari\u00f1os con Dinamarca, Alema\u00f1a, Polonia, Rusia, Lituania, Letonia e Estonia, estando conectada con Dinamarca pola ponte de Oresund. Gotland e \u00d6land son as d\u00faas maiores illas de Suecia, inda que hai ademais unha gran cantidade de illas m\u00e1is pequenas como as que forman a capital, Estocolmo.\nSuecia conta con vinte e cinco provincias hist\u00f3ricas chamadas \"landskap\", baseadas en cultura, xeograf\u00eda e historia: Bohusl\u00e4n, Blekinge, Dalarna, Dalsland, Gotland, G\u00e4strikland, Halland, H\u00e4lsingland, H\u00e4rjedalen, J\u00e4mtland, Lappland, Medelpad, Norrbotten, N\u00e4rke, Sk\u00e5ne, Sm\u00e5land, S\u00f6dermanland, Uppland, V\u00e4rmland, V\u00e4stmanland, V\u00e4sterbotten, V\u00e4sterg\u00f6tland, \u00c5ngermanland, \u00d6land e \u00d6sterg\u00f6tland. Estas provincias te\u00f1en importancia na identidade da xente que as habita. As provincias habitualmente son agrupadas en tres grandes rexi\u00f3ns: o norte Norrland, o centro Svealand e o sur G\u00f6taland. A escasamente poboada Norrland ocupa case o 60% do pa\u00eds. Preto do 15% do territorio de Suecia esta dentro do C\u00edrculo Polar \u00c1rtico. O sur de Suecia \u00e9 predominantemente agr\u00edcola, mentres no norte a actividade forestal \u00e9 ampla. As rexi\u00f3ns m\u00e1is densamente poboadas son \u00d6resund no sur, e o val do lago M\u00e4laren preto de Estocolmo.\nClima.\nA maior parte de Suecia pos\u00fae un clima t\u00e9pedo, a pesar da s\u00faa latitude, con catro estaci\u00f3ns diferentes e temperaturas t\u00e9pedas todo o ano. O pa\u00eds pode ser dividido en tres tipos de clima: a parte sur cun clima oce\u00e1nico, a parte central cun clima h\u00famido continental e a parte norte cun clima boreal. Con todo, Suecia \u00e9 m\u00e1is c\u00e1lida e seca que outros lugares de latitudes similares e doutras mesmo m\u00e1is ao sur, debido principalmente \u00e1 corrente do Golfo. Por exemplo, o centro e sur do pa\u00eds te\u00f1en invernos m\u00e1is c\u00e1lidos que moitas partes de Rusia, o Canad\u00e1 e os Estados Unidos. Debido \u00e1 s\u00faa localizaci\u00f3n, a duraci\u00f3n do d\u00eda var\u00eda enormemente. Ao norte do C\u00edrculo Polar \u00c1rtico, o sol nunca se pon nalg\u00fans d\u00edas do ver\u00e1n, e nalg\u00fans d\u00edas do inverno nunca amence. O d\u00eda en Estocolmo dura m\u00e1is de 18 horas no final de xu\u00f1o, pero s\u00f3 ao redor de 6 horas no final de decembro. Gran parte do territorio sueco recibe entre 1.600 e 2.000 horas de luz solar anualmente.\nA temperatura var\u00eda de norte ao sur. A parte central e sur do pa\u00eds ten ver\u00e1ns c\u00e1lidos e invernos fr\u00edos, con temperaturas m\u00e1ximas entre 20 a 25\u00a0\u00b0C e m\u00ednimas entre 12 e 15\u00a0\u00b0C durante o ver\u00e1n; e unha temperatura media de -4 a 2\u00a0\u00b0C no inverno. Pola s\u00faa banda, a parte norte do pa\u00eds ten ver\u00e1ns m\u00e1is curtos e frescos, e invernos m\u00e1is longos e fr\u00edos con temperaturas usualmente baixo o punto de conxelaci\u00f3n desde setembro at\u00e9 maio. Ondas de calor ocorren ocasionalmente, e temperaturas por encima dos 25\u00a0\u00b0C pres\u00e9ntanse durante varios d\u00edas no ver\u00e1n, \u00e1s veces at\u00e9 na parte norte do pa\u00eds. A temperatura m\u00e1is alta rexistrada en Suecia foi de 38\u00a0\u00b0C en M\u00e5lilla, en 1947, mentres a temperatura m\u00e1is baixa foi de -52,6\u00a0\u00b0C en Vuoggatj\u00e5lme en 1966.\nDe media, a maior parte de Suecia recibe entre 500 e 800\u00a0mm de precipitaci\u00f3n cada ano, facendo o pa\u00eds considerablemente m\u00e1is seco que a media mundial. O suroeste \u00e9 a rexi\u00f3n do pa\u00eds con m\u00e1is precipitaci\u00f3ns, entre 1000 e 1200\u00a0mm, e nalgunhas zonas monta\u00f1osas do norte est\u00edmase que se reciben m\u00e1is de 2000\u00a0mm de precipitaci\u00f3ns. As nevadas ocorren de decembro a marzo no sur, de novembro a abril no centro e de outubro a maio no norte de Suecia. A pesar da s\u00faa situaci\u00f3n xeogr\u00e1fica, a parte central e sur do pa\u00eds tenden a estar virtualmente libres de neve.\nPol\u00edtica e goberno.\nSuecia \u00e9 unha monarqu\u00eda constitucional parlamentaria, sendo o poder do rei constantemente reducido. A constituci\u00f3n de 1974 restrinxiu a actuaci\u00f3n da realeza a funci\u00f3ns cerimoniais, mais o rei conserva a\u00ednda a funci\u00f3n de xefe de estado. A sociedade e a opini\u00f3n p\u00fablica sueca nunca expresaron un forte desexo pola instalaci\u00f3n dunha rep\u00fablica, por\u00e9n o Partido Social-Dem\u00f3crata e o Partido de Esquerda mante\u00f1en nas s\u00faas propostas pol\u00edticas a abolici\u00f3n da monarqu\u00eda.\nConstitucionalmente, os 349 membros do Riksdag (Parlamento) te\u00f1en a autoridade suprema de goberno. O Riksdag \u00e9 responsable da elecci\u00f3n do Primeiro Ministro, quen dirixe o goberno (os ministerios). O poder lexislativo \u00e9 compartido entre o Parlamento e o Primeiro Ministro. O poder executivo \u00e9 exercido polo gobernante, mentres o poder xudicial \u00e9 independente. Conta cun organismo chamado Lagr\u00e5det (Consello de Leis), que ten a facultade de examinar a constitucionalidade das leis e decisi\u00f3ns do goberno, a\u00ednda que as s\u00faas resoluci\u00f3ns non son obrigatorias; con todo, debido \u00e1s restrici\u00f3ns desta forma de control de constitucionalidade e a unha d\u00e9bil xurisdici\u00f3n, os seus labores tiveron pouca actividade.\nOs proxectos de lei deben ser presentados polo gabinete ou polos parlamentarios. Os membros do Parlamento son elixidos en base de escrutinio proporcional plurinominal para un per\u00edodo de catro anos. A Constituci\u00f3n pode ser modificada polo Riksdag, para o que se require que a decisi\u00f3n sexa aprobada por unha maior\u00eda absoluta entre per\u00edodos de elecci\u00f3ns xerais. Suecia ten outro tres leis constitucionais: A Acta de Sucesi\u00f3n Real, a Acta de Liberdade de Prensa e a Lei Fundamental para a Liberdade de Expresi\u00f3n.\nEn Suecia o n\u00famero de votantes sempre foi alto a comparaci\u00f3n de moitos pa\u00edses, a\u00ednda que ha ir en descenso en d\u00e9cadas recentes, e actualmente \u00e9 de ao redor do 80% (80,11% en 2002 e 81,99% en 2006). Os pol\u00edticos suecos gozaban dun alto grao de confianza dos cidad\u00e1ns na d\u00e9cada de 1960, mais co paso dos anos esta foi diminu\u00edndo at\u00e9 alcanzar o nivel de confianza m\u00e1is baixo dos pa\u00edses da rexi\u00f3n. En canto a movementos pol\u00edticos, Suecia ten unha longa historia dos chamados Folkr\u00f6relser (\"movementos populares\"), sendo os m\u00e1is notables os sindicatos, o movemento independente cristi\u00e1n, o movemento de abstinencia, o movemento feminista e, m\u00e1is recentemente, o movemento deportivo.\nPolas d\u00e9cadas de 1960 e 1970 xurdiu por primeira vez en Suecia un movemento que agora se co\u00f1ece como a \"revoluci\u00f3n sexual\", especialmente promovendo a igualdade de x\u00e9nero. Actualmente, a porcentaxe de persoas solteiras \u00e9 un dos m\u00e1is altos no mundo. En d\u00e9cadas recentes, Suecia converteuse nun pa\u00eds tolerante coa homosexualidade e dende 2009 est\u00e1 permitido o matrimonio entre persoas do mesmo sexo.\nOs principais partidos pol\u00edticos do pa\u00eds son o Socialdem\u00f3crata (SAP), o Partido da Esquerda (V), o Partido Verde (MP), o Partido da Coalici\u00f3n Moderada (M), o Partido Dem\u00f3crata cristi\u00e1 (Kd) e Partido Popular Liberal (FP). En setembro do ano 2006, os seguintes partidos ti\u00f1an asentos no Riksdag:\nA Suprema Corte de Suecia \u00e9 a terceira e \u00faltima instancia en todos os casos civ\u00eds e criminais en Suecia. A Suprema Corte consiste en dezaseis Conselleiros de Xustiza ou Justitier\u00e5d os cales son apoiados polo goberno sueco, pero a corte como unha instituci\u00f3n \u00e9 independente do Parlamento, e o goberno non pode interferir nas decisi\u00f3ns da corte.\nA aplicaci\u00f3n da lei en Suecia \u00e9 levada a cabo por varias instituci\u00f3ns gobernamentais. O Servizo Policial Sueco (encargado da organizaci\u00f3n da polic\u00eda), a Forza Operante Nacional (semellante \u00e1 unidade SWAT dos Estados Unidos), o Departamento Nacional de Investigaci\u00f3n Criminal e o Servizo de Seguridade Sueco (responsables de actividades anti-terroristas e de contraespionaxe) son algunhas das axencias do goberno encargadas de facer cumprir a constituci\u00f3n e protexer o pa\u00eds.\nDe acordo cun estudo de vitimizaci\u00f3n feito a 1.201 suecos en 2005, Suecia ten un alto \u00edndice de delincuencia comparado con outros pa\u00edses da Uni\u00f3n Europea. Os delitos m\u00e1is frecuentes son asaltos, crimes sexuais, crimes de odio e fraudes. Con todo, Suecia presenta baixos niveis de roubos a vivendas e de autom\u00f3biles, problemas de adicci\u00f3ns e corrupci\u00f3n.\nSubdivisi\u00f3ns administrativas.\nSuecia est\u00e1 dividida en tres grandes partes, G\u00f6taland, ao sur, englobando a cidade de Malm\u00f6, Svealand, na parte central, que engloba Gotemburgo, Estocolmo e Norrland, que fica ao norte. Cada unha desas tres partes est\u00e1 subdividida en rexi\u00f3ns menores chamadas \"landskaps\". Os \"landskaps\" non te\u00f1en m\u00e1is significado administrativo ning\u00fan, mais sen un significado hist\u00f3rico. Actualmente, os \"landstings\" son os equivalentes ao \"landskaps\" con significado administrativo de aproximadamente o mesmo dese\u00f1o dos antigos \"landskaps\".\nDemograf\u00eda.\nSuecia ten unha das maiores esperanzas de vida do mundo. O 4 de agosto do ano 2004, a poboaci\u00f3n de Suecia pasou a barreira dos nove mill\u00f3ns segundo o SCB. En setembro do 2013, a poboaci\u00f3n era de 9.625.444. O 86.7% da poboaci\u00f3n era de etnia Sueca.\nAs maiores comunidades de non-suecos est\u00e1n formadas polos fineses os cales fan o 2% da poboaci\u00f3n. Outros importantes prove\u00f1en doutros pa\u00edses Escandinavos, da antiga Iugoslavia, e do Oriente Medio. Outro importante grupo son os ind\u00edxenas saami que viven no norte de Suecia nunha comunidade de 17.000 persoas.\nSuecia transformouse dunha naci\u00f3n de emigrantes \u00f3 acabar a primeira guerra mundial a unha naci\u00f3n de inmigrantes ao acaba-la segunda guerra mundial. Hoxe en d\u00eda o 12% dos habitantes naceu no estranxeiro, e un quinto da poboaci\u00f3n son fillos ou netos de inmigrantes. Os maiores grupos ve\u00f1en de Finlandia, da antiga Iugoslavia, do Oriente Medio e doutros pa\u00edses n\u00f3rdicos nesa orde.\nAs intervenci\u00f3ns Sovi\u00e9ticas contra a Revoluci\u00f3n H\u00fangara de 1956 e a liberaci\u00f3n de Checoslovaquia en 1968 resultou na primeira chegada de refuxiados pol\u00edticos. Alg\u00fans americanos desertores da guerra de Guerra de Vietnam tam\u00e9n atoparon refuxio entre os Suecos, os cales estaban encontra do imperialismo feito pola Uni\u00f3n Sovi\u00e9tica e os Estados Unidos de Am\u00e9rica. Despois do golpe militar de 1973 en Chile, e as seguintes ditaduras de Chile e outros pa\u00edses suramericanos, os refuxiados pol\u00edticos cambiaron a imaxe da inmigraci\u00f3n en Suecia , inclu\u00eddos os refuxiados de Ir\u00e1n, Iraq e Palestina.\nIdiomas.\nO sueco \u00e9 unha lingua xerm\u00e1nica falada no norte de Europa , en concreto en Suecia e na costa de Finlandia (falada por un 5% dos fineses) , \u00e9 moi similar \u00f3 dan\u00e9s e ao noruegu\u00e9s, mais difer\u00e9nciase deles na pronunciaci\u00f3n e ortograf\u00eda. Suecia non ten ningunha lingua oficial a\u00ednda que o Sueco ten de facto o status de lingua oficial. A lingua dominante sempre foi o sueco por iso nunca houbo unha necesidade pol\u00edtica de facela oficial A\u00ednda as\u00ed con reco\u00f1ecemento de cinco linguas minoritarias (fin\u00e9s, me\u00e4nkieli, saami, roman\u00ed e yiddish) o 1 de abril do ano 2000, a necesidade de facer o sueco oficial faise cada vez m\u00e1is popular e o 7 de decembro do ano 2005, o parlamento votou para este reco\u00f1ecemento, por\u00e9n non tivo \u00e9xito.\nA maior\u00eda dos suecos, especialmente aqueles menores de 60 anos , son capaces de entender e falar ingl\u00e9s grazas \u00f3 comercio e a popularidade de viaxar \u00f3 estranxeiro xunto co a forte influencia Anglo-americana e tam\u00e9n a tradici\u00f3n de subtitular as series de televisi\u00f3n e os filmes. O ingl\u00e9s se converteu nunha materia obrigatoria na escola secundaria para os estudantes de Ciencias Naturais en 1849 e para o resto dos estudantes suecos dende 1940. Dependendo da escola, o Ingl\u00e9s \u00e9 unha materia obrigatoria dende terceiro ata noveno grao, todos os estudantes contin\u00faan estud\u00e1ndoo tam\u00e9n no primeiro curso da escola secundaria.\nRelixi\u00f3n.\nSuecia \u00e9 un dos pa\u00edses onde existe menos sentimento relixioso, entre 46 e un 85%, segundo diversos estudos sociol\u00f3xicos, da poboaci\u00f3n sueca p\u00f3dese categorizar como ateos, agnosticos ou que non cren en ning\u00fan tipo de deus. Non obstante o anterior no ano 2011 o 68,8% dos suecos son formalmente membros da Igrexa de Suecia, de tradici\u00f3n luterana e que ata o ano 2000 ti\u00f1a o rango de igrexa de estado. As\u00ed e todo a alta porcentaxe de bautizados, un 65%, a participaci\u00f3n en actos relixiosos \u00e9 moi baixa, salientando tan s\u00f3 a porcentaxe de funerais, un 84% fanse no seo da igrexa. Aproximadamente un 0,7% dos membros da igrexa aband\u00f3nana cada ano. En Suecia existen outras confesi\u00f3ns relixiosas, moitas son numerosas por efecto dos inmigrantes chegados \u00e1 Suecia ao longo da s\u00faa historia, as\u00ed te\u00f1en tradici\u00f3n no pa\u00eds os cat\u00f3licos, ortodoxos, musulm\u00e1ns e outras denominaci\u00f3ns protestantes, co\u00f1ecidas no pa\u00eds co termo de Igrexa Libre, por oposici\u00f3n \u00e1 antiga Igrexa oficial, a Igrexa de Suecia. No ano 2006 hab\u00eda 400.000 musulm\u00e1ns no pa\u00eds calcul\u00e1ndose un 5% os practicantes. Outras confesi\u00f3ns presentes en Suecia pero cun n\u00famero de membros m\u00e1is reducido son os budistas, xudeus, hind\u00fas e baha\u00edtas e nos \u00faltimos anos apareceron tam\u00e9n neopaganos e reviviuse a relixi\u00f3n tradicional saami.\nEconom\u00eda.\nSuecia ten unha econom\u00eda de mercado fortemente regulada polo Estado, que foi co\u00f1ecida como \"modelo sueco\" e presentada como exemplo do proposta socio-econ\u00f3mica da socialdemocracia europea. Orientada principalmente \u00e1 exportaci\u00f3n, conta cun moderno sistema de distribuci\u00f3n, suficientes comunicaci\u00f3ns externas e internas e unha forza de traballo especializada. A madeira, a enerx\u00eda hidr\u00e1ulica e o ferro constit\u00faen a base da s\u00faa econom\u00eda altamente enfocada cara ao comercio internacional. A enxe\u00f1ar\u00eda achega o 50% da produci\u00f3n e exportaci\u00f3ns. As telecomunicaci\u00f3ns e as industrias automotriz e farmac\u00e9utica son tam\u00e9n de grande importancia. A agricultura conta co 2% do PIB e emprego.\nNo final do 2007 as vinte compa\u00f1\u00edas maiores rexistradas en Suecia eran Volvo, Ericsson, Vattenfall, Skanska, Sony Ericsson Mobile Communications AB, Svenska Cellulosa Aktiebolaget, Electrolux, Volvo Personvagnar, TeliaSonera, Sandvik, Scania, IKEA, Hennes &amp; Mauritz, Nordea, Preem, Atlas Copco, Securitas, Nordstjernan e SKF.\nCase toda a produci\u00f3n industrial sueca \u00e9 realizada por empresas privadas, feito que contrasta con outros pa\u00edses industrializados, como Austria e Italia, onde as empresas do Estado te\u00f1en maior presenza. O goberno de centro-dereita do primeiro ministro Fredrik Reinfeldt instalado en 2006, anunciou que privatizar\u00eda a maior\u00eda das empresas estatais e at\u00e9 2008 vendera Vin &amp; Sprit (V&amp;S), produtora do vodka Absolut, a aseguradora Vasakronan e as acci\u00f3ns en OMX, empresa que controla a Bolsa de Valores.\nA poboaci\u00f3n economicamente activa (PEA) \u00e9 duns 4,5 mill\u00f3ns de persoas, dos cales ao redor dun terzo contan con estudos de educaci\u00f3n superior. A econom\u00eda do pa\u00eds crece a un ritmo de 2% por ano. O traballador medio recibe 40% do seu salario despois do cobro de impostos e achegues \u00e1 seguridade social, polo que a presi\u00f3n impositiva en Suecia \u00e9 alta comparada cos demais pa\u00edses desenvolvidos, alcanzando o 51,1% do PIB en 2007, case o dobre que a de pa\u00edses como Estados Unidos ou Irlanda. Os empregados p\u00fablicos suman case un terzo da forza de traballo, unha taxa m\u00e1is alta que a maior\u00eda dos pa\u00edses. O crecemento do PIB acelerouse desde as reformas realizadas na d\u00e9cada de 1990, especialmente no sector manufactureiro.\nO Foro Econ\u00f3mico Mundial de 2008 considerou a Suecia como o terceiro pa\u00eds m\u00e1is competitivo do mundo. Pola s\u00faa banda, o \u00cdndice de Liberdade Econ\u00f3mica situouna no posto 27 entre 162 pa\u00edses avaliados, e 14 entre os 41 pa\u00edses europeos. Finalmente, ocupou o posto n\u00famero 9 do Anuario IMD de Competitividade 2008. Suecia rexeitou o euro como moeda a trav\u00e9s de voto popular e actualmente a moeda oficial do pa\u00eds \u00e9 a coroa sueca (SEK). O Banco Central Sueco (Sveriges Riksbank), fundado en 1668 o que o fai o banco central m\u00e1is antigo do mundo, oc\u00fapase da estabilidade dos prezos, mantendo a inflaci\u00f3n nun 2% anual, un dos m\u00e1is baixos entre os pa\u00edses europeos dende mediados da d\u00e9cada de 1990. Os pa\u00edses cos que efect\u00faa a maior parte da actividade financeira son Alema\u00f1a, Estados Unidos, Noruega, Reino Unido, Dinamarca e Finlandia.\nCiencia e tecnolox\u00eda.\nSendo un pa\u00eds desenvolvido moi avanzado, as investigaci\u00f3ns cient\u00edficas te\u00f1en un papel clave para o desenvolvemento econ\u00f3mico e para a sociedade en xeral, e a alta calidade no desenvolvemento cient\u00edfico e tecnol\u00f3xico de Suecia \u00e9 reco\u00f1ecida ao redor do mundo. Xuntos, o sector p\u00fablico e privado destinan preto do 4% do PIB \u00e1 investigaci\u00f3n e desenvolvemento, o cal converte a Suecia nun dos pa\u00edses que m\u00e1is inviste en I+D+I en termos de porcentaxe do PIB. O est\u00e1ndar das investigaci\u00f3ns suecas \u00e9 alto e o pa\u00eds \u00e9 l\u00edder mundial en m\u00faltiples campos importantes. Estatisticamente, Suecia \u00e9 o primeiro en Europa en canto ao n\u00famero de traballos cient\u00edficos publicados per c\u00e1pita.\nA\u00ednda que \u00e9 un pa\u00eds relativamente pequeno, Suecia estivo dende hai moito tempo na vangarda de I+D+I. Por varias d\u00e9cadas, o goberno decidiu po\u00f1er como prioritarias algunhas actividades cient\u00edficas de investigaci\u00f3n. Este forte apoio axudou a Suecia a converterse nun pa\u00eds l\u00edder en termos de innovaci\u00f3n. As estat\u00edsticas demostran que dende 1970 a 2003, o sistema nacional de innovaci\u00f3n sueco estaba entre os mellores dos pa\u00edses membros da OCDE en canto \u00e1 xeraci\u00f3n de invenci\u00f3ns tecnol\u00f3xicas e o n\u00famero de patentes rexistradas de acordo co tama\u00f1o da poboaci\u00f3n. S\u00f3 Su\u00edza reportou un maior \u00edndice de patentes en relaci\u00f3n \u00e1 s\u00faa poboaci\u00f3n. Al\u00e9n diso, Suecia atop\u00e1base entre os pa\u00edses co maior n\u00famero de publicaci\u00f3ns cient\u00edficas nos campos de ciencia m\u00e9dica, ciencias naturais e enxe\u00f1ar\u00eda no 2001.\nEn termos de estrutura, a econom\u00eda de Suecia \u00e9 caracterizada polas s\u00faas grandes exportaci\u00f3ns orientadas cara ao sector tecnol\u00f3xico e industrial, as\u00ed como os comparativamente pequenos sectores de servizos e finanzas. As\u00ed a ciencia e tecnolox\u00eda volv\u00e9ronse unha parte importante para a econom\u00eda do pa\u00eds, principalmente para as grandes organizaci\u00f3ns industriais e de servizos que a dominan.\nInventos.\nFoi no s\u00e9culo XVIII cando tivo lugar a Revoluci\u00f3n cient\u00edfica. Previamente, os avances tecnol\u00f3xicos chegaran da man de profesionais que inmigraran doutros pa\u00edses europeos. En 1739 fundouse a Real Academia das Ciencias de Suecia, con personaxes como Carl von Linn\u00e9 e Anders Celsius entre os seus primeiros membros. Dende 1870, moitas compa\u00f1\u00edas de enxe\u00f1ar\u00eda foron creadas a un ritmo nunca antes visto e os enxe\u00f1eiros convert\u00e9ronse nos heroes da \u00e9poca. Moitas das compa\u00f1\u00edas fundadas por estes pioneiros son a\u00ednda reco\u00f1ecidas a nivel internacional.\nAlfred Nobel inventou a dinamita e institu\u00edu o Premio Nobel. Gustaf Dal\u00e9n fundou a compa\u00f1\u00eda de gas AGA e ga\u00f1ou o Premio Nobel de F\u00edsica polas s\u00faas v\u00e1lvulas solares. Lars Magnus Ericsson comezou a empresa que leva o seu nome, Ericsson, que hoxe en d\u00eda \u00e9 unha das compa\u00f1\u00edas de telecomunicaci\u00f3ns maiores do mundo. Jonas Wenstr\u00f6m foi un pioneiro na corrente alterna e xunto co inventor croata Nikola Tesla, inventou o sistema electr\u00f3nico de tres fases.\nA tradicional industria e enxe\u00f1ar\u00eda son a\u00ednda unha das principais fontes de invenci\u00f3ns suecas, pero a electr\u00f3nica, farmac\u00e9utica e outras industrias de alta tecnolox\u00eda comezan a ga\u00f1ar terreo. O Tetra pack foi inventado polo sueco Erik Wallenberg. H\u00e5kan Lans inventou o Automatic Identification System, unha ferramenta usada por buques e avi\u00f3ns civ\u00eds a nivel mundial. Losec, un medicamento contra as \u00falceras, foi a medicina m\u00e1is vendida na d\u00e9cada de 1990 e foi desenvolvida por AstraZeneca, unha compa\u00f1\u00eda anglo-sueca. Gran parte das industrias suecas multinacionais tiveron as s\u00faas orixes no enxe\u00f1o de m\u00faltiples inventores suecos. Suecia ti\u00f1a un total de 33.523 patentes at\u00e9 o ano 2007, de acordo coa Oficina de Patentes e Marcas Rexistradas dos Estados Unidos, con s\u00f3 dez pa\u00edses superando este n\u00famero.\nCultura.\nA cultura de Suecia \u00e9 percibida tipicamente como igualitaria, sinxela e aberta a influencias doutros pa\u00edses. O pa\u00eds recibiu a influencia cultural doutros pa\u00edses e instituci\u00f3ns: a Igrexa cat\u00f3lica e Alema\u00f1a durante a Idade Media, Francia durante o s\u00e9culo XVIII, de novo Alema\u00f1a no s\u00e9culo XIX e os pa\u00edses de cultura anglosaxoa despois da segunda guerra mundial.\nOutro aspecto cultural destacado a nivel internacional \u00e9 a entrega do Premio Nobel, institu\u00eddos polo inventor sueco Alfred Nobel. Este galard\u00f3n outorgase cada ano dende 1901 a persoas que fixeron investigaci\u00f3ns sobresalientes, inventado t\u00e9cnicas ou equipamento revolucionario ou contribuci\u00f3ns notables \u00e1 sociedade.\nSuecia foi berce de varios escritores reco\u00f1ecidos a nivel mundial inclu\u00edndo a August Strindberg, Astrid Lindgren, Stieg Larsson e os ga\u00f1adores do Premio Nobel Selma Lagerl\u00f6f e Harry Martinson. En total entreg\u00e1ronse sete Premios Nobel de Literatura a escritores suecos. Entre os artistas m\u00e1is co\u00f1ecidos do pa\u00eds at\u00f3panse pintores como Carl Larsson e Anders Zorn, e os escultores Tobias Sergel e Carl Milles.\nM\u00fasica.\nSuecia conta cunha rica tradici\u00f3n musical que abrangue dende as baladas folcl\u00f3ricas medievais at\u00e9 o hip hop. A m\u00fasica n\u00f3rdica pre-cristi\u00e1 perdeuse co paso do tempo, a\u00ednda que existen recreaci\u00f3ns hist\u00f3ricas baseadas en instrumentos atopados en sitios arqueol\u00f3xicos viquingos. Entre os instrumentos utilizados at\u00f3panse o \"lur\" (unha especie de trompeta), instrumentos de corda sinxelos, frautas de madeira e tambores. \u00c9 posible que alg\u00fans trazos da m\u00fasica viquinga permanezan at\u00e9 hoxe nas canci\u00f3ns tradicionais suecas.\nA m\u00fasica tradicional \u00e9 un escenario musical importante, tanto no estilo tradicional e no estilo moderno, que a mi\u00fado incorpora elementos doutros x\u00e9neros como o rock e o jazz. Entre os principais grupos de m\u00fasica sueca tradicional destacan V\u00e4sen (\u00fanico grupo que usa un instrumento sueco chamado \"nyckelharpa\"), Garmarna, Nordman e Hedningarna. Tam\u00e9n est\u00e1 a m\u00fasica de Laponia, chamada \"yoik\", a cal \u00e9 unha especie de canto que \u00e9 parte da espiritualidade tradicional do pobo saami, que ga\u00f1ou reco\u00f1ecemento mundial no eido da m\u00fasica folcl\u00f3rica.\nSuecia \u00e9 un gran mercado para a m\u00fasica de new age e de conciencia ambiental, as\u00ed como para a m\u00fasica pop e rock que conte\u00f1en mensaxes de liberalismo e de esquerda. Ademais, o pa\u00eds tam\u00e9n ten unha prominente tradici\u00f3n en m\u00fasica coral, derivada en parte da importancia cultural da m\u00fasica folcl\u00f3rica. De feito, dos 9,2 mill\u00f3ns de habitantes, est\u00edmase que entre 500 e 600 mil acodes cantan en coros.\nSuecia \u00e9 o terceiro exportador de m\u00fasica maior do mundo, con m\u00e1is de 800 mill\u00f3ns de d\u00f3lares de ingresos en 2007, excedido s\u00f3 polos Estados Unidos e o Reino Unido. ABBA foi un dos primeiros grupos musicais de Suecia que se fixo famoso ao redor do mundo, que a\u00ednda se atopan entre os artistas con m\u00e1is \u00e9xito, con preto de 370 mill\u00f3ns de discos vendidos. Con ABBA, a m\u00fasica de Suecia entra a unha nova era, na cal o pop sueco ga\u00f1ou importancia internacional. Outras bandas que se fixeron mundialmente famosas son Roxette, Irene, Loveninjas, Mando Diao, The Hives ou The Cardigans. Por outra banda, Suecia ga\u00f1ou en catro ocasi\u00f3ns o Festival da Canci\u00f3n de Eurovisi\u00f3n con ABBA, os Herreys, Carola H\u00e4ggkvist e Charlotte Perrelli.\nOutro tipo de m\u00fasica que cobrou importancia \u00e9 heavy metal (inclu\u00edndo os subs\u00e9neros death metal, o metal progresivo e o power metal). Algunhas bandas suecas que sobresaen dentro deste x\u00e9nero son Bathory, Amon Amarth, K2, Opeth ou a vocalista de Nightwish, Anette Olzon, entre outros.\nFinalmente, o jazz \u00e9 outro dos x\u00e9neros importantes dentro da m\u00fasica sueca. Durante o \u00faltimos sesenta anos mantivo un est\u00e1ndar art\u00edstico elevado, en gran parte debido \u00e1s bandas locais que reciben influencia doutros pa\u00edses como B\u00e9lxica, Francia, Reino Unido e Estados Unidos. Lars Gullin \u00e9 o m\u00e1ximo representante do jazz sueco.\nLiteratura.\nO primeiro texto literario achado en Suecia \u00e9 a Pedra de R\u00f6k, tallada durante a Era Viquinga preto do ano 800. Coa conversi\u00f3n do pa\u00eds ao cristianismo en 1100, Suecia entrou na Idade Media, durante a cal os monxes preferiron usar o lat\u00edn, polo que son escasos os textos escritos en sueco antigo desa \u00e9poca. A literatura sueca floreceu s\u00f3 despois de que o idioma sueco fose estandarizado no s\u00e9culo XVI, sendo a \"Biblia\" un dos primeiros libros traducidos ao sueco en 1541. A mi\u00fado esta traduci\u00f3n \u00e9 chamada a Biblia de Gustavo Vasa.\nCoa implantaci\u00f3n do sistema educativo e a liberdade que deu a secularizaci\u00f3n, o s\u00e9culo XVII viu o desenvolvemento de m\u00faltiples escritores suecos. Exemplo disto son Georg Stiernhielm (s\u00e9culo XVII), quen foi o primeiro en escribir poes\u00eda cl\u00e1sica en sueco; Johan Henric Kellgren (s\u00e9culo XVIII), o primeiro en escribir unha prosa flu\u00edda en sueco; Carl Michael Bellman (final do s\u00e9culo XVIII), o primeiro escritor de baladas de burlesque; e August Strindberg (final do s\u00e9culo XIX), un escritor a socio-realista dramaturgo que alcanzou a fama mundial. O s\u00e9culo XX continuou dando notables autores como Selma Lagerl\u00f6f, (Premio Nobel de Literatura 1909), Verner von Heidenstam (Premio Nobel de Literatura 1916) e P\u00e4r Lagerkvist (Premio Nobel de Literatura 1951). Entre outros autores destacados anteriores o s\u00e9culo XX c\u00f3mpre sinalar a Carl Jonas Love Almqvist, Per Daniel Amadeus Atterbom, Carl Michael Bellman ou Lina Sandell.\nEn d\u00e9cadas recentes, varios escritores suecos foron reco\u00f1ecidos internacionalmente, inclu\u00edndo a Henning Mankell, escritor de novelas de detectives e Jan Guillou, escritor de novelas de esp\u00edas ou Harry Martinson (Premio Nobel de Literatura 1974) e a s\u00faa muller Moa Martinson. Mais a \u00fanica autora sueca que deixou unha marca importante dentro do mundo da literatura foi a escritora de contos para nenos Astrid Lindgren, e os seus libros \"Pippi Mediaslongas\", \"Emil of Maple Hills\", entre outros. Outros autores destacados deste s\u00e9culo son Maria Gripe ou Christina Lilliestierna. Finalemente c\u00f3mpre destacar a Stieg Larsson, autor da trilox\u00eda de novelas policiais \"Millenium\".\nFestividades.\n\u00c1 parte das festividades tradicionais da Igrexa, Suecia tam\u00e9n celebra varias datas senlleiras, algunhas das cales levan a cabo desde a \u00e9poca pre-cristi\u00e1. Entre as principais festividades suecas podemos atopar:\nFestexado o 30 de abril este rito marca o comezo da primavera para moitos suecos. Ac\u00e9ndense grandes cacharelas con p\u00f3las secas. \nFestexada 6 de xu\u00f1o, foi lexislada en 1983 para determinar o d\u00eda nacional de Suecia. Elixiuse esta data por ser o d\u00eda no cal Gustavo Vasa foi elixido rei de Suecia. En 2005 foi decretado festivo nacional.\nA festividade de Santa Luc\u00eda coroa as celebraci\u00f3ns de advento e cel\u00e9brase o 13 de decembro. Segundo a tradici\u00f3n nenas vestidas de branco percorren as r\u00faas cantando e portando veas, encabezadas por unha delas que realiza o papel de Luc\u00eda, portando unha cinta vermella na cintura e unha coroa de luz formada por ramas e follas de arandos sobre a que se fixan unhas candeas. Unha antiga tradici\u00f3n pag\u00e1, que adoptou tras os conflitos relixiosos da Reforma, o nome da santa Luc\u00eda de Siracusa.\nV\u00e9xase tam\u00e9n.\nIkea"}
{"id": "5557", "revid": "1822", "url": "https://gl.wikipedia.org/wiki?curid=5557", "title": "20 de maio", "text": "O 20 de maio \u00e9 o 140\u00ba d\u00eda do ano do calendario gregoriano e o 141\u00ba nos anos bisestos. Quedan (225) d\u00edas para finalizar o ano.\nNotas.\nOs 366 d\u00edas do ano"}
{"id": "5559", "revid": "5863", "url": "https://gl.wikipedia.org/wiki?curid=5559", "title": "Baroncelle, Abad\u00edn", "text": "Santiago de Baroncelle \u00e9 unha parroquia pertencente ao concello de Abad\u00edn. Ti\u00f1a 158 habitantes en 2015 (87 homes e 71 mulleres) segundo datos do IGE. Iso sup\u00f3n unha diminuci\u00f3n da poboaci\u00f3n respecto a 2014 cando viv\u00edan nas s\u00faas 12 entidades de poboaci\u00f3n 165 veci\u00f1os (92 homes e 73 mulleres).\nXeograf\u00eda.\nTen unha superficie de 6,67\u00a0km\u00b2. Limita coas parroquias de Aldixe, As Go\u00e1s, Abeledo, Corvite e Moncelos; tam\u00e9n coas de \u00c1rbol e Carballido do concello de Vilalba. Pertence ao arciprestado de Terrach\u00e1 da diocese de Mondo\u00f1edo-Ferrol.\nEntidades e poboaci\u00f3n.\nDos 22 lugares recollidos na toponimia oficial 12 son entidades de poboaci\u00f3n, sendo a densidade media de poboaci\u00f3n no 2015, de 23,69 hab/km\u00b2.\nAs entidades co seu respectivo n\u00famero de habitantes no 2006 son as seguintes: A Abelleira (12), O Asper\u00f3n (27), Augalevada (26), A Casavella (15), O Casti\u00f1eiro (11), O Fondo (5), A Fonte do Mouro (9), Golpilleiras (4), A Uceira Grande (26), Vacaferreira (9), O Valado (3) e Vilat\u00e1n (11).\nOutros lugares (que xeralmente forman parte dalgunhas das entidades) son: Os Barreiros, Os Caseiros, Cornello, A Fraga, O Lodeiro, Pi\u00f1eiro, Porto do R\u00edo, R\u00edos, Seminaus e A Uceira Pequena.\nPatrimonio.\nAparece documentado o arciprestado de Baroncelle nunha doaz\u00f3n de Afonso VII, do \"Castrum Baroncelli\" do ano 1132.\nExiste unha antiga igrexa parroquial de Santiago de Baroncelle nunha fermosa paraxe na aldea da Casavella. A igrexa constru\u00eduse no s\u00e9culo XVII. Actualmente at\u00f3pase en estado ruinoso e pechada ao culto. Ten unha soa nave de planta rectangular con capela maior cuadrangular e sancrist\u00eda acaroada. Sobre a fachada, pequena espadana dun so van. No seu interior un arco triunfal semicircular, retablo maior neocl\u00e1sico, e dous retablos barrocos dos que destaca o retablo de San Rosendo, procedente da catedral de Mondo\u00f1edo."}
{"id": "5560", "revid": "98629", "url": "https://gl.wikipedia.org/wiki?curid=5560", "title": "21 de maio", "text": "O 21 de maio \u00e9 o 141\u00ba d\u00eda do ano do calendario gregoriano e o 142\u00ba nos anos bisestos. Quedan (224) d\u00edas para finalizar o ano.\nNotas.\n20 de maio - 22 de maio\nOs 366 d\u00edas do ano"}
{"id": "5563", "revid": "1822", "url": "https://gl.wikipedia.org/wiki?curid=5563", "title": "22 de maio", "text": "O 22 de maio \u00e9 o 142\u00ba d\u00eda do ano do calendario gregoriano e o 143\u00ba nos anos bisestos. Quedan 223 d\u00edas para finalizar o ano.\nNotas.\nOs 366 d\u00edas do ano"}
{"id": "5567", "revid": "1822", "url": "https://gl.wikipedia.org/wiki?curid=5567", "title": "6 de xaneiro", "text": "O 6 de xaneiro \u00e9 o sexto d\u00eda do ano do calendario gregoriano. Quedan 359 d\u00edas para rematar o ano e 360 nos anos bisestos.\nOutros.\nOs 366 d\u00edas do ano"}
{"id": "5575", "revid": "22570", "url": "https://gl.wikipedia.org/wiki?curid=5575", "title": "Sealab", "text": "Das voces inglesas \"sea\", mar, e \"laboratory\", laboratorio.\nEstaci\u00f3n fixa oceanogr\u00e1fica submarina, destinada a estudar as posibilidades de vida submarina prolongada e os traballos f\u00f3ra de dita estaci\u00f3n. Baixo este nome, constru\u00edronse tres estaci\u00f3ns:\nSealab I, entrou en servizo en xullo de 1964.\nSealab II, entrou en servizo o 28 de agosto de 1965.\nSealab III, entrou en servizo en 1968. A causa da morte dun dos acuanautas por raz\u00f3ns inexplicabeis, adiouse o proxecto de forma indefinida.\nEn certo xeito, podemos consideralas como antepasadas da Skylab"}
{"id": "5577", "revid": "56817", "url": "https://gl.wikipedia.org/wiki?curid=5577", "title": "1721", "text": "Outros.\nHistoria ano a ano"}
{"id": "5578", "revid": "111586", "url": "https://gl.wikipedia.org/wiki?curid=5578", "title": "Monocasco", "text": "Denom\u00ednase coma monocasco o buque (ou en xeral, dep\u00f3sito de materiais) que ten un \u00fanico casco, en troques de telo duplicado (un externo e outro de xeito m\u00e1is interno) para proporcionar m\u00e1is protecci\u00f3n. Alg\u00fans tipos de buques monocasco est\u00e1n prohibidos, como o caso dos petroleiros desde 2003, a ra\u00edz da cat\u00e1strofe do \"Prestige\"."}
{"id": "5579", "revid": "23204", "url": "https://gl.wikipedia.org/wiki?curid=5579", "title": "Marea negra", "text": "Unha marea negra \u00e9 chegada \u00e1 costa da vertedura de hidrocarburos \u00f3 mar, a modo dunha marea tinxida de negro formada por unha masa oleaxinosa m\u00e1is ou menos espesa da emulsi\u00f3n do hidrocarburo en auga. As mareas negras m\u00e1is graves adoitan ser consecuencia dun accidente dun barco petroleiro ou unha plataforma petrol\u00edfera.\nA\u00ednda que o termo se aplica cando se trata da chega dunha masa voluminosa nun curto espazo de tempo de cru, fuel ou outro derivado do petr\u00f3leo, os efectos sobre os ecosistemas son basicamente os mesmos que cando se trata dos vertidos limitados e reducidos producidos a partir doutras orixes, como as limpezas ilegais dos dep\u00f3sitos de fuel en mar a f\u00f3ra, erros ou accidentes producidos na carga ou descarga dos barcos etc. Estes vertidos nunca son espectaculares e, por conseguinte, moitas veces pasan desapercibidos pola opini\u00f3n p\u00fablica pero son moito m\u00e1is frecuentes cos derivados de accidentes, tanto en n\u00famero como en volume vertido \u00f3 mar.\nOrixe das mareas negras.\nA pesar da idea de que as mareas negras est\u00e1n causadas por accidentes mar\u00edtimos, o certo \u00e9 que esta orixe accidental s\u00f3 se pode aplicar \u00f3 7% dos casos, inclu\u00edndo os derrames orixinados no transcurso de operaci\u00f3ns rutineiras nos portos: carga e descarga de barcos ou operaci\u00f3ns de transvasamento dun barco a outro, se ben estes derrames adoitan ser de pequeno volume (o 93% dos casos non supera as 7 toneladas).\nA principal causa dos vertidos est\u00e1 nas operaci\u00f3ns de limpeza en mar a f\u00f3ra, nuns actos absolutamente ilegais co\u00f1ecidos como \"sentinazos\", que representan un 19% dos derrames de hidrocarburos \u00f3 mar. Consisten na limpeza con auga a presi\u00f3n dos restos de fuel que quedan adheridos \u00e1s paredes dos tanques dos petroleiros, para despois bombear ou baleirar directamente \u00f3 mar eses restos. Estes vertidos te\u00f1en a particularidade de afectar \u00e1reas moi extensas porque se fan cando o barco est\u00e1 navegando, o que sup\u00f3n un vertido continuo \u00f3 longo do seu desprazamento.\nSegundo un informe do Programa do Medio Ambiente da ONU datado en 1993 , cada ano v\u00e9rtense \u00f3 mar entre 3 e 4 mill\u00f3ns de toneladas de hidrocarburos e derivados, e o 50% dos presentes no medio mari\u00f1o procede de vertidos urbanos e industriais realizados en terra.\nMesmo tam\u00e9n se poden producir mareas negras a partir de emisi\u00f3ns de petr\u00f3leo a partir de xacementos submarinos. Existen tam\u00e9n precedentes de mareas negras producidas a consecuencia de acci\u00f3ns de guerra sobre barcos petrol\u00edferos e, de feito, a maior marea negra da historia en todo o mundo foi a provocada en 1991 durante a Guerra do Golfo, cando Iraq verteu \u00f3 Golfo P\u00e9rsico oito mill\u00f3ns de toneladas de cru dos pozos de Kuwait, co obxectivo de impedir o desembarco dos aliados.\nDin\u00e1mica das mareas negras.\nSexa cal sexa a orixe do vertido, o hidrocarburo mest\u00farase coa auga e forma unha masa negra ou escura, m\u00e1is ou menos viscosa, que \u00e9 arrastrada polas ondas ata depositarse nas costas; en funci\u00f3n da volatibilidade e densidade do hidrocarburo de que se trate, parte do vertido evaporarase (provocando unha contaminaci\u00f3n atmosf\u00e9rica) ou afundir\u00e1 e depositar\u00e1 nos fondos mari\u00f1os. Factores como o volume vertido, o tipo do hidrocarburo, a distancia \u00e1 costa e caracter\u00edsticas desta, ou a climatolox\u00eda no momento do accidente far\u00e1n que var\u00ede o comportamento do vertido e a \u00e1rea xeogr\u00e1fica sobre a que actuar\u00e1 a marea negra. Unha vez na costa, provocar\u00e1 distintos efectos, m\u00e1is ou menos graves, sobre os ecosistemas mari\u00f1os e costeiros e, simultaneamente, tam\u00e9n vai provocar importantes perdas econ\u00f3micas \u00f3 impedir o aproveitamento dos recursos mari\u00f1os.\n\u00d3 ser os hidrocarburos menos densos ca auga, tralo vertido est\u00e9ndense rapidamente sobre a superficie formando unha extensa capa irregular, formada por masas espesas e densas xunto a \u00e1reas cubertas por unha fina pel\u00edcula oleosa. O vento, as ondas e as correntes diseminar\u00e1n e fraccionar\u00e1n esas manchas de forma impredicible. Parte da substancia vertida forma unha emulsi\u00f3n coa auga que se mant\u00e9n a flote ou en suspensi\u00f3n na columna de auga, e pode ser dispersada e transportada polas correntes durante semanas a \u00e1reas moi afastadas do punto do vertido, a\u00ednda que antes ou despois sedimenta ou \u00e9 depositada na costa. Os compo\u00f1entes m\u00e1is densos van afundindo ata depositarse sobre os fondos mari\u00f1os mentres que os m\u00e1is lixeiros se evaporan (como \u00e9 o caso da gasolina ou o fuel lixeiro), e son degradados pola acci\u00f3n da luz solar e do os\u00edxeno (fotooxidaci\u00f3n).\nExisten procesos naturais que van degradando o hidrocarburo ata conseguir a s\u00faa eliminaci\u00f3n do medio, pero son moi lentos e irregulares, polo que a rexeneraci\u00f3n das zonas afectadas polas mareas negras pode necesitar per\u00edodos de moitos anos, se \u00e9 que algunha vez se alcanza a rexeneraci\u00f3n completa. Entre os factores que infl\u00faen nesta degradaci\u00f3n natural se poden citar factores f\u00edsicos, qu\u00edmicos e biol\u00f3xicos.\nA evaporaci\u00f3n ser\u00e1 tanto m\u00e1is r\u00e1pida canto maior sexa a temperatura e a velocidade dos ventos dominantes. A propia dispersi\u00f3n natural na auga, xunto \u00e1 degradaci\u00f3n qu\u00edmica que sofre co paso do tempo consegue eliminar boa parte da substancia vertida, proceso no que tam\u00e9n interv\u00e9n a descomposici\u00f3n a que \u00e9 sometida por acci\u00f3n de bacterias e fungos capaces de metabolizar hidrocarburos (biodegradaci\u00f3n), pero todo isto necesita moito tempo e a acci\u00f3n destes mecanismos naturais vese comprometida cando o petr\u00f3leo se acumula en pozas, se estende polo espazo intermareal ou penetra entre as rochas e baixo a area, infiltr\u00e1ndose no substrato. A ondada sobre as zonas rochosas act\u00faa lenta pero constantemente limpando os restos do fuel apegados nas rochas, pero tam\u00e9n pode soterralo baixo profundas capas de area.\nMareas negras no mundo.\nAs mareas negras produc\u00edronse en todo o mundo, froito do movemento constante dos barcos petroleiros entre as \u00e1reas de produci\u00f3n, localizadas no Golfo P\u00e9rsico, Norteam\u00e9rica e Mar do Norte, e os puntos de transformaci\u00f3n e consumo, principalmente localizado nos pa\u00edses industrializados, que foron sempre os que sufriron estas cat\u00e1strofes con maior frecuencia. As \u00e1reas pr\u00f3ximas \u00e1s rutas de transporte, como \u00e9 o caso de Espa\u00f1a e, concretamente, de Galicia, resultan tam\u00e9n especialmente afectadas.\nAs\u00ed, as zonas m\u00e1is afectadas son as situadas cerca dos pa\u00edses de maior produci\u00f3n, por accidentes nos pozos ou nos portos de carga, e as situadas nas \u00e1reas de maior densidade de navegaci\u00f3n.\nA axencia norteamericana NOAA (National Oceanic and Atmospheric Administration) publicou un informe sobre os vertidos de hidrocarburos no mundo que incl\u00fae t\u00f3dolos vertidos comprendidos entre 1960 e 1997 e que superaron as 34 toneladas (que son 10.000 gal\u00f3ns) . Os casos que cumpren estas condici\u00f3ns afectaron un total de 112 pa\u00edses pero se observa unha clara concentraci\u00f3n en determinadas zonas que resultaron especialmente afectadas:\nOs vertidos m\u00e1is importantes da historia, medidos en volumen de petr\u00f3leo, non canto \u00e1 gravedade da marea negra que provocaran, son os seguintes . A marea negra causada polo \"Exxon Valdez\" en 1989, fronte \u00e1s costas de Alasca, foi cuantitavamente menos relevante (de 37.000 toneladas) a\u00ednda que os seus efectos medioambientais e a atenci\u00f3n dos medios fixeron deste un caso sonado en todo o mundo.\nDeepwater Horizon.\nTratabase dunha plataforma petrol\u00edfera instalada na costa de Luisiana, a uns 80\u00a0km da costa e propiedade da compa\u00f1\u00eda British Petroleum (BP). Durante os traballos de extracci\u00f3n, o 20 de abril de 2010 sufriu unha explosi\u00f3n que produciu o incendio e posterior afundimento da plataforma -o 22 de abril-, e un vertido de cru de 8.000 m3 diarios (que outras fontes estimaron en m\u00e1is de 9.500 m3 diarios) que provocou unha marea negra que se estendeu nun radio de 320\u00a0km \u00f3 redor do pozo. Tras varios intentos frustrados de pechar a v\u00e1lvula, o 26 de maio conseguiuse reducir nun terzo o volume vertido pero non foi ata agosto cando lograron selar definitivamente a v\u00e1lvula.\nO goberno dos Estados Unidos estimou o vertido en 780.000 toneladas, das que sup\u00f3n que se evaporou ou disolveu o 75%. Cient\u00edficos e ecoloxistas puntualizaron que iso non significaba que o petr\u00f3leo desaparecera, sen\u00f3n que se trasladou \u00f3 aire ou segue no mar en forma de micropingas sen que sexa posible predicir o ritmo de descomposici\u00f3n que sufrir\u00e1. Ademais, denunciaron o abuso no uso de disolventes, calculado en sete mill\u00f3ns de litros.\nABT Summer.\nO 28 de maio de 1991, este superpetroleiro liberiano, cunha carga de 260.000 toneladas de cru, sofre unha explosi\u00f3n a 700 millas de Angola. A continuaci\u00f3n inc\u00e9ndiase e comeza a verter a carga ata que afunde o 1 de xu\u00f1o. Nunca se atoparon os restos do barco.\nCastillo de Bellver.\nFoi un superpetroleiro de bandeira espa\u00f1ola, cargado con 257.000 toneladas de cru lixeiro, que se incendiou o 6 de agosto de 1983 fronte \u00f3 Cabo de Boa Esperanza, na costa de Sur\u00e1frica. Terminou rachando en dous e provocando un vertido de 50 a 60.000 toneladas. A popa afundiu axi\u00f1a, contendo a\u00ednda m\u00e1is de 100.000 toneladas nos seus tanques; a proa foi remolcada mar aberto e afundida con explosivos. Desde o fondo do mar continuou vertendo fuel ata polo menos o ano 1994.\nAmoco Cadiz.\nO 16 de marzo de 1978, este petroleiro tam\u00e9n liberiano, embarrancou tras quedar sen goberno, fronte \u00e1s costas francesas da Breta\u00f1a. Provocou un vertido de 227.000 toneladas de cru.\nHaven.\nEste petroleiro chipriota, cargado con 140.000 toneladas, sufriu unha explosi\u00f3n e incendiouse o 11 de abril de 1991, estando a unha milla do porto de X\u00e9nova. A marea negra afectou a costa de Liguria e ata a Costa Azul francesa.\nMareas negras en Galicia.\nResulta dif\u00edcil facer unha relaci\u00f3n dos accidentes que provocaran mareas negras na costa galega, pero os exemplos que se poden dar son numerosos.\nO antecedente m\u00e1is afastado co\u00f1ecido \u00e9 o petroleiro ruso \"Boris Sheboldaeff\", que embarrancou fronte \u00e1 costa de Camelle (en Camari\u00f1as) en agosto de 1934. Dado que o barco vi\u00f1a en lastre e grazas a que o accidente foi contra a mesma costa, a \u00e1rea afectada pola marea negra foi moi reducida e limitouse \u00e1 costa de Camelle e Arou (no mesmo concello).\nDurante a segunda guerra mundial produc\u00edronse outras d\u00faas mareas negras, pero estas foron a consecuencia de acci\u00f3ns de guerra. En 1942, o petroleiro alem\u00e1n \"Brenno\" foi bombardeado por avi\u00f3ns aliados e terminou encallando \u00e1 entrada da r\u00eda de Ortigueira, e en 1943 o \"Nord Atl\u00e1ntic\", tam\u00e9n alem\u00e1n, foi bombardeado \u00e1 entrada da r\u00eda de Camari\u00f1as, encallando despois no interior.\nO 2 de xullo de 1968 o petroleiro franc\u00e9s \"Fabiola\" abordou de trav\u00e9s \u00f3 petroleiro espa\u00f1ol \"Bonifaz\" a 9 millas do Cabo Fisterra, provocando o afundimento deste e un vertido dunhas 20.000 toneladas. O cru incendiouse axi\u00f1a e s\u00f3 chegou \u00e1 costa unha pequena parte. O 10 de novembro do mesmo ano, o petroleiro grego \"Spyros Lemos\" part\u00eda en dous fronte a Fisterra e provocaba unha nova marea negra.\nEn 1990, o cargueiro \"Kingland\" chocou contra os baixos rochosos das inmediaci\u00f3ns da Torre de H\u00e9rcules, xusto onde dous anos despois encallar\u00eda o \"Mar Exeo\". A avar\u00eda non lle impediu continuar navegando ata o porto da Coru\u00f1a, pero deixando un ronsel de fuel tras el.\nTam\u00e9n houbo mareas negras a consecuencia de erros no transvasamento da carga: o 10 de agosto de 1989, o petroleiro \"Delaware\" verteu 10 toneladas de petr\u00f3leo cando descargaba no porto da Coru\u00f1a.\nA concentraci\u00f3n de accidentes fronte \u00e1 costa galega pode explicarse pola alta densidade do tr\u00e1fico mar\u00edtimo que soporta: entre 40.000 e 60.000 barcos mercantes \u00f3 ano percorren o corredor mar\u00edtimo de Fisterra (120 diarios), dos que un 13-15% transportan cargas perigosas. Este \"corredor\" est\u00e1 formado por d\u00faas canles separadas, unha para navegar cara o Norte e outra para facelo cara o Sur, a unha distancia de 20-30 millas da costa. Outros factores de risco que explican que Galicia sexa a rexi\u00f3n europea con maior n\u00famero de sinistros mari\u00f1os son a frecuencia e intensidade dos temporais no inverno e a perigosidade da costa.\nA cantidade de petr\u00f3leo e derivados que circula fronte a Fisterra ascende a m\u00e1is de cen mill\u00f3ns de toneladas anuais, co agravante de que as estritas medidas de seguridade impostas por Estados Unidos trala cat\u00e1strofe do \"Exxon Valdez\" en 1989 desviaron cara Europa os petroleiros monocasco, en peor estado e baixo bandeiras de comenencia.\nA seguir imos resumir os casos m\u00e1is graves acontecidos en Galicia. Non se incl\u00faen outros sinistros mar\u00edtimos que causaron outros desastres ambientais, non debidos a vertidos de hidrocarburos, como foron o \"Erkowit\", cargado de pesticidas e encallado fronte \u00e1 praia de Bastiagueiro, en Oleiros, en outubro de 1970; ou o \"Cason\", cargado de produtos qu\u00edmicos perigosos e encallado no cabo Fisterra en decembro de 1987.\nPolycommander.\nO \"Polycommander\", un petroleiro de bandeira norueguesa, encallou o 5 de maio de 1970 nuns baixos pr\u00f3ximos \u00e1 illa de Monteagudo, nas C\u00edes, segundo abandonaba a r\u00eda de Vigo, provocando un incendio e vertendo entre 13 e 15.000 toneladas de petr\u00f3leo cru que afectaron as costas de Baiona e Panx\u00f3n.\nUrquiola.\nO \"Urquiola\" foi outro buque petroleiro que encallou nunha agulla rochosa no canal de entrada \u00f3 porto da Coru\u00f1a, o 12 de maio de 1976. A\u00ednda que pediu ser levado a porto, as autoridades ordenaron que se afastase da costa ata as 200 millas, operaci\u00f3n que agravou os danos e rematou nun violento incendio. Botou \u00f3 mar unhas 100.000 toneladas de fuel, das que arderon d\u00faas terceiras partes, que afectaron gravemente as r\u00edas de Betanzos, Ferrol e Ares.\nAndros Patria.\nO \"Andros Patria\", un superpetroleiro grego, sufriu unha fenda a causa dun golpe de mar cando navegaba cara Rotterdam, estando a unhas 30 millas das illas Sisargas, o 31 de decembro de 1978. Provocou un vertido de m\u00e1is de 47-50.000 toneladas de cru, nunha marea negra que afectou todo o litoral norte de Galicia, entre Cai\u00f3n e Ribadeo, cunha incidencia especial en Valdovi\u00f1o, r\u00eda do Barqueiro e Burela. Morreron 34 dos seus 37 tripulantes .\nMar Exeo.\nO \"Mar Exeo\" (\"Aegean Sea\") foi outro petroleiro grego que encallou nos baixos da Torre de H\u00e9rcules o 3 de decembro de 1992, \u00f3 intentar entrar a porto para descargar na refinar\u00eda de Repsol. O barco rachou en dous e incendiouse, provocando un vertido dunhas 70.000 toneladas de cru que ardeu na maior parte, o que causou unha densa nube de fume que cubriu durante horas o ceo da cidade. A marea negra afectou as r\u00edas da Coru\u00f1a, Ares, Betanzos e Ferrol. En total resultaron afectados uns 300\u00a0km de costa.\nPrestige.\nO \"Prestige\", un vello petroleiro monocasco baixo bandeira de comenencia, sufriu unha fenda o d\u00eda 13 de novembro de 2002 cando navegaba fronte \u00f3 Cabo Fisterra, pola que comezou a deitar o fuel pesado que transportaba. As autoridades prohibiron que se achegase \u00e1 costa e obrig\u00e1rono a afastarse cara o Noroeste, a\u00ednda que despois cambio de rumbo cara o sur e, finalmente, cara o oeste, nun percorrido err\u00e1tico de 437\u00a0km fronte \u00e1s costas galegas. Seis d\u00edas despois do accidente, o 19 de novembro partiu \u00e1 metade e afundiuse. A marea negra que provocaron as 63.000 toneladas vertidas afectou uns 900\u00a0km de costa en Galicia e tam\u00e9n toda a cornixa cant\u00e1brica ata as Landas, en Francia, e foi considerada a maior cat\u00e1strofe ecol\u00f3xica na historia de Galicia.\nMedios de loita contra as mareas negras.\nPara comezar, deben adoptarse determinadas medidas preventivas que eviten accidentes ou que minimicen as consecuencias, como poden ser:\nUnha vez que se produce un vertido, as posibles actuaci\u00f3ns deben ir dirixidas a reducir a extensi\u00f3n do vertido, a recuperar a maior cantidade posible de hidrocarburo (no mar e no barco), \u00e1 limpeza da costa afectada pola marea e a recuperar o ecosistema danado.\nEsta fase de recuperaci\u00f3n resulta, necesariamente, longa e delicada, pero \u00e9 imprescindible acometela porque nunca se debe confundir \"limpeza\" con recuperaci\u00f3n. En li\u00f1as xerais, a flora e fauna dunha zona afectada por un vertido grave adoita recuperarse \u00f3 cabo duns tres anos, pero depende moito das caracter\u00edsticas edafol\u00f3xicas e climatol\u00f3xicas e da propia forza do mar, e as\u00ed unha zona rochosa batida polo mar poder\u00eda recuperarse nun ano mentres que o fondo das r\u00edas ou as zonas de esteiro -m\u00e1is pobres en os\u00edxeno- poden tardar ata sete anos ou m\u00e1is."}
{"id": "5581", "revid": "98629", "url": "https://gl.wikipedia.org/wiki?curid=5581", "title": "Hidrocarburo", "text": "En qu\u00edmica org\u00e1nica, un hidrocarburo \u00e9 un composto org\u00e1nico formado na s\u00faa totalidade por \u00e1tomos de carbono e hidr\u00f3xeno.\nA meirande parte dos hidrocarburos at\u00f3panse naturalmente no petr\u00f3leo, onde a materia org\u00e1nica descomposta proporciona abundancia de carbono e hidr\u00f3xeno, os cales, ao un\u00edrense, poden formar cadeas aparentemente ilimitadas.\nClasificaci\u00f3n.\nSegundo a estrutura das ligaz\u00f3ns entre \u00e1tomos de carbono, clasif\u00edcanse en:\nIntoxicaci\u00f3ns por Hidrocarburos.\nAs intoxicaci\u00f3ns por hidrocarburos tenden a causar cadros respiratorios relativamente severos. A gasolina, o queroseno e os aceites para pu\u00edr mobles, que conte\u00f1en hidrocarburos, son os axentes m\u00e1is comunmente usados nas intoxicaci\u00f3ns. O tratamento a mi\u00fado require intubaci\u00f3n e ventilaci\u00f3n mec\u00e1nica. Induci-lo v\u00f3mito nestes casos est\u00e1 contraindicado porque pode causar m\u00e1is dano esof\u00e1xico."}
{"id": "5588", "revid": "23204", "url": "https://gl.wikipedia.org/wiki?curid=5588", "title": "Eslovaquia", "text": "Eslovaquia () (en eslovaco, \"Slovensko\" ), oficialmente Rep\u00fablica Eslovaca () (en eslovaco, \"Slovensk\u00e1 republika\" ), \u00e9 un pa\u00eds do centro de Europa, resultado da divisi\u00f3n de Checoslovaquia en 1993, que orixinou o novo estado e tam\u00e9n a Chequia. Ten fronteira \u00f3 norte con Chequia e Polonia; \u00f3 leste con Ucra\u00edna; \u00f3 sur con Hungr\u00eda e \u00f3 oeste con Austria. A s\u00faa capital \u00e9 Bratislava.\nXeograf\u00eda.\nA paisaxe eslovaca componse de natureza monta\u00f1osa. Os montes C\u00e1rpatos at\u00f3panse ao longo da maior parte da metade norte do pa\u00eds. \u00c9 nos C\u00e1rpatos onde se sit\u00faan os elevados picos dos montes Tatra, un destino popular para a pr\u00e1ctica do esqu\u00ed e tam\u00e9n zona de moitos lagos e vales, ademais de albergaren o punto m\u00e1is alto da Eslovaquia: o Gerlachovsk\u00fd \u0161t\u00edt, con 2.655 metros.\nHai tam\u00e9n terras baixas nas extremidades suroeste (nas marxes do r\u00edo Danubio) e sueste de Eslovaquia. Os r\u00edos principais, ademais do Danubio, son o V\u00e1h e o Hron.\nClima.\nO clima \u00e9 temperado, con ver\u00e1ns relativamente frescos e invernos fr\u00edos, nevados e h\u00famidos.\nHistoria.\nA poboaci\u00f3n eslava orixinal formouse no s\u00e9culo V na \u00e1rea onde hoxe fica Eslovaquia. Eslovaquia formaba parte do centro do imperio de Samo no s\u00e9culo VII. O punto m\u00e1is alto do estado proto-eslovaco do s\u00e9culo IX, co\u00f1ecido como Gran Moravia, deuse coa chegada de Cirilo e de Methodius e coa expansi\u00f3n do reinado do rei Svatopluk. Eslovaquia acabou por se tornar parte do reino da Hungr\u00eda entre os s\u00e9culos XI e XIV e foi, m\u00e1is tarde, parte da Austria-Hungr\u00eda ata 1918. Nese ano, Eslovaquia xuntouse coas rexi\u00f3ns da Bohemia e da veci\u00f1a Moravia para formar Checoslovaquia. Coa separaci\u00f3n do pa\u00eds que seguiu ao Acordo de M\u00fanic de 1938, Eslovaquia transformouse nunha rep\u00fablica separada, mais baixo un control firme por parte da Alema\u00f1a nazi.\nDespois da segunda guerra mundial, Checoslovaquia foi reconstitu\u00edda e pasou a estar baixo a influencia da Uni\u00f3n Sovi\u00e9tica e do Pacto de Varsovia, de 1945 en diante.\nA fin da Checoslovaquia comunista en 1989 durante a pac\u00edfica Revoluci\u00f3n de Veludo tam\u00e9n significou a fin para Checoslovaquia e a creaci\u00f3n de dous estados sucesores: Eslovaquia e a Rep\u00fablica Checa que seguiron cami\u00f1os separados a partir do 1 de xaneiro de 1993.\nEslovaquia adheriuse \u00e1 Uni\u00f3n Europea o 1 de maio de 2004. Pasou a formar parte da eurozona o 1 de xaneiro de 2009, abandonando a coroa eslovaca e adoptando o euro como moeda."}
{"id": "5590", "revid": "98629", "url": "https://gl.wikipedia.org/wiki?curid=5590", "title": "Qu\u00e1sar", "text": "Os qu\u00e1sares (do ingl\u00e9s \"quasi stellar radio source\", \"emisor de ondas de radio case estrelar\") son obxectos do universo que se comportan como estrelas de pequeno tama\u00f1o. \u00c9 unha fonte astron\u00f3mica de enerx\u00eda electromagn\u00e9tica, inclu\u00edndo radiofrecuencias e luz vis\u00edbel. No 2007 o consenso cient\u00edfico \u00e9 que son os obxectos m\u00e1is afastados da Terra que se co\u00f1ecen, o que explica o seu corremento ao vermello, e polo tanto, debido \u00e1 continua expansi\u00f3n do universo, son os m\u00e1is antigos. Cr\u00e9se que son n\u00facleos activos de galaxias novas.\nXeneralidades.\nOs qu\u00e1sares vis\u00edbeis mostran un corremento ao vermello moi alto, e o consenso cient\u00edfico \u00e9 que isto \u00e9 un efecto da expansi\u00f3n m\u00e9trica do universo entre os quasares e a terra. Combinando isto coa lei de Hubble s\u00e1bese que os quasares est\u00e1n moi distantes. Para seren observ\u00e1beis a tanta distancia, a enerx\u00eda de emisi\u00f3n destes fai insignificantes a case t\u00f3dolos fen\u00f3menos astrof\u00edsicos co\u00f1ecidos na galaxia, exceptuando comparativamente a eventos de curta duraci\u00f3n coma supernovas e GRB. Os qu\u00e1sares poden facilmente liberar enerx\u00eda a niveis iguais que a combinaci\u00f3n de centos de galaxias medianas. A luz producida ser\u00eda equivalente \u00e1 dun bill\u00f3n de soles.\nNos telescopios \u00f3pticos, a maior\u00eda dos qu\u00e1sares aparecen coma simples puntos de luz, a\u00ednda que alg\u00fans poden ser os centros de galaxias activas. A maior\u00eda dos qu\u00e1sares est\u00e1n demasiado lonxe para ser vistos por telescopios pequenos, pero o 3C 273, cunha magnitude aparente de 12,9 \u00e9 unha excepci\u00f3n. A unha distancia de 2.440 mill\u00f3ns de anos luz, \u00e9 un dos obxectos m\u00e1is afastados que se poden observar directamente cun equipo de afeccionado.\nPropiedades dos quasares.\nCo\u00f1ecense m\u00e1is de 100.000 quasares. T\u00f3dolos espectros observados te\u00f1en un corremento ao vermello consider\u00e1bel, que vai dende 0,06 ata o m\u00e1ximo de 6,4. Polo tanto, t\u00f3dolos quasares se sit\u00faan a grandes distancias da Terra, o m\u00e1is pr\u00f3ximo a 240 Mpc (780 mill\u00f3ns de anos luz) e o m\u00e1is afastado a 6 Xpc (13.000 mill\u00f3ns de anos luz). A maior\u00eda dos quasares se sit\u00faan a m\u00e1is de 1 Xpc de distancia; como a luz debe tardar un tempo moi longo en percorrer toda a distancia, os quasares son observados cando existiron fai moito tempo, e o universo como era no seu pasado distante.\nA\u00ednda que aparecen d\u00e9biles cando se observan por telescopios \u00f3pticos, o seu corremento ao vermello alto implica que estes obxectos se sit\u00faan a grandes distancias, polo que fai dos quasares os obxectos m\u00e1is luminosos no universo co\u00f1ecido. O qu\u00e1sar que aparece m\u00e1is brillante no ceo \u00e9 o 3C 273 da constelaci\u00f3n de Virgo. Ten unha magnitude aparente de 12,8, o suficientemente brillante para ser observado dende un telescopio pequeno, pero a s\u00faa magnitude absoluta \u00e9 de -26,7. A unha distancia de 10 p\u00e1rsec (uns 33 anos luz), este obxecto brillar\u00eda no ceo con maior forza que o Sol. A luminosidade deste qu\u00e1sar \u00e9 uns 2.000 mill\u00f3ns (2 \u00d7 1012) de veces maior que a do Sol, ou cen veces m\u00e1is que a luz total dunha galaxia media como a V\u00eda L\u00e1ctea.\nO qu\u00e1sar hiperluminoso APM 08279+5255 ti\u00f1a, cando se descubriu en 1998, unha magnitude absoluta de -32,2, a\u00ednda que as imaxes de alta resoluci\u00f3n do telescopio espacial Hubble e o telescopio Keck revelaron que este sistema era unha lente gravitacional. Un estudo do fen\u00f3meno de lente gravitacional neste sistema suxire que aumentou nun factor de 10. Se trata, de todas formas, dun obxecto m\u00e1is luminoso que os quasares m\u00e1is pr\u00f3ximos como o 3C 273. P\u00e9nsase que o HS 1946+7658 ten unha magnitude absoluta de -30,3, pero que tam\u00e9n foi aumentada polo efecto de lente gravitacional.\nDescubriuse que os quasares var\u00edan de luminosidade en escalas de tempo diversas. Algunhas var\u00edan o seu brillo cada poucos meses, semanas, d\u00edas ou horas. Esta evidencia permitiu aos cient\u00edficos teorizar que os quasares xeran e emiten a s\u00faa enerx\u00eda dende unha rexi\u00f3n moi pequena, posto que cada parte do qu\u00e1sar deber\u00eda estar en contacto coas outras en tal escala de tempo para coordinar as variaci\u00f3ns de luminosidade. Como tal, un qu\u00e1sar que var\u00eda nunha escala de tempo dalgunhas semanas non pode ser maior que algunhas semanas luz de ancho.\nOs quasares manifestan moitas propiedades id\u00e9nticas \u00e1s das galaxias activas: a radiaci\u00f3n non \u00e9 t\u00e9rmica e observouse que algunhas te\u00f1en jets e l\u00f3bulos como as radiogalaxias. Os quasares poden ser observados en moitas zonas do espectro electromagn\u00e9tico como radiofrecuencia, infravermellos, luz vis\u00edbel, ultravioletas, raios X e incluso raios gamma. A maior\u00eda dos quasares son m\u00e1is brillantes no marco de referencia de ultravioleta pr\u00f3ximo, cerca da li\u00f1a Lyman-alfa de emisi\u00f3n do hidr\u00f3xeno de 1.216 \u00c5 ou (121,6 nm), pero debido ao seu corremento ao vermello, ese punto de luminosidade obs\u00e9rvase tan lonxe como 9.000 \u00c5 (900\u00a0nm) no infravermello pr\u00f3ximo.\nXeraci\u00f3n de emisi\u00f3n.\nXa que os quasares mostran propiedades en com\u00fan con t\u00f3dalas galaxias activas, moitos cient\u00edficos compararon as emisi\u00f3ns dos quasares coas de galaxias activas pequenas debido \u00e1 s\u00faa semellanza. A mellor explicaci\u00f3n para os quasares \u00e9 que est\u00e1n alimentados por buratos negros supermasivos. Para crear unha luminosidade de 1040 W (o brillo t\u00edpico dun quasar), un burato negro supermasivo deber\u00eda consumir a materia equivalente a dez estrelas por ano. Os quasares m\u00e1is brillantes co\u00f1ecidos deber\u00edan devorar 1.000 masas solares de materia cada ano. Crese que os quasares se \"acenden\" e \"apagan\" dependendo da s\u00faa contorna. Unha implicaci\u00f3n \u00e9 que un qu\u00e1sar non continuar\u00eda aliment\u00e1ndose a esa velocidade durante 10.000 mill\u00f3ns de anos, o que explicar\u00eda satisfactoriamente por que non hai quasares pr\u00f3ximos. Neste marco, despois de que un qu\u00e1sar rematase de consumir o gas e o po, converter\u00edase nunha galaxia normal.\nOs quasares tam\u00e9n proporcionan algunhas pistas sobre o fin da reionizaci\u00f3n do Big Bang. Os quasares m\u00e1is vellos (z &gt; 4) mostran un efecto Gunn-Peterson e te\u00f1en zonas de absorci\u00f3n diante deles indicando que o medio intergal\u00e1ctico nese momento era gas neutro. Os quasares m\u00e1is recentes non mostran zonas de absorci\u00f3n, pero no seu lugar, os seus espectros mostran unha parte puntiaguda co\u00f1ecida como bosque Lyman-Alfa. Isto indica que o medio intergal\u00e1ctico est\u00e1 sometido a unha reionizaci\u00f3n cara plasma e que o gas neutro s\u00f3 existe en c\u00famulos pequenos.\nOutra caracter\u00edstica interesante dos quasares \u00e9 que mostran evidencias de elementos m\u00e1is pesados que o helio. Isto significa que esas galaxias estiveron sometidas a unha fase masiva de formaci\u00f3n estelar creando estrelas de poboaci\u00f3n III entre o momento do Big Bang e os primeiros quasares observados. A luz desas estrelas puido ter sido observada polo Telescopio Espacial Spitzer da NASA, inda que a finais de 2005 esta interpretaci\u00f3n agardaba ser confirmada.\nHistoria da observaci\u00f3n de qu\u00e1sares.\nOs primeiros qu\u00e1sares foron descubertos con radiotelescopios a finais dos anos 1950. Moitos foron rexistrados como fontes de radio que non ti\u00f1an un obxecto vis\u00edbel correspondente. Empregando telescopios pequenos e o telescopio Lovell como un interfer\u00f3metro, os obxectos mostraban que ti\u00f1a un tama\u00f1o angular moi pequeno. Centos destes obxectos foron rexistrados cara a 1960 e se publicou o \"Terceiro Cat\u00e1logo de Cambridge de Radio-fontes\" (3C) mentres os astr\u00f3nomos exploraban o ceo con telescopios \u00f3pticos. En 1960, a fonte de radio 3C 48 foi finalmente vinculada cun obxecto \u00f3ptico. Os astr\u00f3nomos detectaron o que parec\u00eda unha estrela azul tenue na posici\u00f3n da fonte de radio e obtiveron o seu espectro: contendo moitas li\u00f1as de emisi\u00f3n desco\u00f1ecidas, o espectro an\u00f3malo resist\u00edase a unha interpretaci\u00f3n.\nEn 1962 se conseguiu un avance destacado. Outra fonte de radio, a 3C 273, foi prognosticada para sufrir cinco ocultaci\u00f3ns pola L\u00faa. As medidas obtidas por Cyril Hazard e John Bolton durante unha das ocultaci\u00f3ns empregando o Observatorio de Parkes permitiu a Maarten Schmidt unha identificaci\u00f3n \u00f3ptica do obxecto e obter o seu espectro vis\u00edbel co telescopio Hale de Monte Palomar. Este espectro revelou as mesmas li\u00f1as de emisi\u00f3n estra\u00f1as. Schmidt deuse conta de que se trataba das li\u00f1as do espectro do hidr\u00f3xeno cun corremento ao vermello do 15,8%. Este descubrimento mostraba que a 3C 273 est\u00e1base afastando a unha velocidade de 47.000\u00a0km/s. Este descubrimento revolucionou a observaci\u00f3n de quasares e permit\u00eda a outros astr\u00f3nomos buscar corrementos ao vermello nas li\u00f1as de emisi\u00f3n doutras fontes de radio. A 3C 48 mostrou ter un corremento ao vermello do 37% da velocidade da luz.\nO termo \"quasar\" foi acu\u00f1ado polo astrof\u00edsico estadounidense de orixe chinesa, Hong-Yee Chiu, en 1964, en \"Physics Today\", para describir estes obxectos estra\u00f1os:\nM\u00e1is tarde descubriuse que non todos os quasares, ao redor de s\u00f3 un 10%, ti\u00f1an emisi\u00f3ns de radio altas (os radio-intenso). Polo tanto, o nome de QSO (Obxecto case estelar) empr\u00e9gase para se referir a estes obxectos, inclu\u00edndo as clases radio-intensa (RLQ) e radio-silenciosa (RQQ).\nUn tema de debate durante os anos 1960 foi se os quasares eran obxectos pr\u00f3ximos ou afastados como implicaba o seu corremento ao vermello. Suxeriuse que o corremento ao vermello dos quasares non era debido ao efecto Doppler sen\u00f3n a que a luz escapaba dun muro gravitacional. Por\u00e9n, pens\u00e1base que unha estrela de suficiente masa para formar tal muro ser\u00eda inest\u00e1bel. Os quasares tam\u00e9n mostraban unhas li\u00f1as de emisi\u00f3n infrecuentes que s\u00f3 se ti\u00f1an observado anteriormente en nebulosas de baixa densidade de gas quente, o que ser\u00eda demasiado difuso para xerar a enerx\u00eda observada e manterse dentro do muro gravitacional. Houbo tam\u00e9n preocupaci\u00f3ns serias respecto \u00e1 idea cosmol\u00f3xica dos quasares afastados. Un argumento firme contra isto \u00e9 que as enerx\u00edas implicadas nos quasares exced\u00edan t\u00f3dolos procesos de conversi\u00f3n de enerx\u00eda co\u00f1ecidos, inclu\u00edndo a fusi\u00f3n nuclear. Nese momento, houbo algunhas suxesti\u00f3ns sobre que os quasares eran, ata ese momento, algunha forma desco\u00f1ecida de antimateria est\u00e1bel e que iso pod\u00eda influ\u00edr no seu brillo. Esta obxecci\u00f3n eliminouse coa proposta do mecanismo do disco de acrecemento nos anos 1970, e na actualidade a distancia cosmol\u00f3xica dos quasares \u00e9 aceptada polo consenso cient\u00edfico.\nEn 1979, o efecto de lente gravitacional prognosticado pola Teor\u00eda Xeral da Relatividade de Einstein foi confirmado pola observaci\u00f3n por primeira vez con imaxes do dobre qu\u00e1sar 0957+561.\nNa d\u00e9cada de 1980, desenvolv\u00e9ronse modelos unificados no que os quasares foron vistos como unha clase de galaxias activas, e nun consenso xeral emerxeu a idea de que a maior\u00eda dos casos era o \u00e1ngulo de visi\u00f3n o que distingu\u00eda unhas clases doutras, como os blazars e as radiogalaxias. Exist\u00eda a crenza de que a luminosidade elevada dos quasares era o resultado da fricci\u00f3n causada polo gas e o po caendo nos discos de acrecemento de buratos negros supermasivos, que pod\u00edan converter un 10% de masa dun obxecto en enerx\u00eda, a diferenza do 0,7% obtido en procesos de fusi\u00f3n nuclear que dominan a produci\u00f3n de enerx\u00eda en estrelas solares.\nExiste tam\u00e9n a crenza de que este mecanismo explica por que os quasares eran m\u00e1is com\u00fans ao comezo do universo, xa que esta produci\u00f3n de enerx\u00eda finaliza cando o burato negro supermasivo consome todo o gas e o po que ten cerca. Isto significa que \u00e9 posible que a maior\u00eda das galaxias, inclu\u00edndo a V\u00eda L\u00e1ctea, pasaron a trav\u00e9s dunha etapa activa, aparecendo coma un qu\u00e1sar ou outra clase de galaxia activa dependente da masa do burato negro e a rotaci\u00f3n de acrecemento, e que agora son inactivos debido \u00e1 falta de materia para alimentar os seus buratos negros centrais que xeran a radiaci\u00f3n."}
{"id": "5592", "revid": "736", "url": "https://gl.wikipedia.org/wiki?curid=5592", "title": "Test de Turing", "text": ""}
{"id": "5593", "revid": "98629", "url": "https://gl.wikipedia.org/wiki?curid=5593", "title": "Cabaneiro, Abad\u00edn", "text": "San Bartolomeu de Cabaneiro \u00e9 unha parroquia do concello lugu\u00e9s de Abad\u00edn. Ti\u00f1a 50 habitantes en 2019 (20 homes e 30 mulleres) segundo datos do IGE. Iso sup\u00f3n unha diminuci\u00f3n da poboaci\u00f3n respecto a 2014 cando ti\u00f1a 53 habitantes (21 homes e 32 mulleres), e 13 habitantes menos que en 2004.\nXeograf\u00eda.\nTen unha superficie de 4,09\u00a0km\u00b2, e pertence ao arciprestado de Baroncelle. Limita coas parroquias de Abad\u00edn, Fanoi, Candia, Corvite, As Go\u00e1s, Quende, Frai\u00e1s e o concello da Pastoriza.\nAs s\u00faas entidades de poboaci\u00f3n son Os Curr\u00e1s (10), Formado (5), Odreiro (7), A Pedreira (7), A Picheira (12) e O Porto Pequeno (9). A Panda \u00e9 ooutro lugar da parroquia. En 2015 a densidade media de poboaci\u00f3n era de 12,22 hab./km\u00b2.\nPatrimonio.\nCruceiros.\nNa aldea dos Curras cons\u00e9rvanse dous cruceiros:"}
{"id": "5597", "revid": "98629", "url": "https://gl.wikipedia.org/wiki?curid=5597", "title": "Eslovenia", "text": "Eslovenia () (en esloveno: \"Slovenija\"), oficialmente Rep\u00fablica de Eslovenia () (en esloveno: \"Republika Slovenija\" ), \u00e9 un pa\u00eds do sur da Europa central que fai fronteira con Italia polo oeste, co mar Adri\u00e1tico polo suroeste, con Croacia polo sur e o leste, con Hungr\u00eda polo nordeste e con Austria polo norte. A principal cidade eslovena e capital do estado \u00e9 Liubliana.\nDurante a s\u00faa historia Eslovenia formou parte do Imperio Romano, o Imperio Bizantino, a Rep\u00fablica de Venecia, o Ducado de Carantania (s\u00f3 o a parte norte do pa\u00eds), o Sacro Imperio Romano Xerm\u00e1nico, a monarqu\u00eda dos Habsburgo, o Imperio Austr\u00edaco (m\u00e1is tarde chamado Imperio Austroh\u00fangaro), o ef\u00e9mero Estado dos Eslovenos, Croatas e Serbios, o Reino dos Serbios, Croatas e Eslovenos (chamado Reino de Iugoslavia a partir 1929) entre a primeira e a segunda guerra mundial, e a Rep\u00fablica Federal Socialista de Iugoslavia dende o ano 1945 at\u00e9 o ano 1991, cando o pa\u00eds obtivo a s\u00faa independencia.\nHoxe en d\u00eda, Eslovenia \u00e9 o \u00fanico pa\u00eds do ex-bloque comunista que forma parte da Uni\u00f3n Europea, a Eurozona, a Zona Schengen, a Organizaci\u00f3n para a Seguridade e a Cooperaci\u00f3n en Europa, o Consello de Europa e a OTAN.\nHistoria.\nImperio Romano.\nEn tempos antigos o territorio actual de Eslovenia foi abarcado pola Cultura dos Campos de Urnas, posteriormente, na idade de ferro desenvolveuse na rexi\u00f3n a Cultura de Hallstatt. No segundo s\u00e9culo antes de Cristo as fontes hist\u00f3ricas rexistran a existencia do Reino de Noricum nos Alpes Orientais. Este Reino manti\u00f1a relaci\u00f3ns amigables cos romanos, a quen lles vend\u00edan ferro, o cal era moi importante para os romanos para poder producir armas eficaces, necesarias nas s\u00faas guerras contra os Celtas. No ano 16 a.C. Noricum as\u00f3ciase definitivamente co Imperio Romano, mais preservando a s\u00faa autonom\u00eda nos termos do \"ius gentium\", o que lles permit\u00eda conservar a s\u00faa propia organizaci\u00f3n social. Por\u00e9n a cultura romana e a romanizaci\u00f3n foi amplamente difundida.\nAs cidades m\u00e1is importantes da \u00e9poca romana na zona eran: Celeia (actualmente Celje), Emona (Liubliana), Nauportus (Vrhnika) e Poetovio (Ptuj) e o actual territorio esloveno atop\u00e1base dividido entre as provincias romanas de Dalmatia, Italia, Noricum e Pannonia. No s\u00e9culo IV Noricum foi dividida en d\u00faas provincias romanas, \"Noricum Ripense\" e \"Noricum Mediterraneum\", esta \u00faltima tam\u00e9n chamada \"Interiore Noricum\". Mentres que a primeira destas provincias foi invadida por tribos xerm\u00e1nicas \u00e1 ca\u00edda do Imperio Romano, a segunda puido manter a s\u00faa estrutura social e tras a ocupaci\u00f3n dos ostrogodos declarou a s\u00faa propia independencia. Alg\u00fans coidan que os devanceiros eslavos dos actuais eslovenos se estableceron nesta \u00e1rea ao redor do s\u00e9culo VI. Con todo, outros soste\u00f1en que descenden dos pobos aut\u00f3ctonos dos Alpes Orientais.\nIdade Media.\nNo ano 595 rex\u00edstrase, por parte do historiador longobardo Paulus Di\u00e1conus, o primeiro estado estable eslavo e esloveno como \"Provincia Sclaborum\", que m\u00e1is tarde ser\u00eda co\u00f1ecido como Carantania. No ano 623, os eslavos foron unidos polo Rei Samo na Alianza Eslava, co\u00f1ecida nas fontes hist\u00f3ricas como \"Marca Vinedorum\", a cal inclu\u00eda os territorios de Carantania. En 658, despois da morte de Samo, a Alianza desintegrouse, mais Carantania sobreviviu e mantivo a s\u00faa independencia.\nNo ano 745 Carantania, que at\u00e9 aquel ent\u00f3n era unha naci\u00f3n pag\u00e1, foi seriamente ameazada polos \u00e1varos da veci\u00f1a Panonia, por iso o duque Borut solicitou axuda militar dos b\u00e1varos, a cal estaba xa cristianizada. Os b\u00e1varos, que pertenc\u00edan ao dominio pol\u00edtico do rei dos Francos, o protector do cristianismo de Europa, accederon a axudar mais s\u00f3 baixo a condici\u00f3n de que esta \u00faltima aceptase o cristianismo. O duque Borut aceptou a condici\u00f3n e coa axuda dos b\u00e1varos derrotaron definitivamente aos \u00e1varos. As\u00ed foi que o duque Borut enviou ao seu fillo Gorazd e ao seu sobri\u00f1o Hotimir para que se educasen na fe cristi\u00e1 en Baviera.\nNas d\u00e9cadas seguintes \u00e1 derrota dos \u00e1varos o bispo de Salzburgo, San Virxilio, enviou a Carantania unha serie de monxes irlandeses, destac\u00e1ndose San Modesto como ap\u00f3stolo dos carantanios. Tras a morte do Santo houbo unha breve restauraci\u00f3n pag\u00e1 debido a que o Tratado polo cal Carantania aceptara asumir o cristianismo fora violado. As\u00ed foi que o ex\u00e9rcito b\u00e1varo entrou no pa\u00eds e suprimiu o goberno pag\u00e1n. A irrupci\u00f3n dos b\u00e1varos, con todo, provocou unha imaxe negativa ao cristianismo crecendo a desconfianza cara esta relixi\u00f3n. Por\u00e9n, grazas \u00e1 tarefa do duque Domicijan a conversi\u00f3n ao cristianismo foi total. Finalmente, na \u00e9poca de Carlomagno, no ano 802, o duque Domitian faleceu sendo reco\u00f1ecido m\u00e1is tarde como santo.\nContra o ano 828 o Ducado de Carantania ocupaba o actual territorio de Austria e Eslovenia. Mais Carantania uniuse ao reino dos francos coa s\u00faa propia lei (\"Consuetudo Sclavorum\") e preservou o rito de proclamaci\u00f3n do seu Knez (\"pr\u00edncipe\") en lingua eslovena sobre a Knezji Kamen (\"Pedra do Pr\u00edncipe\") at\u00e9 o ano 1414. Despois, at\u00e9 o ano 1651, a cerimonia de nomeamento do se\u00f1or ti\u00f1a lugar no Vojvodski Stol (\"trono do duque\") e finalmente at\u00e9 o ano 1728 na mansi\u00f3n condal de Klagenfurt. O ritual de coroaci\u00f3n do gobernante carintio descr\u00edbese no libro de Jean Bodin \"Les six livres de la R\u00e9publique\".\nNesta \u00e9poca compre tam\u00e9n destacar que foron escritos os manuscritos Freising, o que supo\u00f1\u00edan o primeiro documento escrito en esloveno, sendo o primeiro en dialecto eslavo en escritura latina (ao redor do ano 1000). Durante o s\u00e9culo XIV, a maior\u00eda das rexi\u00f3ns de Eslovenia pasaron \u00e1 propiedade dos Habsburgo cuxas terras logo formar\u00edan o Imperio Austroh\u00fangaro, os eslovenos habitaban totalmente ou maioritariamente as provincias de Carniola, Gorizia e Gradisca, ademais de partes das provincias de Istria e Estiria.\nIdade Moderna.\nEn 1848, emerxeu un forte programa para unha Eslovenia unida como parte do movemento \"Primavera das Naci\u00f3ns\" dentro de Austria-Hungr\u00eda. Durante as Guerras napole\u00f3nicas constitu\u00edronse as Provincias Ilirias con capital na cidade eslovena de Liubliana. Co colapso da monarqu\u00eda Austro-H\u00fangara en 1918, os eslovenos un\u00edronse baixo o Reino dos serbios, croatas e eslovenos, o cal cambiou o seu nome en 1929 polo de Reino de Iugoslavia.\nLogo do restablecemento iugoslavo ao final da Segunda guerra mundial, Eslovenia converteuse en parte da Rep\u00fablica Federal Socialista de Iugoslavia, declarada oficialmente o 29 de novembro de 1945. Despois da rotura da rep\u00fablica federal, Eslovenia declarou a s\u00faa independencia o 25 de xu\u00f1o de 1991. Por\u00e9n para poder facela efectiva, Eslovenia enfrontouse coas forzas armadas federais de Iugoslavia nun breve conflito armado denominado Guerra dos Dez D\u00edas, tam\u00e9n co\u00f1ecida habitualmente como \"Guerra de Eslovenia\" ou \"Guerra da independencia de Eslovenia\" (en esloveno: \"Slovenska osamosvojitvena vojna\"). Eslovenia uniuse \u00e1 OTAN o 29 de marzo de 2004 e \u00e1 Uni\u00f3n Europea o 1 de maio de 2004, adoptando o euro o 1 de xaneiro de 2007.\nPol\u00edtica.\nComo unha nova rep\u00fablica independente, Eslovenia persegue a estabilizaci\u00f3n econ\u00f3mica e a apertura pol\u00edtica, pondo de relevo a s\u00faa visi\u00f3n occidental e o seu patrimonio da Europa central. O xefe de Estado esloveno \u00e9 o presidente, cargo que ocupa hoxe Borut Pahor, e \u00e9 elixido por voto popular cada cinco anos. O poder executivo est\u00e1 encabezado polo primeiro ministro e o Consello de Ministros ou do gabinete, que son elixidos pola Asemblea Nacional. Dende o 13 de marzo de 2020 ocupa o cargo Janez Jan\u0161a.\nO parlamento bicameral de Eslovenia componse da Asemblea Nacional (\"Dr\u017eavni zbor\") e o Consello Nacional (\"Dr\u017eavni svet\"). A Asemblea Nacional ten 90 asentos, parcialmente ocupados por representativos elixidos directamente, e parcialmente con representativos elixidos proporcionalmente (dous asentos est\u00e1n reservados para as minor\u00edas h\u00fangara e italiana). O Consello Nacional ten 40 asentos, e est\u00e1 composta por representativos dos grupos intereses locais sociais, econ\u00f3micos, profesionais .As elecci\u00f3ns parlamentarias te\u00f1en lugar cada catro anos.\nO goberno e a maior\u00eda do sistema pol\u00edtico esloveno comparte unha visi\u00f3n com\u00fan sobre a conveniencia dunha estreita asociaci\u00f3n con occidente, sobre todo coa Uni\u00f3n Europea e a OTAN. Por\u00e9n, toda a aparente amargura que divide \u00e1 esquerda e dereita, a sociedade eslovena bas\u00e9ase no consenso, que converxeu nun modelo socialdem\u00f3crata. As diferenzas pol\u00edticas tenden a ter as s\u00faas ra\u00edces nos roles que os grupos e os particulares tiveron durante os anos de r\u00e9xime comunista e a loita pola independencia. Despois da fin do r\u00e9xime socialista a primeira fase da privatizaci\u00f3n est\u00e1 xa completa e o comercio diversificouse cara occidente (o comercio con pa\u00edses da UE sup\u00f3n o 66% do comercio total en 2000).\nDivisi\u00f3ns administrativas.\nEslovenia est\u00e1 dividida en 210 concellos, dos cales 11 te\u00f1en o rango de urbanos. Por\u00e9n, tam\u00e9n se pode dividir ao pa\u00eds nunha serie de rexi\u00f3ns tradicionais, baseadas nas antigas catro divisi\u00f3ns feitas polos Habsburgo, \u00e9 dicir, Carniola, Carintia, Estiria e o Litoral esloveno. As\u00ed pois as divisi\u00f3ns son as seguintes:\nAdemais destas divisi\u00f3ns tradicionais, Eslovenia est\u00e1 dividida en doce entidades administrativas creadas en 2007 con fins legais e estat\u00edsticos (NUTS), ademais as doce rexi\u00f3ns est\u00e1n agrupadas en d\u00faas subdivisi\u00f3ns de maior rango:\nXeograf\u00eda.\nEslovenia \u00e9 un pequeno estado da Europa Central de 20.273\u00a0km\u00b2, que se atopa entre Italia, Austria, Hungr\u00eda e Croacia. \u00c9 un pa\u00eds cunha costa moi pequena ao Mar Adri\u00e1tico polo Golfo de Trieste, a trav\u00e9s do porto de Koper, na pen\u00ednsula de Istria. Tr\u00e1tase dunha zona poboada en parte por eslovenos que falan italiano.\nAt\u00f3panse en Eslovenia catro grandes rexi\u00f3ns xeogr\u00e1ficas europeas: os Alpes, a \u00e1rea Din\u00e1rica, a planicie da Panonia e o Mediterr\u00e1neo. O punto m\u00e1is elevado de Eslovenia \u00e9 o monte Triglav (2 864 m) e a altitude media do pa\u00eds \u00e9 de 557 m por riba do nivel do mar.\nPreto da metade do pa\u00eds (10 124\u00a0km\u00b2) est\u00e1 cuberta por bosques, o que torna a Eslovenia no terceiro pa\u00eds europeo m\u00e1is arborado, despois de Finlandia e de Suecia. A\u00ednda poden ser atopados restos dos bosques primitivos, os maiores dos cales situados na zona de Ko\u010devje. Os cultivos cobren 5.593\u00a0km\u00b2 do pa\u00eds, e os prados e xard\u00edns 2 471\u00a0km\u00b2. Tam\u00e9n existen 363\u00a0km\u00b2 de pomares e 216\u00a0km\u00b2 de vi\u00f1edos. As formaci\u00f3ns k\u00e1rsticas, estendidas desde Liubliana at\u00e9 o litoral, est\u00e1n escavadas por r\u00edos subterr\u00e1neos e constit\u00faen enormes cavidades, como as covas de Postojna, de 19\u00a0km de lonxitude. \u00c1 parte do Drava e o Sava, cabe citar o r\u00edo Kolpa.\nClima.\nO clima \u00e9 mediterr\u00e1neo na costa, alpino nas monta\u00f1as e continental con ver\u00e1ns entre suaves e quentes e invernos fr\u00edos nas mesetas e vales do leste do pa\u00eds. As temperaturas medias son de -2\u00a0\u00b0C en xaneiro e 21\u00a0\u00b0C en xullo. As precipitaci\u00f3ns medias son de 1000\u00a0mm na costa, 3500\u00a0mm nos Alpes, 800\u00a0mm na rexi\u00f3n sueste e 1400\u00a0mm na Eslovenia central.\nSegundo o Fondo Mundial para a Natureza, o territorio de Eslovenia p\u00f3dese repartir en catro ecorrexi\u00f3ns:\nRexi\u00f3ns naturais.\nOs xe\u00f3grafos Anton Melik e Svetozar Ile\u0161i\u010d foron os primeiros en rexionalizar Eslovenia. Unha rexionalizaci\u00f3n posterior, obra de Ivan Gams, divide a Eslovenia nas seguintes macrorrexi\u00f3ns:\nSegundo unha rexionalizaci\u00f3n xeogr\u00e1fico-natural m\u00e1is recente, o estado consta de catro macrorrexi\u00f3ns: alpina, mediterr\u00e1nea, din\u00e1rica e pan\u00f3nica, que se definen as\u00ed a partir de caracter\u00edsticas importantes do relevo e dos tipos de clima. As macrorrexi\u00f3ns constan de m\u00faltiples e diversas mesorrexi\u00f3ns. O factor principal que as define \u00e9 o relevo e a composici\u00f3n xeol\u00f3xica. As mesorrexi\u00f3ns, \u00e1 s\u00faa vez, comprenden numerosas microrrexi\u00f3ns.\nEconom\u00eda.\nEslovenia pos\u00fae a econom\u00eda m\u00e1is pr\u00f3spera de t\u00f3dolos estados membros que se uniron \u00e1 Uni\u00f3n Europea no 2004 e no 2007, cun PIB per capita de 23.250$ no 2006. A relativamente alta inflaci\u00f3n do pa\u00eds caeu do 3.6% no 2004 \u00f3 2.3% no 2006, sendo hoxe en d\u00eda comparable \u00e1 de t\u00f3dolos pa\u00edses membros. Eslovenia \u00e9 o \u00fanico dos 12 novos membros que adoptou o Euro, o 1 de xaneiro do 2007. Ademais tam\u00e9n foi o primeiro novo membro en ter a Presidencia do Consello da Uni\u00f3n Europea, ocupando o cargo no primeiro semestre do 2008. O Produto Interno Bruto per c\u00e1pita esloveno \u00e9 superior ao de Portugal ou Hungr\u00eda, e practicamente igual ao de Espa\u00f1a ou Italia, cunha taxa de desemprego do 5,7%, menor que a de Alema\u00f1a ou Francia.\nDurante o 2000, Eslovenia estivo levando a cabo privatizaci\u00f3ns nos eidos da banca, telecomunicaci\u00f3ns e servizos p\u00fablicos. As restrici\u00f3ns dos investimentos estranxeiros estanse a desmantelar e ag\u00e1rdase que o investimento estranxeiro medre nos pr\u00f3ximos anos. Nos \u00faltimos anos a econom\u00eda est\u00e1 a medrar a un ritmo moi forte, 5,2% nos primeiros 9 meses do 2006, 4,0% no 2005, 4,4% no 2006 e un 4,8% no 2007 segundo estimaci\u00f3ns, en comparaci\u00f3n co 2,7% de 2003.\nEslovenia conta con importantes reservas de petr\u00f3leo, carb\u00f3n e zinc. A pesar de que s\u00f3 o 2% da poboaci\u00f3n se dedica \u00e1 agricultura, a produci\u00f3n de cereais satisfai a demanda interna e mesmo exporta a maior parte das s\u00faas colleitas de trigo a Rusia e a antiga Iugoslavia. Tam\u00e9n \u00e9 l\u00edder mundial na fabricaci\u00f3n de elementos para deportes de inverno, tam\u00e9n \u00e9 de destacar que o 20% dos xen\u00e9ricos que se venden no mundo son producidos por farmac\u00e9uticas eslovenas.\nEn canto ao sector industrial as f\u00e1bricas situadas en Liubliana e Maribor producen autom\u00f3biles, motores e autopartes, material el\u00e9ctrico, aparellos \u00f3pticos, medicamentos, papel e derivados. A filial eslovena de Renault (Revoz) conta en 2004 cun persoal de 2.100 empregados e en 2003 destinou a exportaci\u00f3ns o 95% da produci\u00f3n da s\u00faa factor\u00eda eslovena en Novo Mesto. O principal socio comercial de Eslovenia \u00e9 Alema\u00f1a.\nDemograf\u00eda.\nO grupo \u00e9tnico maioritario na Eslovenia son os eslovenos (83%) a estes lles seguen as nacionalidades da antiga Iugoslavia (serbios, croatas, bosn\u00edacos e musulm\u00e1ns) os que representan o 6,3% da poboaci\u00f3n. As minor\u00edas h\u00fangaras italianas e xitanas forman parte do 0,6% da poboaci\u00f3n, o 8,9% restante representa a aqueles que non declararon etnia. No 2003, a esperanza de vida no pa\u00eds era de 72.2 para os homes e de 80 anos para as mulleres.\nCunha densidade de poboaci\u00f3n de 99 habitantes por km\u00b2, Eslovenia pos\u00fae unha das densidades de poboaci\u00f3n m\u00e1is modestas da Uni\u00f3n Europea,compar\u00e1ndoa cos 320/km\u00b2 habitantes dos Pa\u00edses Baixos e os 195/km\u00b2 de Italia. A rexi\u00f3n de Notranjsko-kra\u0161ka ten a menor densidade de poboaci\u00f3n , mentres que Osrednjeslovenska pos\u00fae a maior. Ao redor do 51% da poboaci\u00f3n vive en \u00e1reas urbanas mentres que o 49% vive no rural.\nA lingua oficial de Eslovenia \u00e9 o esloveno, membro da familia das linguas eslavas do sur de Europa. O h\u00fangaro e o italiano son cooficiais co esloveno nas rexi\u00f3ns veci\u00f1as con Hungr\u00eda e Italia.\nRelixi\u00f3n.\nAntes da segunda guerra mundial o 97% dos eslovenos consider\u00e1banse cat\u00f3licos, o 2,3% protestantes e o 0,6% ortodoxos, o catolicismo como relixi\u00f3n tradicional dos eslovenos ti\u00f1a unha grande importancia na vida social e pol\u00edtica. Despois de 1945 o pa\u00eds foi cara a un proceso de gradual pero continua secularizaci\u00f3n, e tras unha \u00e9poca de persecuci\u00f3n da vida relixiosa, o r\u00e9xime comunista adoptou unha pol\u00edtica de relativa tolerancia cara \u00e1s igrexas, limitando por\u00e9n as s\u00faas funci\u00f3ns sociais. Na d\u00e9cada de 1990 logo da ca\u00edda do comunismo, a igrexa cat\u00f3lica renovou algo a s\u00faa antiga influencia, pero Eslovenia permanece con moito unha sociedade secularizada. Segundo o censo de 2002 un 57,8% da poboaci\u00f3n decl\u00e1rase cat\u00f3lica, como no resto de Europa \u00e9 unha porcentaxe que est\u00e1 a diminu\u00edr, as\u00ed no censo de 1991 era do 71,6%. A inmensa maior\u00eda dos cat\u00f3licos son do rito latino, hai uns 1600 greco cat\u00f3licos, pero as d\u00faas \u00fanicas igrexas, con arredor de 500 fieis, est\u00e1n na rexi\u00f3n de Carniola Branca.\nA pesar de ser os protestantes relativamente poucos, historicamente exerceron unha grande influencia na conformaci\u00f3n da lingua est\u00e1ndar eslovena e na s\u00faa literatura, que ten a s\u00faa orixe na reforma protestante do s\u00e9culo XVI. Un 0.9% dos eslovenos declar\u00e1banse protestantes en 2002, a maior\u00eda pertencentes \u00e1 Igrexa luterana eslovena que ten un bispo e que ten unha presenza significativa no leste da rexi\u00f3n de Prekmurje. Os xudeus, a\u00ednda que sen formar unha gran comunidade, estiveron presentes historicamente no pa\u00eds pero tras o Holocausto e a desaparici\u00f3n de Iugoslavia s\u00f3 quedou unha sinagoga activa na capital.\nSegundo o censo de 2002 o islam \u00e9 a segunda comunidade relixiosa do pa\u00eds, \u00e1 que pertencen arredor do 2,4% da poboaci\u00f3n, a maior\u00eda procede de Bosnia, Kosovo e Macedonia do Norte. A terceira denominaci\u00f3n, con arredor do 2,2% da poboaci\u00f3n \u00e9 a ortodoxa, a maior\u00eda membros da Igrexa ortodoxa serbia e unha minor\u00eda da Macedonia.\nEn 2002 o 10% dos eslovenos declar\u00e1ronse ateos, ooutro 10% non profesaba unha denominaci\u00f3n espec\u00edfica, e o 16% non responderon \u00e1 pregunta do censo sobre afiliaci\u00f3n relixiosa. Consonte o Eurobar\u00f3metro de 2010, 32% dos eslovenos responderon que cr\u00edan que exist\u00eda un deus, un 36% que exist\u00eda algunha clase de esp\u00edrito ou forza vital e 26% que non cr\u00edan en clase ningunha de esp\u00edrito, deus ou forza vital.\nCultura.\nLiteratura.\nO primeiro libro en esloveno foi impreso polo reformador protestante Primo\u017e Trubar (1508-1586). Eran na realidade dous libros, \"Catechismus\" (un catecismo) e \"Abecedarium\", que foi publicado en 1550 en Tubinga, Alema\u00f1a.\nOs escritores considerados m\u00e1is importantes nas letras eslovenas foron o poeta France Pre\u0161eren (1800-1849) e os prosistas Janez Mencinger (1838-1912) e Ivan Cankar (1876-1918). Do primeiro existe unha escultura feita polo arquitecto Jo\u017ee Ple\u010dnik no centro de Liubliana, fronte ao \"Tromostovje\" (en esloveno, \"Ponte Tripla\").\nOutros escritores que cabe destacar son o dramaturgo e historiador Anton Toma\u017e Linhart, o ling\u00fcista Matija \u010cop, os sacerdotes Anton A\u0161kerc e Fran Sale\u0161ki Fin\u017egar, o novelista Josip Jur\u010di\u010d, o modernista Oton \u017dupan\u010di\u010d, o poeta e novelista France Bevk, o pensador Vladimir Bartol, os poetas Edvard Kocbek e Sre\u010dko Kosovel, o novelista Boris Pahor, os poetas Alojz Rebula e Drago Jan\u010dar, o ensa\u00edsta e cr\u00edtico cultural Ale\u0161 Debeljak e o fil\u00f3sofo Slavoj \u017di\u017eek.\nPintura.\nOs dous pintores eslovenos m\u00e1is destacados son Ivan Grohar e Ivana Kobilca.\nM\u00fasica.\nEslovenia foi berce de numerosos m\u00fasicos, inclu\u00edndo ao compositor renacentista Jacobus Gallus Carniolus (1550-1591), quen exerceu grande influencia na m\u00fasica cl\u00e1sica de Europa central e, no s\u00e9culo XX, a Bojan Adami\u010d, compositor de m\u00fasica para pel\u00edculas.\nEntre os m\u00fasicos populares contempor\u00e1neos at\u00f3panse Slavko Avsenik, Laibach, Vlado Kreslin, Zoran Predin, Pero Lov\u0161in, Silence (grupo), New Swing Quartet, DJ Umek, Melodrom, Siddharta, Magn\u00edfico.\nFestividades.\nEn Eslovenia, ademais de varias festas celebrados en varios pa\u00edses do mundo (como o Aninovo, a Pascua, o D\u00eda do traballo ou o Nadal), tam\u00e9n existen festas nacionais como o D\u00eda de Pre\u0161eren, durante o cal se conmemora a morte do poeta France Pre\u0161eren ou o da Sublevaci\u00f3n contra a Ocupaci\u00f3n."}
{"id": "5822", "revid": "23204", "url": "https://gl.wikipedia.org/wiki?curid=5822", "title": "Bulgaria", "text": "Bulgaria () (en b\u00falgaro: \"\u0411\u044a\u043b\u0433\u0430\u0440\u0438\u044f/Balgariya\"), oficialmente Rep\u00fablica de Bulgaria () (en b\u00falgaro: \u0420\u0435\u043f\u0443\u0431\u043b\u0438\u043a\u0430 \u0411\u044a\u043b\u0433\u0430\u0440\u0438\u044f/Republika Balgariya) \u00e9 un pa\u00eds situado ao sueste de Europa, na pen\u00ednsula dos Balc\u00e1ns. Limita ao norte con Roman\u00eda, estando a maior parte da fronteira entre estes dous pa\u00edses conformada polo r\u00edo Danubio, ao sur con Turqu\u00eda e Grecia, o oeste con Macedonia do Norte e Serbia e est\u00e1 ba\u00f1ada ao leste polo Mar Negro. Foi aceptada na OTAN no ano 2004 e \u00e9 membro da Uni\u00f3n Europea dende o 1 de xaneiro de 2007.\nA actual Bulgaria incl\u00fae partes das provincias romanas de Mesia, Tracia e Macedonia. A s\u00faa forma de goberno funciona como unha democracia parlamentaria dentro dunha rep\u00fablica unitaria constitucional.\nHistoria.\nEtimolox\u00eda.\nUnha das teor\u00edas di que a etimolox\u00eda do nome da tribo dos b\u00falgaros, chegados \u00e1 rexi\u00f3n no s\u00e9culo VII, deriva de \"burg\", palabra xerm\u00e1nica que significar\u00eda \"castelo\", mais outros din que deriva de \"bulgars\", cuxo significado \u00e9 desco\u00f1ecido, sendo os \"burgarii\" ou \"burgarioi\" son os que gardan as fortalezas. Unha terceira teor\u00eda deriva o etn\u00f3nimo do nome da cidade de Balkh, actualmente ao norte de Afganist\u00e1n, capital do antigo estado de Balkhara, do cal proceder\u00edan os antigos b\u00falgaros.\nCon todo, tradicionalmente veuse aceptando unha orixe non indoeuropea das primitivas tribos b\u00falgaras, cuxa etnox\u00e9nese producir\u00edase pola mestura de elementos ugrofineses con outros altaicos, que tralo seu asentamento nos Balc\u00e1ns prevalecer\u00eda o elemento humano de orixe eslavo, poboaci\u00f3n maioritaria nesta zona. As\u00ed, a moderna lingua b\u00falgara pertence \u00e1s familia eslava meridional.\nIdade Antiga.\nNo territorio da actual Bulgaria desenvolv\u00e9ronse durante o Neol\u00edtico, os milenios VI e III a.C., culturas como a de Hamangia e a Vin\u010da, durante o Eneol\u00edtico a cultura de Varna e durante a Idade de Bronce a cultura de Ezero. Por\u00e9n, o primeiro pobo historicamente documentado que se instalou no territorio da actual Bulgaria foron os tracios, un pobo indoeuropeo, procedente das estepas de Eurasia, que chegou \u00e1 zona posiblemente en torno ao ano 3500 a.C.\nDoutra banda, dende o s\u00e9culo VII a.C. comezou a producirse a colonizaci\u00f3n grega da costa do Mar Negro, fund\u00e1ndose numerosas cidades, moitas das cales contin\u00faan existindo na actualidade, como Odessos (Varna), Mesembria (Nesebar), Anchialon (Pomorie), Apolonia (Sozopol) ou Agathopolis (Akhtopol). A mediados do s\u00e9culo V a.C. fundouse o primeiro Estado tracio que se co\u00f1ece, o reino Odrisio, que se desintegrar\u00eda no seguinte s\u00e9culo en varios estados m\u00e1is pequenos. Pouco despois Filipo II, rei de Macedonia (entre 359 e o 336 a.C.), tras vencer ao rei Cersobleptes, anexionouse os territorios dos tracios e fundou a cidade de Filip\u00f3polis (Plovdiv). No s\u00e9culo seguinte, o territorio de Bulgaria foi invadido polos celtas, quen mantiveron un estado por espazo dun setenta anos, fundando asentamentos como Bononia (Vidin).\nDurante o s\u00e9culo I, o territorio de Bulgaria foi incorporado ao Imperio Romano, quedando dividido nas provincias de Tracia e Mesia. Os romanos fundaron numerosas cidades, entre as que destacan Serdica (a actual capital Sof\u00eda), Nicopolis (Nikopol) e Durostorum (Silistra). Cando o Imperio Romano se divide \u00e1 morte de Teodosio, as provincias de Mesia e de Tracia pasaron a formar parte do Imperio Romano de Oriente. Dende o s\u00e9culo III estes territorios sufriron invasi\u00f3ns de pobos b\u00e1rbaros: primeiro foron os godos, hunos; m\u00e1is adiante, os \u00e1varos, eslavos, que atravesaron o Danubio a principios do s\u00e9culo VII cando se abandonaron as guarnici\u00f3ns de fronteira bizantinas, e os b\u00falgaros. Estes \u00faltimos formar\u00edan, xunto cos eslavos, o primeiro estado b\u00falgaro, no final do s\u00e9culo VII. O nome de Bulgaria procede deste pobo.\nPrimeiro Imperio B\u00falgaro.\nUnha das teor\u00edas \u00e9 que os b\u00falgaros eran un pobo n\u00f3made e belicoso procedente de Asia Central, emparentado cos hunos. De feito, os primeiros khans b\u00falgaros fac\u00edan remontar as s\u00faas orixes ao huno Atila. Xa na primeira metade do s\u00e9culo VII, baixo o seu rei khan Kubrat, formaran un reino ao norte do Mar Negro, que os bizantinos denominaban Magna Bulgaria. Despois da morte de Kubrat o imperio dividiuse entre os seus tres fillos m\u00e1is vellos, a consecuencia do cal unha parte dos b\u00falgaros desprazouse ao leste, \u00e1 confluencia dos r\u00edos Volga e Kama, chegando a formar o estado da Bulgaria do Volga, en tanto que outro grupo se establec\u00eda no delta do Danubio, ao mando de khan Asparukh, terceiro fillo de Kubrat, qued\u00e1ndose unha terceira parte da poboaci\u00f3n b\u00falgara.\nDesde al\u00ed, os b\u00falgaros fustrigaban as guarnici\u00f3ns bizantinas. As s\u00faas frecuentes expedici\u00f3ns de saqueo conduciron \u00e1 realizaci\u00f3n dunha expedici\u00f3n punitiva contra eles, mandada polo emperador bizantino Constantino IV. Ao fracasar esta expedici\u00f3n, o Imperio Bizantino viuse obrigado a aceptar a existencia do Imperio B\u00falgaro e a pagarlle un tributo anual para evitar incursi\u00f3ns. O ano 681, en que Bizancio reco\u00f1eceu por primeira vez ao estado b\u00falgaro, \u00e9 considerado a data de nacemento da moderna Bulgaria. A comezos do s\u00e9culo IX o Imperio B\u00falgaro chegou a estenderse por parte de Panonia e Transilvania e abrazou o cristianismo de rito bizantino. A adopci\u00f3n da nova fe implicou tam\u00e9n a utilizaci\u00f3n do eslavo como lingua da liturxia e da administraci\u00f3n. A cristianizaci\u00f3n e a eslavizaci\u00f3n proporcionaron ao Imperio B\u00falgaro unha \u00e1rea de influencia maior. O estado alcanzar\u00eda o seu apoxeo tanto pol\u00edtico como cultural co reinado de Sime\u00f3n I (893-927), cuxo plan, que estivo preto de ver realizado, era unificar baixo o seu poder as monarqu\u00edas b\u00falgara e bizantina. Sime\u00f3n foi o primeiro monarca b\u00falgaro en adoptar o t\u00edtulo de \"tsar\" (derivado do t\u00edtulo romano \"caesar\").\nTras a morte de Sime\u00f3n, a decadencia da autoridade real, as loitas din\u00e1sticas e os ataques exteriores de pobos como os maxiares e pechenegos foron minando ao estado b\u00falgaro que foi conquistado polo emperador Basilio II, chamado \"Bulgar\u00f3ctonos\" (\"matador de b\u00falgaros\") e incorporado ao Imperio Bizantino. Bulgaria permanecer\u00eda baixo a autoridade de Constantinopla durante case dous s\u00e9culos, entre 1018 e 1185.\nSegundo Imperio B\u00falgaro.\nA\u00ednda que os b\u00falgaros se rebelaron en varias ocasi\u00f3ns contra o dominio de Bizancio durante o s\u00e9culo XI, ningunha destas rebeli\u00f3ns alcanzou o seu obxectivo. Durante o s\u00e9culo XII, con todo, aproveitando que o Imperio Bizantino atop\u00e1base debilitado polas s\u00faas loitas contra serbios e h\u00fangaros, estalou unha rebeli\u00f3n dirixida polos irm\u00e1ns Petar e Asen. Petar foi proclamado tsar \"dos b\u00falgaros, os gregos e os valaquios\", co que naceu o Segundo Imperio B\u00falgaro (1185-1396), cuxo dominio se estendeu por todos os territorios entre o Danubio, o Mar Negro e a cordilleira de Stara Planina, inclu\u00edndo parte de Macedonia oriental e o val do Morava. Con Ivan Asen II como tsar, o Imperio ocupou Albania e Belgrado. Bulgaria rompeu coa Igrexa de Roma, creando o Patriarcado Ortodoxo de Bulgaria, ao que se adheriron os distintos patriarcados dos Balc\u00e1ns, con todo, foi un monarca honesto e humano, que a pesar da ruptura con Roma abriu canles de colaboraci\u00f3n, sobre todo comercial, con Venecia e X\u00e9nova.\nDurante o s\u00e9culo XIV, a debilitada Bulgaria, que atravesaba un per\u00edodo de desmembraci\u00f3n feudal, foi presa f\u00e1cil para uns novos invasores, os turcos otom\u00e1ns, que cruzaran a Europa en 1354. En 1362 conquistaron Plovdiv, e en 1382 Sof\u00eda. Finalmente en 1396 os otom\u00e1ns puxeron fin ao Segundo Imperio B\u00falgaro controlando por completo o pa\u00eds.\nDominaci\u00f3n otom\u00e1 e espertar.\nDende o final do s\u00e9culo XIV at\u00e9 final do s\u00e9culo XVIII, Bulgaria non existiu como estado soberano. En 1393, por vontade do sult\u00e1n dos turcos, o patriarcado da Igrexa de Bulgaria foi suprimido e sometido directamente ao Patriarca de Constantinopla, o que provocou que a Igrexa b\u00falgara se helenizase e abandonase o eslav\u00f3n nos seus ritos. Os otom\u00e1ns converteron a Bulgaria no beyerlik de Rumili, que era rexido por un beylerbey residente en Sof\u00eda.\nA partir da segunda metade do s\u00e9culo XVIII Rusia interveu activamente nos Balc\u00e1ns, premendo o Imperio Otom\u00e1n nas s\u00faas fronteiras, rompendo o illamento dos b\u00falgaros. Durante a guerra de 1768 os rusos atravesaron Moldavia e Valaquia e irromperon en Bulgaria, onde conseguiron a vitoria militar de Chumla, obrigando aos turcos a asinar a paz. O tratado de K\u00fc\u00e7\u00fck-Kaynarca concedeu a Rusia a protecci\u00f3n dos cristi\u00e1ns ortodoxos do Imperio Otom\u00e1n, o que terminou convert\u00e9ndose nunha escusa para posteriores intervenci\u00f3ns rusas nos Balc\u00e1ns. En 1829, a rebeli\u00f3n dos gregos levou os rusos a ocupar gran parte de Bulgaria e conquistar Adrian\u00f3polis. O tratado de paz permitiu aos rusos establecer un protectorado sobre Moldavia e Valaquia. Con todo, os b\u00falgaros permaneceron baixo dominio otom\u00e1n, a\u00ednda que a invasi\u00f3n rusa fomentou o espertar nacionalista nos Balc\u00e1ns.\nBaixo a influencia de ideas como o liberalismo e o nacionalismo, a comezos do s\u00e9culo XIX comezou a espertar o nacionalismo b\u00falgaro. Tivo unha grande influencia na difusi\u00f3n destas novas ideas entre os medios cultivados de Bulgaria a rebeli\u00f3n grega contra os otom\u00e1ns, en 1821. Con todo, exist\u00eda tam\u00e9n un forte resentimento polo control grego da Igrexa B\u00falgara; de feito, os primeiros sentimentos nacionalistas b\u00falgaros estiveron orientados \u00e1 creaci\u00f3n dunha igrexa b\u00falgara independente. En abril de 1876, o Comit\u00e9 Revolucionario Segredo B\u00falgaro, con sede en Bucarest, organizou un levantamento, co\u00f1ecido como Sublevaci\u00f3n de Abril. A revolta foi reprimida con crueldade polas autoridades otom\u00e1s, innumerables aldeas foron saqueadas e as v\u00edtimas da represi\u00f3n cont\u00e1ronse por decenas de miles. Os masacres provocaron a reacci\u00f3n da opini\u00f3n p\u00fablica e a diplomacia europeas e causa da intervenci\u00f3n de Rusia, que aproveitou as matanzas de eslavos como pretexto para declarar a Guerra Ruso-Turca en abril de 1877, onde intervi\u00f1eron tam\u00e9n o ex\u00e9rcito roman\u00e9s e tropas de voluntarios b\u00falgaros. A guerra terminou coa completa derrota de Turqu\u00eda.\nO Tratado de San Stefano, asinado o 3 de marzo de 1878 estipulou a creaci\u00f3n dun extenso principado aut\u00f3nomo de Bulgaria e o desmantelamento dos territorios europeos do Imperio Otom\u00e1n. En 1879 unha asemblea constitu\u00ednte reunida na cidade de Tarnovo adoptou unha constituci\u00f3n para Bulgaria, moi democr\u00e1tica para a \u00e9poca, e elixiu como pr\u00edncipe a Alexandre de Battenberg, sobri\u00f1o da tsarina de Rusia. Por\u00e9n as ambici\u00f3ns nacionalistas non se conformaron coa autonom\u00eda, e finalmente logo dunha longa serie de disputas o 22 de setembro de 1908, co apoio do emperador de Austria-Hungr\u00eda, Fernando I proclamou en Tarnovo a independencia de Bulgaria e tomou o t\u00edtulo de tsar.\n\u00c9poca moderna.\nDurante 1912 e 1913 Bulgaria estivo involucrada nas Guerras Balc\u00e1nicas, unha serie de conflitos cos pa\u00edses veci\u00f1os, durante os cales o territorio b\u00falgaro variou a s\u00faa extensi\u00f3n, adquirindo acceso \u00e1 costa do Mar Exeo, ao oeste da Turqu\u00eda europea. Durante a primeira e segunda guerras mundiais, Bulgaria aliouse cos bandos que resultaron vencidos, as Potencias Centrais primeiro e o Eixo Roma-Berl\u00edn-Toquio despois.\nA historia de Bulgaria durante a segunda guerra mundial cobre o per\u00edodo entre 1939 e 1945. At\u00e9 o 1 de marzo de 1941, Bulgaria mantense neutral. Na devandita data, conv\u00e9rtese en aliada das forzas do Eixo at\u00e9 o 9 de setembro de 1944, cando cambia de bando para integrarse no dos Aliados at\u00e9 o final da guerra. A diferenza doutros pa\u00edses como Hungr\u00eda ou Roman\u00eda que son, do mesmo xeito que a propia Bulgaria, uns estados sat\u00e9lites da Alema\u00f1a Nazi, Bulgaria mantivo relaci\u00f3ns diplom\u00e1ticas coa Uni\u00f3n Sovi\u00e9tica todo o tempo. Ao termo da guerra Bulgaria caeu dentro da esfera de influencia da Uni\u00f3n Sovi\u00e9tica e converteuse nunha rep\u00fablica popular. O dominio comunista do pa\u00eds conclu\u00edu en 1990, ano no que se celebraron novamente elecci\u00f3ns multipartitas e en 1991 abandonou o Consello de Axuda Mutua Econ\u00f3mica do que formara parte dende 1949. Bulgaria adheriuse \u00e1 OTAN o 29 de marzo de 2004 e \u00e1 Uni\u00f3n Europea o 1 de xaneiro de 2007.\nXeograf\u00eda.\nBulgaria at\u00f3pase no sueste de Europa, limita con Roman\u00eda, Serbia, Macedonia do Norte, Turqu\u00eda, Grecia e o Mar Negro. A fronteira norte con Roman\u00eda segue o curso do Danubio ata Silistra. O seu territorio ocupa 110.912\u00a0km\u00b2. A xeograf\u00eda pol\u00edtica de Bulgaria modificouse notablemente dende a restauraci\u00f3n do estado en 1878. Rusia, cuxas vitorias conduciron \u00e1 s\u00faa creaci\u00f3n, premeu para crear unha \"Gran Bulgaria\" que inclu\u00edse unha gran parte de Macedonia. No Congreso de Berl\u00edn de 1878 as demais potencias d\u00e9ronlle un territorio moito m\u00e1is reducido, dividido ata 1885 entre os principados de Bulgaria Rumelia Oriental. Foi reino independente dende 1908 ata 1946 e despois rep\u00fablica. Bulgaria quixo expandir o seu territorio durante as guerras dos Balc\u00e1ns de 1912 e 1913 e durante as d\u00faas guerras mundiais. A derrota militar levou \u00e1 perda de territorios en 1913 e 1919, a\u00ednda que en 1940 recuperou o sur de Dobruxa, o que foi confirmado no Tratado de Par\u00eds de 1947.\nBulgaria conta con partes das rexi\u00f3ns co\u00f1ecidas na \u00e9poca cl\u00e1sica como Mesia, Tracia e Macedonia. O suroeste monta\u00f1oso do pa\u00eds ten d\u00faas cadeas principais, o Rila e o Pirin, e m\u00e1is ao leste, as m\u00e1is baixas pero m\u00e1is extensas monta\u00f1as R\u00f3dope. A cadea de Rila incl\u00fae o pico m\u00e1is alto da Pen\u00ednsula dos Balc\u00e1ns, o Musala, con 2.925 metros de altitude. O pa\u00eds ten unha densa rede de aproximadamente 540 r\u00edos, a maior\u00eda deles, coa notable excepci\u00f3n do Danubio, curtos e con baixos caudais. A maior\u00eda dos r\u00edos fl\u00faen a trav\u00e9s das zonas monta\u00f1osas, sendo o r\u00edo m\u00e1is longo situado exclusivamente no territorio b\u00falgaro o Iskar, que ten unha lonxitude de 368\u00a0km. Outros r\u00edos importantes son o Struma e o r\u00edo Maritsa no sur. Nas cadeas de monta\u00f1as de Rila e Pirin at\u00f3panse ao redor de 260 lagos de orixe glaciar, ademais hai tam\u00e9n varios lagos grandes na costa do Mar Negro e m\u00e1is de 2.200 lagos de presas. Existen numerosos mananciais minerais, situados principalmente no sur-occidente e centro do pa\u00eds ao longo das fallas entre as monta\u00f1as.\nEn canto ao clima Bulgaria conta cunha notable diversidade, que vai dende os picos cubertos de neve dos Alpes e os Balc\u00e1ns \u00e1 suave e solleira costa do Mar Negro, pasando pola chaira do Danubio, antiga Mesia, onde clima \u00e9 tipicamente continental ou os vales de Macedonia e as terras baixas do sur con influencia clim\u00e1tica mediterr\u00e1nea. A precipitaci\u00f3n en media a Bulgaria de 630 mil\u00edmetros por ano. Nas terras baixas precipitaci\u00f3ns var\u00edan entre os 500 e os 800\u00a0mm e nas zonas de monta\u00f1a entre 1.000 e 1.400\u00a0mm. As \u00e1reas m\u00e1is secas son Dobrudja e a franxa costeira do norte, mentres as partes altas da Rila, Pirin, Rodopi, Stara Planina e Osogovska reciben os niveis m\u00e1is altos de precipitaci\u00f3ns.\nDemograf\u00eda.\nNo ano 2009 Bulgaria ti\u00f1a unha poboaci\u00f3n de 7\u00a0606\u00a0551 habitantes, sendo a esperanza de vida de 72,5 anos. A media de fillos por muller \u00e9 de tan s\u00f3 1,39, o cal est\u00e1 a provocar que a s\u00faa poboaci\u00f3n se reduza un 0,83% cada ano, o que sup\u00f3n unhas 45.000 persoas ao ano. O nivel de alfabetizaci\u00f3n, persoas maiores de quince anos que saben ler e escribir, do 98,2%. Os principais grupos \u00e9tnicos que se atopan no pa\u00eds son os b\u00falgaros (83,9%), os turcos (9,4%), xitanos (4,7%), as\u00ed como pequenos grupos de armenios, xudeus (maioritariamente sefard\u00eds), rusos ou macedonios.\nEn canto a relixi\u00f3n, a que m\u00e1is seguidores ten \u00e9 a igrexa ortodoxa cun 82,6%, seguido polo islam cun 12,2%, o catolicismo cun 0,6% e o protestantismo cun 0,5%. O restante 4,1% son outras relixi\u00f3ns, ateos e non declarados. Dende o ano 865 Bulgaria foi tradicionalmente unha naci\u00f3n cristi\u00e1, cunha gran maior\u00eda de b\u00falgaros pertencentes \u00e1 Igrexa Ortodoxa B\u00falgara. Durante o per\u00edodo otom\u00e1n o islam estableceuse no pa\u00eds. En canto ao catolicismo, est\u00e1 presente dende tempos medievais e o protestantismo chegou no s\u00e9culo XIX. Tam\u00e9n existe unha minor\u00eda xud\u00eda no pa\u00eds.\nA diferenza de varios dos seus veci\u00f1os, en Bulgaria as relixi\u00f3ns coexisten de forma pac\u00edfica. Sof\u00eda, a capital do pa\u00eds, ten reputaci\u00f3n de ser moi tolerante e de feito, a igrexa de Santa Nedelya, a mesquita Banya Bashi e a sinagoga de Sof\u00eda est\u00e1n a tan s\u00f3 uns metros de distancia entre elas.\nLinguas.\nO b\u00falgaro \u00e9 a lingua oficial de Bulgaria, sendo tam\u00e9n un dos idiomas oficiais da Uni\u00f3n Europea. Est\u00e1 intimamente relacionado co macedonio polo seu desenvolvemento socio-cultural e hist\u00f3rico. Na s\u00faa diversidade conseguiu enriquecerse con palabras arcaicas e internacionais, as\u00ed como con palabras t\u00edpicas de cada rexi\u00f3n pr\u00f3xima \u00e1s s\u00faas fronteiras. Unha tendencia a internacionalizar o fondo verbal e mellorar a compenetraci\u00f3n e o entendemento das diversas culturas da Pen\u00ednsula Balc\u00e1nica conseguiu homoxeneidade nas formas de expresi\u00f3n. As outras linguas minoritarias que se poden atopar no territorio corresponden aos distintos grupos \u00e9tnicos.\nGoberno e pol\u00edtica.\nDende 1991 Bulgaria \u00e9 unha democracia, cunha constituci\u00f3n de rep\u00fablica parlamentaria unitaria. O Presidente de Bulgaria \u00e9 elixido mediante votaci\u00f3n para un per\u00edodo de cinco anos con dereito a unha reelecci\u00f3n. O Presidente ostenta o cargo de Xefe de Estado e Comandante en Xefe das Forzas Armadas. \u00c9 ademais o xefe de Seguridade Nacional e\npode devolver unha iniciativa ao parlamento para un debate. O parlamento pode sobreser ese veto coa aprobaci\u00f3n de m\u00e1is da metade dos membros da Asemblea Nacional. O actual presidente b\u00falgaro, dende o 22 de xaneiro de 2002 \u00e9 Georgi Parvanov.\nO Parlamento B\u00falgaro est\u00e1 formado por unha c\u00e1mara, a Asemblea Nacional composta por 240 deputados elixidos por voto popular para per\u00edodos de catro anos. V\u00f3tanse listas de candidatos para nove divisi\u00f3ns administrativas e un partido debe obter polo menos un 4% dos votos emitidos para poder integrarse ao parlamento. O parlamento \u00e9 o responsable de promulgar leis, aprobar o orzamento nacional, programar as elecci\u00f3ns presidenciais, elixir ao Primeiro Ministro e outros ministros, formular declaraci\u00f3ns de guerra, autorizar o despregamento de tropas b\u00falgaras f\u00f3ra do pa\u00eds e ratificar tratados e acordos internacionais.\nO 27 de xullo de 2009 Boyko Borisov, exalcalde de Sof\u00eda, pasou a ocupar o cargo de Primeiro Ministro ao obter o 39.71% dos votos, o que supuxo 116 dos 240 escanos do Parlamento. O seu principal opositor Sergei Stanishev debeu contentarse co 17,70% dos sufraxios e 40 escanos, mentres que o Movemento para Dereitos e Liberdades, terceiro partido en n\u00famero de votos, obtivo o 14,45% e 38 escanos.\nBulgaria converteuse en membro das Naci\u00f3ns Unidas en 1955, e foi membro fundador da OSCE en 1995. Como unha das Partes Consultivas do Tratado Ant\u00e1rtico, o pa\u00eds participa na administraci\u00f3n dos territorios situados ao sur dos 60\u00b0 de latitude sur. O pa\u00eds ingresou na OTAN o 29 de marzo de 2004 e asinou o Tratado de adhesi\u00f3n \u00e1 Uni\u00f3n Europea o 25 de abril de 2005. Converteuse en membro de pleno dereito da Uni\u00f3n Europea o 1 de xaneiro de 2007, e elixe a dezasete membros do Parlamento Europeo.\nDivisi\u00f3ns administrativas.\nDende 1999 Bulgaria est\u00e1 dividida en vinte e oito 28 provincias (en b\u00falgaro: \"oblasti\", en singular \u043e\u0431\u043b\u0430\u0441\u0442/\"\u00f3blast\", tam\u00e9n traducido como \"rexi\u00f3n\") que corresponden aproximadamente cos 28 \"okrugs\" (distritos) que existiran antes de 1987. Dende 1987 at\u00e9 1999 eses okrugs foron reagrupados en nove oblast m\u00e1is grandes.\nCada oblast recibe o nome da s\u00faa capital, no caso da Provincia de Sofia e a Cidade de Sof\u00eda, Sof\u00eda \u00e9 a capital de ambas as provincias, mais o seu territorio est\u00e1 s\u00f3 inclu\u00eddo dentro de Sof\u00eda Cidade. As provincias \u00e1 s\u00faa vez est\u00e1n divididas en 260 concellos (\u043e\u0431\u0449\u0438\u043d\u0430/\"obshtina\").\nHistoria.\nEn 1987, os vinte e oito okrugs existentes foron transformados en nove grandes oblasts. En 1999 os vellos okrugs foron restaurados, mais o nome \"oblast\" quedou. Os nove grandes oblasts foron:\nEconom\u00eda.\nBulgaria foi un dos pa\u00edses que m\u00e1is problemas econ\u00f3micos tivo \u00e1 hora de desligar a s\u00faa econom\u00eda da antiga Uni\u00f3n Sovi\u00e9tica, o que minguou as s\u00faas posibilidades en relaci\u00f3n con outros pa\u00edses da \u00e1rea da Europa central. Por sectores dentro da agricultura, destaca o cultivo de cereais, estando d\u00faas terceiras partes do solo do pa\u00eds est\u00e1n adicadas ao cultivo destes, fundamentalmente trigo, ma\u00ednzo, cebada, centeo e arroz. Os cultivos industriais de tabaco, algod\u00f3n e xirasol representan unha parte m\u00e1is rend\u00edbel da organizaci\u00f3n agr\u00edcola. No proceso de privatizaci\u00f3n da terra, sufriuse un gran parcelamento que non beneficiou as explotaci\u00f3ns.\nDentro da industria destaca a siderurxia, as plantas de produtos qu\u00edmicos e a produci\u00f3n t\u00e9xtil. O pa\u00eds carece case por completo de petr\u00f3leo o que agrava a s\u00faa dependencia exterior en materia enerx\u00e9tica. Con todo, pos\u00fae dep\u00f3sitos importantes de carb\u00f3n e lignito que mante\u00f1en as anticuadas centrais t\u00e9rmicas e a siderurxia. O resto da enerx\u00eda que produce, prov\u00e9n, nunha pequena proporci\u00f3n, da hidr\u00e1ulica. En 2006 tiv\u00e9ronse que desconectar dous reactores at\u00f3micos sovi\u00e9ticos da central nuclear de Kozloduy, e modernizar outros bloques da mesma mediante cr\u00e9ditos de Euratom por un total de 212,5 mill\u00f3ns de euros. Xa no ano 1993, coa colaboraci\u00f3n fundamental da Comunidade Europea, que achegou cerca de 19 mill\u00f3ns de d\u00f3lares mellor\u00e1ranse os sistemas de seguridade da central. Bulgaria exporta enerx\u00eda a Macedonia do Norte, Serbia, Montenegro e Roman\u00eda.\nOs avances tecnol\u00f3xicos da d\u00e9cada dos oitenta nos pa\u00edses occidentais fixeron que a industria b\u00falgara ficase obsoleta. As reformas no seu momento foron t\u00edmidas e incrementouse a d\u00e9beda externa dun xeito notable. Mais, segundo o seu estudo anual o Banco Mundial inclu\u00edu a Bulgaria dentro dos dez principais pa\u00edses que maior cantidade de reformas realizaron en 2006.\nComo membro da Uni\u00f3n Europea desde 2007, Bulgaria fixo un significativo traballo para loitar contra a corrupci\u00f3n e acelerar o proceso de privatizaci\u00f3n que favorece un programa de actuaci\u00f3n at\u00e9 2009. Os propios reinvestimentos dos empresarios b\u00falgaros e mais os estranxeiros acadaron os cinco mil mill\u00f3ns de euros en 2006. O Tratado europeo de Lisboa subscrito no 2007 acordou con Bulgaria o dereito de chamar \"evro\" (\u0435\u0432\u0440\u043e) ao euro para adaptalo ao alfabeto cir\u00edlico.\nCultura.\nBulgaria a mi\u00fado \u00e9 descrita como un pa\u00eds na encrucillada que une o Leste e o Oeste. Sempre funcionou como o centro de Europa eslava durante gran parte da Idade Media, exercendo considerable influencia literaria e cultural sobre o mundo eslavo por medio das escolas literarias de Preslav e Ohrid. Bulgaria tam\u00e9n deu orixe ao alfabeto cir\u00edlico, o segundo m\u00e1is amplamente utilizado do mundo, que tivo a s\u00faa orixe nestas d\u00faas escolas no s\u00e9culo X. Unha serie de antigas civilizaci\u00f3ns, sobre todo os tracios, gregos, romanos, eslavos e b\u00falgaros, deixaron a s\u00faa pegada na cultura, a historia e o patrimonio de Bulgaria. O pa\u00eds ten nove lugares declarados como Patrimonio da Humanidade:\nTam\u00e9n a Necr\u00f3pole de Varna, 3500-3200 a.C. cont\u00e9n os exemplos de ourivar\u00eda m\u00e1is antigos do mundo.\nEn canto \u00e1 m\u00fasica b\u00falgara dest\u00e1case por numerosos artistas entre os que destacan o compositor Pancho Vladigerov e os cantantes de \u00f3pera Nicolai Ghiaurov, Boris Christoff, Raina Kabaivanska ou Ghena Dimitrova, tam\u00e9n Anna Veleva e a mundialmente famosa arpista Anna-Maria Ravnopolska-Dean e artistas de \u00e9xito como Christo Yavashev, Jules Pascin, Vladimir Dimitrov ou Nikolay Dimitrov, que popularizaron a cultura do pa\u00eds en todo o mundo."}
{"id": "5826", "revid": "7596", "url": "https://gl.wikipedia.org/wiki?curid=5826", "title": "Macguffin", "text": "Macguffin \u00e9 unha palabra inventada polo director de cine Alfred Hitchcock para referirse a unha cousa, persoa ou motivo que propicia o desenvolvemento dunha determinada historia, mais carente de importancia al\u00e9n desta.\nConcepto.\nO propio Hitchcock explic\u00e1bao val\u00e9ndose da seguinte an\u00e9cdota:\nHitchcock contou moitas veces esta historia para rirse dos cr\u00edticos dos seus filmes que buscaban unha explicaci\u00f3n racional a todo. O que interesa no cine \u00e9 manipular o espectador, conducilo \u00e1 s\u00faa maneira, sometelo \u00f3 ritmo impreso na historia. O que conta para Hitchcock \u00e9 que o espectador sinta o medo, ao igual c\u00f3 heroe ou a hero\u00edna. O director fai todo o pos\u00edbel para que o proceso de identificaci\u00f3n funcione eficazmente.\nAs\u00ed, en \"Psycho\", a comezos do filme, o espectador reco\u00f1\u00e9cese en Janet Leigh, e espera que non sexa castigada polo roubo que cometeu ou agardando que devolva os cartos. Cando \u00e9 brutalmente acoitelada, o espectador \u00e9 empurrado a identificarse con Anthony Perkins, sexa coa esperanza de que el vingar\u00e1 ese crime ou ben co devezo dun castigo ao autor, que non \u00e9 outra persoa que a s\u00faa propia nai. Pero o espectador non rematou coas sorpresas, e esquece completamente o macguffin: a raz\u00f3n inicial que empurrou a Janet Leigh a rouba-lo di\u00f1eiro do seu xefe.\nTam\u00e9n existen macguffins puramente ficticios, como por exempo en \"Coa morte nos tal\u00f3ns\". Hitchcock di:"}
{"id": "5827", "revid": "23204", "url": "https://gl.wikipedia.org/wiki?curid=5827", "title": "Abensberg", "text": "Abensberg, \u00e9 unha cidade de 12\u00a0500 habitantes (2004) no distrito de Kelheim, en Baviera (Alema\u00f1a). O r\u00edo Abens d\u00e1 nome \u00e1 cidade.\nA cidade, co nome de Castra Abusina, \u00e9 co\u00f1ecida xa dende a \u00e9poca romana polas s\u00faas fontes termais.\nO 20 de abril de 1809 Napole\u00f3n obtivo, neste lugar, unha vitoria fundamental sobre os austr\u00edacos mandados polo Arquiduque Lu\u00eds e o Xeneral Johann Hiller."}
{"id": "5828", "revid": "98629", "url": "https://gl.wikipedia.org/wiki?curid=5828", "title": "Candia, Abad\u00edn", "text": "San Pedro de Candia \u00e9 unha parroquia do concello lugu\u00e9s de Abad\u00edn. Ti\u00f1a 84 habitantes en 2015 (42 homes e 42 mulleres), segundo datos do IGE, cunha densidade de 20,79 hab./km\u00b2. Iso sup\u00f3n un aumento da poboaci\u00f3n respecto a 2014 cando viv\u00edan nas s\u00faas 8 entidades de poboaci\u00f3n e 7 lugares 82 habitantes (40 homes e 42 mulleres), e 15 habitantes menos que en 2004.\nTen 4,04\u00a0km\u00b2 de superficie. Limita coas parroquias de Castromaior, Go\u00e1s, Cabaneiro e Abad\u00edn. Pertencente \u00f3 arciprestado de Baroncelle.\nAs entidades son Carball\u00e1s (21), Os Castros (12), A Grandela (13), Louside (3), Pedrafita (13), A Penamoura (4), Ponterroxal (5) e As Prazas (13). Os lugares (que xeralmente forman parte dalgunhas das entidades) son O Barrio do Rei, Carballido, O Cristo, A Galgueira, Rego de Candia, Rozavella e Ruxidoiro.\nPatrimonio.\nEsta parroquia, \u00f3 igual que as adxacentes \u00e9 moi rica en cruceiros, na inmensa maior\u00eda datados ao redor dos anos 1900."}
{"id": "5829", "revid": "22570", "url": "https://gl.wikipedia.org/wiki?curid=5829", "title": "Santa Trindade", "text": "A Santa Trindade \u00e9 un concepto relixioso cristi\u00e1n que se refire \u00e1 crenza de que Deus \u00e9 un e tres \u00f3 mesmo tempo. As\u00ed, o Deus dos cristi\u00e1ns \u00e9 Pai (Deus mesmo), Fillo (Xesucristo) e Esp\u00edrito Santo (representado como unha pomba, ou como linguas de lume e incorp\u00f3reo e que lles d\u00e1 poderes \u00f3s ap\u00f3stolos en \"Feitos dos Ap\u00f3stolos\" como curaci\u00f3n, poliglotismo...).\nDescrici\u00f3n.\nAs misi\u00f3ns da \"Santa Trindade\" no tempo ou as s\u00faas atribuci\u00f3ns son:\nComo o entendemento do ser humano non entende a esencia divina, non pode penetrar no misterio da vida \u00edntima de Deus, sen\u00f3n que s\u00f3 pode co\u00f1ecer o que Este lle revela e asumilo coa fe esperada. Como Agust\u00edn dic\u00eda: \"se o entendes, non \u00e9 Deus\". Deste xeito, en t\u00f3dalas relixi\u00f3ns cristi\u00e1s a Santa Trindade \u00e9 \"dogma de fe\" e, polo tanto, indiscutible."}
{"id": "5830", "revid": "54336", "url": "https://gl.wikipedia.org/wiki?curid=5830", "title": "Ap\u00f3stolo", "text": "Segundo o Novo Testamento, os doce ap\u00f3stolos elixidos directamente por Xesucristo foron:\nDespois da resurrecci\u00f3n e ascensi\u00f3n de Xes\u00fas, e tralo suicidio de Xudas Iscariote, os once ap\u00f3stolos restantes reun\u00edronse e elixiron a Mat\u00edas para completar novamente o n\u00famero de doce. Ning\u00fan outro seguidor de Xes\u00fas, nin sequera da importancia de Paulo (\"Ap\u00f3stolo dos Xent\u00eds\", \u00e1s veces considerado o verdadeiro fundador do cristianismo), se engadir\u00eda a este grupo."}
{"id": "5835", "revid": "22570", "url": "https://gl.wikipedia.org/wiki?curid=5835", "title": "Abeokuta", "text": "Abeokuta \u00e9 unha cidade do suroeste de Nixeria, nas beiras do r\u00edo Ogun, 530\u00a0000 habitantes (2002). O nome, en yoruba, significa \"baixo das rochas\".\nA cidade data de 1825, cando diante o perigo das expedici\u00f3ns de saqueo organizadas polos tratantes de escravos, a poboaci\u00f3n local estableceu un refuxio neste lugar. Aqu\u00ed fundaron unha confederaci\u00f3n, e cada unha das partes conservou os seus costumes, relixi\u00f3n e mesmo o nome das s\u00faas antigas vilas."}
{"id": "5836", "revid": "181", "url": "https://gl.wikipedia.org/wiki?curid=5836", "title": "Abeoukuta", "text": ""}
{"id": "5837", "revid": "5863", "url": "https://gl.wikipedia.org/wiki?curid=5837", "title": "Castromaior, Abad\u00edn", "text": "San Xo\u00e1n de Castromaior \u00e9 unha parroquia do concello lugu\u00e9s de Abad\u00edn. Limita coas parroquias de Candia, Go\u00e1s e Aldixe; e a de Corvelle (no concello de Vilalba).\nPertence \u00f3 arciprestado de San Sim\u00f3n e ten 196 habitantes distribu\u00eddos en 10 entidades de poboaci\u00f3n (2004): A Arnela (7), O Barral (33), Billetes (19), Celme (30), Egoeiras (22), Fontefeal (20), Fraga (13), As Paredes (35), Rega do Foxo (1) e Roxoa (16), sendo a s\u00faa densidade media de 16,4 hab/km2. A superficie da parroquia \u00e9 de 11,93\u00a0km2. Segundo o IGE, no 2014 a s\u00faa poboaci\u00f3n descendera ata os 170 habitantes, sendo 73 homes e 97 mulleres."}
{"id": "5846", "revid": "23204", "url": "https://gl.wikipedia.org/wiki?curid=5846", "title": "Barbados", "text": "Barbados \u00e9 unha illa naci\u00f3n situada no oc\u00e9ano Atl\u00e1ntico que forma parte da rexi\u00f3n do Caribe. \u00c9 unha das Antillas Menores. A s\u00faa capital \u00e9 Bridgetown.\nOs seus veci\u00f1os m\u00e1is pr\u00f3ximos son as illas San Vicente e as Granadinas e Santa Luc\u00eda ao oeste e Trinidad e Tobago, pa\u00eds co que agora comparte unha fronteira mar\u00edtima fixa oficial, e Am\u00e9rica do Sur ao sur. A superficie total do estado \u00e9 de 431 quil\u00f3metros cadrados, principalmente de baixa altitude, con algunhas zonas m\u00e1is altas cara o interior da illa, sendo o punto m\u00e1is alto o Monte Hillaby (336 msnm).\nA composici\u00f3n xeol\u00f3xica de Barbados \u00e9 de orixe non-volc\u00e1nica, estando na s\u00faa maior\u00eda composta de pedra calcaria de coral. A illa ten un clima tropical, con ventos alisios do Oc\u00e9ano Atl\u00e1ntico constantes, que serven para manter unhas temperaturas suaves. Algunhas zonas menos desenvolvidas do pa\u00eds est\u00e1n constitu\u00eddas por bosques tropicais e mangleiral. Outras partes do interior do pa\u00eds contrib\u00faen \u00e1 industria agr\u00edcola, salpicadas con grandes leiras de cana de azucre e pastos de pendentes suaves.\nDurante m\u00e1is de tres s\u00e9culos Barbados estivo baixo o dominio brit\u00e1nico, ata se independizar do Reino Unido o 30 de novembro de 1966, pasando a ser un reino da Commonwealth de Naci\u00f3ns, con Isabel II como ra\u00ed\u00f1a. 55 anos despois, o 30 de novembro de 2021, o pa\u00eds converteuse nunha rep\u00fablica e Sandra Mason na s\u00faa primeira presidenta.\nO posto de Barbados na clasificaci\u00f3n do \u00cdndice de Desenvolvemento Humano \u00e9 constante entre os 75 primeiros pa\u00edses do mundo, chegando, por exemplo, en 2006 a ocupar o posto 31, sendo o terceiro posto do continente americano, despois do Canad\u00e1 e os Estados Unidos.\nHistoria.\nOs primeiros habitantes de Barbados eran amerindios n\u00f3mades. Ao longo do tempo tres ondas de inmigrantes traslad\u00e1ronse para o norte, cami\u00f1o de Am\u00e9rica do Norte. A primeira estaba integrada por un grupo de agricultores, pescadores e ceramistas que chegaron en canoa dende o val do Orinoco, en Venezuela, ao redor do ano 350. Os pobos arauacos foron o segundo grupo que migrou dende o continente suramericano no ano 800, sendo asentamentos destes pobos na illa a punta Stroud, a ba\u00eda de Chandler, a veiga de Saint Luke, e a cova de Mapp. De acordo cos relatos contados polos descendentes das tribos aborixes arauacas, noutras illas da zona, o nome orixinal de Barbados foi \"Ichirouganaim\". No s\u00e9culo XIII, os caribes chegaron dende Am\u00e9rica do Sur nunha terceira onda de inmigrantes, desprazando aos dous anteriores pobos da illa e vivindo illados nela as\u00ed como fixeran os dous pobos anteriores.\nOs portugueses, de cami\u00f1o para o Brasil, foron os primeiros europeos que chegaron \u00e1 illa. O nome de Barbados \u00e9 probable que prove\u00f1a do explorador Pedro Campos, que en 1536 chamouna \"Os Barbados\", debido \u00e1 aparencia das figueiras que hai nela, que te\u00f1en longas ra\u00edces a\u00e9reas colgando e que lle lembraban unha especie de barbas. Despois das observaci\u00f3ns de Campos entre 1536 e 1550, os conquistadores espa\u00f1ois capturaron moitos caribes e utiliz\u00e1ronos como escravos en plantaci\u00f3ns, o resto deles puideron fuxir da illa con distintos destinos.\nM\u00e1is tarde os mari\u00f1os ingleses chegaron a Barbados, concretamente na d\u00e9cada de 1620 desembarcando na actual Holetown, mais atoparon a illa deshabitada. Dende a chegada dos primeiros colonos brit\u00e1nicos entre 1627 e 1628 at\u00e9 a s\u00faa independencia en 1966, Barbados estivo ininterrompidamente baixo control brit\u00e1nico. Con todo, a illa sempre gozou dunha grande autonom\u00eda local: a s\u00faa asemblea comezou a funcionar en 1639. Entre a primeiras figuras ilustres da mesma cabe destacar a William Courten.\nA industria do azucre desenvolveuse moi r\u00e1pido en Barbados, e a illa dividiuse en grandes plantaci\u00f3ns que substitu\u00edron as pequenas propiedades dos primeiros colonos brit\u00e1nicos. Alg\u00fans dos granxeiros desprazados pola agrupaci\u00f3n de terras fundaron novas colonias inglesas en Am\u00e9rica do Norte, sobre todo en Carolina do Sur. Para traballar as plantaci\u00f3ns, escravos procedentes do oeste de \u00c1frica foron transportados en barco ata Barbados e outras illas caribe\u00f1as. O comercio de escravos cesou en 1804. En 1834 o escravismo foi abolido no Imperio Brit\u00e1nico, a\u00ednda que en Barbados e no resto das colonias das Indias Occidentais Brit\u00e1nicas, existiu unha moratoria doutros seis anos m\u00e1is.\nOs pol\u00edticos locais estiveron dominados polos terratenentes e comerciantes descendentes de brit\u00e1nicos. Non foi at\u00e9 a d\u00e9cada de 1930, cando un movemento polos dereitos pol\u00edticos comezou a arraigar entre os descendentes dos escravos emancipados. Un dos l\u00edderes deste movemento, Grantley Adams, fundou o Partido Laborista de Barbados en 1938.\nNovos progresos cara a un goberno m\u00e1is democr\u00e1tico de Barbados tiveron lugar en 1951 cando se introduciu o sufraxio universal na illa. Isto foi seguido de avances pol\u00edticos encami\u00f1ados a alcanzar o autogoberno, acadando en 1961 a autonom\u00eda interna.\nDende 1958 at\u00e9 1962, Barbados foi un dos dez membros da Federaci\u00f3n das Indias Occidentais, sendo Grantley Adams o seu primeiro e \u00fanico Primeiro Ministro. Cando a Federaci\u00f3n se disolveu, volveu ao seu status de colonia autogobernada. A esta situaci\u00f3n seguiron varios intentos de formar outra federaci\u00f3n entre Barbados e as Illas de Barlovento e Sotavento que non culminaron, polo que Barbados negociou a s\u00faa propia independencia do Reino Unido nunha conferencia constitucional en xu\u00f1o de 1966, acadando a s\u00faa independencia como estado membro da Commonwealth o 30 de novembro de 1966. A ra\u00ed\u00f1a Isabel II foi a xefa de Estado durante os seguintes 55 anos, ata que o 30 de novembro de 2021 o pa\u00eds converteuse nunha rep\u00fablica parlamentaria, sendo Sandra Mason a s\u00faa primeira presidenta.\nGoberno e pol\u00edtica.\nBarbados \u00e9 unha rep\u00fablica constitucional e a s\u00faa presidenta \u00e9 Sandra Mason. Entre 1966 e 2021 foi un dos Reinos da Commonwealth de Naci\u00f3ns, polo que Isabel II era a Ra\u00ed\u00f1a de Barbados, e a s\u00faa Xefa de Estado, estando representada por un Gobernador Xeral. En Barbados o t\u00edtulo que levaba a Ra\u00ed\u00f1a era o de: \"Pola Graza de Deus, Ra\u00ed\u00f1a de Barbados e dos seus outros Reinos e Territorios, Xefe da Commonwealth\". Varios gobernos do pa\u00eds propuxeron que Barbados se constitu\u00edse como unha rep\u00fablica dentro da Commonwealth cun presidente como xefe de Estado, proposta que se materializou o 30 de novembro de 2021.\nO poder executivo descansa no primeiro ministro e no seu gabinete. O primeiro ministro \u00e9 normalmente o l\u00edder do partido ga\u00f1ador das elecci\u00f3ns para a Asemblea, que \u00e9 a c\u00e1mara baixa do Parlamento e ten 30 escanos que son renovados cada cinco anos. O Senado ten 21 membros elixidos polo Gobernador Xeral.\nBarbados \u00e9 membro de pleno dereito na Comunidade Caribe\u00f1a ou CARICOM.\nOrganizaci\u00f3n pol\u00edtico-administrativa.\nBarbados est\u00e1 dividido administrativamente en once parroquias que deben o seu nome \u00e1 relixi\u00f3n anglicana dos colonos ingleses. Ademais a capital da naci\u00f3n, Bridgetown, que est\u00e1 situada dentro da parroquia de Saint Michael \u00e9 posible que poida formar nun futuro a s\u00faa propia parroquia. \nSaint George e Saint Thomas son as \u00fanicas parroquias que non te\u00f1en contacto co mar.\nXeograf\u00eda.\nBarbados \u00e9 a illa m\u00e1is oriental do Caribe, 34 km de longo e 23\u00a0km de ancho. Consid\u00e9rase relativamente plana, en comparaci\u00f3n coas s\u00faas veci\u00f1as Illas de Barlovento. A illa el\u00e9vase suavemente cara ao altiplano central, sendo o punto culminante do pa\u00eds o Monte Hillaby con 336 msnm. A illa est\u00e1 situada no Oc\u00e9ano Atl\u00e1ntico, ao leste das demais illas das Indias Occidentais. Con respecto \u00e1 xeolox\u00eda da illa, o chan est\u00e1 composto practicamente de coral (de 90 m de grosor). A terra cae nunha serie de \"socalcos\" no oeste e entra nun plano inclinado no leste. Gran parte do pa\u00eds est\u00e1 rodeada por arrecifes de coral.\nNa parroquia de Saint Michael at\u00f3pase a capital de Barbados e principal cidade, Bridgetown, sendo outras cidades importantes Holetown, na parroquia de Saint James; Oistins, na parroquia de Christ Church.; e Speightstown, na parroquia de Saint Peter.\nMembros da industria privada de Barbados propuxeron ao goberno unha idea para a creaci\u00f3n de d\u00faas pequenas illas artificiais que estar\u00edan ancoradas na costa oeste da illa. A primeira das illas ser\u00eda de arredor de 1\u00a0km2 e estar\u00eda principalmente adicada ao turismo e a segunda de 0,2\u00a0km2, servindo de parque nacional. Ambas as illas estar\u00edan situadas preto do Porto de Deep Water, en Bridgetown, a unha curta distancia do Porto de Deep Water en Bridgetown.\nO clima \u00e9 tropical, cunha estaci\u00f3n de choivas de xu\u00f1o a outubro. A\u00ednda que un poida crer que a illa soporta severas tormentas e furac\u00e1ns tropicais durante esta estaci\u00f3n de choivas, realmente isto non \u00e9 as\u00ed. A illa \u00e9 alcanzada de cerca por alg\u00fan destes furac\u00e1ns cada 3,09 anos de media e sop\u00f3rtao de cheo cada 26,6. O \u00faltimo gran furac\u00e1n que causou graves danos na illa foi o Janet en 1955. As precipitaci\u00f3ns anuais oscilan entre os 1\u00a0000 e 2\u00a0300\u00a0mm.\nEconom\u00eda.\nA econom\u00eda tradicional barbadense base\u00e1base na produci\u00f3n de azucre, principal materia de exportaci\u00f3n. Coa explosi\u00f3n do turismo, produciuse unha reorientaci\u00f3n da actividade. Agora mant\u00e9n un sistema moi dependente dos Estados Unidos e Europa que son os lugares de procedencia da maior\u00eda dos turistas, o que debilita a s\u00faa econom\u00eda nos per\u00edodos de contenci\u00f3n nos pa\u00edses de orixe. Na actualidade diversificou parcialmente a s\u00faa econom\u00eda con algo de industria lixeira. \u00c9 as\u00ed mesmo sede de importantes empresas, sobre todo financeiras, dado o alto nivel de protecci\u00f3n do segredo bancario que ofrece e os baixos impostos que soportan. Est\u00e1 considerado pola comunidade internacional coma un para\u00edso fiscal.\nDemograf\u00eda.\nBarbados conta cunha poboaci\u00f3n de 280\u00a0946 (2007), dos cales ao redor do 90,0% son de orixe africana, o 4,0% europeos (ingleses, irlandeses e outros) e o 6,0% restante asi\u00e1ticos e multirraciais (\"mulatos\"). O idioma oficial \u00e9 o ingl\u00e9s, e o dialecto local bajan est\u00e1 reco\u00f1ecido como lingua rexionais protexida e \u00e9 falado pola meirande parte da poboaci\u00f3n. A esperanza de vida \u00e9 de 73,0 anos e a media de fillos por muller \u00e9 de 1,65, sendo a taxa de crecemento da poboaci\u00f3n do 0,36% anual. O 99,7% da poboaci\u00f3n est\u00e1 alfabetizada.\nEn canto \u00e1 relixi\u00f3n, a maior\u00eda dos barbadenses son cristi\u00e1ns (67%), principalmente da Igrexa anglicana, mais tam\u00e9n hai protestantes, cat\u00f3licos, Testemu\u00f1as de Xehov\u00e1, hindis, musulm\u00e1ns, xudeus e algunhas outras minor\u00edas. Barbados \u00e9 un dos principais destino de emigrantes da naci\u00f3n suramericana da G\u00fciana.\nCultura.\nA influencia brit\u00e1nica \u00e9 m\u00e1is evidente en Barbados que no resto de illas do Caribe. Un bo exemplo diso \u00e9 que o deporte nacional \u00e9 o cr\u00edcket, tendo dado a illa xogadores de renome neste deporte como Garfield Sobers e Frank Worrell.\nOs seus habitantes ref\u00edrense a eles mesmos como \"Bajans\". Este termo parece provir dunha mala pronuncia do xentilicio en ingl\u00e9s \"Barbadian\" como \"Bar-bajan\" quedando finalmente en \"Bajan\".\nExisten d\u00faas festividades de interese cultural e tur\u00edstico que se celebran na illa como son: o \"Congaline Festival\" e o \"Crop Over Festival\". Como ocorre noutros pa\u00edses do Caribe e de Latinoam\u00e9rica o entroido \u00e9 unha celebraci\u00f3n moi importante do calendario. O \"Congaline Festival\" ten lugar durante a \u00faltima semana de marzo e \u00e9 o menos relevante dos dous. O \"Crop Over Festival\" incl\u00fae competici\u00f3ns musicais, actividades tradicionais e adoita celebrarse desde o principio de xullo ata a primeira semana de agosto terminando cun gran desfile. O persoeiro barbadense m\u00e1is destacado a nivel internacional \u00e9 probablemente a cantante Rihanna.\nBarbados mant\u00e9n unha forte influencia brit\u00e1nica e \u00e9 chamado polos seus veci\u00f1os \"Pequena Inglaterra\".\nDeporte.\nTal como noutros pa\u00edses do Caribe de ascendencia brit\u00e1nica, o cr\u00edcket \u00e9 o deporte m\u00e1is popular. Ademais de varios encontros amig\u00e1beis e at\u00e9 seis partidos do \"Super Eight\", Barbados acolleu a final da Copa Mundial de Cr\u00edcket de 2007. Ademais moitos grandes xogdores naceron na illa como Garfield Sobers, Frank Worrell, Joel Garner ou Clyde Walcott. Tam\u00e9n da illa \u00e9 Obadele Thompson, a \u00fanica velocista de clase mundial do pa\u00eds, que ga\u00f1ou unha medalla de bronce nos Xogos Ol\u00edmpicos de Sidney 2000 na proba de 100 metros lisos.\nEn golf, o Aberto de Barbados foi unha das citas anuais do European Senior Tour entre 2000 e 2009. Ademais en decembro de 2006 a Copa do Mundo de Golf tivo lugar en Barbados.\nO automobilismo tam\u00e9n desempe\u00f1a un papel importante co Rally de Barbados, celebrado cada ver\u00e1n e que actualmente forma parte do calendario da FIA NACAM. O baloncesto \u00e9 tam\u00e9n un deporte moi popular, sobre todo na escola e as universidade, e que est\u00e1 a aumentar en popularidade, ao igual que o voleibol. Nalgunhas praias como a de Brandons en Saint Michael moita xente re\u00fanese para xogar ao voleibol praia.\nOutros deportes que se practican incl\u00faen o hoquei, tenis de mesa, f\u00fatbol, rugby, polo e nataci\u00f3n. O netball \u00e9 tam\u00e9n popular entre as mulleres de Barbados.\nTurismo.\nA illa de Barbados ten un \u00fanico aeroporto importante, o Aeroporto Internacional Grantley Adams (GAIA), cuxa identificaci\u00f3n IATA \u00e9 BGI. Este aeroporto recibe diariamente voos de varias importantes compa\u00f1\u00edas de todos os puntos do mundo, as\u00ed como voos rexionais e charters. \u00c9 o centro m\u00e1is importante de transporte a\u00e9reo do Caribe oriental e na actualidade est\u00e1 sendo remodelado e ampliado.\nA illa est\u00e1 ben desenvolvida, disp\u00f3n de bos hoteis, apartamentos de tempo compartido etc. As costas sur e oeste de Barbados son moi populares pola claridade das s\u00faas augas e a cor branca e rosado das areas das s\u00faas praias. Ao longo da costa leste, ba\u00f1ada polo Oc\u00e9ano Atl\u00e1ntico, existen lugares propicios para a pr\u00e1ctica do surf.\nAs zonas comerciais son outro dos atractivos de Barbados, cunha ampla variedade de comercios libres de impostos. Existe a posibilidade de sa\u00edr de noite na maior\u00eda das zonas tur\u00edsticas como en Saint Lawrence Gap. Outras atracci\u00f3ns incl\u00faen reservas de vida salvaxe, xoier\u00edas, pesca submarina, paseos en helic\u00f3ptero, golf, festivais, excursionismo, exploraci\u00f3n de cavernas etc."}
{"id": "5850", "revid": "125162", "url": "https://gl.wikipedia.org/wiki?curid=5850", "title": "Camboxa", "text": "Camboxa, ou Cambodia oficialmente Reino de Camboxa (khmer: \u1796\u17d2\u179a\u17c7\u179a\u17b6\u1787\u17b6\u178e\u17b6\u1785\u1780\u17d2\u179a\u1780\u1798\u17d2\u1796\u17bb\u1787\u17b6, \"Pre\u0103h R\u00e9ach\u00e9anach\u00e2kr K\u00e2mp\u016dchea\"), \u00e9 un pa\u00eds asi\u00e1tico situado en Indochina, limita \u00f3 norte con Laos, \u00f3 leste e \u00f3 sur co Vietnam, \u00f3 oeste co Golfo de Tailandia e \u00f3 oeste e \u00f3 norte con Tailandia.\nO estado soberano de Camboxa ten unha poboaci\u00f3n de m\u00e1is de 15 mill\u00f3ns de habitantes. O budismo est\u00e1 consagrado na constituci\u00f3n como a relixi\u00f3n estatal oficial e \u00e9 practicado por m\u00e1is do 97% da poboaci\u00f3n. Os grupos minoritarios de Camboxa incl\u00faen vietnamitas, chineses, chams e 30 tribos dos outeiros. A capital e a cidade m\u00e1is grande \u00e9 Phnom Penh, o centro pol\u00edtico, econ\u00f3mico e cultural de Camboxa. O reino \u00e9 unha monarqu\u00eda constitucional electiva cun monarca, actualmente Norodom Sihamoni, elixido polo Consello Real do Trono como xefe de Estado. O xefe de goberno \u00e9 o Primeiro ministro, actualmente \u00e9 Hun Sen, un dos l\u00edderes non reais m\u00e1is antigos no sueste asi\u00e1tico, gobernando Camboxa desde 1985.\nNome.\nO \"Reino de Camboxa\" \u00e9 o nome oficial do pa\u00eds. O ingl\u00e9s \"Cambodia\" \u00e9 unha anglicizaci\u00f3n do franc\u00e9s \"Cambodge\", que \u00e1 s\u00faa vez \u00e9 a transliteraci\u00f3n francesa do khmer \"kampuci\u0259\". \"Kampuchea\" \u00e9 a alternativa abreviada ao nome oficial do pa\u00eds en khmer \"pr\u0115\u0259h ri\u0259ci\u0259naacak kampuci\u0259\". O end\u00f3nimo khmer \"Kampuchea\" deriva do nome s\u00e1nscrito \"kambojade\u015ba\", composto por \"de\u015ba\" (\"terra de\" ou \"pa\u00eds de\") e \"kamboja\", que alude aos mitos fundamentais do primeiro antigo reino khmer. O termo \"Cambodia\" xa estaba en uso en Europa xa en 1524, desde Antonio Pigafetta (un Explorador italiano que seguiu a Fernando Magall\u00e1ns na s\u00faa circunnavegaci\u00f3n do globo c\u00edtao na s\u00faa obra \"Relazione del primo viaggio intorno al mondo\" (1524-1525) como \"Camogia\". \nColoquialmente, os camboxanos ref\u00edrense ao seu pa\u00eds como (), que significa \"Terra dos Khmer\", ou un pouco m\u00e1is formal \"pr\u0251teih kampuci\u0259\" (), literalmente \"Pa\u00eds de Kampuchea\". O nome \"Camboxa, Cambodia\" \u00fasanse m\u00e1is frecuentemente no mundo occidental, mentres que \"Kampuchea\" \u00fasase m\u00e1is no Oriente. \nHistoria.\nNo 802 d.C., Jayavarman II declarouse rei, unindo aos pr\u00edncipes khmer de Chenla en guerra entre eles co nome \"Kambuja\". Isto marcou o comezo do Imperio Khmer, que floreceu durante m\u00e1is de 600 anos, permitindo aos sucesivos reis controlar e exercer influencia sobre gran parte do Sueste asi\u00e1tico e acumular inmenso poder e riqueza. A expansi\u00f3n India facilitou a propagaci\u00f3n do primeiro hindu\u00edsmo e despois do budismo a gran parte do sueste asi\u00e1tico e emprendeu moitos proxectos de infraestrutura relixiosa en toda a rexi\u00f3n, inclu\u00edndo a construci\u00f3n de m\u00e1is de 1.000 templos e monumentos s\u00f3 en Angkor. Angkor Wat \u00e9 a m\u00e1is famosa destas estruturas e est\u00e1 designada como Patrimonio da Humanidade.\nNo s\u00e9culo XV, despois da rebeli\u00f3n de Ayutthaya, que anteriormente estaba gobernado polo Imperio Khmer, Camboxa experimentou o declive do seu poder. Camboxa enfrontouse a dous veci\u00f1os cada vez m\u00e1is poderosos, Ayutthaya de Tailandia e a dinast\u00eda Nguyen do Vietnam, o que marcou a recesi\u00f3n do destino de Camboxa. En 1863, Camboxa converteuse nun protectorado de Francia e despois incorporouse \u00e1 Indochina francesa do sueste asi\u00e1tico.\nCamboxa obtivo a independencia de Francia o 9 de novembro de 1953, ao fin da guerra de Indochina. Cunha monarqu\u00eda constitucional (desde 1947) dirixida polo rei Norodom Sihanouk, o pa\u00eds seguiu unha pol\u00edtica de neutralidade na guerra do Vietnam, mais na realidade sostivo o Vietnam do Norte desde 1966, deixando transitar polo seu territorio as tropas do Fronte de liberaci\u00f3n do Vietnam do Sur pola Ruta Ho Chi Minh e o establecemento da ruta Sihanouk. Isto levou ao bombardeo estadounidense de Camboxa desde 1969 ata 1973. \nDesde 1967-68 sofre unha insurrecci\u00f3n fomentada polos Khmer vermellos, rebeldes comunistas de inspiraci\u00f3n mao\u00edsta, cunha econom\u00eda que vai de mal a peor baixo o peso da corrupci\u00f3n organizada pola s\u00faa familia, Norodom Sihanouk, resolve retomar a axuda americana, d\u00e1ndolle o cargo de primeiro ministro (14 de agosto de 1969) ao xeneral Lon Nol, co\u00f1ecido polo seu anticomunismo e pola s\u00faa opci\u00f3n pola econom\u00eda de mercado. Lon Nol, posto polo pr\u00edncipe Sirik Matak, da rama Sisowth, d\u00e1 un golpe de estado e env\u00eda a Sihanouk ao estranxeiro, o 18 de marzo de 1970, a Moscova e Pequ\u00edn. Convertido en aliado dos Estados Unidos, Camboxa \u00e9 ent\u00f3n integrada na estratexia de acoso do comunismo en Asia do Sueste. O deposto rei Sihanouk deu o seu apoio aos seus antigos inimigos, os Khmer vermellos. \nCo apoio da monarqu\u00eda e do Viet Minh, os Khmer vermellos pro Vietnamitas fan unha verdadeira guerra contra as forzas do goberno e ga\u00f1aron despois de que os Estados Unidos non interviren e tentan de salvar o r\u00e9xime republicano (abril-xu\u00f1o 1970). Por\u00e9n, no 1973 os Estados Unidos marchan da rexi\u00f3n, os seus bombardeos a\u00e9reos non puideron deter a ameaza comunista. Cando o Vietnam do Norte vai ga\u00f1ar a guerra contra o Vietnam do Sur, os Khmer vermellos axudados polo Vi\u00eatcong toman Phnom Penh o 17 de abril de 1975.\nKampuchea Democr\u00e1tica foi o nome oficial de Camboxa baixo o r\u00e9xime mao\u00edsta de Pol Pot e o seu su partido dos Khmer vermellos entre 1975 e 1979.\nA \u00abAngkar\u00bb (organizaci\u00f3n) dos Khmer vermellos aplica unha pol\u00edtica maximalista, m\u00e1is radical a\u00ednda que as sovi\u00e9ticas e as mao\u00edstas, con visos a purificar o pa\u00eds da civilizaci\u00f3n urbana. As cidades, \u00e1 imaxe de Phnom Penh na noite do 17 ao 18 de abril de 1975, son baleiradas dos seus habitantes, enviados a reeducaci\u00f3n ao campo.\nA eliminaci\u00f3n sistem\u00e1tica das antigas elites franc\u00e9s-falantes, engadida \u00e1 desnutrici\u00f3n e \u00e1s doenzas producen un verdadeiro xenocidio, desde 1975 ata 1979, m\u00e1is dun mill\u00f3n de persoas morren, ou sexa dous s\u00e9timos da poboaci\u00f3n total de Camboxa. A econom\u00eda est\u00e1 inadaptada e \u00e9 incapaz de acadar o desenvolvemento.\nO per\u00edodo rematou coa invasi\u00f3n vietnamita, apoiada pola Uni\u00f3n Sovi\u00e9tica a trav\u00e9s dunha guerra que durou 17 d\u00edas entre decembro de 1978 e xaneiro de 1979 e o paso \u00e1 clandestinidade de Pol Pot e os seus seguidores. Pol Pot e os Khmer vermellos reconstitu\u00edron un movemento armado Antisovi\u00e9tico e Anticomunista na fronteira con Tailandia, co apoio dos Estados Unidos, da China, de Tailandia e Reino Unido. Estableceuse un goberno camboxano no exilio cos Khmer vermellos no seu n\u00facleo, un goberno que tivo un prolongado reco\u00f1ecemento diplom\u00e1tico de moitos pa\u00edses occidentais e asi\u00e1ticos.\nOs Vietnamitas apoiados pola Uni\u00f3n Sovi\u00e9tica, aproveitando a autodestruci\u00f3n khmer e a inercia internacional, instalan un pseudo-goberno monicreque, baixo a direcci\u00f3n nominal de Pen Sovan, creando un estado co\u00f1ecido como Rep\u00fablica Popular de Kampuchea, cun goberno de facto apoiado polo Vietnam. Este estado sobrevivir\u00eda ata 1992 coa ca\u00edda do goberno marxista despois de pasar por unha transici\u00f3n na que este pa\u00eds cambiou o seu nome ao de Camboxa en 1989.\nTras os Acordos de paz de Par\u00eds de 1991, Camboxa foi gobernada brevemente por unha Misi\u00f3n das Naci\u00f3ns Unidas (1992-1993). A ONU retirouse despois das celebraci\u00f3n de elecci\u00f3ns nas votaron que arredor do 90 por cento dos votantes rexistrados. A loita de facci\u00f3ns de 1997 resultaron na destituci\u00f3n do goberno por parte do primeiro ministro Hun Sen e do Partido Popular camboxano, que seguen no poder.\nPol\u00edtica.\nCamboxa \u00e9 membro da ASEAN (Association of Southeast Asian Nations).\nXeograf\u00eda.\nPa\u00eds de Asia do Sueste, Camboxa limita con Tailandia, Laos e o Vietnam. A s\u00faa superficie \u00e9 de 181.035\u00a0km\u00b2 e a s\u00faa costa mar\u00edtima, con 443\u00a0km, d\u00e1 ao golfo de Tailandia.\nHidrograf\u00eda.\nA capital, Phnom Penh, est\u00e1 situada sobre o principal r\u00edo do pa\u00eds, o Mekong, ao nivel do seu delta. Este r\u00edo comeza no T\u00edbet e atravesa a metade de Camboxa antes de xuntarse co Vietnam, onde se lanza ao mar da China. O lago meirande do pa\u00eds \u00e9 o Tonl\u00e9 Sap (en [[Lingua khmer|khmer}}, gran lago) formado pola inundaci\u00f3n dunha vaste plana durante a estaci\u00f3n das [[chuvia|choivas]] (aproximadamente 300\u00a0km\u00b2 durante a estaci\u00f3n seca, e ata 10 000\u00a0km\u00b2 durante a estaci\u00f3n das choivas).\nSubdivisi\u00f3ns.\nCambodia est\u00e1 dividida en 21 provincias (\"khet\") e 4 municipios con status de provincia (\"krong\"). As [[provincia]]s est\u00e1n subdivididas en [[distrito]]s (\"srok\"), que est\u00e1n, \u00e1 s\u00faa vez, subdivididos en [[comuna]]s (\"khum\"). Os municipios est\u00e1n subdivididos en seci\u00f3ns (\"khan\"), que est\u00e1n, pola s\u00faa banda, subdivididas en barrios (\"sangkat\").\nA capital do pa\u00eds, Phnom Penh, non \u00e9 unha provincia, \u00e9 unha \u00e1rea administrativa especial. Entre tanto, est\u00e1 inclu\u00edda como a 25\u00ba provincia, unha vez que \u00e9 administrada ao mesmo n\u00edvel que as outras 24 provincias. O nome das provincias son os mesmos que o das s\u00faas respectivas capitais, exceptuando [[Banteay Meanchey]], [[Kandal]], [[Mondulkiri]], [[Oddar Meanchey]], [[Rattanakiri]], [[Koh Kong]], [[Kampong Thom]], [[Tak\u00e9o]] e [[Kampong Speu]]. A provincia m\u00e1is nova creada entre as subdivisi\u00f3n cambodianas, \u00e9 [[Tbong Khmum]], craada a trav\u00e9s dun decreto real asinado o 31 de decembro de 2013 polo rei [[Norodom Sihamoni]]. Foi separada da provincia de [[Provincia de Kampong Cham|Kampong Cham]], estando formada por 6 distritos.\nDatos.\nPoboaci\u00f3n : 13\u00a0124\u00a0764 habitantes (en 2003). 0-14 anos: 41,25 %; 15-64 anos: 55,28 %; + 65 anos: 3,47 % (en 2001)\nSuperficie : 181 035\u00a0km\u00b2\nDensidade : 69 hab./km\u00b2\nFronteiras terrestres : 2 572\u00a0km ([[Vietnam]] 1 228\u00a0km; [[Tailandia]] 803\u00a0km; [[Laos]] 541\u00a0km)\nLitoral : 443\u00a0km\nExtremidades de altitude : 0 m &gt; + 1 813 m (Phnom Aoral)\nEsperanza de vida das homes : 55 anos (en 2001)\nEsperanza de vida das mulleres : 59 anos (en 2001)\nTaxa de crecemento da poboaci\u00f3n : 2,25 % (en 2001)\nTaxa de natalidade : 33,16 \u2030 (en 2001)\nTaxa de mortalidade : 10,65 \u2030 (en 2001)\nTaxa de mortalidade infantil : 65,41 \u2030 (en 2001)\nTaxa de fecundidade : 4,7 nenos/muller (en 2001)\nTaxa de migraci\u00f3n : 0 ? (en 2001)\nIndependencia : [[9 de novembro]] de [[1953]] (antiga colonia francesa)\nLi\u00f1as de telefono : 21 800 (en 1998)\nTel\u00e9fonos m\u00f3biles : 80 000 (en 2000)\nRadios: 1,34 mill\u00f3n (en 1997)\n televisores : 94 000 (en 1997)\nN\u00famero de provedores de acceso a Internet : 2 (en 2000)\nRutas : 35 769\u00a0km (dan 4 165\u00a0km asfaltadas) (en 1997)\nV\u00edas ferrocarril : 603\u00a0km\nV\u00edas naveg\u00e1beis : 3 700\u00a0km\nN\u00famero de aeroportos : 19 (6 con pistas asfaltadas) (en 2000)\nV\u00e9xase tam\u00e9n.\nLigaz\u00f3ns externas.\n[[Categor\u00eda:Camboxa| ]]"}
{"id": "5857", "revid": "6545439", "url": "https://gl.wikipedia.org/wiki?curid=5857", "title": "Xordania", "text": "Xordania (en \u00e1rabe: \u0627\u0644\u0623\u0631\u062f\u0646 Al-\u02bcUrdunn), oficialmente Reino Haxemita de Xordania ( \"Al-Mamlaka al-Urdunniyya al-H\u0101shimiyya\"), chamado Transxordania ata 1950, \u00e9 un pa\u00eds de Asia localizado na rexi\u00f3n do Oriente Medio. Limita ao norte con Siria, ao nordeste con Iraq, ao leste e ao sur con Arabia Saudita e ao suroeste co mar Vermello (no Golfo de Aqaba, con Israel e co territorio palestino de Cisxordania).\nHistoria.\nA terra que m\u00e1is tarde chegou a ser Xordania forma parte da hist\u00f3rica rexi\u00f3n do \"Crecente F\u00e9rtil\". A s\u00faa historia comezou ao redor de 2000 a. C, cando os amoritas sem\u00edticos se estableceron ao redor do r\u00edo Xord\u00e1n no \u00e1rea chamada Cana\u00e1n. Subsecuentes invasores e colonos inclu\u00edron aos hititas, exipcios, israelitas, asirios, babilonios, persas, gregos, nabateos, romanos, \u00e1rabes musulm\u00e1ns, cruzados cristi\u00e1ns, mamelucos e a turcos otom\u00e1ns.\nAproximadamente, no 312 a. C, os nabateos refuxi\u00e1ronse en Petra, escapando dos reis sel\u00e9ucidas. Gozaron de relativa independencia, grazas \u00e1 decadencia da monarqu\u00eda sel\u00e9ucida, raz\u00f3n pola cal Petra converteuse nunha importante parada de caravanas. Nos tempos de Pompeo Magno, a autonom\u00eda nabatea en Xordania viuse ameazada, e finalmente, en 105, os romanos anexaron gran parte da actual Xordania ao seu imperio, baixo o nome de Arabia P\u00e9trea, con Petra como capital. A provincia intentar\u00eda rebelarse no s\u00e9culo III, sen \u00e9xito.\nNo s\u00e9culo VII, a actual Xordania ser\u00eda conquistada polo califa Umar I, pero no ano 1100, durante a Primeira Cruzada, Baldu\u00edno I de Xerusal\u00e9n realizar\u00eda diversas incursi\u00f3ns na chamada \"Transxordania\" (en franc\u00e9s \"Outre-Jordain\", que significa \"m\u00e1is al\u00f3 do Xord\u00e1n\", co obxectivo de controlar as caravanas de camelos que cruzaban os territorios da actual Xordania. Durante as cruzadas, os francos fix\u00e9ronse co control de toda a rexi\u00f3n. Transxordania converteuse ent\u00f3n no se\u00f1or\u00edo de Transxordania, vasalo do Reino de Xerusal\u00e9n, que durou ata 1189, ano en que Saladino ocupou toda Transxordania, e mant\u00edvose baixo o goberno da dinast\u00eda ayub\u00ed ata que en 1259 pasa a mans dos mamelucos e, en 1517, a mans dos otom\u00e1ns.\nA expansi\u00f3n do Imperio otom\u00e1n, nos tempos de Selim I, chocou directamente co Imperio Saf\u00e1vida, no s\u00e9culo XVI, quedando os territorios de Xordania atrapados no medio. Logo da decadencia saf\u00e1vida, os territorios ao leste do Xord\u00e1n foron administrados polos turcos otom\u00e1ns desde 1518. Entre 1900 e 1908, os ocupantes otom\u00e1ns iniciaron a construci\u00f3n do ferrocarril de Hiyaz, que atravesaba a actual Xordania, co obxectivo de facilitar a peregrinaci\u00f3n \u00e1 Meca desde Damasco e o env\u00edo de tropas \u00e1s naci\u00f3ns \u00e1rabes. Este ferrocarril mellorou o desenvolvemento de Xordania. Por\u00e9n, o resentimento \u00e1rabe contra a ocupaci\u00f3n turca non se viu atenuada.\nDurante a primeira guerra mundial, Gran Breta\u00f1a aproveitouse do nacionalismo \u00e1rabe, e logo de prometer a creaci\u00f3n dun Estado \u00e1rabe independente que abarcar\u00eda a Arabia e as actuais Siria, L\u00edbano, Israel, Xordania e Iraq, promoveu a Rebeli\u00f3n \u00c1rabe. Deste xeito, as tropas \u00e1rabes, apoiadas por oficiais brit\u00e1nicos como Lawrence de Arabia, lograron derrotar aos turcos e alem\u00e1ns no Medio Oriente, e o ferrocarril de Hiyaz sufriu acci\u00f3ns de sabotaxe, especialmente en Xordania. A ca\u00edda do porto Xordano de Aqaba en mans \u00e1rabes en 1917, condenou \u00e1s forzas turcas, a\u00ednda que a guerra non acabar\u00eda ata setembro de 1918.\nAo finalizar a guerra, segundo o acordado, o Imperio otom\u00e1n foi desmembrado, pero os secretos Acordos Sykes-Picot viron a luz: significaban a repartici\u00f3n do Medio Oriente entre Reino Unido e Francia, traizo\u00e1ndose a causa \u00e1rabe. Gran Breta\u00f1a recibiu da Sociedade das Naci\u00f3ns, o mandato sobre gran parte do Medio Oriente, inclu\u00edndo o territorio que agora comprende Israel, Xordania, Cisxordania, a Faixa de Gaza e Xerusal\u00e9n. Ante a necesidade de comunicar Iraq con Palestina, ambas baixo mando brit\u00e1nico, definiuse a forma actual do estado Xordano.\nEn 1922, os brit\u00e1nicos dividiron o Mandato brit\u00e1nico de Palestina ao establecer o emirato semiaut\u00f3nomo de Transxordania ao leste do r\u00edo Xord\u00e1n, gobernado polo pr\u00edncipe haxemita Abdal\u00e1 I, a\u00ednda que continuaba a administraci\u00f3n baixo un alto comisariado brit\u00e1nico. O mandato sobre Transxordania terminou o 22 de maio de 1946; o 25 de maio, o pa\u00eds converteuse no independente Reino Haxemita de Transxordania, con Abdal\u00e1 I como primeiro Rei; mais, o seu tratado especial de defensa co Reino Unido non finalizar\u00eda ata 1957.\nO Reino de Transxordania mostrouse contrario \u00e1 creaci\u00f3n de Israel en maio de 1948, e tomou parte na guerra entre os estados \u00e1rabes e o novo Estado de Israel (v\u00e9xase Guerra \u00e1rabe-israel\u00ed de 1948). Os armisticios do 3 de abril de 1949 deixaron a Xordania o control da Cisxordania. O Reino Haxemita propuxo que as li\u00f1as de demarcaci\u00f3n establec\u00e9sense sen prexu\u00edzo dos futuros l\u00edmites territoriais a determinarse.\nEn 1950, o pa\u00eds foi renomeado como \"Reino Haxemita de Xordania\" ao inclu\u00edr aquelas porci\u00f3ns de Palestina anexadas polo rei Abdal\u00e1. Mentres reco\u00f1ec\u00edan a administraci\u00f3n Xordana sobre a Cisxordania, os Estados Unidos mantiveron a posici\u00f3n de que a soberan\u00eda final sobre Cisxordania ser\u00eda materia de novos tratados.\nDespois de que Siria e Exipto se unisen baixo a Rep\u00fablica \u00c1rabe Unida en 1958, os reinos Haxemitas de Xordania e Iraq un\u00edronse baixo o nome de Federaci\u00f3n \u00c1rabe de Iraq e Xordania. Por\u00e9n, un golpe de Estado militar en Iraq, liderado por Abdul Karim Qasim, interrompeu a uni\u00f3n con Xordania. Xordania logo asinou un pacto de defensa mutua en maio de 1967 con Exipto, e polo tanto participou na guerra de xu\u00f1o de 1967 entre Israel e os Estados \u00e1rabes de Siria, Exipto e Iraq. Durante a guerra, Israel logrou o control da Cisxordania e de Xerusal\u00e9n Leste.\nA guerra de 1967 conduciu a un dram\u00e1tico aumento no n\u00famero de palestinos que viv\u00edan en Xordania. A s\u00faa poboaci\u00f3n de refuxiados palestinos \u2014700\u00a0000 en 1966\u2014 creceu noutros 300\u00a0000 provenientes da Cisxordania. O per\u00edodo seguinte \u00e1 guerra de 1967 viu un grande aumento no poder e a importancia dos elementos de resistencia palestinos (feday\u00edn) en Xordania. Os fortemente armados feday\u00edn constitu\u00edron unha ameaza crecente \u00e1 soberan\u00eda e seguridade do Estado haxemita, e unha loita aberta estalou en xu\u00f1o de 1970.\nGoberno e pol\u00edtica.\nA Xordania \u00e9 unha monarqu\u00eda constitucional, conforme \u00e1 constituci\u00f3n de 1952. O rei Abdullah II \u00e9 o xefe de estado dende o 7 de febreiro de 1999.\nO xefe de goberno \u00e9 o primeiro-ministro, indicado polo rei. O 24 de outubro de 2011 foi proclamado no cargo Awn Shawkat Al-Khasawneh.\nOrganizaci\u00f3n pol\u00edtico-administrativa.\nXordania est\u00e1 dividida en doce gobernaci\u00f3ns (\"muhafazat\", en singular \"muhafazah\"):\nXeograf\u00eda.\nXordania limita con Iraq ao nord\u00e9s, Arabia Saudita ao leste e sur, Israel e os territorios palestinos ao oeste e Siria ao norte. En total, as s\u00faas fronteiras te\u00f1en unha lonxitude de 1.619 km. Grazas ao Golfo de Aqaba, pos\u00fae unha sa\u00edda ao mar Vermello; tam\u00e9n pos\u00fae costas no mar Morto. En total, Xordania pos\u00fae 26\u00a0km de costas.\nXordania pos\u00fae unha \u00e1rida planicie que cobre as rexi\u00f3ns centrais e orientais do seu territorio, polo que soamente o 3.32% das terras son cultivables. No oeste, existen rexi\u00f3ns altas. O Gran Val do Rift e o r\u00edo Xord\u00e1n son as fronteiras naturais occidentais de Xordania. O punto m\u00e1is baixo \u00e9 o mar Morto (-408 msnm) e o punto m\u00e1is alto \u00e9 a monta\u00f1a Jabal Ramm con 1.734 metros de altura sobre o nivel do mar.\nEconom\u00eda.\nXordania \u00e9 un pa\u00eds pequeno con recursos naturais bastante limitados, pouca auga e pouco petr\u00f3leo. A pobreza, o desemprego e a inflaci\u00f3n son problemas fundamentais, pero o rei Abdullah, despois de asumir o trono en 1999, puxo en funcionamento reformas econ\u00f3micas para mellorar o padr\u00f3n de vida do pa\u00eds.\nO pa\u00eds \u00e9 un grande exportador de fosfato e carbonato de potasio, e tam\u00e9n depende do turismo e do comercio de fertilizantes. Importa o petr\u00f3leo que consome do Iraq e da Arabia Saudita.\nA Xordania contin\u00faa a seguir as directrices do Fondo Monetario Internacional dende o 2002, seguindo unha pol\u00edtica monetaria austera e privatizaci\u00f3ns."}
{"id": "5858", "revid": "98629", "url": "https://gl.wikipedia.org/wiki?curid=5858", "title": "Parque Nacional Abel Tasman", "text": "O Parque Nacional Abel Tasman at\u00f3pase no extremo noroeste da Illa Sur de Nova Zelandia, famoso polas s\u00faas praias, cant\u00eds, e esteiros naturais, cobre unha extensi\u00f3n de 255\u00a0km\u00b2.\nO parque, fundado en 1942, recibe o seu nome do explorador holand\u00e9s Abel Tasman, o primeiro europeo en explorar Nova Zelandia, chegando ata o que hoxe \u00e9 o parque o 12 de decembro de 1642.\nAs cidades m\u00e1is pr\u00f3ximas son Motueka, Takaka e Kaiteriteri."}
{"id": "5859", "revid": "8354", "url": "https://gl.wikipedia.org/wiki?curid=5859", "title": "John Abercrombie", "text": "John Abercrombie, nado o 10 de outubro de 1780 en Aberdeen e morto o 14 de novembro de 1844 en Edimburgo, foi un fil\u00f3sofo escoc\u00e9s e o primeiro en tratar a neuropat\u00eda como unha entidade separada.\nTraxectoria.\nM\u00e9dico e fil\u00f3sofo, era fillo dun reverendo protestante, e foi educado na Universidade de Edimburgo, gradu\u00e1ndose como m\u00e9dico en 1803. Despois dunha breve estad\u00eda en Londres abre unha consulta en Edimburgo. En 1816 comeza a publicar artigos no \"Edinburgh Medical and Surgical Journal\", que formaran a base das s\u00faas obras m\u00e1is co\u00f1ecidas: \"Pathological and Practical Researches on Diseases of the Brain and Spinal Cord\", considerado o primeiro manual de neuropatolox\u00eda e \"Researches on the Diseases of the Intestinal Canal, Liver and other Viscera of the Abdomen\", \u00e1mbalas d\u00faas publicadas en 1828.\nEn 1830 publicou \"Inquiries concerning the Intellectual Powers of Man and the Investigation of Truth\" seguido en 1833 por \"The Philosophy of the Moral Feelings\", obras filos\u00f3ficas que pese \u00e1 s\u00faa pouca orixinalidade foron moi populares no seu tempo."}
{"id": "5861", "revid": "22570", "url": "https://gl.wikipedia.org/wiki?curid=5861", "title": "Aberdare", "text": "Aberdare (en gal\u00e9s Aberd\u00e2r) \u00e9 unha cidade industrial de 31\u00a0705 habitantes (2001) no distrito de Rhondda Cynon Taff en Glamorgan, sur de Gales, na confluencia dos r\u00edos Dar e Cynon. Segundo o censo de 2001 o 14% da poboaci\u00f3n pode falar gal\u00e9s.\nA comezos do XIX era unha vila nun distrito agr\u00edcola, medrando rapidamente en poboaci\u00f3n grazas \u00e1 abundancia de carb\u00f3n e ferro."}
{"id": "5862", "revid": "23204", "url": "https://gl.wikipedia.org/wiki?curid=5862", "title": "Mestre Mateu", "text": "O mestre Mateu (c. 1150 - c. 1200 ou c. 1217) foi un arquitecto e escultor galego, art\u00edfice da cripta e do P\u00f3rtico da Gloria da catedral de Santiago de Compostela, que estivo activo entre o 1161 e o 1217. Dise que est\u00e1 autoesculpido no propio p\u00f3rtico. Tam\u00e9n \u00e9 autor do antigo coro p\u00e9treo da mesma catedral. Este coro desf\u00edxose, pero agora estase tentando rematar de reconstru\u00edr.\nTraxectoria.\nPosibelmente nado en Lugo, do seu paso por Compostela fai referencia o \"Tombo I\", folio 67 onde se incl\u00faen as rendas que pagaban certas casas co\u00f1ecidas como as casas que pertenceran ao mestre Mateu. O autor Antonio L\u00f3pez Ferreiro sit\u00faa estas casas na zona da Acibecher\u00eda preto do mosteiro de San Marti\u00f1o Pinario.\nMateu foi o mestre de obras da catedral de Santiago de Compostela dende 1168, nomeado polo rei Fernando II para rematar a construci\u00f3n da catedral. Un documento do ano 1168 relata que o 23 de febreiro dese ano o rei doou ao mestre Mateu dous marcos de prata semanais, o que fac\u00eda un total de 100 marabed\u00eds ao ano, para toda a vida.\nNos linteis do P\u00f3rtico da Gloria gravou o mestre unha ep\u00edgrafe que, traducida para o galego, di: \u00abNo ano da Encarnaci\u00f3n do Se\u00f1or de 1188, era 1226, no d\u00eda das calendas de abril, os linteis dos p\u00f3rticos principais da igrexa do benaventurado Santiago foron colocados polo mestre Mateu, que dirixiu a obra dende os alicerces dos mesmos portais\u00bb.\nA importancia da s\u00faa obra fai que se fale da Escola do mestre Mateu, creadora dun estilo que influ\u00edu en todo o territorio galego e en moitos outros lugares. Un bo exemplo \u00e9 a capela real da catedral de Le\u00f3n.\nObra.\nEntre 1168 e 1211 o mestre e o seu obradoiro levantaron os tres tramos finais das naves maiores da catedral compostel\u00e1, os seis derradeiros tramos das tribunas e crearon todo o frontis occidental do edificio: a cripta, o P\u00f3rtico da Gloria, a s\u00faa tribuna, a fachada -desaparecida- e as d\u00faas torres que a flanqueaban e que, en boa medida, a\u00ednda seguen en p\u00e9.\nEn 1200\u00a0Mateu, pr\u00f3ximo aos sesenta anos, \u00e9 pos\u00edbel que dirixise a\u00ednda as obras do coro p\u00e9treo que constru\u00edu o seu obradoiro para os c\u00f3engos. O coro sit\u00faase na nave central da bas\u00edlica dividindo o seu espazo e conformando un espazo independente, cunha significaci\u00f3n simb\u00f3lica de car\u00e1cter apocal\u00edptico que reforza a propia mensaxe aleg\u00f3rica do P\u00f3rtico da Gloria. Unha mensaxe inspirada en boa medida no Apocalipse de\u00a0San Xo\u00e1n o Bautista, irm\u00e1n de\u00a0Santiago\u00a0o Maior.\nPara lograr o supremo obxectivo de conclu\u00edr a bas\u00edlica apost\u00f3lica de Occidente, o mestre\u00a0Mateu\u00a0gozou de abondosos medios humanos e t\u00e9cnicos derivados da rica tradici\u00f3n art\u00edstica compostel\u00e1, procedente en boa medida dos obradoiros\u00a0catedralicios, activos dende 1075 e de gran creatividade nos inicios do s\u00e9culo XII. Alg\u00fans dos art\u00edfices que deron vida ao P\u00f3rtico -posibelmente el tam\u00e9n- ser\u00edan fillos, netos, bisnetos ou tataranetos dos canteiros e escultores que traballaron \u00e1s ordes dos mestres\u00a0Bernaldino\u00a0o Vello e\u00a0Estevo.\u00a0Mateu\u00a0formouse, sen a menor d\u00fabida, en tan fecunda tradici\u00f3n, a\u00ednda que soubo transcendela, achegando ao rico matraz compostel\u00e1n as innovaci\u00f3ns e matices que revelan a s\u00faa obra e o seu legado.\nDisc\u00edpulos.\n\u00c1 sombra do gran mestre foise formando, dende 1168 at\u00e9 algo m\u00e1is al\u00e1 de 1200, un grupo de artistas que traballaron durante d\u00e9cadas baixo a s\u00faa direcci\u00f3n. Hai no P\u00f3rtico un estilo naturalista tradicionalmente atribu\u00eddo \u00e1 man do mestre principal e que se exemplifica nas imaxes p\u00e9treas do profeta\u00a0Daniel\u00a0e o\u00a0Santiago\u00a0do parteluz; d\u00faas pezas que mostran unha pos\u00edbel influencia directa da arte francesa de vangarda, sobre todo da escultura da fachada da bas\u00edlica de Saint-Denis de Par\u00eds\u00a0(1140), edificio que puido recibir a visita do mestre compostel\u00e1n, posto que a igrexa de\u00a0Santiago\u00a0manti\u00f1a dende fins do s\u00e9culo XI fortes relaci\u00f3ns coas igrexas francesas. Non ser\u00eda impens\u00e1bel, polo tanto, que o mozo\u00a0Mateu, se se ten en conta a s\u00faa pos\u00edbel orixe compostel\u00e1, formase parte dalgunha delegaci\u00f3n eclesi\u00e1stica en viaxe a Francia. Neste periplo ter\u00eda oportunidade de co\u00f1ecer directamente, ou a trav\u00e9s de debuxos e bosquexo, a nova arte auspiciada polo abade\u00a0Suger de Saint-Denis.\nA tradici\u00f3n francesa na cultura compostel\u00e1 foi especialmente fecunda en \u00e9poca de\u00a0Xelm\u00edrez, influencia que sen d\u00fabida continuar\u00eda no ambiente art\u00edstico vivido por\u00a0Mateu\u00a0na\u00a0Compostela\u00a0das d\u00e9cadas de 1150-1160, \u00e9poca na que xerminar\u00eda o seu talento e principiar\u00eda a s\u00faa actividade. A apertura de miras deste artista e a mestizaxe cultural que promove, xunto coa alta calidade dos escultores e canteiros que integran o seu obradoiro, van configurar os sinais de identidade m\u00e1is caracter\u00edsticos do estilo\u00a0mate\u00e1n, en concreto da personalidade do P\u00f3rtico da Gloria e de toda a arte derivada del. Por outra parte, a variedade estil\u00edstica da obra\u00a0mate\u00e1\u00a0\u00e9 boa proba da vitalidade cultural da cidade de\u00a0Santiago\u00a0no s\u00e9culo XII, meta da peregrinaci\u00f3n occidental."}
{"id": "5863", "revid": "85894", "url": "https://gl.wikipedia.org/wiki?curid=5863", "title": "Aberdeen, Escocia", "text": "Aberdeen (Obar Dheathain en ga\u00e9lico escoc\u00e9s, Aiberdeen en escoc\u00e9s) \u00e9 unha cidade de Escocia, un dos principais portos do Reino Unido e a terceira cidade escocesa por poboaci\u00f3n: 212.125 habitantes (2001). Polas s\u00faas canteiras de granito co\u00f1\u00e9cese como a cidade do granito.\nHistoria.\nA primeira referencia que temos \u00e9 o itinerario da incursi\u00f3n feita por Severo no norte de Escocia no s\u00e9culo III, no que Aberdeen recibe o nome de Devana, isto \u00e9 cidade \u00e1s beiras do Deva (ou Dee). A\u00ednda que o lugar non adquirir\u00e1 importancia ata 1179 cando Guillerme o Le\u00f3n conc\u00e9delle un foro, confirmado posteriormente por David I.\nEn 1336 Eduardo III de Inglaterra queima a cidade, axi\u00f1a reconstru\u00edda e ampliada, co nome de Nova Aberdeen. Os arquivos municipais son os m\u00e1is antigos de Escocia, datan de 1398.\nLingua.\nA lingua tradicional da cidade \u00e9 a lingua escocesa (unha lingua xerm\u00e1nica), a\u00ednda que hoxe a lingua m\u00e1is falada \u00e9 o ingl\u00e9s. O ga\u00e9lico escoc\u00e9s \u00e9 falado por un 0,66% da poboaci\u00f3n, \u00e1 que lle hai que engadir un 0,54% que o entende (2001).\nRelixi\u00f3n.\nO 42,4% dos habitantes da cidade non profesa ningunha relixi\u00f3n, o 37,4 % pertence \u00e1 Igrexa de Escocia, o 5,6% \u00e1 Igrexa cat\u00f3lica, o 7,5% a outras igrexas cristi\u00e1s e o 0,8% ao islam.\nEconom\u00eda.\nAs industrias relacionadas co petr\u00f3leo e o gas son as maiores fontes de riqueza da cidade.\nAs tradicionais industrias pesqueiras e agr\u00edcolas completan a s\u00faa econom\u00eda.\nUniversidades.\n45.000 estudantes realizan os seus estudos nas tres universidades da cidade: Universidade de Aberdeen, Universidade Robert Gordon e o Aberdeen College.\nCidades irm\u00e1s.\nAberdeen est\u00e1 irmandada con:"}
{"id": "5865", "revid": "25871", "url": "https://gl.wikipedia.org/wiki?curid=5865", "title": "Unidade astron\u00f3mica", "text": "A unidade astron\u00f3mica (UA) \u00e9 unha unidade de distancia aproximadamente igual \u00e1 distancia media (xa que as \u00f3rbitas son el\u00edpticas) entre a Terra e mailo Sol. \u00c9 bastante utilizada en astronom\u00eda para expresar a \u00f3rbita dos planetas e outros corpos celestes no \u00e1mbito da astronom\u00eda planetaria, e equivale aproximadamente a 149 597 870 700 metros.\nDefinici\u00f3n.\n\u00c9 o radio da \u00f3rbita circular dun planeta de masa desprezable e libre de perturbaci\u00f3ns cuxo movemento medio \u00e9 de \u201cK\u201d radi\u00e1ns por d\u00eda \u00e1 volta do Sol, onde \u201cK\u201d \u00e9 a constante gravitacional de Gauss, coa unidade de tempo do d\u00eda solar e a unidade de masa, a masa do Sol. Esa unidade est\u00e1, ent\u00f3n, relacionada coas dimensi\u00f3ns do sistema solar e co movemento da Terra.\nEn termos pr\u00e1cticos, a unidade astron\u00f3mica pode ser definida como a distancia media entre a Terra e o Sol.\nAs s\u00faas relaci\u00f3ns con outras unidades de distancia utilizadas na astronom\u00eda son:\nHistoria.\nFoi no s\u00e9culo II a. C. cando o astr\u00f3nomo grego Hiparco tentou facer o primeiro c\u00e1lculo co\u00f1ecido da distancia entre a Terra e o Sol, aproveitando as eclipses totais da L\u00faa. O seu m\u00e9todo, por\u00e9n, era bastante impreciso e deu valores equivocados.\nNo inicio do s\u00e9culo XVII, a determinaci\u00f3n da distancia da Terra ao Sol era a m\u00e1is importante da astronom\u00eda, e Edmund Halley propuxo un m\u00e9todo baseado na paralaxe da observaci\u00f3n de dous astr\u00f3nomos situados distantes un do outro a observar o tr\u00e1nsito de Venus sobre o disco solar para avaliar mellor esta distancia. Non obstante, dada a infrecuencia do fen\u00f3meno, s\u00f3 en 1631 e 1639 ocorreu ese fen\u00f3meno e, ent\u00f3n, foi posible aplicar o m\u00e9todo de Halley para calculala, dando un valor de preto de 150 mill\u00f3ns de quil\u00f3metros.\nActualmente, util\u00edzanse modernos m\u00e9todos de deflexi\u00f3n de ondas de radio para determinaci\u00f3n m\u00e1is precisa desta distancia (utilizase un radiotelescopio, p. ex. o de Arecibo para emitir unha onda de radio cara a estrela, neste caso o Sol, e calc\u00falase a distancia segundo o tempo de demora na recepci\u00f3n do sinal de rebote)."}
{"id": "5869", "revid": "23204", "url": "https://gl.wikipedia.org/wiki?curid=5869", "title": "Afelio", "text": "En astronom\u00eda o afelio \u00e9 o punto de m\u00e1xima separaci\u00f3n orbital entre un planeta e o Sol. Procede do grego: \"apo\"-, lonxe e helios, Sol. "}
{"id": "5871", "revid": "56817", "url": "https://gl.wikipedia.org/wiki?curid=5871", "title": "Aberdeen, Dacota do Sur", "text": "Aberdeen \u00e9 unha cidade do Condado de Brown en Dacota do Sur (Estados Unidos). Ti\u00f1a 24.658 habitantes en 2000. \u00c9 o centro financeiro e comercial do norte do estado.\nO primeiro asentamento data de 1880 e ten estatuto de cidade de 1883. Hai 11 emisoras de radio, 5 estaci\u00f3ns de televisi\u00f3n e 1 diario."}
{"id": "5881", "revid": "25871", "url": "https://gl.wikipedia.org/wiki?curid=5881", "title": "Emiratos \u00c1rabes Unidos", "text": "Os Emiratos \u00c1rabes Unidos son unha federaci\u00f3n de emiratos situados na Pen\u00ednsula de Arabia. Limitan \u00f3 norte con Qatar e co Golfo P\u00e9rsico; \u00f3 leste co Golfo de Om\u00e1n e Om\u00e1n; e \u00f3 sur e oeste con Arabia Saudita. A s\u00faa planicie costeira \u00e9 est\u00e9ril e f\u00fandese co deserto ar\u00e1bico. A federaci\u00f3n est\u00e1 integrada por 7 emiratos (imarat; singular - imarah)\nHistoria.\nOs sete sultanatos da costa que conforman o pa\u00eds concederon ao Reino Unido, nun tratado do s\u00e9culo XIX, a defensa do territorio e o manexo das relaci\u00f3ns exteriores. Logo de expirar o tratado o 1 de decembro de 1971, seis deles (Abu Zabi, Axman, Dubai, Fujairah, Sharjah e Umm ao Qaywayn) declararon o d\u00eda seguinte, 2 de decembro, a formaci\u00f3ns dos Emiratos \u00c1rabes Unidos. En febreiro de 1972 unir\u00edase \u00e1 federaci\u00f3n o sultanato de Ras al-Khaimah.\nPol\u00edtica.\nOs Emiratos \u00c1rabes Unidos son unha federaci\u00f3n de sete sultanatos que se gobernan baixo monarqu\u00edas absolutas, cada un por un emir con poderes espec\u00edficos. O goberno central f\u00f3rmao o consello supremo, formado polos sete emires. O presidente federal el\u00edxese entre os emires hereditarios e adoita ser o xeque de Abu Zabi e o primeiro ministro o de Dubai.\nOrganizaci\u00f3n territorial.\nA continuaci\u00f3n ind\u00edcanse os sete emiratos que compo\u00f1en o pa\u00eds e os seus respectivos gobernantes (xeques).\nXeograf\u00eda.\n \nOs Emiratos est\u00e1n situados na pen\u00ednsula Ar\u00e1biga, bordeando o golfo de Om\u00e1n e o Golfo P\u00e9rsico, entre Arabia Saudita e Om\u00e1n. A pr\u00e1ctica totalidade do pa\u00eds \u00e9 des\u00e9rtica.\n\u00c9 unha planicie costeira, chaira e \u00e1rida, que se funde no interior cun vasto deserto ermo de dunas m\u00f3biles de area. A s\u00faa estrat\u00e9xica localizaci\u00f3n rodeando polo sur o estreito de Ormuz conv\u00e9rtelle nun vital paso do tr\u00e1nsito do comercio de cru mundial. Os EAU est\u00e1 considerado como un dos quince pa\u00edses que conforman o \"Berce da Humanidade\".\nA demarcaci\u00f3n das fronteiras de 1974 e 1977 entre Arabia Saudita e Emiratos \u00c1rabes Unidos nunca se publicaron. E o que \u00e9 m\u00e1is, a fronteira exacta entre os dous pa\u00edses s\u00f3 a co\u00f1ecen os seus gobernos.\nEconom\u00eda.\nA riqueza dos Emiratos \u00c1rabes Unidos est\u00e1 en gran medida baseada na explotaci\u00f3n de petr\u00f3leo e gas natural, que representan ao redor do 20% do seu PIB. A naci\u00f3n \u00e1rabe \u00e9 o terceiro maior produtor de petr\u00f3leo no Golfo P\u00e9rsico logo de Arabia Saudita e Ir\u00e1n (a produci\u00f3n en Iraq diminu\u00edu considerablemente pola guerra). Desde 1973, os EAU sufriron unha profunda transformaci\u00f3n, pasando de ser unha rexi\u00f3n empobrecida de pequenos principados a un estado moderno con altos est\u00e1ndares de vida. O PIB per c\u00e1pita do pa\u00eds non est\u00e1 moi afastado do das principais naci\u00f3ns de Europa occidental. A s\u00faa xenerosidade no investimento das s\u00faas ganancias petrol\u00edferas e a s\u00faa pol\u00edtica exterior moderada permit\u00edronlle xogar un papel vital nos asuntos da rexi\u00f3n.\nEn anos recentes, o goberno buscou a diversificaci\u00f3n das s\u00faas fontes de ingreso para diminu\u00edr a s\u00faa dependencia nas reservas limitadas de petr\u00f3leo. Un resultado destes esforzos foi o desenvolvemento sostido do turismo, baseado en infraestrutura hostaleira costeira, des\u00e9rtica e deportiva. O \u00e9xito destas empresas, axuntado a factores como o prezo relativamente baixo de materias primas, o clima c\u00e1lido que prevalece durante case todo o ano, marabillas da arquitectura como Burj al-Arab e Palm Islands, e a actitude amigable cara a Occidente levou a moitos a chamar aos Emiratos \u00c1rabes Unidos o Singapur ou o Hong Kong de Medio Oriente.\nDemograf\u00eda.\nNo ano 2018, os Emiratos \u00c1rabes Unidos ti\u00f1an unha poboaci\u00f3n de 9 543\u00a0000 de habitantes. Tan s\u00f3 o 11,48% naceu nese pa\u00eds. En 2007, o 23% eran inmigrantes de orixe \u00e1rabe e iraniana, o 50% inmigrantes do sur de Asia, e o restante 8% estaba composto por inmigrantes doutras etnias. O idioma oficial \u00e9 o \u00e1rabe. A esperanza de vida \u00e9 de 75 anos. O 77.9% da poboaci\u00f3n esta alfabetizada. A media de fillos por muller \u00e9 de 2.43.\nAs crenzas relixiosas son na s\u00faa maior\u00eda musulm\u00e1ns (o islam \u00e9 a relixi\u00f3n estatal). Con todo, hai minor\u00edas considerables de cristi\u00e1ns, hind\u00fas e outros credos.\nCultura.\nA cultura do pa\u00eds est\u00e1 fortemente influenciada polo islam, relixi\u00f3n que profesa a case totalidade da poboaci\u00f3n. \nEducaci\u00f3n.\nA educaci\u00f3n ata o ensino secundario est\u00e1 dirixido polo Ministerio da Educaci\u00f3n, e consiste de escolas primarias, escolas intermediarias e escolas secundarias. O curr\u00edculo das escolas p\u00fablicas \u00e9 axustado para as metas e valores do pa\u00eds, cunha \u00e9nfase no ingl\u00e9s como segundo idioma. Hai tam\u00e9n moitas escolas particulares, algunhas con reco\u00f1ecemento no estranxeiro. As escolas p\u00fablicas son gratu\u00edtas para cidad\u00e1ns dos Emiratos.\nA educaci\u00f3n superior esta dirixida polo Ministerio da Educaci\u00f3n Superior. Hai 4 grandes instituci\u00f3ns: a Universidade dos Emiratos \u00c1rabes Unidos, a Universidade Zayed, a Facultade de Medicina do Golfo e o Colexio Superior de Tecnolox\u00eda. Hai tam\u00e9n instituci\u00f3ns particulares, como a Universidade de Sharjah e a Universidade Americana de Sharjah."}
{"id": "5882", "revid": "23204", "url": "https://gl.wikipedia.org/wiki?curid=5882", "title": "Aberdeen, Washington", "text": "Aberdeen \u00e9 unha cidade do condado de Grays Harbor, no estado de Washington (Estados Unidos). A s\u00faa poboaci\u00f3n \u00e9 de 16.042 habitantes (2008).\nXeograf\u00eda.\nAberdeen est\u00e1 situada na confluencia dos r\u00edos Chehalis e Wishkah, na ba\u00eda de Grays.\nLingua e composici\u00f3n da poboaci\u00f3n.\nO 89% da poboaci\u00f3n ten o ingl\u00e9s como lingua materna, o 7,7% o castel\u00e1n, o 0,5% coreano, 0,4% khmer e o 0,4% alem\u00e1n.\nHistoria.\nOs primeiros poboadores chegaron en 1880, chamando ao lugar Wishkah, pouco despois foille cambiado o nome para Aberdeen. O 16 de outubro de 1903 o lume queimou o distrito comercial, destru\u00edndo 140 edificios e matando catro persoas.\nEconom\u00eda.\nA cidade depende da industria madeireira.\nMedios de comunicaci\u00f3n.\nHai 9 emisoras de radio, 2 estaci\u00f3n de televisi\u00f3n e 1 diario."}
{"id": "5883", "revid": "22570", "url": "https://gl.wikipedia.org/wiki?curid=5883", "title": "3 de febreiro", "text": "O 3 de febreiro \u00e9 o 34\u00ba d\u00eda do ano do calendario gregoriano . Quedan 331 d\u00edas para finalizar o ano, 332 nos anos bisestos.\nOutros.\nOs 366 d\u00edas do ano"}
{"id": "5884", "revid": "1131", "url": "https://gl.wikipedia.org/wiki?curid=5884", "title": "Aberdeen", "text": "O top\u00f3nimo Aberdeen (orixinalmente Aberdon, \"na boca do [r\u00edo] Don\") pode referirse a:"}
{"id": "5885", "revid": "22570", "url": "https://gl.wikipedia.org/wiki?curid=5885", "title": "La Braban\u00e7onne", "text": "La Braban\u00e7onne (do franc\u00e9s: \"Canto do Brabante\") \u00e9 o himno nacional de B\u00e9lxica. Existen tres versi\u00f3ns do himno, unha por cada lingua oficial do estado: o alem\u00e1n, o franc\u00e9s e o neerland\u00e9s. Recibe o nome pola rexi\u00f3n do Brabante.\nHistoria.\nFoi escrito en 1830 polo actor franc\u00e9s Louis Alexandre Dechet, co\u00f1ecido como \"Jenneval\". Nacido en Li\u00f3n en 1801 actuaba nun teatro de Bruxelas, tomando parte posteriormente na loita pola independencia de B\u00e9lxica, falecendo en Lier en 1830. A m\u00fasica d\u00e9bese a Fran\u00e7ois van Campenhout."}
{"id": "5886", "revid": "1131", "url": "https://gl.wikipedia.org/wiki?curid=5886", "title": "San Bernardo de Claraval", "text": ""}
{"id": "5888", "revid": "22570", "url": "https://gl.wikipedia.org/wiki?curid=5888", "title": "Abertillery - Abertyleri", "text": "Abertillery, en gal\u00e9s Abertyleri, \u00e9 unha cidade do condado de Monmouthshire, en Gales. En 2000 ti\u00f1a 18\u00a0000 habitantes.\nCaracter\u00edsticas.\nEn 1779 o lugar estaba composto por 180 casas e 500 habitantes. En 1850 perdeu o seu car\u00e1cter rural, ao se abrir a primeira mina, e sobre todo a partir de 1870, coa emigraci\u00f3n masiva de man de obra dende outras partes de Gales e de Inglaterra. A poboaci\u00f3n pasou de 6\u00a0000 persoas en 1881 a 40\u00a0000 en 1921. O 10% da poboaci\u00f3n pode falar gal\u00e9s. A Igrexa de St.Illtyd de 1213 \u00e9 a construci\u00f3n m\u00e1is antiga."}
{"id": "5889", "revid": "25871", "url": "https://gl.wikipedia.org/wiki?curid=5889", "title": "Johann Ludwig Aberli", "text": "Johann Ludwig Aberli, nado en Winterthur o 14 de novembro de 1723 e finado en Berna o 17 de outubro de 1786, foi un pintor e gravador su\u00edzo.\nTraxectoria.\nEn 1741 transladouse a Berna, onde recibiu lecci\u00f3ns de Johann Grimm e en 1759 realiza unha viaxe a Par\u00eds que o marcou decisivamente.\nFoi un dos primeiros en pintar paisaxes de Su\u00edza, sobre todo o val do Aar e os lagos pr\u00f3ximos, con grande \u00e9xito ata o punto de ter que empregar axudantes para dar cor aos cadros, o seu estilo co\u00f1ecido como \u00e1 maneira de Aberli foi logo imitado por Heinrich Rieter, Franz K\u00f6nig ou Johann Bidermann."}
{"id": "5894", "revid": "1987", "url": "https://gl.wikipedia.org/wiki?curid=5894", "title": "Venus", "text": "Venus \u00e9 o segundo planeta do sistema solar en orde de proximidade ao Sol e o terceiro en canto a tama\u00f1o en orde ascendente despois de Mercurio e Marte e ten algunhas caracter\u00edsticas peculiares. Do mesmo xeito que Mercurio, carece de sat\u00e9lites naturais. A s\u00faa \u00f3rbita \u00e9 unha elipse cunha excentricidade de menos do 1 %, formando a \u00f3rbita m\u00e1is circular de todos os planetas; apenas supera a de Neptuno. Este planeta ademais pos\u00fae o d\u00eda m\u00e1is longo do sistema solar \u2014243 d\u00edas terrestres\u2014, o seu movemento \u00e9 dextr\u00f3xiro, \u00e9 dicir, xira no sentido das agullas do reloxo, contrario ao movemento dos outros planetas. Por iso, nun \"d\u00eda\" venusiano o Sol \"sae\" polo oeste e \"ponse\" polo leste. As s\u00faas nubes, con todo, poden dar a volta ao planeta en catro d\u00edas terrestres. De feito, previamente a estudalo con naves non tripuladas na s\u00faa superficie ou con radares, pens\u00e1base que o per\u00edodo de rotaci\u00f3n de Venus era duns catro d\u00edas terrestres. \nTr\u00e1tase dun planeta interior de tipo rochoso e terrestre, chamado con frecuencia o planeta irm\u00e1n da Terra, xa que ambos son similares en canto a tama\u00f1o, masa e composici\u00f3n, a\u00ednda que totalmente diferentes en cuesti\u00f3ns t\u00e9rmicas e atmosf\u00e9ricas (a temperatura media de Venus \u00e9 de 463,85\u00b0C). A s\u00faa atmosfera chega a ser extremadamente densa nas capas interiores, o que lle produce, xunto coa s\u00faa composici\u00f3n, un efecto invernadoiro moi forte, que mant\u00e9n a s\u00faa superficie a uns 500 \u00b0C. A s\u00faa presi\u00f3n atmosf\u00e9rica \u00e9 90veces superior \u00e1 terrestre; \u00e9, polo tanto, a maior presi\u00f3n atmosf\u00e9rica de todos os planetas rochosos do sistema solar. \u00c9 de cor branca/amarelada pola s\u00faa atmosfera composta maioritariamente por di\u00f3xido de carbono (CO2), \u00e1cido sulfh\u00eddrico (H2S) e nitr\u00f3xeno (N2).\nA pesar de situarse m\u00e1is lonxe do Sol que Mercurio, Venus pos\u00fae a atmosfera m\u00e1is quente do sistema solar; isto d\u00e9bese a que est\u00e1 principalmente composta por gases de efecto invernadoiro, como o di\u00f3xido de carbono, atrapando moito m\u00e1is calor do Sol. Actualmente carece de auga l\u00edquida e as s\u00faas condici\u00f3ns en superficie consid\u00e9ranse incompatibles coa vida co\u00f1ecida, a\u00ednda que en descubrimentos recentes atopouse fosfina na s\u00faa superficie nebular, unha mol\u00e9cula que na Terra \u00e9 xerada por microbios, o que d\u00e1 indicios dunha posible existencia de vida. Con todo, o Instituto Goddard de Estudos Espaciais da NASA e outros postularon que no pasado Venus puido ter oc\u00e9anos con tanta auga como o oc\u00e9ano terrestre e reunir condici\u00f3ns de habitabilidade planetaria.\nAo atoparse Venus m\u00e1is pr\u00f3ximo ao Sol que a Terra, sempre se pode atopar nas inmediaci\u00f3ns do Sol (a s\u00faa maior elongaci\u00f3n \u00e9 de 47,8\u00b0), polo que desde a Terra p\u00f3dese ver s\u00f3 durante unhas poucas horas antes do orto (sa\u00edda do Sol) nuns determinados meses do ano; tam\u00e9n durante unhas poucas horas despois do ocaso (posta do Sol) no resto do ano. A pesar diso, cando Venus \u00e9 m\u00e1is brillante pode ser visto durante o d\u00eda, sendo un dos tres \u00fanicos corpos celestes que poden ser vistos de d\u00eda a primeira ollada ademais da L\u00faa e o Sol. Venus pode proxectar sombras e pode ser visible a simple vista a plena luz do d\u00eda. Polo mesmo motivo, Venus presenta fases tal como o fai a L\u00faa, se ben non chega a producirse nada m\u00e1is que unha parte das que corresponden \u00f3 noso sat\u00e9lite, pois non pode po\u00f1erse de xeito m\u00e1is afastado do Sol que o que est\u00e1 a Terra. Estas fases foron primeiro observadas por Galileo e foron utilizadas por el como un indicio de que os planetas xiran arredor do Sol. Co\u00f1ecido como a estrela da ma\u00f1\u00e1 (\u2018Luceiro do alba\u2019) ou da tarde (\u2018Luceiro vespertino\u2019), cando \u00e9 visible no ceo nocturno \u00e9 o segundo obxecto m\u00e1is brillante do firmamento tras a Luna, polo que Venus debeu ser xa co\u00f1ecido desde os tempos prehist\u00f3ricos. \nA maior\u00eda das antigas civilizaci\u00f3ns co\u00f1ec\u00edan os movementos no ceo de Venus, polo que adquiriu importancia en case todas as interpretaci\u00f3ns astrol\u00f3xicas do movemento planetario. En particular, a civilizaci\u00f3n maia elaborou un calendario relixioso baseado nos ciclos astron\u00f3micos, inclu\u00eddos os ciclos de Venus. \nVenus recibe o seu nome en honra a Venus, a deusa romana do amor (na Grecia antiga, \"Afrodita\").\nOs adxectivos \"venusiano/a\", \"venusino/a\" e \"ven\u00e9reo/a\" (poeticamente) son usados para denotar as caracter\u00edsticas habitualmente atribu\u00eddas a Venus/Afrodita. O adxectivo \"ven\u00e9reo\" adoita asociarse \u00e1s enfermidades de transmisi\u00f3n sexual. Venus e a Terra (deusa grega Xea) son os \u00fanicos planetas do sistema solar con nome feminino. O s\u00edmbolo do planeta Venus \u00e9 unha representaci\u00f3n estilizada do espello da deusa Venus: un c\u00edrculo cunha pequena cruz debaixo, utilizado tam\u00e9n hoxe para denotar o sexo feminino.\nCaracter\u00edsticas f\u00edsicas.\nVenus \u00e9 un planeta interior, un dos catro planetas terrestres do Sistema Solar, o que quere dicir que, ao igual que a Terra, \u00e9 un corpo rochoso. En tama\u00f1o e masa \u00e9 semellante ao noso planeta e adoita ser descrito como \"irm\u00e1\" ou \"xemelga\" da Terra. O di\u00e1metro de Venus \u00e9 de 12 092\u00a0km (s\u00f3 650\u00a0km menos que o da Terra) e a s\u00faa masa \u00e9 o 81,5 % do da Terra. As condici\u00f3ns na superficie venusiana difiren radicalmente das terrestres, debido \u00e1 s\u00faa densa atmosfera de di\u00f3xido de carbono. A masa da atmosfera de Venus \u00e9 un 96,5% di\u00f3xido de carbono, sendo a meirande parte do 3,5% restante nitr\u00f3xeno. A presi\u00f3n na superficie \u00e9 de 9,3 MPa (93 bares), e a temperatura media da superficie \u00e9 de 737\u00a0K (464 \u00b0C; 867 \u00b0F), por encima do punto cr\u00edtico dos compo\u00f1entes principais o que fai da superficie da atmosfera un flu\u00eddo supercr\u00edtico.\nXeograf\u00eda.\nA superficie venusiana foi un tema de especulaci\u00f3n ata que alg\u00fans dos seus segredos foron revelados pola ciencia planetaria do s\u00e9culo XX. Os m\u00f3dulos de aterraxe do programa \"Venera\" de 1975 e 1982 enviaron imaxes dunha superficie cuberta de sedimentos e rochas relativamente angulares. Finalmente foi mapeada en detalle polo proxecto Magellan en 1990\u201391. O chan amosa a evidencia dun vulcanismo extenso, e o xofre na atmosfera poder\u00eda indicar que houbo erupci\u00f3ns recentes.\nAo redor do 80% da superficie de Venus est\u00e1 cuberta por suaves chairas volc\u00e1nicas, sendo un 70% chairas con cristas rugosas e o 10% chairas suaves ou lobuladas. Dous \"continentes\" de terras altas conforman o resto da superficie, un no hemisferio norte e outro xusto ao sur do ecuador. O continente do norte ch\u00e1mase Ishtar Terra por Ishtar, a deidade babil\u00f3nica do amor, e ten un tama\u00f1o semellante ao de Australia. Maxwell Montes, a monta\u00f1a m\u00e1is alta do planeta, at\u00f3pase en Ishtar Terra. A s\u00faa cima est\u00e1 a 11\u00a0km sobre a elevaci\u00f3n media de Venus. O continente do sur ch\u00e1mase Aphrodite Terra, pola deusa grega do amor, e \u00e9 o m\u00e1is grande dos dous, do tama\u00f1o de Suram\u00e9rica. Unha rede de fracturas e fallas cobre a meirande parte desta \u00e1rea.\nA falta de probas de fluxo de lava, xunto con que non hai ningunha caldeira visible, segue a ser un enigma. O planeta ten poucos cr\u00e1teres de impacto, demostrando que a superficie \u00e9 relativamente nova, duns 300\u2013600 mill\u00f3ns de anos. Ademais dos cr\u00e1teres, as monta\u00f1as e o vales que adoitan a atoparse en planetas rochosos, Venus ten algunhas caracter\u00edsticas superficiais \u00fanicas. Entre esas est\u00e1n as \"farras\", estruturas volc\u00e1nicas altas e chas, que miden uns 20\u201350\u00a0km de di\u00e1metro e te\u00f1en entre 100 e 1000 metros de alto; as \"novae\", que son sistemas radiais de fracturas con forma de estrela; fracturas tanto radiais como conc\u00e9ntricas chamadas \"ar\u00e1cnidas\"; e as \"coronae\", aneis circulares de fracturas \u00e1s veces rodeados por unha depresi\u00f3n. Esas fracturas son de orixe volc\u00e1nica.\nMoitas das caracter\u00edsticas da superficie de Venus foron bautizadas co nome de mulleres hist\u00f3ricas e mitol\u00f3xicas, en concordancia co nome do planeta. As excepci\u00f3ns son Maxwell Montes, chamado as\u00ed por James Clerk Maxwell, e as rexi\u00f3ns altas Alpha Regio, Beta Regio e Ovda Regio. Estas tres foron bautizadas as\u00ed antes de que se adoptase o actual sistema pola Uni\u00f3n Astron\u00f3mica Internacional, o organismo que supervisa a nomenclatura planetaria.\nA lonxitude das caracter\u00edsticas f\u00edsicas de Venus expr\u00e9sase en relaci\u00f3n co seu meridiano principal. O primeiro meridiano orixinal pasou polo punto luminoso do radar no centro do elemento oval Eve, situado ao sur de Alpha Regio. Despois de que se completasen as misi\u00f3ns Venera, o meridiano principal foi redefinido para pasar polo pico central do cr\u00e1ter Ariadna en Sedna Planitia.\nOs terreos de tesera estratigraficamente m\u00e1is antigos te\u00f1en unha emisividade t\u00e9rmica constantemente menor que as chairas bas\u00e1lticas circundantes medidas polas sondas espaciais \"Venus Express\" e \"Magellan\", indicando un conxunto de minerais diferente, posiblemente m\u00e1is f\u00e9lsico. O mecanismo para xerar unha gran cantidade de cortiza f\u00e9lsica xeralmente require a presenza de auga oce\u00e1nica e placas tect\u00f3nicas, o que implica que nos primeiros tempos de Venus existiron condici\u00f3ns de habitabilidade. Con todo, a natureza dos terreos de teseras dista moito de ser segura.\nVulcanismo.\nGran parte da superficie venusiana parece estar conformada pola actividade volc\u00e1nica. Venus ten varias veces m\u00e1is volc\u00e1ns que a Terra e ten 167 grandes volc\u00e1ns de m\u00e1is de 100 km de di\u00e1metro. O \u00fanico complexo volc\u00e1nico deste tama\u00f1o na Terra \u00e9 a Illa Grande de Hawai. Isto non se debe a que Venus sexa m\u00e1is activa volcanicamente que a Terra, sen\u00f3n a que a s\u00faa codia \u00e9 m\u00e1is antiga e non est\u00e1 suxeita ao mesmo proceso de erosi\u00f3n. A codia oce\u00e1nica rec\u00edclase continuamente por subduci\u00f3n nos l\u00edmites das placas tect\u00f3nicas, e ten unha idade media duns cen mill\u00f3ns de anos, mentres que a superficie de Venus est\u00edmase en 300\u2013600 mill\u00f3ns de anos.\nVarias li\u00f1as de evidencia apuntan a unha actividade volc\u00e1nica continua en Venus. As concentraci\u00f3ns de di\u00f3xido de xofre na atmosfera reduc\u00edronse 10 veces entre 1978 e 1986, subiron en 2006 e volveron reducirse 10 veces. Isto pode significar que os niveis aumentaron varias veces polas grandes erupci\u00f3ns volc\u00e1nicas. Suxeriuse que o raio venusiano (que se comenta a continuaci\u00f3n) poder\u00eda orixinarse da actividade volc\u00e1nica (\u00e9 dicir, raio volc\u00e1nico). En xaneiro de 2020, os astr\u00f3nomos informaron de evidencias que suxiren que Venus est\u00e1 actualmente volc\u00e1nicamente activo, concretamente a detecci\u00f3n de olivina, un produto volc\u00e1nico que se meteorizar\u00eda rapidamente na superficie do planeta.\nEn 2008 e 2009, \"Venus Express\" observou as primeiras probas directas de vulcanismo, en forma de catro puntos quentes infravermellos transitorios localizados na zona da greta Ganis Chasma, preto do volc\u00e1n en escudo Maat Mons. Tres das manchas observ\u00e1ronse en m\u00e1is dunha \u00f3rbita sucesiva. Crese que estas manchas representan lava recentemente liberada por erupci\u00f3ns volc\u00e1nicas. Non se co\u00f1ecen as temperaturas reais, porque non se puido medir o tama\u00f1o dos puntos quentes, pero \u00e9 probable que estivesen no rango de , en relaci\u00f3n cunha temperatura normal de . En 2023, os cient\u00edficos reexaminaron as imaxes topogr\u00e1ficas da rexi\u00f3n de Maat Mons tomadas polo orbitador \"Magallanes\". Utilizando simulaci\u00f3ns por computador, determinaron que a topograf\u00eda cambiara durante un intervalo de 8 meses, e chegaron \u00e1 conclusi\u00f3n de que a causa foi un vulcanismo activo..\nCr\u00e1teres.\nEn Venus hai case mil cr\u00e1teres de impacto distribu\u00eddos uniformemente pola s\u00faa superficie. Noutros corpos con cr\u00e1teres, como a Terra e a L\u00faa, os cr\u00e1teres mostran diversos estados de degradaci\u00f3n. Na l\u00faa, a degradaci\u00f3n d\u00e9bese a impactos posteriores, mentres que na Terra d\u00e9bese \u00e1 erosi\u00f3n do vento e a choiva. En Venus, preto do 85% dos cr\u00e1teres at\u00f3panse en estado pr\u00edstino. O n\u00famero de cr\u00e1teres, xunto co seu bo estado de conservaci\u00f3n, indica que o planeta sufriu un evento global de rexurdimento fai 300-600 mill\u00f3ns de anos, seguido dun decaemento do vulcanismo. Mentres que a codia terrestre est\u00e1 en continuo movemento, crese que a de Venus \u00e9 incapaz de soster un proceso semellante. Sen tect\u00f3nica de placas para disipar a calor do seu manto, Venus experimenta en cambio un proceso c\u00edclico no que as temperaturas do manto aumentan ata alcanzar un nivel cr\u00edtico que debilita a codia. A continuaci\u00f3n, durante un per\u00edodo duns 100 mill\u00f3ns de anos, prod\u00facese unha subducci\u00f3n a grande escala que recicla completamente a codia.\nO di\u00e1metro dos cr\u00e1teres venusianos oscila entre 280 km. Non hai cr\u00e1teres menores de 3 km, debido os efectos da densa atmosfera sobre os obxectos que chegan. Os obxectos con menos de certa enerx\u00eda cin\u00e9tica son freados pola atmosfera e non crean un cr\u00e1ter de impacto. Os meteoritos entrantes de menos de 50 m de di\u00e1metro fragmentaranse e arder\u00e1n na atmosfera antes de alcanzar o chan.\nXeolox\u00eda da superficie.\nGran parte da superficie venusiana semella ter sido moldeada pola actividade volc\u00e1nica. Venus ten varias veces o n\u00famero de volc\u00e1ns da Terra, e pos\u00fae 167 grandes volc\u00e1ns duns 100\u00a0km de di\u00e1metro. O \u00fanico complexo volc\u00e1nico deste tama\u00f1o na Terra \u00e9 o Big Island de Hawai. Isto non se debe a que Venus sexa m\u00e1is activo volcanicamente que o noso planeta, sen\u00f3n a que a s\u00faa cortiza \u00e9 m\u00e1is antiga. A cortiza oce\u00e1nica terrestre est\u00e1 continuamente recicl\u00e1ndose por subduci\u00f3n nos l\u00edmites das placas tect\u00f3nicas, e ten unha idade media duns 110 mill\u00f3ns de anos, mentres que a idade da superficie venusiana est\u00edmase en 300\u2013600 mill\u00f3ns de anos.\nVarias li\u00f1as de evidencia apuntan \u00e1 actividade volc\u00e1nica en curso de Venus. Durante o programa sovi\u00e9tico Venera, as sondas \"Venera 11\" e \"Venera 12\" detectaron unha corrente constante de l\u00f3stregos, e a \"Venera 12\" gravou un potente trono pouco despois da s\u00faa aterraxe. A \"Venus Express\" da ESA gravou moitos l\u00f3stregos na atmosfera superior. A\u00ednda que na Terra a chuvia leva a treboadas, non hai chuvias na superficie de Venus (a\u00ednda que cae chuvia \u00e1cida sulf\u00farica na atmosfera superior, evap\u00f3rase \u00f3 chegar a uns 25\u00a0km sobre a superficie). Unha posibilidade \u00e9 que as cinzas de erupci\u00f3ns volc\u00e1nicas xerasen os l\u00f3stregos.\nOutra evidencia v\u00e9n das medidas de concentraci\u00f3ns de di\u00f3xido de xofre na atmosfera, que se reduciron por un factor de 10 entre 1978 e 1986. Isto pode implicar que os niveis fosen anteriormente impulsados por unha erupci\u00f3n volc\u00e1nica.\nHai case un milleiro de cr\u00e1teres de impactos en Venus, distribu\u00eddos ao longo da s\u00faa superficie. Noutros corpos cheos de cr\u00e1teres, como a Terra ou a L\u00faa, estes amosan distintos estados de degradaci\u00f3n. Na L\u00faa esta est\u00e1 causada por impactos posteriores, mentres que na Terra \u00e9 debida \u00e1 erosi\u00f3n da chuvia e do vento. En Venus, ao redor do 85 % dos cr\u00e1teres te\u00f1en aspecto semellante \u00f3 presentado na s\u00faa orixe. O n\u00famero de cr\u00e1teres, xunto co seu bo estado de conservaci\u00f3n, indica que o planeta sufriu un evento global de revestimento hai uns 300-600 mill\u00f3ns de anos, seguido por un descenso da actividade volc\u00e1nica.\nMentres que a cortiza da Terra est\u00e1 en continuo movemento, Venus non pode soster ese proceso. Sen placas tect\u00f3nicas para disipar a calor do seu manto, Venus sofre un proceso c\u00edclico no cal as temperaturas do manto aumentan ata que acadan un nivel cr\u00edtico que debilita a cortiza. Ent\u00f3n, durante un per\u00edodo duns 100 mill\u00f3ns de anos, ocorre a subduci\u00f3n nunha escala enorme, reciclando completamente a cortiza.\nOs cr\u00e1teres venusianos van dende os 3 ata os 280\u00a0km de di\u00e1metro. Non hai cr\u00e1teres menores de 3\u00a0km debido aos efectos da densa atmosfera sobre os obxectos que a penetran. Os obxectos con menos dunha certa enerx\u00eda cin\u00e9tica son freados ata un nivel que non crean un cr\u00e1ter cando impactan. Os proxect\u00eds de menos de 50 metros de di\u00e1metro fragm\u00e9ntanse e arden na atmosfera antes de acadar o chan.\nEstrutura interna.\nSen datos s\u00edsmicos ou co\u00f1ecemento do seu momento de inercia, hai pouca informaci\u00f3n directa dispo\u00f1ible sobre a estrutura interna e a xeoqu\u00edmica de Venus. A semellanza en tama\u00f1o e densidade coa Terra suxire que comparten unha estrutura interna parella: n\u00facleo, manto e cortiza. Ao igual que a Terra, o n\u00facleo venusiano \u00e9 parcialmente l\u00edquido porque os dous planetas arrefriaron m\u00e1is ou menos ao mesmo ritmo, a\u00ednda que non se pode descartar un n\u00facleo completamente s\u00f3lido. O tama\u00f1o lixeiramente menor de Venus e a s\u00faa menor gravidade suxiren que as presi\u00f3ns son significativamente menores no interior da parte s\u00f3lida que a profundidade semellante na Terra. A principal diferenza entre os dous planetas \u00e9 a falta de evidencia de placas tect\u00f3nicas en Venus, posiblemente debido a que a s\u00faa cortiza \u00e9 demasiado grosa para subducir, e tampouco ten auga para facela menos viscosa. Isto leva a unha menor perda de calor do planeta, evitando o arrefriamento e proporcionando unha probable explicaci\u00f3n \u00e1 falta dun campo magn\u00e9tico xerado internamente. Por\u00e9n, Venus pode perder a s\u00faa calor interna en grandes eventos peri\u00f3dicos de revestimento.\nAtmosfera e clima.\nVenus ten unha atmosfera moi densa, formada principalmente por di\u00f3xido de carbono, un 3,5% de nitr\u00f3xeno (ambos existen como flu\u00eddos supercr\u00edticos na superficie do planeta) e restos doutros gases, inclu\u00eddo o di\u00f3xido de xofre. A masa atmosf\u00e9rica \u00e9 93 veces a da atmosfera terrestre, mentres que a presi\u00f3n na s\u00faa superficie \u00e9 unhas 92 veces a da Terra (unha presi\u00f3n equivalente \u00e1 de estar a 1\u00a0km de profundidade no oc\u00e9ano). A densidade na superficie \u00e9 de 65\u00a0kg/m\u00b3, 6,5% da da auga ou 50 veces m\u00e1is densa que a atmosfera terrestre ao nivel do mar a 293\u00a0K (20 \u00b0C; 68 \u00b0F). A atmosfera rica en CO2, xunto con espesas nubes de di\u00f3xido de xufre, xeran o maior efecto invernadoiro do Sistema Solar, tendo temperaturas na superficie deata 500\u00a0\u00b0C. Isto fai a superficie de Venus m\u00e1is quente que a de Mercurio, que ten unha temperatura superficial m\u00ednima de \u2212220\u00a0\u00b0C e unha m\u00e1xima de 420\u00a0\u00b0C, a pesar de que Venus est\u00e1 case ao dobre de distancia do Sol e polo tanto recibe s\u00f3 o 25% da irradiaci\u00f3n solar relativa de Mercurio. A superficie de Venus adoita describirse como infernal. Debido ao seu efecto invernadoiro desbocado, cient\u00edficos como Carl Sagan identificaron Venus como un obxecto de alerta e investigaci\u00f3n vinculado ao cambio clim\u00e1tico na Terra.\nAlg\u00fans estudos suxeriron que hai milleiros de mill\u00f3ns de anos a atmosfera venusiana era m\u00e1is semellante \u00e1 da Terra do que \u00e9, e que deb\u00eda ter cantidades substanciais de auga l\u00edquida na superficie, pero, tras un per\u00edodo de entre 600 mill\u00f3ns e varios milleiros de mill\u00f3ns de anos, un desmedido efecto invernadoiro foi a causa da evaporaci\u00f3n de toda a auga da superficie, xerando un nivel cr\u00edtico de gases invernadoiros na s\u00faa atmosfera. A\u00ednda que as condici\u00f3ns na superficie do planeta non son en absoluto hospitalarias para calquera tipo de vida terrestre aparecida antes dese evento, non pode ser exclu\u00edda a posibilidade de que exista un nicho habitable nas capas de nubes superiores de Venus, a 50 km da superficie, onde se a temperatura oscila entre os 30 e os 80\u00a0\u00b0C pero o ambiente \u00e9 \u00e1cido.\nA inercia t\u00e9rmica e a transferencia de calor por ventos na atmosfera inferior fan que a temperatura da superficie de Venus non var\u00ede significativamente entre a cara nocturna e a di\u00farna, a pesar da lenta rotaci\u00f3n do planeta. Os ventos na superficie son lentos, mov\u00e9ndose a uns poucos quil\u00f3metros por hora pero, debido \u00e1 alta densidade da atmosfera na superficie, exercen unha forza significativa contra as obstruci\u00f3ns, e transportan po e pequenas pedras a trav\u00e9s da superficie. Isto, por si s\u00f3, poder\u00eda facerlle dif\u00edcil a un humano cami\u00f1ar, mesmo se a calor, a presi\u00f3n ou a falta de os\u00edxeno non fosen un problema.\nPor riba da densa capa de CO2 hai espesas nuber formadas principalmente por di\u00f3xido de xofre e pingas de \u00e1cido sulf\u00farico. Esas nubes reflicten e dispersan ao redor do 90% da luz solar que cae nelas devolv\u00e9ndoas ao espazo, e evitando a observaci\u00f3n da superficie venusiana. A cobertura permanente de nubes fai que, a\u00ednda que Venus est\u00e1 m\u00e1is preto do Sol que a Terra, a s\u00faa superficie non estea tan ben iluminada. Fortes ventos de 300\u00a0km/h na parte superior das nubes rodean o planeta cada catro ou cinco d\u00edas terrestres. Os r\u00e1pidos ventos venusianos e a lenta rotaci\u00f3n do planeta fan que a relaci\u00f3n entre ambos sexa de ata 60 unidades, mentres que os ventos m\u00e1is r\u00e1pidos da Terra son s\u00f3 do 10\u201320% da velocidade de rotaci\u00f3n terrestre (0,1-0,2 unidades).\nA superficie de Venus \u00e9 abondo isot\u00e9rmica; ten unha temperatura case constante non s\u00f3 entre o d\u00eda e a noite sen\u00f3n tam\u00e9n entre o ecuador e os polos. A oblicuidade da el\u00edptica do planeta \u00e9 menos dos 3\u00b0, comparados cos 23\u00b0 da Terra, o que tam\u00e9n minimiza a variaci\u00f3n de temperatura estacional. A \u00fanica variaci\u00f3n apreciable da temperatura ocorre coa altitude. En 1995, a sonda Magall\u00e1ns fotografou unha substancia altamente reflectiva na cima das monta\u00f1as m\u00e1is altas que ti\u00f1a un gran parecido \u00e1 neve terrestre. Esta substancia poder\u00eda dicirse que se forma dun proceso semellante ao da neve, a\u00ednda que a unha temperatura moito m\u00e1is alta. Demasiado vol\u00e1til como para condensarse na superficie, el\u00e9vase en forma de gas para arrefriarse en elevaci\u00f3ns m\u00e1is altas, onde cae en forma de precipitaci\u00f3n. Non se co\u00f1ece con certeza a identidade desa substancia, pero as especulaci\u00f3ns van dende que pode ser teluro elemental ata galena.\nAs nubes de Venus son capaces de producir l\u00f3stregos igual que as da Terra. A existencia de l\u00f3stregos ten sido motivo de controversia dende que foron detectados os primeiros tronos polas sondas sovi\u00e9ticas \"Venera\". En 2006\u201307 a \"Venus Express\" detectou claramente ondas modo \"whistler\", a sinatura do l\u00f3strego. A s\u00faa aparici\u00f3n intermitente indica un patr\u00f3n asociado coa actividade meteorol\u00f3xica. A taxa de l\u00f3stregos \u00e9 polo menos a metade que a da Terra. No ano 2007 a sonda \"Venus Express\" descubriu que exist\u00eda un enorme v\u00f3rtice dobre atmosf\u00e9rico no polo sur do planeta.\nOutro descubrimento realizado pola \"Venus Express\" en 2011 \u00e9 que existe unha capa de ozono na atmosfera superior de Venus.\nO 29 de xaneiro de 2013 cient\u00edficos da ESA informaron de que a ionosfera do planeta ten correntes cara o exterior semellantes \u00e1 cola i\u00f3nica dun cometa en condici\u00f3ns parecidas.\nCampo magn\u00e9tico e n\u00facleo.\nEn 1967 a \"Venera 4\" descubriu que o campo magn\u00e9tico de Venus era moito m\u00e1is d\u00e9bil que o da Terra. Este campo magn\u00e9tico \u00e9 inducido por unha interacci\u00f3n entre a ionosfera e o vento solar, en vez de por unha d\u00ednamo interna no n\u00facleo como a do interior terrestre. A pequena magnetosfera inducida de Venus protexe dun xeito insignificante a atmosfera contra a radiaci\u00f3n c\u00f3smica. Esta radiaci\u00f3n pode dar lugar a descargas de l\u00f3stregos de nube a nube.\nA falta dun campo magn\u00e9tico intr\u00ednseco en Venus era sorprendente debido ao seu tama\u00f1o semellante ao da Terra, e agard\u00e1base tam\u00e9n que contese unha d\u00ednamo no seu n\u00facleo. Unha d\u00ednamo require tres cousas: un l\u00edquido condutor, rotaci\u00f3n e convecci\u00f3n. P\u00e9nsase que o n\u00facleo \u00e9 electricamente condutor e, a\u00ednda que se pensa que a s\u00faa rotaci\u00f3n \u00e9 demasiado lenta, as simulaci\u00f3ns amosan que \u00e9 axeitada para producir unha d\u00ednamo. Isto implica que a d\u00ednamo non existe debida \u00e1 falta de convecci\u00f3n no n\u00facleo venusiano. Na Terra, a convecci\u00f3n ocorre na capa l\u00edquida exterior do n\u00facleo debido a que a capa l\u00edquida inferior est\u00e1 moito m\u00e1is quente. En Venus, un evento de rexuvenecemento global puido ter pechado a tect\u00f3nica de placas e reducido o fluxo de calor a trav\u00e9s da cortiza. Isto causou que a temperatura do manto aumentase, reducindo as\u00ed o fluxo de calor f\u00f3ra do n\u00facleo. Como resultado, non hai unha xeodin\u00e1mica interna para conducir un campo magn\u00e9tico. No seu lugar, a enerx\u00eda calor\u00edfica do n\u00facleo \u00fasase para requentar a codia.\nUnha posibilidade \u00e9 que Venus non te\u00f1a un n\u00facleo interior s\u00f3lido, ou que o seu n\u00facleo non estea na actualidade arrefri\u00e1ndose, polo que toda a parte l\u00edquida do n\u00facleo est\u00e1 aproximadamente \u00e1 mesma temperatura. Outra posibilidade \u00e9 que o seu n\u00facleo estea xa completamente solidificado. O estado do n\u00facleo depende moito da concentraci\u00f3n de xofre, a cal \u00e9 desco\u00f1ecida na actualidade.\nA d\u00e9bil magnetosfera ao redor de Venus fai que os ventos solares interaccionen directamente coa atmosfera superior do planeta. Al\u00ed, son creados i\u00f3ns de hidr\u00f3xeno e os\u00edxeno pola disociaci\u00f3n de mol\u00e9culas neutrais da radiaci\u00f3n ultravioleta. O vento solar proporciona enerx\u00eda que lle d\u00e1 a alg\u00fan deses i\u00f3ns a suficiente velocidade para escapar do campo gravitatorio do planeta. Ese proceso de erosi\u00f3n leva a unha perda constante de i\u00f3ns de hidr\u00f3xeno, helio e os\u00edxeno, mentres que mol\u00e9culas de maior masa, como o di\u00f3xido de carbono, son m\u00e1is propensas a ser retidas. A erosi\u00f3n atmosf\u00e9rica por vento solar probablemente levou \u00e1 perda da meirande parte da auga do planeta durante os primeiros mil mill\u00f3ns de anos despois da s\u00faa formaci\u00f3n. Con todo, o planeta pudo conservar un efecto dinamo durante os seus primeiros 2.000 ou 3.000 mill\u00f3ns de anos, polo que a perda de auga pudo producirse m\u00e1is recentemente. A erosi\u00f3n aumentou 100 veces a proporci\u00f3n de deuterio de maior masa e de hidr\u00f3xeno de menor masa na atmosfera en comparaci\u00f3n co resto do sistema solar.\n\u00d3rbita e rotaci\u00f3n.\n Venus orbita ao redor do Sol a unha distancia media dunhas 0,72 UA (108 mill\u00f3ns de km ), e completa unha \u00f3rbita cada 224,7 d\u00edas. A\u00ednda que todas as \u00f3rbitas planetarias son el\u00edpticas, a \u00f3rbita de Venus \u00e9 actualmente a m\u00e1is pr\u00f3xima o c\u00edrculo, cunha excentricidade inferior a 0,01. As simulaci\u00f3ns da din\u00e1mica orbital do sistema solar primitivo demostraron que a excentricidade da \u00f3rbita de Venus puido ser substancialmente maior no pasado, alcanzando valores de ata 0,31 e posiblemente influ\u00edndo na evoluci\u00f3n temper\u00e1 do clima.\nTodos os planetas do sistema solar orbitan ao redor do Sol en sentido antihorario visto desde o polo norte da Terra. A maior\u00eda dos planetas viran sobre os seus eixos no sentido contrario \u00e1s agullas do reloxo, pero Venus xira no sentido das agullas do reloxo en rotaci\u00f3n retr\u00f3grada unha vez cada 243 d\u00edas terrestres, sendo esta a rotaci\u00f3n m\u00e1is lenta de todos os planetas. Este d\u00eda sideral venusino dura, por tanto, m\u00e1is que un ano venusino (243 fronte a 224,7 d\u00edas terrestres). A duraci\u00f3n do d\u00eda, retardada pola s\u00faa forte corrente atmosf\u00e9rica, tam\u00e9n fluct\u00faa en ata 20 minutos. O ecuador de Venus xira a 6,52 km/h, mentres que o da Terra xira a 1674.4 km/h., producindo 465.1011 m/s 1674,364\u00a0km/h. A cifra incorrecta de 1669,8\u00a0km/h obtense dividindo a circunferencia ecuatorial da Terra por 24\u00a0h. Pero a velocidade correcta debe ser relativa ao espazo inercial, polo que o d\u00eda estelar de s/3600 h}} . As\u00ed O per\u00edodo de rotaci\u00f3n de Venus medido cos datos da nave espacial \"Magallanes\" durante un per\u00edodo de 500 d\u00edas \u00e9 menor que o per\u00edodo de rotaci\u00f3n medido durante o per\u00edodo de 16 anos entre as visitas da nave espacial Magallanes e \"Venus Express\", cunha diferenza duns 6,5 minutos. Debido \u00e1 rotaci\u00f3n retr\u00f3grada, a duraci\u00f3n dun d\u00eda solar en Venus \u00e9 significativamente menor que o d\u00eda sideral, con 116. 75 d\u00edas terrestres (o que fai que o d\u00eda solar venusino sexa m\u00e1is curto que os 176 d\u00edas terrestres de Mercurio; a cifra de 116 d\u00edas aprox\u00edmase ao n\u00famero medio de d\u00edas que tarda Mercurio en deslizarse por baixo da Terra na s\u00faa \u00f3rbita). Un ano venusino equivale aproximadamente a 1,92\u00a0d\u00edas solares venusinos. Para un observador na superficie de Venus, o Sol sair\u00eda polo oeste e po\u00f1er\u00edase polo leste, a\u00ednda que as nubes opacas de Venus impiden observar o Sol desde a superficie do planeta.\nVenus na cultura popular galega.\nPolo feito de ser ou \u00e1 \u00faltima \"estrela\" visible no mencer ou de aparecer como a primeira estrela no solpor, en galego recibe popularmente os nomes de:\nTam\u00e9n se co\u00f1ece, en \u00e1mbolos casos, como \"luceiro\" ou \"estreli\u00f1a do luceiro\"."}
{"id": "5899", "revid": "109216", "url": "https://gl.wikipedia.org/wiki?curid=5899", "title": "Washington", "text": "Washington pode referirse a:"}
{"id": "5903", "revid": "1822", "url": "https://gl.wikipedia.org/wiki?curid=5903", "title": "25 de maio", "text": "O 25 de maio \u00e9 o 145\u00ba d\u00eda do ano do calendario gregoriano e o 146\u00ba nos anos bisestos. Quedan (220) d\u00edas para finalizar o ano.\nNotas.\nOs 366 d\u00edas do ano"}
{"id": "5904", "revid": "23204", "url": "https://gl.wikipedia.org/wiki?curid=5904", "title": "24 de maio", "text": "O 24 de maio \u00e9 o 144\u00ba d\u00eda do ano do calendario gregoriano e o 145\u00ba nos anos bisestos. Quedan (221) d\u00edas para finalizar o ano.\nNotas.\nOs 366 d\u00edas do ano"}
{"id": "5905", "revid": "23204", "url": "https://gl.wikipedia.org/wiki?curid=5905", "title": "Washington, D.C.", "text": "Washington, D.C. (ou Distrito de Columbia, ou distrito federal americano) \u00e9 a capital dos Estados Unidos de Am\u00e9rica. O seu nome oficial \u00e9 Washington, Distrito de Columbia. A cidade tam\u00e9n se co\u00f1ece como D.C., Washington, Capital Nacional ou Capital Federal. Est\u00e1 situada no leste do pa\u00eds, nas marxes do r\u00edo Potomac, entre os estados de Maryland e Virxinia. Non se debe confundir co 42\u00b0 estado americano, Washington. Por isto, Washington, a capital nacional, \u00e9 xeralmente chamado \"Distrito de Columbia\", e Washington, o estado, \"Estado de Washington\".\nO Distrito de Columbia \u00e9 o distrito federal dos Estados Unidos, que pos\u00fae limitado poder gobernamental propio, sendo gobernada maioritamente polo Congreso americano. \u00c9 o centro administrativo, lexislativo e xudicial do pa\u00eds.\nA poboaci\u00f3n de Washington \u00e9 de 588.292 habitantes (2007), e a s\u00faa rexi\u00f3n metropolitana pos\u00fae preto de 4,4 mill\u00f3ns de habitantes (7,8 mill\u00f3ns xuntamente coa rexi\u00f3n metropolitana de Baltimore, localizado a 100\u00a0km de Washington). A s\u00faa construci\u00f3n iniciouse en 1792, instal\u00e1ndose o goberno federal en 1800. A cidade constit\u00fae o Distrito de Columbia, desanexado dos estados de Virxinia e Maryland. Pos\u00fae inn\u00fameros monumentos, entre os que se encontran a Casa Branca (residencia do Presidente dos Estados Unidos), o Capitolio dos Estados Unidos (sede do Congreso), a Biblioteca do Congreso, o Monumento de Washington, e o Monumento a Lincoln.\nXeograf\u00eda.\nLocalizaci\u00f3n xeogr\u00e1fica.\nAs coordenadas xeogr\u00e1ficas de Washington son 38\u00b053\u203242\u2033N 77\u00b002\u203211\u2033O. O Distrito de Columbia est\u00e1 localizada na marxe nordeste do R\u00edo Potomac, ao norte do Estado de Virxinia, e ao sur do Estado de Maryland. A altitude media de Washington \u00e9 de 7,6 metros, e o seu punto m\u00e1is alto pos\u00fae 125 metros de altitude.\nA cidade.\nWashington est\u00e1 dividida por catro longas r\u00faas que dividen a cidade en catro cuadrantes. Esas r\u00faas parten do Washington Capitol, e ch\u00e1manse \"North Capitol Street\", \"South Capitol Street\", \"East Capitol Street\" e \"West Capitol Street\". Os cuadrantes son noroeste (\"Northwest\"), nordeste (\"Northeast\"), suroeste (\"Southwest\") e sueste (\"Southeast\"). Todos os cuadrantes nomean as s\u00faas r\u00faas usando o seguinte esquema: as r\u00faas que cortan a cidade nun sentido leste-oeste son nomeadas cunha letra do alfabeto e as r\u00faas que cortan a cidade nun sentido norte-sur son nomeadas cun n\u00famero.\nAl\u00e9n diso, Washington est\u00e1 cortada por 50 avenidas que corren na diagonal (nordeste-suroeste, por exemplo), cada unha delas nomeando un Estado americano. Cando se inaugurou, Washington posu\u00eda 13 avenidas, nomeando as antigas 13 colonias americanas, localizadas pr\u00f3ximas ao \"Capitolio dos Estados Unidos\". \u00c1 medida que se engadiron m\u00e1is Estados \u00e1 Uni\u00f3n, constru\u00edronse m\u00e1is avenidas , cada vez m\u00e1is afastadas do \"Washington Capitol\". Cando se cruzan d\u00faas avenidas, forman unha rotatoria. Tales rotatorias pos\u00faen moitas veces parques, e te\u00f1en nome de personalidades famosas dos Estados Unidos ou do Distrito de Columbia. Washington est\u00e1 dividida nun total de 8 \"wards\" (distritos electorais) e 127 bairros diferentes.\nO Distrito de Columbia imp\u00f3n l\u00edmites de altura para os edificios constru\u00eddos dentro do Distrito. Estas limitaci\u00f3ns foron impostas no inicio do s\u00e9culo XX, co aparecemento dos ra\u00f1aceos, para evitar que estes edificios superasen en altura os monumentos da National Mall, co obxectivo de preservar a grandiosidade destes monumentos. Como consecuencia, Washington pos\u00fae un dos ceos m\u00e1is limpos e abertos do pa\u00eds.\nCuadrante Noroeste.\nO Cuadrante Noroeste \u00e9 o maior dos catro cuadrantes, posu\u00edndo aproximadamente a metade da cidade. O Cuadrante Noroeste non soamente \u00e9 sede do centro gobernamental dos Estados Unidos, sen\u00f3n que tam\u00e9n \u00e9 o principal centro econ\u00f3mico e comercial da cidade. As principais universidades da cidade tam\u00e9n se localizan a\u00ed.\nCuadrante Nordeste.\nO Cuadrante Nordeste cobre aproximadamente un cuarto da \u00e1rea da cidade. O Cuadrante Nordeste \u00e9 predominantemente residencial, e a s\u00faa poboaci\u00f3n \u00e9 composta na s\u00faa maior parte por familias de clase media e alta.\nCuadrante Sueste.\nO Cuadrante Sueste cobre aproximadamente un cuarto da \u00e1rea da cidade. Predominantemente residencial, onde moran familias de clase baixa e media, o Cuadrante Sueste tam\u00e9n pos\u00fae un centro comercial importante.\nCuadrante Suroeste.\nA menor dos catro cuadrantes, ocupando cerca dun d\u00e9cimo da cidade, o Cuadrante Suroeste foi o albo dun extensivo programa de renovaci\u00f3n urbana entre a d\u00e9cada de 1950 e a d\u00e9cada de 1980. Moito do Cuadrante Suroeste \u00e9 residencial, por\u00e9n, no Cuadrante Suroeste local\u00edzanse varias estruturas gobernamentais e mais unha base a\u00e9rea, as\u00ed como un porto militar.\nRexi\u00f3n Metropolitana.\nA Rexi\u00f3n Metropolitana de Washington-Baltimore incl\u00fae o Distrito de Columbia, Baltimore, as cidades de Alexandria, Falls Church, Fredericksburg, Manasas e Manasas Park, no estado de Virxinia, e outros 18 condados en Maryland e en Virxinia. Como aconteceu en moitas grandes cidades norteamericanas, ambas Baltimore e Washington presentaron perda de poboaci\u00f3n, desde a d\u00e9cada de 1950. Moito dos habitantes vivindo en mudaranse para cidades veci\u00f1as, por causa da alta taxa de criminalidade.\nA pesar da ca\u00edda do n\u00famero de habitantes na cidade desde a d\u00e9cada de 1950, e do seu crecemento lento na actualidade, a rexi\u00f3n metropolitana sempre medrou axi\u00f1a, desde ent\u00f3n: os habitantes de Washington, ao sa\u00edr da cidade, mud\u00e1ronse principalmente \u00e1s cidades veci\u00f1as. En 1950, a metr\u00f3pole ti\u00f1a preto de 3 mill\u00f3ns de habitantes. En 1980, alcanzara case os 5 mill\u00f3ns, e en 2000, 7,8 mill\u00f3ns.\nEn canto que Washington pos\u00fae unha poboaci\u00f3n maioritamente afroamericana, que compo\u00f1en preto do 60% da poboaci\u00f3n, as cidades arredor de Washington son maioritariamente poboadas por brancos.\nClima.\nO clima \u00e9 temperado, e a cidade pos\u00fae catro estaci\u00f3ns ben definidas. A temperatura media no inverno \u00e9 de 3.4\u00a0\u00b0C, e no ver\u00e1n, de 26\u00a0\u00b0C. A temperatura m\u00ednima no inverno \u00e9 de -30\u00a0\u00b0C a 4\u00a0\u00b0C, e no ver\u00e1n, entre 12\u00a0\u00b0C a 25\u00a0\u00b0C. As m\u00e1ximas no inverno fican entre -22\u00a0\u00b0C a 13\u00a0\u00b0C, e no ver\u00e1n, entre 19\u00a0\u00b0C a 33\u00a0\u00b0C. A precipitaci\u00f3n anual media (choiva e sarabia) \u00e9 de 127\u00a0cm. A precipitaci\u00f3n media anual de neve \u00e9 de aproximadamente 150 cent\u00edmetros.\nAdministraci\u00f3n.\nAdministraci\u00f3n municipal.\nWashington pos\u00fae un prefecto e un Consello municipal, como na gran maior\u00eda das cidades norteamericanas. Os habitantes da cidade elixen o prefecto e os membros do Consello, por mandatos de 4 anos. O Consello municipal est\u00e1 formado por 13 oficiais. Cinco deles son elixidos pola poboaci\u00f3n do distrito e cada un dos oito restantes son elixidos por un dos oito distritos electorais (\"wards\") da cidade. Por\u00e9n, o poder do goberno municipal est\u00e1 limitado por emendas da Constituci\u00f3n norteamericana. O Goberno federal dos Estados Unidos ten poder de veto e autoridade sobre calquera feito relacionado coa cidade .\nO Consello municipal cr\u00eda novas leis municipais e discute pos\u00edbeis modificaci\u00f3ns en leis xa existentes, e o prefecto pode vetar ou aprobar novas leis ou mudanzas en leis xa existentes. Por\u00e9n, novas leis e mudanzas en leis xa existentes poden ser vetadas polo Congreso norteamericano. Unha lei pode ser desaprobada polo Congreso norteamericano, mesmo que esa dada lei fose aprobada por unanimidade polo prefecto e por todos os membros do Consello municipal. O Goberno norteamericano tam\u00e9n pode criar e aplicar novas leis sen a aprobaci\u00f3n do goberno municipal .\nCerca de 70% da renda prov\u00e9n de impostos recadados por impostos municipais, como impostos mensuais aplicados a propiedades, terreos e venda e compra de produtos. O resto da renda anual prov\u00e9n do Goberno federal norteamericano. Este paga unha taxa anual, polas propiedades gobernamentais instaladas en Washington.\nRepresentaci\u00f3n no goberno federal.\nDe acordo coa Constituci\u00f3n norteamericana, Washington DC est\u00e1 baixo directa xurisdici\u00f3n do Congreso federal. Este gradualmente cedeu algunha cantidade desta autoridade para o goberno local. Mesmo as\u00ed, os habitantes do Distrito de Columbia non pos\u00faen o mesmo grao de representatividade, aproveitada por habitantes doutros estados norteamericanos.\nOs habitantes do Distrito poden votar nas elecci\u00f3ns nacionais para a escolla do presidente norteamericano, mais non pos\u00faen representantes no Congreso norteamericano ou no Senado. Os cidad\u00e1ns est\u00e1n representados na Casa dos Representantes dos Estados Unidos por Eleanor Holmes Norton, unha oficial que participa de comit\u00e9s e en debates mais non pode votar. As\u00ed, os cidad\u00e1ns do Distrito de Columbia son \u00fanicos no mundo, xa queos habitantes doutras capitais en todos os outros pa\u00edses do mundo pos\u00faen os mesmos dereitos de representaci\u00f3n gobernamental que habitantes doutras rexi\u00f3ns do pa\u00eds. Moitas tentativas tentaron mudar esta situaci\u00f3n, mais elas non tiveron suceso.\nActualmente, a frase \"Taxation Without Representation\" (Impostos sen representaci\u00f3n) \u00e9 inscrita nas placas de licenza dos veh\u00edculos comercializados no Distrito. Isto \u00e9 unha forma de protesta, unha vez que, mesmo sen representaci\u00f3n no goberno federal, os habitantes do Distrito de Columbia precisan pagar todos os impostos federais norteamericanos, tendo os mesmos deberes dos habitantes dos 50 estados norteamericanos, mais non a mesma totalidade dos dereitos.\nDemograf\u00eda.\nDe acordo co censo nacional de 2000, 572 059 habitantes, 274 845 residencias (248,338 habitadas) e 114 235 familias vivindo na cidade. Cerca do 60% da poboaci\u00f3n \u00e9 afroamericana, 32,78% son brancos, 2,66% son asi\u00e1ticos, 0,30% son nativos norteamericanos, 0,06% son nativos de rexi\u00f3ns norteamericanas do Pac\u00edfico, 3,84% son doutras razas e 2,35% son descendentes de d\u00faas ou m\u00e1is etnias. 7,86% da poboaci\u00f3n da cidade son hisp\u00e1nicos, de calquera etnia.\nExisten 248 338 residencias ocupadas, dos cales 19.8% abrigan persoas menores de 18 anos de idade, 22,8% abrigan casais, 18,9% abrigan unha muller sen marido presente e 54,0% son ocupadas por apenas unha persoa, ou por persoas que non pos\u00faen parentesco ou maior relaci\u00f3n entre si. 43,8% das residencias ocupadas son ocupadas por apenas unha persoa, e 10% abrigan cando o menos unha persoa necesitada. Unha residencia ocupada abriga en media 2.16 persoas, e o tama\u00f1o medio dunha familia \u00e9 de 3,07 integrantes.\n20,1% da poboaci\u00f3n da cidade son menores de idade, 12,7% pos\u00faen entre 18 a 24 anos de idade, 33,1% pos\u00faen entre 25 a 44 anos de idade, 21,9% pos\u00faen entre 45 a 64 anos de idade, e 12,2% da poboaci\u00f3n da cidade pos\u00fae m\u00e1is de 65 anos de idade. A idade media dos habitantes da cidade \u00e9 de 35 anos. Para cada 100 persoas do sexo feminino hai 89 persoas do sexo masculino. Para cada 100 persoas do sexo feminino maior de idade hai 86,1 persoas do sexo masculino maiores de idade.\nA renda anual familiar media \u00e9 de 46 283 d\u00f3lares. Os homes pos\u00faen renda anual media de 40 513 d\u00f3lares, e as mulleres 36 361 d\u00f3lares. A renda per capita da cidade \u00e9 de 28,659 d\u00f3lares. 20,2% da poboaci\u00f3n e 16,7% das familias da cidade viven abaixo da li\u00f1a de pobreza. 31.1% dos menores de idade e 16,4% dos necesitados que viven no Distrito de Columbia viven baixo a li\u00f1a de pobreza. Preto do 68% da poboaci\u00f3n da cidade son protestantes, 16% son cat\u00f3licos, 4% son crentes doutras relixi\u00f3ns, e 7% non pos\u00faen relixi\u00f3n ningunha.\nEconom\u00eda.\nO produto interno bruto do Distrito de Columbia \u00e9 duns 70 000 mill\u00f3ns de d\u00f3lares.\nServizos p\u00fablicos.\nO goberno dos Estados Unidos \u00e9 facilmente o maior empregador da cidade. O goberno federal emprega preto de 190 mil persoas que viven dentro de Washington, e outros 130 mil que viven en cidades veci\u00f1as. Entre estes traballadores, destacan os membros do Congreso e mais o presidente dos Estados Unidos. Washington \u00e9 practicamente inmune \u00e1s depresi\u00f3ns econ\u00f3micas que moitas veces afectan o resto do pa\u00eds. Isto \u00e9 debido a que o goberno federal norteamericano sempre funciona, calquera que sexa o estado da econom\u00eda.\nServizos comerciais.\nO sector comercial e financeiro emprega a preto de 130 mil persoas. Varias compa\u00f1\u00edas e empresas de grande porte te\u00f1en a sede na cidade ou nos seus suburbios, facilitando a observaci\u00f3n de medidas e leis tomadas polo goberno, e as relaci\u00f3ns con este \u00faltimo, cando \u00e9 necesario. Entre estas compa\u00f1\u00edas e empresas est\u00e1n moitas firmas de dereito, bancos, organizaci\u00f3ns financeiras, sindicatos, que aplican presi\u00f3n no goberno na busca de influenciar o goberno, en nome dos membros e/ou clientes destes sectores, ou cando o goberno cr\u00eda ou aproba certa medida ou lei (ex: un novo imposto para certo sector da econom\u00eda).\nO turismo \u00e9 outra importante fonte de renda para a cidade. Mill\u00f3ns de turistas vidos de todas as partes dos Estados Unidos e do mundo visitan Washington todo ano. Actividades comerciais relacionadas co turismo empregan preto de 50 mil persoas. Cerca de 55 mil persoas traballan no sector de sa\u00fade, nun dos varios hospitais do Distrito. Outras 45 mil persoas traballan nunha das varias instituci\u00f3ns de ensino superior do Distrito de Columbia.\nMedios de comunicaci\u00f3n.\nWashington pos\u00fae dous xornais de circulaci\u00f3n diaria: A \"The Washington Post\" e a \"The Washington Times\". \"The Washington Post\", o xornal m\u00e1is antigo e o m\u00e1is lido da cidade, \u00e9 tam\u00e9n un dos xornais m\u00e1is reco\u00f1ecidos dos Estados Unidos, e as s\u00faas reportaxes pol\u00edticas son moi influentes. Un xornal nacional, a \"USA Today\", tam\u00e9n \u00e9 publicada na cidade. A \"United Press International\", un dos l\u00edderes do xornalismo mundial, ten sede en Washington, e preto de 500 diferentes revistas e xornais comunitarios son publicados na cidade. Al\u00e9n diso, sete emisoras de televisi\u00f3n e m\u00e1is de 40 emisoras de radio serven a cidade.\nEducaci\u00f3n.\nEscolas.\nO sistema escolar p\u00fablico est\u00e1 administrado por un \"Consellor\" que consta de 9 membros. Cinco deles son electos polos habitantes e os catro restantes polo prefecto da cidade. Os nove membros ent\u00f3n escollen un superintendente, que \u00e9 encargado de administrar o sistema escolar.\nHai preto de 146 escolas p\u00fablicas, respons\u00e1beis da educaci\u00f3n de m\u00e1is de 72 mil estudantes. Da poboaci\u00f3n estudantil, o 85% son afroamericanos, un 9% hispanos e os 6% restantes son na s\u00faa maior\u00eda brancos ou asi\u00e1ticos. Outros 10 mil estudantes estudan en escolas privadas.\nBibliotecas.\nWashington pos\u00fae un sistema de bibliotecas p\u00fablicas administradas pola cidade, e centralizadas nunha biblioteca central, a Biblioteca Martin Luther King.\nA Biblioteca Folger Shakespeare, localizada ao leste do Capitolio dos Estados Unidos, acolle a maior colecci\u00f3n de obras do escritor ingl\u00e9s William Shakespeare do mundo. A biblioteca \u00e9 privada, e moitas das s\u00faas rar\u00edsimas obras non poden ser vistas polo p\u00fablico en xeral (apenas por persoas especializadas). Mesmo as\u00ed, esta biblioteca \u00e9 un dos principais puntos tur\u00edsticos da cidade.\nXa a Biblioteca do Congreso (\"Library of Congress\") pos\u00fae m\u00e1is de 100 mill\u00f3ns de \u00edtems (libros, xornais, revistas, fotos, pinturas, v\u00eddeos etc) en 460 idiomas diferentes. Non soamente \u00e9 unha das maiores bibliotecas do mundo sen\u00f3n que \u00e9 tam\u00e9n a axencia de dereitos de autor dos Estados Unidos.\nEnsino superior.\nWashington pos\u00fae un total de 10 universidades e 5 facultades, e outras instituci\u00f3ns de ensino superior est\u00e1n localizadas en cidades veci\u00f1as.\nPuntos de interese.\nWashington pos\u00fae preto de 150 parques. Unha actividade com\u00fan no ver\u00e1n \u00e9 nadar ou ir a vela polo R\u00edo Potomac ou na Ba\u00eda Chesapeake. A maior e m\u00e1is co\u00f1ecida delas \u00e9 a National Mall, un parque que pos\u00fae 3\u00a0km de lonxitude.\nOuteiro do Congreso.\nO Outeiro do Capitolio (\"Capitol Hill\"), que pos\u00fae 24 metros de altitude, \u00e9 unha lomba localizada pr\u00f3xima ao centro xeogr\u00e1fico. Est\u00e1n localizadas aqu\u00ed:\nNational Mall.\nA \"National Mall\" \u00e9 un gran parque, localizado no centro. Pos\u00fae 3\u00a0km de lonxitude, desde o Capitolio dos Estados Unidos ata o Memorial de Lincoln. Foi inaugurada no comezo do s\u00e9culo XX. Nela, est\u00e1n localizadas:\nDeportes.\nWashington \u00e9 o fogar de varios equipos profesionais norteamericanos. A D.C. United \u00e9 un equipo de f\u00fatbol da Major League Soccer; a Washington Capitals \u00e9 un equipo de h\u00f3ckey sobre xeo da National Hockey League, a Washington Mystics \u00e9 un equipo de basquet feminino da Women's National Basketball Asociation; a Washington Wizards \u00e9 un equipo de basquet masculino da National Basketball Asociation; e a Washington Nationals \u00e9 un equipo de basebol da Major League Baseball.\nA Washington Nationals \u00e9 outro equipo de b\u00e9isbol que se estableceu na cidade en 2005. A Washington Nationals \u00e9 o novo nome do antigo \"Montr\u00e9al Expos\", que ti\u00f1a a sede en Montreal, e mudou de nome ao mudar de cidade.\nTransportes.\nTransporte p\u00fablico.\nO sistema de transporte p\u00fablico \u00e9 extensivo e eficiente. A \"Washington Metro\" administra unha malla de \u00f3mnibus e un sistema de metro que pos\u00fae catro li\u00f1as diferentes, 170\u00a0km de lonxitude e un total de 89 estaci\u00f3ns, que espallase por Washington e cidades veci\u00f1as. O sistema non \u00e9 totalmente integrado: pasaxeiros poden transferirse libremente entre calquera li\u00f1a de \u00f3mnibus, calquera li\u00f1a de metro ou transferirse entre dunha li\u00f1a de metro para unha de \u00f3mnibus, mais precisan pagar unha taxa extra ao transferirse entre unha li\u00f1a de \u00f3mnibus para unha de metro. Preto de metade dos traballadores e cidades veci\u00f1as usan o transporte p\u00fablico para se desprazar para o traballo.\nV\u00edas p\u00fablicas.\nMetade dos traballadores da rexi\u00f3n metropolitana usan veh\u00edculos para se desprazar ao traballo, que pos\u00faen un dos mellores e m\u00e1is completos sistemas de v\u00edas p\u00fablicas dos Estados Unidos. D\u00faas v\u00edas expresas e catro autoestradas interestatais cortan a cidade. Varias pontes conectan o Distrito de Columbia co estado de Virxinia.\nFerrov\u00edas.\nVarias li\u00f1as de trens conectan Washington cos seus suburbios m\u00e1is distantes, e a \"Union Station\" conecta a cidade co resto do pa\u00eds. Tanto as li\u00f1as de trens suburbanos como as inter-estatais usan a \"Union Station\" como estaci\u00f3n central.\nAeroportos.\nO Distrito de Columbia non pos\u00fae ning\u00fan aeroporto dentro dos seus l\u00edmites. Mentres tanto, tres aeroportos, localizados en cidades veci\u00f1as, atenden a poboaci\u00f3n do Distrito:\nO 51\u00ba Estado norteamericano?\nDesde a d\u00e9cada de 1970, moitos dos habitantes da cidade queren que o Distrito de Columbia se torne un Estado independente, e ga\u00f1e todos os privilexios dun estado dos Estados Unidos de Am\u00e9rica, como representaci\u00f3n no Casa dos Representantes e no Senado. Se isto acontecese, o Distrito de Columbia tornar\u00edase o 51\u00ba Estado americano, o Estado de Nova Columbia (\"State of New Columbia\").\nEn 1978, o Congreso americano criaba unha emenda que estipulaba a elevaci\u00f3n do Distrito de Columbia a un estado norteamericano, coa condici\u00f3n que un dado n\u00famero de estados do pa\u00eds concordasen e ratificasen esta emenda nun per\u00edodo de sete anos. Un n\u00famero insuficientes de estados do pa\u00eds aprobaron a emenda, ata 1985, o prazo final, e o Senado norteamericano rexeitou a emenda en 1992. Por\u00e9n, a loita polo \"status\" de estado continua ata hoxe."}
{"id": "5906", "revid": "12452", "url": "https://gl.wikipedia.org/wiki?curid=5906", "title": "Washington DC", "text": ""}
{"id": "5907", "revid": "23204", "url": "https://gl.wikipedia.org/wiki?curid=5907", "title": "23 de maio", "text": "O 23 de maio \u00e9 o 143\u00ba d\u00eda do ano do calendario gregoriano e o 144\u00ba nos anos bisestos. Quedan (222) d\u00edas para finalizar o ano.\nOutros.\nOs 366 d\u00edas do ano"}
{"id": "5908", "revid": "98629", "url": "https://gl.wikipedia.org/wiki?curid=5908", "title": "26 de maio", "text": "O 26 de maio \u00e9 o 146\u00ba d\u00eda do ano do calendario gregoriano e o 147\u00ba nos anos bisestos. Quedan (219) d\u00edas para finalizar o ano.\nOutros.\nOs 366 d\u00edas do ano"}
{"id": "5909", "revid": "1822", "url": "https://gl.wikipedia.org/wiki?curid=5909", "title": "2 de maio", "text": "O 2 de maio \u00e9 o 122\u00ba d\u00eda do ano do calendario gregoriano e o 123\u00ba nos anos bisestos. Quedan (243) d\u00edas para finalizar o ano.\nNotas.\nOs 366 d\u00edas do ano"}
{"id": "5913", "revid": "89787", "url": "https://gl.wikipedia.org/wiki?curid=5913", "title": "Roman\u00eda", "text": "Roman\u00eda () \u00e9 un pa\u00eds situado ao sueste de Europa central. Limita ao norte e leste por Ucra\u00edna, ao leste por Moldavia, ao sur por Bulgaria e ao oeste por Serbia e Hungr\u00eda. Pos\u00fae ademais unha pequena costa mar\u00edtima no Mar Negro.\nMembro da OTAN dende o 29 de marzo de 2004 e da Uni\u00f3n Europea dende o 1 de xaneiro de 2007, e o s\u00e9timo pa\u00eds m\u00e1is poboado desta \u00faltima e o noveno segundo a superficie. A cidade de Bucarest, \u00e1 beira do r\u00edo D\u00e2mbovi\u021ba \u00e9 unha das s\u00faas maiores atracci\u00f3ns tur\u00edsticas, ademais de ser a capital e a cidade maior do pa\u00eds. A cidade de Sibiu foi designada como capital europea da cultura no ano 2007, xunto con Luxemburgo.\nEtimolox\u00eda.\nO nome Roman\u00eda (en roman\u00e9s: \"Rom\u00e2nia\") ven do roman\u00e9s \"rom\u00e2n\", palabra que deriva do lat\u00edn \"Romanus\" (Romano). Este feito de que os romaneses se chamen a si mesmos un derivado de \"romanus\" est\u00e1 documentado dende comezos do s\u00e9culo XVI por moitos autores, inclu\u00eddos humanistas italianos en viaxes por Transilvania, Moldavia e Valaquia. O documento m\u00e1is antigo escrito en lingua romanesa \u00e9 unha carta datada en 1521 co\u00f1ecida como \"Carta de Neac\u015fu desde C\u00e2mpulung\", ademais este documento \u00e9 notable xa que \u00e9 o primeiro no que figura a palabra \"roman\u00e9s\" nun texto nesa lingua, sendo chamada Valaquia a Terra Romanesa (\u0162eara Rum\u00e2neasc\u0103).\nNos seguintes s\u00e9culos os documentos romaneses usaban indiferentemente d\u00faas formas, \"rom\u00e2n\" e \"rum\u00e2n\" como xentilicio do pa\u00eds. Evoluci\u00f3ns socioling\u00fc\u00edsticas no final do s\u00e9culo XVII levaron a un proceso de diferenciaci\u00f3n sem\u00e1ntica, a forma \"rum\u00e2n\", presumiblemente usual entre as clases m\u00e1is baixas, pasou a tomar o significado de \"servo\". Despois da abolici\u00f3n da servidume en 1746 a forma \"rum\u00e2n\" foi desaparecendo gradualmente quedando soamente a forma \"rom\u00e2n\" ou \"rom\u00e2nesc\". O nome \"Rom\u00e2nia\" como terra de t\u00f3dolos romaneses est\u00e1 documentado dende comezos do s\u00e9culo XIX, sendo oficialmente usado dende o 11 de decembro de 1861. En galego o nome do pa\u00eds \u00e9 Roman\u00eda, empreg\u00e1ndose a forma Romania para referirse ao grupo de terras europeas onde apareceron as linguas rom\u00e1nicas.\nHistoria.\nPrehistoria e Antig\u00fcidade.\nNo ano 2002, os m\u00e1is antigos restos humanos (\"Homo sapiens sapiens\") de Europa foron atopados na \"Cova con \u00f3sos\" (\"Pe\u015ftera cu Oase\"), preto de Anina, na actual Roman\u00eda. Os restos (unha mand\u00edbula) datan de aproximadamente 42.000 anos e recibiron o alcume de \"Xo\u00e1n de Anina\" (\"Ion din Anina\"). Como os restos europeos m\u00e1is antigos de \"Homo sapiens\", poder\u00edan representar os primeiros homes que entraron no continente. Os restos son interesantes especialmente porque presentan unha mestura de trazos arcaicos, de home moderno temper\u00e1n, e de neanderthal, indicando unha posible mestura entre o Neanderthal e o home moderno.\nDende o Paleol\u00edtico, o actual territorio de Roman\u00eda foi escenario do desenvolvemento de varias comunidades culturais. As probas escritas m\u00e1is vellas da presenza dun pobo en territorios da actual Roman\u00eda ve\u00f1en de Her\u00f3doto, en 513\u00a0a.\u00a0C. Antes da conquista romana, a rexi\u00f3n estaba poboada por tribos de orixe dacia, indoeuropea, que deron ao pa\u00eds o seu nome prerromano, \"Dacia\". O seu l\u00edder m\u00e1is soado foi Dec\u00e9balo, malia ser Burebista o primeiro l\u00edder que uniu as tribos dacias. Unha parte de Dacia foi conquistada por Traxano e o seu ex\u00e9rcito no ano 107. \u00c9 posible que unha parte importante da poboaci\u00f3n aut\u00f3ctona fose masacrada durante a campa\u00f1a de conquista ou, talvez, asimilada ou dispersada, o que deu lugar \u00e1 s\u00faa substituci\u00f3n con colonos romanos. Malia iso, permaneceu unha poboaci\u00f3n significativa de \"dacios ceibes\" nos territorios non conquistados polos romanos. As Guerras Dacias son inmortalizadas na Columna de Traxano, do Foro de Traxano en Roma.\nIdade media.\nO avance dos xermanos dende final do s\u00e9culo III fixo que, finalmente, o emperador Aureliano decidise abandonar a rexi\u00f3n. Despois de que a armada romana e maila administraci\u00f3n deixaran Dacia, o territorio foi invadido polos godos, e, no s\u00e9culo IV polos hunos. Dende o s\u00e9culo VI a poboaci\u00f3n aut\u00f3ctona tivo que enfrontarse a ondas de pobos migratorios eslavos e xermanos n\u00f3mades entre os que se atopban os x\u00e9pidos, \u00e1varos, b\u00falgaros, pechenegos, e cumanos.\nNa Idade Media, os romaneses viv\u00edan en repartidos entre tres principados: Valaquia (en roman\u00e9s: \"\u0162ara Rom\u00e2neasc\u0103\" \u2014\"Terra romanesa\"), Moldavia (en roman\u00e9s: Moldova) e Transilvania. No s\u00e9culo XI, Transilvania foi conquistada polos maxiares convert\u00e9ndose nunha rexi\u00f3n aut\u00f3noma do Reino de Hungr\u00eda. Durante os s\u00e9culos XII e XIII, colonos alem\u00e1ns de Saxonia asent\u00e1ronse na zona. No s\u00e9culo XVI, despois da derrota h\u00fangara fronte aos turcos otom\u00e1ns na batalla de Moh\u00e1cs (1526), formouse o principado aut\u00f3nomo de Transilvania, vasalo do Imperio otom\u00e1n at\u00e9 o s\u00e9culo XVIII (1711). Nos outros principados romaneses, desenvolv\u00e9ronse diversos pequenos estados con diferentes graos de independencia, sen aparecer grandes principados at\u00e9 o s\u00e9culo XIV cando apareceron os principados de Valaquia (1310) e Moldavia (ao redor de 1352) para loitar contra a ameaza do Imperio otom\u00e1n. Vlad III o Empalador mantivo unha pol\u00edtica de independencia en relaci\u00f3n co Imperio otom\u00e1n, e, en 1462 venceu a ofensiva de Mehmed II.\nEn 1541, a pen\u00ednsula balc\u00e1nica enteira xunto Hungr\u00eda convert\u00e9ronse en provincias otom\u00e1s. En contraste, Moldavia, Valaquia, e mais Transilvania, ficaron baixo a r\u00e9xime de soberan\u00eda, conservando enteiramente a s\u00faa autonom\u00eda, e at\u00e9 o s\u00e9culo XVIII certo grao de independencia externa. Durante este per\u00edodo as terras romanesas caracteriz\u00e1ronse polo paseni\u00f1o esvaecemento do sistema feudal; o destacamento dalg\u00fans gobernadores coma Estevo o Grande, Vasile Lupu, e Dimitrie Cantemir en Moldavia, Matei Basarab, Vlad III o Empalador, e Constantin Br\u00e2ncoveanu en Valaquia, e Gabriel Bethlen en Transilvania; a \u00e9poca dos Fanariotas; e o nacemento do Imperio ruso coma influencia pol\u00edtica e militar.\nEn 1600, os principados de Valaquia, Moldavia e Transilvania pasaron a ser gobernados por un mesmo pr\u00edncipe valaco, Miguel o Valente (\"Mihai Viteazul\"). Por\u00e9n, a oportunidade dun goberno unitario disolveuse despois de que Mihai fose asasinado tan s\u00f3 un ano despois polos soldados do xeneral austr\u00edaco Giorgio Basta. Mihai Viteazul, quen fora pr\u00edncipe de Transilvania durante menos dun ano, tentou por vez primeira unificar os tres principados e establecer os alicerces dun s\u00f3 estado, nun territorio comparado ao da actual Roman\u00eda.\nTrala s\u00faa morte, Moldavia e Valaquia ti\u00f1an completa autonom\u00eda interna e independencia externa coma estados vasalos tributarios, privilexio perdido no s\u00e9culo XVIII. En 1699, Transilvania converteuse nun territorio do Imperio austr\u00edaco baixo a coroa dos Habsburgo, despois de que estes vencesen os otom\u00e1ns na Gran guerra turca. Os austr\u00edacos, aproveitaron ent\u00f3n para espallar axi\u00f1a o seu imperio: en 1718 fix\u00e9ronse cunha gran parte de Valaquia, chamada Oltenia, parte que formou parte do imperio at\u00e9 1739. En 1775, o Imperio austr\u00edaco ocupou a parte noroeste de Moldavia, m\u00e1is tarde chamada Bucovina, mentres que a metade leste do principado (chamada Besarabia) foi ocupada en 1812 por Rusia.\nIndependencia e monarqu\u00eda.\nDurante o dominio austro-h\u00fangaro en Transilvania, e o otom\u00e1n sobre Valaquia e Moldavia, a maior\u00eda dos romaneses atop\u00e1base nunha situaci\u00f3n de inferioridade, sendo considerados cidad\u00e1ns de segunda clase (ou nin tan sequera cidad\u00e1ns) nun territorio onde constitu\u00edan a maior\u00eda da poboaci\u00f3n. Nalgunhas cidades transilvanas coma Bra\u015fov (chamada naquel tempo \"Kronstadt\"), os romaneses ti\u00f1an prohibida a residencia dentro dos muros da cidade. En xeral, as numerosas medidas de discriminaci\u00f3n contra os romaneses en Transilvania, tiveron como resultado o fortalecemento da s\u00faa conciencia \u00e9tnica. No s\u00e9culo XVIII, os intelectuais romaneses de Transilvania resaltaron a orixe romana dos romaneses, igual que alg\u00fans intelectuais de Valaquia e Moldova.\nTralo fracaso da Revoluci\u00f3n de 1848, as Grandes potencias non apoiaron o desexo expreso dos romaneses de unirse oficialmente baixo un mesmo estado, isto forzou a Roman\u00eda a proceder soa contra os otom\u00e1ns. Os electores en Moldavia e mais Valaquia elixiron en 1859 \u00e1 mesma persoa \u2013Alexandru Ioan Cuza\u2013 coma pr\u00edncipe (\"Domnitor\" en roman\u00e9s). As\u00ed, Roman\u00eda foi creada coma uni\u00f3n persoal; con todo, o novo pa\u00eds non inclu\u00eda a rexi\u00f3n hist\u00f3rica de Transilvania, a cal se atopaba baixo control austro-h\u00fangaro. Al\u00ed, a aristocracia e mailas clases altas continuaban sendo h\u00fangaras, e o nacionalismo roman\u00e9s inevitablemente loitaba contra o h\u00fangaro no final do s\u00e9culo XIX. Coma nos 900 anos previos, Austria-Hungr\u00eda, especialmente a partir da creaci\u00f3n en 1867 da monarqu\u00eda dual austro-h\u00fangara, mantivo o control h\u00fangaro incluso naquelas terras de Transilvania onde os romaneses constitu\u00edan unha maior\u00eda.\nNo ano 1866 produciuse un \"coup d'\u00e9tat\", sendo Cuza exiliado e substitu\u00eddo polo pr\u00edncipe Karl de Hohenzollern-Sigmaringen, co\u00f1ecido como Pr\u00edncipe Carol de Roman\u00eda. Durante a Guerra ruso-turca Roman\u00eda loitou do bando dos rusos, e no Tratado de Berl\u00edn de 1878, Roman\u00eda foi reco\u00f1ecida polas Grandes potencias coma un estado independente. A cambio, Roman\u00eda cedeu a Rusia tres distritos meridionais de Besarabia e f\u00edxose coa rexi\u00f3n de Dobruia. En 1881, o principado converteuse nun reino e o Pr\u00edncipe Carol converteuse no Rei Carol I.\nEntre 1878 e 1914 Roman\u00eda viviu un per\u00edodo de estabilidade e progreso; foi o per\u00edodo dos comezos da industrializaci\u00f3n do pa\u00eds, baixo os principios do capitalismo. Durante a Segunda guerra balc\u00e1nica, Roman\u00eda uniuse a Grecia, Serbia, Montenegro e Turqu\u00eda contra Bulgaria, e no tratado de paz de 1913 Roman\u00eda f\u00edxose co sur de dobruia.\nGuerras mundiais e Gran Roman\u00eda.\nEn agosto de 1914, ao estourar a Primeira guerra mundial, Roman\u00eda declarouse neutral. Dous anos despois, baixo presi\u00f3n dos Aliados (especialmente de Francia, desesperada por abrir unha nova fronte), entre o 14 e o 27 de agosto de 1916, Roman\u00eda uniuse aos Aliados, declarando a guerra a Austria-Hungr\u00eda. Por esta raz\u00f3n, baixo os termos dunha convenci\u00f3n militar secreta, prometeron a Roman\u00eda apoio na s\u00faa loita por crear un estado para todos os romaneses.\nA campa\u00f1a militar romanesa constitu\u00edu unha desfeita para Roman\u00eda ao facerse os Poderes centrais con dous terzos do pa\u00eds e ao prender ou asasinar a meirande parte da s\u00faa armada en catro meses. Con todo, Moldavia ficou en mans romanesas despois de que as forzas invasoras fosen paradas en 1917. Ao rematar a guerra, Austria-Hungr\u00eda e mailo Imperio ruso colapsaron e desintegr\u00e1ronse; Besarabia, Bucovina e Transilvania un\u00edronse ao Reino de Roman\u00eda en 1918. A guerra deixou, entre 1914 e 1918 un total de 748.000 finados (militares e civ\u00eds). En 1920 co Tratado de Trianon, Hungr\u00eda renunciou en favor de Roman\u00eda \u00e1s reclamaci\u00f3ns da monarqu\u00eda austro-h\u00fangara sobre Transilvania. A uni\u00f3n de Roman\u00eda con Bucovina ratificouse en 1919 no Tratado de Saint Germain, e con Besarabia en 1920 co Tratado de Par\u00eds.\nA expresi\u00f3n romanesa \"Rom\u00e2nia Mare\" (literalmente \"Gran Roman\u00eda\") ref\u00edrese xeralmente ao estado roman\u00e9s no per\u00edodo de entreguerra, e por extensi\u00f3n ao territorio que Roman\u00eda cubr\u00eda (v\u00e9xase o mapa). Nese tempo Roman\u00eda acadou a s\u00faa maior extensi\u00f3n territorial (case 300.000\u00a0km\u00b2), conseguindo unir todas as terras historicamente romanesas.\nDurante a Segunda guerra mundial, Roman\u00eda tentou de novo ficar neutral, mais o 28 de xu\u00f1o de 1940, recibiu un ultimato sovi\u00e9tico con ameaza de invasi\u00f3n no caso de non mudar o seu estado. Baixo presi\u00f3n de Moscova e Berl\u00edn, a administraci\u00f3n romanesa e maila armada foron forzadas a retirarse de Besarabia as\u00ed coma do norte de Bucovina para evitar a guerra. Isto, en combinaci\u00f3n con outros factores, provocaron que o goberno se unise ao Eixo. A partir de ent\u00f3n, o sur de Dobruia foi concedido a Bulgaria, mentres Hungr\u00eda recibiu o norte de Transilvania como resultado da arbitraxe das potencias do Eixo. O autoritario Rei Carol II abdicou en 1940, sendo sucedido polo Estado Lexionario Nacional, onde o poder era compartido por Ion Antonescu e maila Garda de Ferro. En poucos meses, Antonescu esmagara a Garda de Ferro, entrando Roman\u00eda no ano seguinte na guerra, do bando das Potencias do Eixo. Durante a guerra, Roman\u00eda foi a maior fonte de petr\u00f3leo da Alema\u00f1a Nazi, o que atraeu moitos bombardeos a\u00e9reos por parte dos Aliados. Por medio da invasi\u00f3n da Uni\u00f3n Sovi\u00e9tica polo Eixo, Roman\u00eda recuperou, baixo o liderado do xeneral Ion Antonescu, Besarabia e mailo norte de Bucovina da Uni\u00f3n Sovi\u00e9tica. O r\u00e9xime de Antonescu tivo un papel maior no Holocausto, seguido en menor medida pola pol\u00edtica Nazi de opresi\u00f3n e masacre dos xudeus, e xitanos, principalmente nas terras orientais que Roman\u00eda recuperou ou ocupou \u00e1 Uni\u00f3n Sovi\u00e9tica (Transnistria) e Moldavia.\nEn agosto de 1944, Antonescu foi derrocado e prendido polo Rei Miguel I de Roman\u00eda. Roman\u00eda mudou de bando e uniuse aos Aliados, mais o seu papel na derrota da Alema\u00f1a Nazi non foi reco\u00f1ecido no Tratado de Par\u00eds de 1947. Ao rematar a guerra, a armada romanesa sufrira ao redor de 300.000 baixas. As vitimas xud\u00edas do Holocausto roldaron os 469.000 nas fronteiras de 1939, inclu\u00edndo 325.000 en Besarabia e Bucovina.\nComunismo.\nCoas forzas do Ex\u00e9rcito vermello ocupando o pa\u00eds e exercendo o control \"de facto\", o goberno formado principalmente por comunistas convocou elecci\u00f3ns, as cales foron ga\u00f1adas co 80% dos votos a trav\u00e9s de intimidaci\u00f3n e, seguramente, fraude electoral. Deste xeito axi\u00f1a se erixiron como a principal forza pol\u00edtica dominante.\nEn 1947, os comunistas forzaron o Rei Miguel I a abdicar e abandonar o pa\u00eds, proclamando a Rep\u00fablica Socialista de Roman\u00eda. At\u00e9 a d\u00e9cada dos 50 Roman\u00eda ficar\u00eda baixo ocupaci\u00f3n militar e control econ\u00f3mico da URSS. Durante este per\u00edodo, os vastos recursos naturais do pa\u00eds ser\u00edan continuamente espoliados por compa\u00f1\u00edas Sovi\u00e9tico-romanesas (SovRoms) establecidas co prop\u00f3sito de explotar os recursos. En 1948, o estado comezou a nacionalizar firmas privadas, e a colectivizar as terras o ano seguinte.\nDende finais da d\u00e9cada de 1940 at\u00e9 comezos dos 60, o goberno comunista estableceu o reinado do terror, levado a cabo principalmente a trav\u00e9s da Securitate (a nova polic\u00eda secreta). Durante este tempo levaron a cabo diversas campa\u00f1as para eliminar os \"inimigos do estado\", nas cales numerosos individuos foron asasinados ou encarcerados por raz\u00f3ns pol\u00edticas ou econ\u00f3micas. Os castigos inclu\u00edron a deportaci\u00f3n, exilio interno, e o internamento forzoso en campos de traballo e prisi\u00f3ns; aquel que se negara axi\u00f1a era eliminado. Durante este tempo lev\u00e1ronse a cabo experimentos coma o que tivo lugar na prisi\u00f3n de Pite\u015fti, onde un grupo de rivais pol\u00edticos foron postos nun programa de reeducaci\u00f3n a trav\u00e9s da tortura. Rexistros hist\u00f3ricos amosaron centos de miles de abusos, mortes e casos de tortura contra un amplo espectro de xente, dende rivais pol\u00edticos at\u00e9 cidad\u00e1ns ordinarios.\nEn 1965, Nicolae Ceau\u015fescu chegou ao poder e comezou a seguir pol\u00edticas independentes, sendo o \u00fanico estado do Pacto de Varsovia que condenou a invasi\u00f3n sovi\u00e9tica de 1968 en Checoslovaquia; continuando as relaci\u00f3ns diplom\u00e1ticas con Israel trala Guerra dos seis d\u00edas de 1967, ou establecendo relaci\u00f3ns econ\u00f3micas (1963) e diplom\u00e1ticas (1967) coa Rep\u00fablica Federal de Alema\u00f1a. Asemade, as s\u00faas pr\u00f3ximas relaci\u00f3ns cos pa\u00edses \u00e1rabes (e a OLP) permitiron a Roman\u00eda ter un papel principal nos procesos de paz entre Israel\u2013Exipto e Israel\u2013OLP. Con todo, ao medrar de s\u00fapeto a d\u00e9beda externa de Roman\u00eda entre 1977 e 1981 (de 3 a 10 bill\u00f3ns de d\u00f3lares americanos), a influencia de organizaci\u00f3ns financeiras internacionais coma a FMI ou do Banco Mundial medrou, batendo coas pol\u00edticas aut\u00e1rquicas de Nicolae Ceau\u015fescu. Eventualmente Ceau\u015fescu comezou un proxecto de reembolso total da d\u00e9beda externa ao impo\u00f1er pol\u00edticas que empobreceron os romaneses e esgotaron a econom\u00eda romanesa, \u00e1 vez que espallaron enormemente a influencia da polic\u00eda estatal, e impuxeron o culto \u00e1 personalidade. Isto levou a que a popularidade de Ceau\u015fescu minguara axi\u00f1a, culminando no seu derrocamento e execuci\u00f3n na sanguenta revoluci\u00f3n romanesa de 1989.\nNo ano 2006, a Comisi\u00f3n presidencial para o estudo da ditadura comunista en Roman\u00eda estimou o n\u00famero directo de v\u00edtimas da represi\u00f3n comunista en dous mill\u00f3ns de persoas. Esta cifra non incl\u00fae a xente que morreu unha vez ceibada dos c\u00e1rceres nos que foron torturados, ou a xente que morreu como consecuencia da pobreza extrema provocada como consecuencia das pol\u00edticas do r\u00e9xime.\nDespois da Revoluci\u00f3n romanesa de 1989.\nTras estes feitos constitu\u00eduse un Fronte de Salvaci\u00f3n Nacional, no cal entraron tam\u00e9n alg\u00fans representantes do antigo Partido Comunista Roman\u00e9s e da s\u00faa polic\u00eda pol\u00edtica, presidido por Ion Iliescu (el mesmo antigo membro importante do Partido Comunista), quen ga\u00f1ou popularidade no medio rural pola s\u00faa suposta imaxe de l\u00edder da Revoluci\u00f3n. A popularidade do Fronte de Salvaci\u00f3n Nacional era moito menor no medio urbano, e destacan as manifestaci\u00f3ns contra Iliescu e do \"FSN\" en Bucarest. Con todo, todos os votos son considerados iguais.\nFoi o comezo dun per\u00edodo duro de transici\u00f3n (con alto risco de fraudes econ\u00f3micas, que \u00e1 s\u00faa vez xeran corrupci\u00f3n e inflaci\u00f3n), desde unha econom\u00eda completamente dirixida polo Estado, a unha econom\u00eda de libre mercado. As calamidades naturais que afectaron a Roman\u00eda despois de 1989 tampouco axudaron \u00e1 econom\u00eda. A mala situaci\u00f3n econ\u00f3mica do pa\u00eds fixo emigrar moitos mozos romaneses, particularmente a pa\u00edses mediterr\u00e1neos como Espa\u00f1a ou Italia (quizais por algunha similitude cultural). Este fen\u00f3meno est\u00e1 reflectido na falta actual de man de obra en Roman\u00eda, afectando a aut\u00e9ntica integraci\u00f3n europea.\nEn 1990 celebr\u00e1ronse as primeiras elecci\u00f3ns democr\u00e1ticas libres e Ion Iliescu foi ratificado no seu cargo e reelixido en 1992, por un mandato de catro anos. En 1996 o democristi\u00e1n Emil Constantinescu, foi elixido presidente dos romaneses nun goberno que, por primeira vez, integrou a minor\u00eda h\u00fangara. En 2000, Iliescu volveu ao goberno, xa que o per\u00edodo de 1990-1992 non foi considerado un mandato (segundo a Constituci\u00f3n, en Roman\u00eda o presidente s\u00f3 pode obter dous mandatos). En 2004, o dereitista (centro-dereita) Traian B\u0103sescu foi elixido presidente. Roman\u00eda adheriuse \u00e1 OTAN e formou parte das forzas de \"voluntarios\" da Guerra en Iraq, en favor da coalici\u00f3n anglo-estadounidense. O 1 de xaneiro do 2007 entrou a formar parte da Uni\u00f3n Europea.\nXeograf\u00eda.\nRoman\u00eda ten unha extensi\u00f3n de 237.500\u00a0km\u00b2. \u00c9 o maior pa\u00eds da s\u00faa rexi\u00f3n e o duod\u00e9cimo de Europa. At\u00f3pase en Europa do Leste, m\u00e1is precisamente na rexi\u00f3n dos C\u00e1rpatos e o curso baixo do r\u00edo Danubio. Limita con Ucra\u00edna ao norte, Moldavia ao leste, Hungr\u00eda ao oeste e Serbia e Bulgaria ao sur. Ao sueste est\u00e1 ba\u00f1ada polo Mar Negro. O pa\u00eds est\u00e1 dividido en tres rexi\u00f3ns principais, a meseta de Transilvania, no centro do pa\u00eds; os C\u00e1rpatos que rodean a meseta central e que estenden cara ao norte e sur e as terras baixas do oeste e leste.\nO Danubio, principal r\u00edo de Roman\u00eda, forma a maior parte da fronteira con Bulgaria e \u00e9 usado para o transporte e a xeraci\u00f3n de enerx\u00eda hidroel\u00e9ctrica. Actualmente, o Delta do Danubio foi inclu\u00eddo na listaxe da Unesco de lugares cualificados como Reserva da Biosfera, co nome de \"Reserva da Biosfera Transfronteiriza do Delta do Danubio\". \nConta cuns 2.733\u00a0km\u00b2 de superficie estritamente protexida repartida entre dezaoito zonas. No Danubio ademais vai desaugar o r\u00edo Prut, que fai fronteira con Moldavia. Outros r\u00edos importantes son o Mure\u015f e o Olt, ademais de m\u00e1is de 2.000 lagos. O relevo de Roman\u00eda est\u00e1 dividido en \u00e1reas con porcentaxe similar de monta\u00f1as, outeiros e chairas. Esta diversidade xeogr\u00e1fica refl\u00edctese tam\u00e9n na diversidade da flora e fauna de Roman\u00eda. O pa\u00eds ten a poboaci\u00f3n de osos pardos maior de Europa, mentres que o rebezo tam\u00e9n se poden atopar nos C\u00e1rpatos.\nClima.\nO clima oscila entre temperado e continental, segundo a rexi\u00f3n do pa\u00eds, a temperatura media anual var\u00eda entre os 11\u00a0\u00b0C no sur e os 8\u00a0\u00b0C no norte, os ver\u00e1ns son moi calorosos con temperaturas medias m\u00e1ximas por riba de 28\u00a0\u00b0C en Bucarest mentres os invernos son fr\u00edos con medias m\u00ednimas de -5,5\u00a0\u00b0C en xaneiro. As precipitaci\u00f3ns oscilan entre os m\u00e1is 750\u00a0mm nalgunhas \u00e1reas monta\u00f1osas do oeste menos de 400\u00a0mm na costa do mar Negro, cunha media en Bucarest de 600\u00a0mm. Os C\u00e1rpatos constit\u00faen un dos principais condicionantes do clima, estas monta\u00f1as dominan a parte occidental de Roman\u00eda, con pico at\u00e9 os 2.500 m de altitude, sendo o m\u00e1is elevado o Moldoveanu con 2.544 m.\nPol\u00edtica.\nA constituci\u00f3n actual de Roman\u00eda foi creada en 1991 tras a ca\u00edda de Nicolae Ceau\u015fescu e posteriormente reformada en 2003. Establece que o pa\u00eds \u00e9 unha rep\u00fablica semipresidencialista democr\u00e1tica e pluripartidista. Estabel\u00e9cese a elecci\u00f3n popular dun presidente e un parlamento mediante votaci\u00f3n dos cidad\u00e1ns maiores de 18 anos, e a existencia dunha corte constitucional e outra corte menor.\nO Presidente \u00e9 elixido por votaci\u00f3n popular cada cinco anos, at\u00e9 o ano 2004 era cada catro anos, por dous per\u00edodos consecutivos como m\u00e1ximo. O presidente, en conxunto co partido con maior\u00eda no parlamento, designa un Primeiro Ministro. \u00c1 s\u00faa vez, este primeiro ministro nomea os demais membros do gabinete e, xunto con 42 prefectos (un por cada distrito e polo municipio independente de Bucarest), forman o poder executivo.\nO Parlamento de Roman\u00eda \u00e9 bicameral: o Senado (en roman\u00e9s: \"Senatul\"), que conta con 137 membros a partir de 2004, e a C\u00e1mara de Deputados (en roman\u00e9s: \"Camera Deputa\u0163ilor\"), que conta con 332 membros a partir de 2004. Os membros de \u00e1mbalas c\u00e1maras son elixidos cada catro anos por sufraxio popular.\nO poder xudicial \u00e9 independente dos outros dous e bas\u00e9ase no C\u00f3digo Civil de Francia. A corte constitucional \u00e9 o tribunal supremo, ocupado por 9 xu\u00edces en per\u00edodos de 9 anos que non se poden renovar. Act\u00faa en xu\u00edzos onde est\u00e1 en d\u00fabida a interpretaci\u00f3n da constituci\u00f3n e, tras a reforma de 2003, os seus veredictos non poden ser revogados, nin sequera por unha maior\u00eda parlamentaria.\nRelaci\u00f3ns internacionais.\nDende decembro de 1989 Roman\u00eda seguiu unha pol\u00edtica de fortalecemento das relaci\u00f3ns con occidente en xeral, m\u00e1is especificamente cos Estados Unidos e a Uni\u00f3n Europea. Uniuse \u00e1 Organizaci\u00f3n do Atl\u00e1ntico Norte (OTAN) o 29 de marzo de 2004, \u00e1 Uni\u00f3n Europea (UE) o 1 de xaneiro de 2007 e ao Fondo Monetario Internacional e Banco Mundial en 1972. E tam\u00e9n membro da Organizaci\u00f3n Mundial do Comercio.\nO actual goberno declarou o seu obxectivo de reforzar os lazos e axudar aos outros pa\u00edses de Europa oriental, en particular Moldavia, Ucra\u00edna e Xeorxia, co proceso de integraci\u00f3n con occidente. Roman\u00eda tam\u00e9n deixou claro dende a d\u00e9cada de 1990 que apoia a integraci\u00f3n na OTAN e na Uni\u00f3n Europea para as ex-rep\u00fablicas sovi\u00e9ticas democr\u00e1ticas de Europa oriental e o C\u00e1ucaso, ademais de declarar o seu apoio p\u00fablico \u00e1 integraci\u00f3n na mesma de Turqu\u00eda, Croacia e Moldavia. En canto a Turqu\u00eda, Roman\u00eda comparte unha relaci\u00f3n econ\u00f3mica privilexiada, ademais de con Hungr\u00eda debido \u00e1 importante minor\u00eda desta nacionalidade que reside no pa\u00eds, sendo este \u00faltimo un dos principais membros que apoiaron a candidatura de Roman\u00eda \u00e1 UE. Ademais Roman\u00eda \u00e9 un importante socio dos Estados Unidos.\nCon todo, as relaci\u00f3ns coa Rep\u00fablica de Moldavia son especiais, xa que os dous pa\u00edses practicamente comparten o mesmo idioma e unha historia com\u00fan. Na d\u00e9cada de 1990 apareceu un movemento para a unificaci\u00f3n dos dous pa\u00edses, despois de que ambos remataran co seu r\u00e9xime comunista, mais este movemento non durou moito co novo goberno de Moldavia, que procurou manterse como unha rep\u00fablica independente. Por\u00e9n, Roman\u00eda segue interesada nos asuntos de Moldavia e rexeitou oficialmente o Pacto Ribbentrop-Molotov, mais os dous pa\u00edses non puideron a\u00ednda chegar a un acordo sobre un tratado bilateral de base.\nDivisi\u00f3ns administrativas.\nRoman\u00eda estivo dividida historicamente en tres rexi\u00f3ns: Valaquia, Transilvania e Moldavia. Actualmente, segundo a constituci\u00f3n, o estado est\u00e1 dividida en 8 rexi\u00f3ns de desenvolvemento, 41 condados (en roman\u00e9s: \"jude\u0163e\") e o concello independente de Bucarest. Ademais est\u00e1 subdivida en divisi\u00f3ns de menor nivel, que son 2.686 concellos e 13.092 parroquias.\nOs condados son en orde alfab\u00e9tica son:\nEconom\u00eda.\nTrala segunda guerra mundial, os recursos econ\u00f3micos romaneses foron nacionalizados e a actividade econ\u00f3mica planificada. En 1989, coa ca\u00edda do r\u00e9xime comunista, o novo goberno emprendeu unha serie de reformas para introducir o sistema de econom\u00eda de mercado e tras varios anos de privatizaci\u00f3ns e descentralizaci\u00f3n o goberno roman\u00e9s pasou a ter unha intervenci\u00f3n significativamente menor na econom\u00eda.\nRoman\u00eda \u00e9 un dos principais produtores e exportadores de produtos agr\u00edcolas de Europa, representando este sector o 10% do PIB. Os cultivos ocupan o 40% da superficie do pa\u00eds e os recursos forestais son abundantes. En canto \u00e1 pesca est\u00e1 nunha fase de expansi\u00f3n. Existen xacementos de gas natural e petr\u00f3leo que achegan unha porcentaxe significativa do consumo diario, mais non son dabondo para cubrir a totalidade da demanda do pa\u00eds, polo que est\u00e1 obrigado a importalos, principalmente de Rusia. Para tratar de reducir a dependencia de factores externos impulsouse a xeraci\u00f3n en plantas de enerx\u00eda nuclear e hidroel\u00e9ctrica, que agora mesmo supo\u00f1en un 45% da enerx\u00eda consumida no pa\u00eds.\nO sector industrial representa o 35% do PIB, a pesar de que nos \u00faltimos tempos, as instalaci\u00f3ns constru\u00eddas durante a etapa de econom\u00eda centralizada quedaron obsoletas e as f\u00e1bricas tiveron que investir masivamente en modernizaci\u00f3ns. Os principais sectores son o t\u00e9xtil, o sider\u00farxico, a produci\u00f3n de maquinaria e veh\u00edculos, de armamento e o procesamento da produci\u00f3n agropecuaria. Os servizos comprenden o restante 55% do PIB, sendo o turismo o principal contribu\u00ednte. O Mar Negro, o delta do Danubio e os C\u00e1rpatos son as principais atracci\u00f3ns naturais que concentran o turismo, mentres que en canto a patrimonio cultural destaca Transilvania.\nO \u00edndice de desemprego \u00e9 do 5%, varios puntos por baixo doutros pa\u00edses da rexi\u00f3n e de Europa Occidental. A balanza comercial ten un d\u00e9ficit significativo, as exportaci\u00f3ns (28.000 mill\u00f3ns de d\u00f3lares) son s\u00f3 tres cuartos das importaci\u00f3ns (38.000 mill\u00f3ns de d\u00f3lares). Os principais socios de Roman\u00eda, tanto nas exportaci\u00f3ns como nas importaci\u00f3ns, son Italia e Alema\u00f1a.\nOs anos 2002 e 2003 foron economicamente de moito \u00e9xito para a econom\u00eda romanesa, prev\u00e9ndose actualmente o crecemento do PIB do 4.5% por ano. No ano 2004 por exemplo, a econom\u00eda medrou un 6,6% na primeira metade e un 7.0% (ano sobre ano) no segundo semestre, marcando a maior taxa de crecemento da rexi\u00f3n. O salario bruto medio por mes en outubro de 2004 era de 8.392.766 lei (213,60 euross), o que supuxo un aumento do 2,1% sobre o mes anterior.\nTransporte.\nDebido \u00e1 s\u00faa localizaci\u00f3n, Roman\u00eda \u00e9 unha importante encrucillada do comercio internacional en Europa, por\u00e9n debido ao insuficiente investimento e mantemento a infraestrutura de transporte non se satisfai \u00e1 actual econom\u00eda de mercado, representando un atraso en comparaci\u00f3n con Europa occidental. Por\u00e9n, estas condici\u00f3ns est\u00e1n a mellorar rapidamente e est\u00e1n a acadar as normativas de redes de transporte Trans-europeas. Comez\u00e1ronse grandes proxectos grazas \u00e1s concesi\u00f3ns do ISPA e a varios pr\u00e9stamos de instituci\u00f3ns financeiras internacionais como o Banco Mundial ou o FMI. Ademais o Goberno est\u00e1 a apelar ao financiamento externo e a sociedades p\u00fablico-privadas para a modernizaci\u00f3n das v\u00edas principais, especialmente a rede de autoestradas. \nO Banco Mundial estima que a rede ferrocarril en Roman\u00eda comprend\u00eda en 2004 22.298\u00a0km, o que a convert\u00eda na cuarta maior rede de ferrocarril de Europa. O transporte ferrocarril experimentou unha ca\u00edda dram\u00e1tica na carga e volumes de pasaxeiros en 1989 principalmente debido ao declive do PIB e competencia do transporte por estrada. En 2004 as v\u00edas f\u00e9rreas levaron a 8,64 miles de mill\u00f3ns de pasaxeiros por km en 99 mill\u00f3ns de viaxes e 73 mill\u00f3ns de toneladas. O transporte total combinado polo ferrocarril constitu\u00edu ao redor do 45% de t\u00f3dolos movementos de pasaxeiros e de carga do pa\u00eds. Bucarest \u00e9 a \u00fanica cidade de Roman\u00eda que pos\u00fae un sistema ferrocarril subterr\u00e1neo, as\u00ed pois o Metro de Bucarest foi inaugurado en 1979, sendo agora un sistema de transporte m\u00e1is utilizado da cidade, tendo esta rede de transporte p\u00fablica unha media de 650.000 viaxes ao d\u00eda.\nDemograf\u00eda.\nA poboaci\u00f3n de Roman\u00eda acada os 21.498.616 mill\u00f3ns (2009), mais est\u00e1 a decrecer a un ritmo do anual do 0,12%. A maior\u00eda da poboaci\u00f3n pertence \u00e1 etnia romanesa (88,9%), seguida por unha importante colectividade de h\u00fangaros s\u00edculos (6,6%), concentrados sobre todo na rexi\u00f3n de Transilvania, e de xitanos (2,5%). Ucra\u00ednos (0,3%), rusos, alem\u00e1ns (0,3%), turcos, b\u00falgaros, italianos e serbios, xunto con outras minor\u00edas, constit\u00faen o resto da poboaci\u00f3n.\nOs habitantes conc\u00e9ntranse nas chairas, onde est\u00e1n os centros industriais e se desenvolve a agricultura en grande escala. O 55,2% dos romaneses vive en cidades, o que representa unha das proporci\u00f3ns m\u00e1is baixas de Europa, s\u00f3 superada por alg\u00fans dos seus veci\u00f1os balc\u00e1nicos e Moldavia. As principais cidades do pa\u00eds son Bucarest, a capital con 2 mill\u00f3ns de habitantes, Ia\u015fi, Cluj-Napoca, Cluj-Napoca, Timi\u015foara ou Ploie\u015fti, todas elas cunha poboaci\u00f3n de entre 280.000 e 330.000 habitantes.\nRoman\u00eda \u00e9 un estado sen relixi\u00f3n oficial, a\u00ednda que m\u00e1is do 89% da poboaci\u00f3n adscr\u00edbese \u00e1 Igrexa ortodoxa romanesa (segundo o censo de 2002). Tam\u00e9n hai cantidades significativas de cat\u00f3licos (tanto de rito latino como de rito oriental) que representan un 5,6% da poboaci\u00f3n, moitos deles das minor\u00edas h\u00fangara e alem\u00e1 de Transilvania, protestantes (luteranos e calvinistas, un 3,7% da poboaci\u00f3n), grupos pentecostais e musulm\u00e1ns (ao redor de 100.000, o 0.4% da poboaci\u00f3n total). Segundo o censo de 2002, tam\u00e9n viv\u00edan no pa\u00eds 23.105 ateos e agn\u00f3sticos e 6.100 xudeus.\nA roman\u00e9s \u00e9 o idioma oficial do pa\u00eds. S\u00e9guenlle en importancia o h\u00fangaro e o roman\u00ed (que non ten nada que ver co roman\u00e9s, sen\u00f3n cos romis, os xitanos romaneses), falados polas poboaci\u00f3ns desas etnias. O ucra\u00edno \u00e9 falado en \u00e1reas de Maramures, Bucovina, Dobrudia e Banat. O ingl\u00e9s \u00e9 o primeiro idioma estranxeiro que se estuda na maior\u00eda das escolas romanesas e actualmente hai un aumento de pr\u00e9stamos deste idioma no vocabulario roman\u00e9s. O franc\u00e9s \u00e9 falado por un significativo n\u00famero de persoas (uns 5 mill\u00f3ns), sendo Roman\u00eda \u00e9 membro da Francofon\u00eda.\nCultura.\nA cultura de Roman\u00eda \u00e9 rica e variada. Como os mesmos romaneses, \u00e9 definida fundamentalmente como un punto de encontro entre tres rexi\u00f3ns: Europa Central, Europa do Leste e a Pen\u00ednsula Balc\u00e1nica, sen poder ser inclu\u00edda en ningunha delas. A identidade romanesa formouse sobre un substrato romano e dacio, combinado con outras influencias. Durante a Idade Media, os romaneses foron influenciados polos pobos eslavos, polos gregos medievais e o Imperio Bizantino, polos turcos otom\u00e1ns, e en menor medida, polos h\u00fangaros e os alem\u00e1ns (en Transilvania). A cultura romanesa moderna desenvolveuse m\u00e1is ou menos durante os \u00faltimos 250 anos, cunha forte influencia occidental, particularmente francesa, alem\u00e1 e h\u00fangara.\nCando caeu Nicolae Ceau\u015fescu, Francia sorprendeuse ao decatarse do elevado nivel de co\u00f1ecemento do idioma franc\u00e9s que ti\u00f1an os romaneses e por iso acudiu inmediatamente na s\u00faa axuda con colaboraci\u00f3ns de toda natureza.\nLiteratura.\nA literatura popular de Roman\u00eda reflicte as condici\u00f3ns xeogr\u00e1ficas e hist\u00f3ricas que influenciaron ao car\u00e1cter do pobo roman\u00e9s. Son obras que expresan melancol\u00eda ou anhelo sen esperanza, como as \"Doin\u0103\", ou tratan das principais ocupaci\u00f3ns dos romaneses e a s\u00faa relaci\u00f3n coa cosmovisi\u00f3n (como en \"Miori\u0163a\") dos romaneses, en xeral no medio da Natureza e cun sentimento da presenza da divindade. Destacan obras como \"Monastirea Arge\u015fului\", \"Toma Alimo\u015f\" ou \"Miori\u015fa\", considerada unha obra mestra do folclore mundial.\nAt\u00e9 o s\u00e9culo XVIII a maior\u00eda dos autores cultos romaneses foron te\u00f3logos. Tam\u00e9n destacan cronistas como Miron Costin ou Ion Neculce, o humanista Dimitrie Cantemir, que tam\u00e9n foi dono de Moldavia (1710-1711) ou o dramaturgo Gheorghe Asachi. Os denominados \"cl\u00e1sicos\" da literatura romanesa, do s\u00e9culo XIX, son pouco co\u00f1ecidos f\u00f3ra de Roman\u00eda. Mihai Eminescu (1850-1889), quizais o poeta roman\u00e9s mellor co\u00f1ecido, \u00e9 a\u00ednda amado en Roman\u00eda (particularmente os seus poemas), xunto con outros cl\u00e1sicos como George Co\u015fbuc ou Ioan Slavici.\nNo per\u00edodo de entreguerras, autores como Tudor Arghezi, Lucian Blaga, Ion Barbu, George Bacovia ou Camil Petrescu fixeron esforzos para sincronizar a literatura romanesa coa literatura europea e mundial da \u00e9poca. Gellu Naum foi o l\u00edder do movemento surrealista en Roman\u00eda, a\u00ednda que se pode inclu\u00edr aqu\u00ed a Tristan Tzara. Mihail Sadoveanu \u00e9 un dos m\u00e1is apreciados escritores do s\u00e9culo XX en Roman\u00eda, a pesar de que se mantivo afastado das vangardas literarias do seu tempo.\nNa \u00e9poca do comunismo, escritores valiosos como Nichita St\u0103nescu (poeta e ensa\u00edsta), Marin Sorescu (poeta, dramaturgo e ensa\u00edsta) ou Marin Preda (prosista) conseguiron escapar da dura censura (a trav\u00e9s do nivel intelectual e est\u00e9tico das s\u00faas obras, que fac\u00eda imposible a censura por polic\u00edas e pol\u00edticos sen entendemento literario), romperon co \"realismo socialista\" e foron os l\u00edderes dun pequeno \"Renacemento\" na literatura romanesa.\nA literatura romanesa comezou ser mellor co\u00f1ecida f\u00f3ra das fronteiras de Roman\u00eda, especialmente a trav\u00e9s de traduci\u00f3ns ao alem\u00e1n, franc\u00e9s e ingl\u00e9s. Alg\u00fans autores modernos chegaron ser populares en Alema\u00f1a, Francia ou Italia, especialmente Eug\u00e8ne Ionesco, Herta M\u00fcller, Mircea Eliade, Emil Cioran, George Astalo\u015f ou Tristan Tzara. Escritores como Constantin Virgil Gheorghiu, autor en 1949 da famosa novela \"A Hora 25\" (levada ao cinema), que se desenvolve durante a ocupaci\u00f3n nazi do seu pa\u00eds natal, Paul Celan ou Elie Wiesel tam\u00e9n naceron en Roman\u00eda.\nMonumentos.\nA lista de Patrimonio da Humanidade da Unesco incl\u00fae sitios romaneses como as \"Vilas saxoas con igrexas fortificadas\" (Transilvania), as \"Igrexas pintadas do norte de Moldavia\", cos seus frescos exteriores e interiores, as \"Igrexas de madeira de Maramure\u015f\", exemplos \u00fanicos de combinaci\u00f3n do estilo g\u00f3tico coa construci\u00f3n tradicional de madeira, o \"Mosteiro de Horezu\", a \"Fortaleza de Sighi\u015foara\" ou as \"Fortalezas dacias das monta\u00f1as Orastia\". En 2007, a cidade de Sibiu foi elixida Capital Europea da cultura, xunto con Luxemburgo.\nEn canto a capital, Bucarest, situada \u00e1 beira do r\u00edo D\u00e2mbovi\u021ba, destacan o xigante Palacio do Parlamento, constru\u00eddo nos anos 1980 durante o r\u00e9xime de Nicolae Ceau\u015fescu. Este edifico \u00e9 actualmente, segundo o libro Guinness dos R\u00e9cords, o edificio administrativo maior do mundo. Outros co\u00f1ecidos monumentos son o \"Arcul de Triumf\" (\"O Arco do Triunfo\") de 1935, Memorial do Renacemento, un piar de m\u00e1rmore constru\u00eddo en 2005 para conmemorar as v\u00edtimas da revoluci\u00f3n de 1989 ou o Ateneo Roman\u00e9s. Entre os museos, destacan o Museo Nacional de Arte de Roman\u00eda, o Museo de Historia Natural \"Grigore Antipa\" ou o Museo Nacional de Historia.\nBandeira.\nA bandeira nacional de Roman\u00eda, co\u00f1ecida en roman\u00e9s como \"Tricolorul\", \u00e9 tricolor con tres franxas verticais, comezando dende o pau, azul, amarelo e vermello. A\u00ednda que o uso destas cores \u00e9 anterior, comezaron a empregarse como emblema do movemento nacional roman\u00e9s dende 1834. A disposici\u00f3n actual rem\u00f3ntase a 1864, ata a primeira declaraci\u00f3n de independencia de Valaquia en 1821 feita entre outros por Tudor Vladimirescu, a\u00ednda que dende ent\u00f3n introduc\u00edronse algunhas modificaci\u00f3ns. En 1947 eliminouse o escudo coas armas reais para substitu\u00edlo polo da Rep\u00fablica Socialista de Roman\u00eda (que foi retirado o 27 de decembro de 1989) e o 10 de setembro de 1992 introduciuse o escudo actual.\nA s\u00faa proporci\u00f3n entre alto e ancho \u00e9 de 2:3. O 26 de xu\u00f1o de cada ano cel\u00e9brase o d\u00eda da bandeira (\"Ziua Tricolorului\"), d\u00eda que \u00e9 festa nacional no pa\u00eds. A bandeira ademais \u00e9 moi semellante \u00e1 de Moldavia, con quen comparte ligaz\u00f3ns hist\u00f3ricas e culturais, e \u00e9 tam\u00e9n id\u00e9ntica \u00e1 bandeira do Chad, a\u00ednda que non te\u00f1en ningunha relaci\u00f3n e \u00e1 de Andorra.\nCiencia e tecnolox\u00eda.\nO 14 de maio de 1981 Roman\u00eda pasou a ser o und\u00e9cimo pa\u00eds do mundo en ter un astronauta no espazo. Ese astronauta, Dumitru Prunariu, converteuse posteriormente en presidente da Axencia Espacial Romanesa. O 18 de marzo de 1906, o inventor roman\u00e9s Traian Vuia pasou a ser a primeira persoa do mundo que voou cunha nave a\u00e9rea autopropulsada e m\u00e1is pesada que o aire sendo ademais a segunda persoa do mundo que engalou cunha nave a\u00e9rea de alta potencia. O seu voo tivo lugar en Montesson, preto de Par\u00eds, e durou uns 12 minutos. Henri Coand\u0103 foi outro inventor e pioneiro da aviaci\u00f3n romanesa. Constru\u00edu a primeira nave a\u00e9rea propulsada por motor de reacci\u00f3n, a Coanda-1910, e levouna \u00e1 Segunda Exhibici\u00f3n Internacional de Aeron\u00e1utica de Par\u00eds, en outubro de 1910.\nGeorge Emil Palade foi un bi\u00f3logo celular roman\u00e9s que ga\u00f1ou o Premio Nobel de Medicina en 1974, polo seu estudo da organizaci\u00f3n interna de estruturas celulares como as mitocondrias, cloroplastos, o aparello de Golgi, e polo descubrimento dos ribosomas. Ga\u00f1ou tam\u00e9n a Medalla Nacional para a Ciencia en 1986.\nDespois da Revoluci\u00f3n romanesa de 1989, os estudantes romaneses destacaron en competici\u00f3ns internacionais de matem\u00e1tica e inform\u00e1tica, e o n\u00famero de programadores aumentou considerablemente. Exemplos dos \u00e9xitos dos programadores romaneses incl\u00faen o \"RAV\" (\"Romanian Antivirus\"), usado por Microsoft no seu desenvolvemento de Windows Defender.\nDeportes.\nNos Xogos Ol\u00edmpicos de Montreal de 1974, a romanesa Nadia Com\u0103neci chegou a ser a primeira ximnasta en obter un \"dez\". Ga\u00f1ou tres medallas de ouro, unha de prata e unha de bronce, todas aos catorce anos. O seu \u00e9xito continuou nos Xogos Ol\u00edmpicos de Moscova 1980, onde ga\u00f1ou tres medallas de ouro e dous de prata. Tam\u00e9n destaca en atletismo Doina Melinte, que ga\u00f1ou nos Xogos Ol\u00edmpicos de 1984 unha medalla de ouro e outra de prata na media distancia. Ilie N\u0103stase, xogador de tenis, chegou a ser unha estrela do tenis mundial nos anos 70. Ga\u00f1ou varios t\u00edtulos de Grand Slam e ducias noutros torneos; tivo tam\u00e9n \u00e9xito como xogador de dobres. Roman\u00eda acadou as finais da Copa Davis en tres ocasi\u00f3ns. Virginia Ruzici tivo \u00e9xito no tenis feminino nos anos 70.\nO f\u00fatbol \u00e9 moi prezado en Roman\u00eda, e o xogador roman\u00e9s m\u00e1is co\u00f1ecido a nivel mundial \u00e9 quizais Gheorghe Hagi, actualmente retirado, quen xogou para Steaua Bucarest, Real Madrid, FC Barcelona, Galatasaray ou Brescia Calcio. En 1986, o club de f\u00fatbol roman\u00e9s Steaua Bucure\u015fti converteuse no primeiro e \u00fanico equipo do bloque do leste que ga\u00f1ou a Copa de Europa. En 1989, con Hagi no equipo, alcanzaron de novo a final da competici\u00f3n, pero foron derrotados por AC Milan. Outro xogador roman\u00e9s mundialmente famoso \u00e9 Gheorghe Craioveanu.\nEn baloncesto tam\u00e9n destacou Gheorghe Mure\u015fan, que con 2,31 m altura foi o xogador m\u00e1is alto da historia da NBA xunto co sudan\u00e9s Manute Bol. A\u00ednda que quizais non son a forza que antes eran, a selecci\u00f3n romanesa de rugby participou en todas as edici\u00f3ns da Copa do Mundo. Roman\u00eda tam\u00e9n ten unha tradici\u00f3n de \u00e9xitos en balonm\u00e1n e en pirag\u00fcismo."}
{"id": "5914", "revid": "1822", "url": "https://gl.wikipedia.org/wiki?curid=5914", "title": "9 de maio", "text": "O 9 de maio \u00e9 o 129\u00ba d\u00eda do ano do calendario gregoriano e o 130\u00ba nos anos bisestos. Quedan 236 d\u00edas para finalizar o ano.\nOutros.\nOs 366 d\u00edas do ano"}
{"id": "5915", "revid": "1131", "url": "https://gl.wikipedia.org/wiki?curid=5915", "title": "Praia de Samil", "text": "A praia de Samil \u00e9 un areal vigu\u00e9s, no lugar do mesmo nome da parroquia de Navia, que conta cunha lonxitude aproximada tres quil\u00f3metros. Limita coa Praia de Tombo do Gato (Alcabre) polo norte e coa desembocadura do r\u00edo Lagares polo sur.\nO areal est\u00e1 dividido en d\u00faas partes diferenciadas ao norte e ao sur por un grupo de rochas que quedan unidas \u00e1 terra na baixamar formando un tombo. Estas rochas reciben o nome das Queimadas. A metade norte recibe o nome de praia do Lax\u00f3n, praia da Laxe ou praia Azul. A metade sur recibe o nome de praia de Samil por estar situada en fronte do barrio do mesmo nome. O extremo sur do areal, na desembocadura do r\u00edo Lagares, recibe o nome da Foz, A Fox ou Cabo da Vella.\nTr\u00e1tase dunha das principais praias da cidade debido \u00f3 seu atractivo tur\u00edstico e \u00f3 seu complexo recreativo, no que destacan cafetar\u00edas, piscinas, canchas de baloncesto, circu\u00edto de coches teledirixidos, paseo, zonas verdes, aparcadoiros, pista de patinaxe, \"half-pipe\" etc.\nNa praia de Samil cel\u00e9brase anualmente o Festival A\u00e9reo de Vigo.\nArte e cultura.\nNa rotonda na que se cruzan as Avenidas de Samil e de Europa at\u00f3pase o monumento d\"'O rapto de Europa\" de Juan Oliveira Vi\u00e9itez. Na mesma avenida de Samil at\u00f3pase tam\u00e9n o Verbum - Casa das palabras."}
{"id": "5917", "revid": "89787", "url": "https://gl.wikipedia.org/wiki?curid=5917", "title": "2 de marzo", "text": "O 2 de marzo \u00e9 o 59\u00ba d\u00eda do ano do calendario gregoriano e o 60\u00ba nos anos bisestos. Quedan 304 d\u00edas para finalizar o ano."}
{"id": "5918", "revid": "98629", "url": "https://gl.wikipedia.org/wiki?curid=5918", "title": "3 de marzo", "text": "O 3 de marzo \u00e9 o 62\u00ba d\u00eda do ano do calendario gregoriano e o 63\u00ba nos anos bisestos. Quedan (303) d\u00edas para finalizar o ano.\nOutros.\nOs 366 d\u00edas do ano"}
{"id": "5920", "revid": "1822", "url": "https://gl.wikipedia.org/wiki?curid=5920", "title": "6 de marzo", "text": "6 de marzo \u00e9 o 65\u00ba d\u00eda do ano no calendario gregoriano e o 66\u00ba nos anos bisestos. Quedan 300 d\u00edas para acabar o ano.\nOutros.\nOs 366 d\u00edas do ano"}
{"id": "5921", "revid": "98629", "url": "https://gl.wikipedia.org/wiki?curid=5921", "title": "5 de marzo", "text": "5 de marzo \u00e9 o 64\u00ba d\u00eda do ano no calendario gregoriano e o 65\u00ba nos anos bisestos. Quedan 301 d\u00edas para acabar o ano.\nOutros.\nOs 366 d\u00edas do ano"}
{"id": "5922", "revid": "1131", "url": "https://gl.wikipedia.org/wiki?curid=5922", "title": "2 de febreiro", "text": "O 2 de febreiro \u00e9 o 33\u00ba d\u00eda do ano do calendario gregoriano. Quedan 332 d\u00edas para finalizar o ano, 333 nos anos bisestos.\nFestas e celebraci\u00f3ns.\nTam\u00e9n \u00e9 tradicional ver neste d\u00eda unha festa do amor entre os paxaros (\"Pola Candeloria casan os paxari\u00f1os e vaise a gali\u00f1ola\"). En San Domingos de Bonaval celebr\u00e1base unha misa na que casaban d\u00faas pombas, que se ceibaban \u00f3 rematar.\nO tempo que faga o d\u00eda da Candeloria prognostica o que vai facer: \"Se treboa de entre a Candeloria e a Anunciaci\u00f3n, corenta d\u00edas m\u00e1is de inverno son\".\nOutros.\nOs 366 d\u00edas do ano"}
{"id": "5923", "revid": "1822", "url": "https://gl.wikipedia.org/wiki?curid=5923", "title": "4 de febreiro", "text": "O 4 de febreiro \u00e9 o 35\u00ba d\u00eda do ano do calendario gregoriano . Quedan 330 d\u00edas para finalizar o ano, 331 nos anos bisestos.\nOutros.\nOs 366 d\u00edas do ano"}
{"id": "5924", "revid": "22570", "url": "https://gl.wikipedia.org/wiki?curid=5924", "title": "5 de febreiro", "text": "O 5 de febreiro \u00e9 o 36\u00ba d\u00eda do ano do calendario gregoriano . Quedan 329 d\u00edas para finalizar o ano, 330 nos anos bisestos.\nOutros.\nOs 366 d\u00edas do ano"}
{"id": "5925", "revid": "98629", "url": "https://gl.wikipedia.org/wiki?curid=5925", "title": "6 de febreiro", "text": "O 6 de febreiro \u00e9 o 37\u00ba d\u00eda do ano do calendario gregoriano. Quedan 328 d\u00edas para finalizar o ano, 329 nos anos bisestos.\nOutros.\nOs 366 d\u00edas do ano"}
{"id": "5926", "revid": "89787", "url": "https://gl.wikipedia.org/wiki?curid=5926", "title": "2 de xullo", "text": "O 2 de xullo \u00e9 o 183\u00ba d\u00eda do ano do calendario gregoriano e o 184\u00ba nos anos bisestos. Quedan 182 d\u00edas para finalizar o ano.\nOutros.\nOs 366 d\u00edas do ano"}
{"id": "5928", "revid": "15490", "url": "https://gl.wikipedia.org/wiki?curid=5928", "title": "2 de agosto", "text": "O 2 de agosto \u00e9 o 214\u00ba d\u00eda do ano do calendario gregoriano e o 215\u00ba nos anos bisestos. Quedan 151 d\u00edas para finalizar o ano.\nOutros.\nOs 366 d\u00edas do ano"}
{"id": "5931", "revid": "1822", "url": "https://gl.wikipedia.org/wiki?curid=5931", "title": "3 de xullo", "text": "O 3 de xullo \u00e9 o 184\u00ba d\u00eda do ano do calendario gregoriano e o 185\u00ba nos anos bisestos. Quedan 181 d\u00edas para finalizar o ano.\nNotas.\nOs 366 d\u00edas do ano"}
{"id": "5932", "revid": "98629", "url": "https://gl.wikipedia.org/wiki?curid=5932", "title": "4 de xullo", "text": "O 4 de xullo \u00e9 o 185\u00ba d\u00eda do ano do calendario gregoriano e o 186\u00ba nos anos bisestos. Quedan 180 d\u00edas para finalizar o ano.\nOutros.\nOs 366 d\u00edas do ano"}
{"id": "5933", "revid": "47401", "url": "https://gl.wikipedia.org/wiki?curid=5933", "title": "5 de xullo", "text": "O 5 de xullo \u00e9 o 186\u00ba d\u00eda do ano do calendario gregoriano e o 187\u00ba nos anos bisestos. Quedan 179 d\u00edas para finalizar o ano.\nOutros.\nOs 366 d\u00edas do ano"}
{"id": "5936", "revid": "104999", "url": "https://gl.wikipedia.org/wiki?curid=5936", "title": "6 de xullo", "text": "O 6 de xullo \u00e9 o 187\u00ba d\u00eda do ano do calendario gregoriano e o 188\u00ba nos anos bisestos. Quedan 178 d\u00edas para finalizar o ano.\nOutros.\nOs 366 d\u00edas do ano"}
{"id": "5937", "revid": "7287", "url": "https://gl.wikipedia.org/wiki?curid=5937", "title": "7 de xullo", "text": "O 7 de xullo \u00e9 o 188\u00ba d\u00eda do ano do calendario gregoriano e o 189\u00ba nos anos bisestos. Quedan 177 d\u00edas para finalizar o ano.\nOutros.\nOs 366 d\u00edas do ano"}
{"id": "5938", "revid": "82922", "url": "https://gl.wikipedia.org/wiki?curid=5938", "title": "8 de xullo", "text": "O 8 de xullo \u00e9 o 189\u00ba d\u00eda do ano do calendario gregoriano e o 190\u00ba nos anos bisestos. Quedan 176 d\u00edas para finalizar o ano.\nNacementos.\nFicheiro:K\u00e4the_Kollwitz_by_Hugo_Erfurth,_1927.jpg\nOutros.\nOs 366 d\u00edas do ano"}
{"id": "5939", "revid": "1888", "url": "https://gl.wikipedia.org/wiki?curid=5939", "title": "9 de xullo", "text": "O 9 de xullo \u00e9 o 190\u00ba d\u00eda do ano do calendario gregoriano e o 191\u00ba nos anos bisestos. Quedan 175 d\u00edas para finalizar o ano.\nOutros.\nOs 366 d\u00edas do ano"}
{"id": "5940", "revid": "1888", "url": "https://gl.wikipedia.org/wiki?curid=5940", "title": "10 de xullo", "text": "O 10 de xullo \u00e9 o 191\u00ba d\u00eda do ano do calendario gregoriano e o 192\u00ba nos anos bisestos. Quedan 174 d\u00edas para finalizar o ano.\nOutros.\nOs 366 d\u00edas do ano"}
{"id": "5941", "revid": "1131", "url": "https://gl.wikipedia.org/wiki?curid=5941", "title": "11 de xullo", "text": "O 11 de xullo \u00e9 o 192\u00ba d\u00eda do ano do calendario gregoriano e o 193\u00ba nos anos bisestos. Quedan 173 d\u00edas para finalizar o ano.\nOutros.\nOs 366 d\u00edas do ano"}
{"id": "5942", "revid": "72012", "url": "https://gl.wikipedia.org/wiki?curid=5942", "title": "12 de xullo", "text": "O 12 de xullo \u00e9 o 193\u00ba d\u00eda do ano do calendario gregoriano e o 194\u00ba nos anos bisestos. Quedan 172 d\u00edas para finalizar o ano.\nOutros.\nOs 366 d\u00edas do ano"}
{"id": "5943", "revid": "1888", "url": "https://gl.wikipedia.org/wiki?curid=5943", "title": "13 de xullo", "text": "O 13 de xullo \u00e9 o 194\u00ba d\u00eda do ano do calendario gregoriano e o 195\u00ba nos anos bisestos. Quedan 171 d\u00edas para finalizar o ano.\nOutros.\nOs 366 d\u00edas do ano"}
{"id": "5944", "revid": "1888", "url": "https://gl.wikipedia.org/wiki?curid=5944", "title": "14 de xullo", "text": "O 14 de xullo \u00e9 o 195\u00ba d\u00eda do ano do calendario gregoriano e o 196\u00ba nos anos bisestos. Quedan 170 d\u00edas para finalizar o ano.\nOutros.\nOs 366 d\u00edas do ano"}
{"id": "5945", "revid": "56817", "url": "https://gl.wikipedia.org/wiki?curid=5945", "title": "Metatr\u00f3n", "text": "O Metrat\u00f3n, segundo as relixi\u00f3ns do xuda\u00edsmo e do cristianismo, \u00e9 un anxo encargado de comunica-la vontade de Deus a outros anxos e incluso aos seres humanos. Na tradici\u00f3n talm\u00fadica, Metrat\u00f3n fora en vida Enoc, protagonista do libro de Enoc da Biblia. Foi o anxo que conduciu o pobo de Israel no \u00c9xodo dende Exipto ata a terra de Cana\u00e1n."}
{"id": "5946", "revid": "98629", "url": "https://gl.wikipedia.org/wiki?curid=5946", "title": "15 de xullo", "text": "O 15 de xullo \u00e9 o 196\u00ba d\u00eda do ano do calendario gregoriano e o 197\u00ba nos anos bisestos. Quedan 169 d\u00edas para finalizar o ano.\nOutros.\nOs 366 d\u00edas do ano"}
{"id": "5947", "revid": "1410", "url": "https://gl.wikipedia.org/wiki?curid=5947", "title": "16 de xullo", "text": "O 16 de xullo \u00e9 o 197\u00ba d\u00eda do ano do calendario gregoriano e o 198\u00ba nos anos bisestos. Quedan 168 d\u00edas para finalizar o ano.\nOutros.\nOs 366 d\u00edas do ano"}
{"id": "5949", "revid": "98629", "url": "https://gl.wikipedia.org/wiki?curid=5949", "title": "17 de xullo", "text": "O 17 de xullo \u00e9 o 198\u00ba d\u00eda do ano do calendario gregoriano e o 199\u00ba nos anos bisestos. Quedan 167 d\u00edas para finalizar o ano.\nOutros.\nOs 366 d\u00edas do ano"}
{"id": "5950", "revid": "120053", "url": "https://gl.wikipedia.org/wiki?curid=5950", "title": "Abilene, Texas", "text": "Abilene \u00e9 unha cidade de Texas (Estados Unidos) e capital do condado de Taylor. Ti\u00f1a 115.930 habitantes no 2001.\nLingua, orixe da poboaci\u00f3n e relixi\u00f3n.\nA Igrexa Baptista, a Igrexa de Cristo e a Igrexa Metodista son as principais confesi\u00f3ns da cidade.\nHistoria.\nA cidade foi establecida en marzo de 1881 como un apeadoiro da li\u00f1a de ferrocarril Texas-Pac\u00edfico. Antes do establecemento do ferrocarril a \u00e1rea de Abilene estivo ocupado esporadicamente por indios n\u00f3mades e forzas militares norteamericanas. M\u00e1is tarde chegaron os cazadores de b\u00fafalos e os rancheiros. Arredor de 1870 os indios foron expulsados. O anuncio en xaneiro de 1881 da fundaci\u00f3n pola compa\u00f1\u00eda de ferrocarril, dunha cidade \u00e1 beira da li\u00f1a de ferrocarril entre o Pac\u00edfico e Texas atrae a centos de colonos que chegan para participar na poxa dos terreos, os lotes foron adxudicados o 15 de marzo de 1881. O 2 de xaneiro de 1883 a cidade vota integrarse nos Estados Unidos. O 23 de outubro de 1883 Abilene conv\u00e9rtese na capital do condado de Taylor. A electricidade chega en 1891, o tel\u00e9fono en 1898 e o gas natural en 1914.\nO establecemento en 1940 da base militar de Camp Barkeley cambiou a vida da cidade, os 60.000 soldados adestrados aqu\u00ed modificaron a econom\u00eda da cidade ata que a fin da segunda guerra mundial supuxo o peche da base. Pero en 1952 estableceuse a base a\u00e9rea de Dyess. Entre 1951 e 1955, 903 novos pozos de petr\u00f3leo foron descubertos na zona de influencia da cidade. En 1978 p\u00faxose fin \u00e1 Lei seca que vi\u00f1a rexendo dende 1903.\nEconom\u00eda.\nA econom\u00eda da cidade est\u00e1 sustentada na produci\u00f3n de petr\u00f3leo, ademais a cidade act\u00faa como centro de distribuci\u00f3n, comercio, industria, transporte e educaci\u00f3n dunha \u00e1rea que cobre 22 condados de Texas.\nO aeroporto rexional e a Base da Forza A\u00e9rea de Dyess, localizada ao oeste da cidade, proporcionan emprego a 4.000 persoas, entre civ\u00eds e militares. Nas tres universidades da cidade estudan 10.000 alumnos.\nMedios de comunicaci\u00f3n.\n14 emisoras de radio, 6 estaci\u00f3ns de televisi\u00f3n e 1 xornal."}
{"id": "5956", "revid": "98629", "url": "https://gl.wikipedia.org/wiki?curid=5956", "title": "18 de xullo", "text": "O 18 de xullo \u00e9 o 199\u00ba d\u00eda do ano do calendario gregoriano e o 200\u00ba nos anos bisestos. Quedan 166 d\u00edas para finalizar o ano.\nOutros.\nOs 366 d\u00edas do ano"}
{"id": "5957", "revid": "104999", "url": "https://gl.wikipedia.org/wiki?curid=5957", "title": "19 de xullo", "text": "O 19 de xullo \u00e9 o 200\u00ba d\u00eda do ano do calendario gregoriano e o 201\u00ba nos anos bisestos. Quedan 165 d\u00edas para finalizar o ano.\nOutros.\nOs 366 d\u00edas do ano"}
{"id": "5958", "revid": "1987", "url": "https://gl.wikipedia.org/wiki?curid=5958", "title": "20 de xullo", "text": "O 20 de xullo \u00e9 o 201\u00ba d\u00eda do ano do calendario gregoriano e o 202\u00ba nos anos bisestos. Quedan 164 d\u00edas para finalizar o ano.\nOutros.\nOs 366 d\u00edas do ano"}
{"id": "5959", "revid": "23204", "url": "https://gl.wikipedia.org/wiki?curid=5959", "title": "Otto Wilhelm Hermann von Abich", "text": "Otto Wilhelm Hermann von Abich (Berl\u00edn, 1806 \u2014 Viena, 1886) foi un xe\u00f3logo alem\u00e1n. En 1842 foi nomeado profesor de mineralox\u00eda na Universidade de Dorpat. Os seus estudos centr\u00e1ronse na xeolox\u00eda e a mineralox\u00eda do C\u00e1ucaso.\nO mineral abichita (ou clinoclasa) leva o seu nome."}
{"id": "5960", "revid": "98629", "url": "https://gl.wikipedia.org/wiki?curid=5960", "title": "21 de xullo", "text": "O 21 de xullo \u00e9 o 202\u00ba d\u00eda do ano do calendario gregoriano e o 203\u00ba nos anos bisestos. Quedan 163 d\u00edas para finalizar o ano.\nOutros.\nOs 366 d\u00edas do ano"}
{"id": "5961", "revid": "104999", "url": "https://gl.wikipedia.org/wiki?curid=5961", "title": "22 de xullo", "text": "O 22 de xullo \u00e9 o 203\u00ba d\u00eda do ano do calendario gregoriano e o 204\u00ba nos anos bisestos. Quedan 162 d\u00edas para finalizar o ano.\nOutros.\nOs 366 d\u00edas do ano"}
{"id": "5963", "revid": "104999", "url": "https://gl.wikipedia.org/wiki?curid=5963", "title": "23 de xullo", "text": "O 23 de xullo \u00e9 o 204\u00ba d\u00eda do ano do calendario gregoriano e o 205\u00ba nos anos bisestos. Quedan 161 d\u00edas para finalizar o ano.\nOutros.\nOs 366 d\u00edas do ano"}
{"id": "5964", "revid": "82922", "url": "https://gl.wikipedia.org/wiki?curid=5964", "title": "24 de xullo", "text": "O 24 de xullo \u00e9 o 205\u00ba d\u00eda do ano do calendario gregoriano e o 206\u00ba nos anos bisestos. Quedan 160 d\u00edas para finalizar o ano.\nFestas e celebraci\u00f3ns.\n\u2022 Festa da Dorna (Ribeira)\nOutros.\nOs 366 d\u00edas do ano"}
{"id": "5965", "revid": "54336", "url": "https://gl.wikipedia.org/wiki?curid=5965", "title": "26 de xullo", "text": "O 26 de xullo \u00e9 o 207\u00ba d\u00eda do ano do calendario gregoriano e o 208\u00ba nos anos bisestos. Quedan 158 d\u00edas para finalizar o ano.\nNotas.\nOs 366 d\u00edas do ano"}
{"id": "5966", "revid": "15490", "url": "https://gl.wikipedia.org/wiki?curid=5966", "title": "27 de xullo", "text": "O 27 de xullo \u00e9 o 208\u00ba d\u00eda do ano do calendario gregoriano e o 209\u00ba nos anos bisestos. Quedan 157 d\u00edas para finalizar o ano.\nNotas.\nOs 366 d\u00edas do ano"}
{"id": "5967", "revid": "785", "url": "https://gl.wikipedia.org/wiki?curid=5967", "title": "Galicia (hom\u00f3nimos)", "text": "Galicia pode referirse a:\nPrensa.\nE tam\u00e9n:"}
{"id": "5968", "revid": "1822", "url": "https://gl.wikipedia.org/wiki?curid=5968", "title": "28 de xullo", "text": "O 28 de xullo \u00e9 o 209\u00ba d\u00eda do ano do calendario gregoriano e o 210\u00ba nos anos bisestos. Quedan 156 d\u00edas para finalizar o ano.\nFestas e celebraci\u00f3ns.\nEn 2022 estableceuse o 28 de xullo como o \"D\u00eda da Sobrecapacidade da Terra\", para denunciar que nesa data se consideran agotados os recursos naturais que se deber\u00edan ter consumido \u00f3 longo de todo o ano. Quere dicir que a humanidade, como media, necesitar\u00eda 1,75 planetas para satisfacer a s\u00faa demanda de recursos naturales .\nNotas.\nOs 366 d\u00edas do ano"}
{"id": "5969", "revid": "104999", "url": "https://gl.wikipedia.org/wiki?curid=5969", "title": "29 de xullo", "text": "O 29 de xullo \u00e9 o 210\u00ba d\u00eda do ano do calendario gregoriano e o 211\u00ba nos anos bisestos. Quedan 155 d\u00edas para finalizar o ano.\nOutros.\nOs 366 d\u00edas do ano"}
{"id": "5970", "revid": "1888", "url": "https://gl.wikipedia.org/wiki?curid=5970", "title": "30 de xullo", "text": "O 30 de xullo \u00e9 o 211\u00ba d\u00eda do ano do calendario gregoriano e o 212\u00ba nos anos bisestos. Quedan 154 d\u00edas para finalizar o ano.\nOutros.\nOs 366 d\u00edas do ano"}
{"id": "5973", "revid": "5863", "url": "https://gl.wikipedia.org/wiki?curid=5973", "title": "31 de xullo", "text": "O 31 de xullo \u00e9 o 212\u00ba d\u00eda do ano do calendario gregoriano e o 213\u00ba nos anos bisestos. Quedan 153 d\u00edas para finalizar o ano.\nOutros.\nOs 366 d\u00edas do ano"}
{"id": "5975", "revid": "89787", "url": "https://gl.wikipedia.org/wiki?curid=5975", "title": "Parroquias de Galicia", "text": "Unha parroquia civil \u00e9 unha divisi\u00f3n administrativa reco\u00f1ecida en Galicia como entidade colectiva de poboaci\u00f3n inferior ao concello. Segundo o IGE, en Galicia hai 3.771 parroquias civ\u00eds, que te\u00f1en a s\u00faa orixe nas parroquias eclesi\u00e1sticas galegas. Nesta p\u00e1xina aparecen listadas as parroquias de Galicia.\nB.\n "}
{"id": "5976", "revid": "5312", "url": "https://gl.wikipedia.org/wiki?curid=5976", "title": "N\u00f3s-Unidade Popular", "text": "N\u00d3S-Unidade Popular foi unha organizaci\u00f3n pol\u00edtica galega, de filiaci\u00f3n individual, que admit\u00eda a dupla militancia e se posicionaba nos par\u00e1metros da esquerda independentista, revolucionaria, antipatriarcal e defensora do galego como lingua nacional de Galiza, defendendo a unidade ling\u00fc\u00edstica galego-portuguesa (reintegracionismo).\nHistoria.\nFormouse en 2001 pola uni\u00f3n de organizaci\u00f3ns independentistas de car\u00e1cter comarcal, inclu\u00edndo militantes da organizaci\u00f3n comunista Primeira Linha. A s\u00faa asemblea fundacional (en 2001, que culminou o chamado Processo Espiral), celebrouse en Santiago de Compostela, capital de Galiza. A segunda (2003) foi na Coru\u00f1a e a terceira (2005) en Ferrol.\nEste partido publica a revista pol\u00edtica \"Voz Pr\u00f3pria\", de car\u00e1cter cuadrimestral.\nNo ano 2004 presentouse \u00e1s elecci\u00f3ns ao Parlamento Europeo, e obtivo 1.331 votos en Galiza (0,12%) (2.516 votos en toda Espa\u00f1a) e nas elecci\u00f3ns auton\u00f3micas de 2005 obtivo 1.749 votos (0,12%).\nDe entre as s\u00faas campa\u00f1as, destacan as que periodicamente reivindican a autodeterminaci\u00f3n nacional de Galiza, a integridade territorial do pa\u00eds (inclu\u00eddas as comarcas lim\u00edtrofes so administraci\u00f3n asturiana e castel\u00e1 que non incl\u00fae o actual Estatuto de Autonom\u00eda), a eliminaci\u00f3n da simbolox\u00eda franquista e a memoria dos milleiros de v\u00edtimas que a ditadura deixou en Galiza, al\u00e9n das de car\u00e1cter socio-laboral. A s\u00faa filiaci\u00f3n participa activamente nos principais movementos sociais galegos (feminista, sindical, cultural etc).\nNas elecci\u00f3ns auton\u00f3micas de 2009 presentou unha candidatura encabezada por mulleres en todas as circunscrici\u00f3ns e a proposta de que o galego se convertese en \u00fanica lingua oficial de Galiza. Nelas, conseguiu 1.471 votos (0,09%), perdendo votos ao igual que o conxunto da esquerda nacionalista, conseguindo o PPdeG a maior\u00eda absoluta que perdera no 2005. Nas elecci\u00f3ns municipais do 2011 as candidaturas relacionadas con N\u00f3s-UP acadaron 1.518 votos. Non se presentou \u00e1s elecci\u00f3ns galegas do 2012.\nAsembleas Nacionais.\nA chamada \"Assembleia Nacional Constituinte\" tivo lugar en Santiago de Compostela os d\u00edas 2 e 3 de xu\u00f1o do ano 2001 baixo o nome \"Construindo o novo independentismo\", e nela reco\u00f1eceuse \"a enorme experi\u00eancia acumulada em todos e cada um dos intentos de construir umha alternativa revolucion\u00e1ria para a Galiza\" e a necesidade de constru\u00edr \"for\u00e7a social para a liberta\u00e7\u00e3o nacional\", identificando explicitamente o independentismo galego como \"\"um projecto de esquerda\". Definiuse a admisi\u00f3n da dobre militancia e o respecto pola pluralidade interna como valor a promover e defender na construci\u00f3n do novo independentismo galego.\nA \"II Assembleia Nacional\" celebrouse na cidade da Coru\u00f1a os d\u00edas 21 e 22 de xu\u00f1o do 2003 e foi convocada baixo o lema \"Um futuro independentista para a Galiza\". Nela definiuse con precisi\u00f3n o obxectivo da \"liberta\u00e7\u00e3o nacional e social de g\u00e9nero\" como identidade de N\u00f3s-Unidade Popular, as\u00ed como os \u00e1mbitos concretos nos que alongar a presenza e o traballo da organizaci\u00f3n, tales como os locais sociais na defensa da cultura e lingua galega, o \u00e1mbito feminista, a comunicaci\u00f3n social (promoci\u00f3n e lanzamento de medios propios), o traballo sindical e o ambiental.\nA \"III Assembleia Nacional\" de N\u00d3S-Unidade Popular celebrouse na cidade de Ferrol os d\u00edas 2 e 3 de xullo do 2005, quedando marcada polo abandono do sector ligado \u00e1 entidade xuvenil Assembleia da Mocidade Independentista (AMI). Definiuse a oposici\u00f3n ao autonomismo, situando a necesidade de constitu\u00edr un amplo espazo social autodeterminista para facer fronte \u00e1s pretensi\u00f3ns oficiais de reformar o Estatuto de Autonom\u00eda de Galiza sen inclu\u00edr ningunha referencia aos dereitos nacionais de Galiza. O posicionamento contrario a Constituci\u00f3n Europea e en defensa dos dereitos ling\u00fc\u00edsticos completaron os debates.\nA \"IV Assembleia Nacional\" tivo lugar no Concello de Teo o 1 de decembro do 2007. Nel avaliouse a nova etapa pol\u00edtica, marcada pola entrada do PSdeG e o BNG en coalici\u00f3n no poder galego, polo que N\u00f3s-Unidade Popular considerou a \"necessidade de articular uma oposi\u00e7\u00e3o nacional e de esquerda\".\nA \"V Assembleia Nacional\" descorreu na cidade de Vigo en decembro do ano 2009, servindo para redefinir os par\u00e1metros de actuaci\u00f3n no seo do independentismo de esquerda, marcado en Galiza pola fragmentaci\u00f3n. Na cidade ol\u00edvica acordouse tam\u00e9n relanzar o seu perfil propio como xeito de fortalecer o car\u00e1cter de clase e feminista da esquerda independentista, e ante a evidencia de que non haber\u00eda avances significativos na unidade da esquerda independentista nun futuro inmediato.\nAta o 2010, N\u00f3s-Unidade Popular integrou, xunto con outros sectores da esquerda nacional galega, espazos de articulaci\u00f3n autodeterminista. Primeiro foi en torno \u00e1s chamadas Bases Democr\u00e1ticas Galegas, e posteriormente \u00e1 plataforma suprapartidaria Causa Galiza, onde se integraron as Bases Democr\u00e1ticas Galegas e onde participa militancia dalgunhas correntes soberanistas galegas. Non obstante no ano 2011 N\u00f3s-Unidade Popular abandonouna formalmente, convocando ese mesmo ano en solitario unha manifestaci\u00f3n independentista co gallo do D\u00eda da Patria Galega.\nO 25 de xu\u00f1o de 2015, a organizaci\u00f3n anunciou a s\u00faa disoluci\u00f3n logo de considerar \"esgotado\" o seu ciclo pol\u00edtico na asemblea nacional extraordinaria do 20 de xu\u00f1o."}
{"id": "5981", "revid": "98629", "url": "https://gl.wikipedia.org/wiki?curid=5981", "title": "30 de decembro", "text": "O 30 de decembro \u00e9 o 364\u00ba d\u00eda do ano do calendario gregoriano e o 365\u00ba nos anos bisestos. Queda 1 d\u00eda para finalizar o ano.\nOutros.\nOs 366 d\u00edas do ano"}
{"id": "5982", "revid": "98629", "url": "https://gl.wikipedia.org/wiki?curid=5982", "title": "31 de decembro", "text": "O 31 de decembro \u00e9 o 365\u00ba d\u00eda do ano do calendario gregoriano e o 366\u00ba nos anos bisestos. \u00c9 o derradeiro d\u00eda do ano.\nOutros.\nOs 366 d\u00edas do ano"}
{"id": "5983", "revid": "5863", "url": "https://gl.wikipedia.org/wiki?curid=5983", "title": "7 de xaneiro", "text": "O 7 de xaneiro \u00e9 o 7\u00ba d\u00eda do ano do calendario gregoriano. Quedan 358 d\u00edas para finalizar o ano, 359 nos anos bisestos.\nOutros.\nOs 366 d\u00edas do ano"}
{"id": "5984", "revid": "42282", "url": "https://gl.wikipedia.org/wiki?curid=5984", "title": "8 de xaneiro", "text": "O 8 de xaneiro \u00e9 o 8\u00ba d\u00eda do ano do calendario gregoriano. Quedan 357 d\u00edas para finalizar o ano, 358 nos anos bisestos.\nOutros.\nOs 366 d\u00edas do ano"}
{"id": "5985", "revid": "23204", "url": "https://gl.wikipedia.org/wiki?curid=5985", "title": "9 de xaneiro", "text": "O 9 de xaneiro \u00e9 o 9\u00ba d\u00eda do ano do calendario gregoriano. Quedan 356 d\u00edas para finalizar o ano, 357 nos anos bisestos.\nOutros.\nOs 366 d\u00edas do ano"}
{"id": "5986", "revid": "54334", "url": "https://gl.wikipedia.org/wiki?curid=5986", "title": "10 de xaneiro", "text": "O 10 de xaneiro \u00e9 o 10\u00ba d\u00eda do ano do calendario gregoriano. Quedan 355 d\u00edas para finalizar o ano, 356 nos anos bisestos.\nOutros.\nOs 366 d\u00edas do ano"}
{"id": "5987", "revid": "22570", "url": "https://gl.wikipedia.org/wiki?curid=5987", "title": "11 de xaneiro", "text": "O 11 de xaneiro \u00e9 o 11\u00ba d\u00eda do ano do calendario gregoriano. Quedan 354 d\u00edas para finalizar o ano, 355 nos anos bisestos.\nOutros.\nOs 366 d\u00edas do ano"}
{"id": "5988", "revid": "1131", "url": "https://gl.wikipedia.org/wiki?curid=5988", "title": "29 de decembro", "text": "O 29 de decembro \u00e9 o 363\u00ba d\u00eda do ano do calendario gregoriano e o 364\u00ba nos anos bisestos. Quedan 2 d\u00edas para finalizar o ano.\nOutros.\nOs 366 d\u00edas do ano"}
{"id": "5989", "revid": "6", "url": "https://gl.wikipedia.org/wiki?curid=5989", "title": "Einstein", "text": ""}
{"id": "5990", "revid": "1822", "url": "https://gl.wikipedia.org/wiki?curid=5990", "title": "12 de xaneiro", "text": "O 12 de xaneiro \u00e9 o 12\u00ba d\u00eda do ano do calendario gregoriano. Quedan 353 d\u00edas para finalizar o ano, 354 nos anos bisestos.\nOutros.\nOs 366 d\u00edas do ano"}
{"id": "5991", "revid": "23204", "url": "https://gl.wikipedia.org/wiki?curid=5991", "title": "Madrid", "text": "Madrid \u00e9 a capital de Espa\u00f1a e da Comunidade de Madrid. Est\u00e1 situada no centro da Pen\u00ednsula Ib\u00e9rica, \u00f3 sur da Serra de Guadarrama, no r\u00edo Manzanares. Cunha poboaci\u00f3n de 3.266.126 habitantes (Padr\u00f3n Municipal, 2019) \u00e9 a cidade m\u00e1is grande e poboada do estado e da Pen\u00ednsula Ib\u00e9rica, e a terceira da Uni\u00f3n Europea. A s\u00faa \u00e1rea metropolitana, de 6.043.031 habitantes, \u00e9 a terceira \u00e1rea urbana m\u00e1is poboada da Uni\u00f3n Europea, por detr\u00e1s das de Londres e Berl\u00edn.\nComo capital do Estado, Madrid alberga as sedes do Goberno, Cortes Xerais, Ministerios, Instituci\u00f3ns e Organismos asociados, as\u00ed como a residencia oficial dos reis de Espa\u00f1a. No plano econ\u00f3mico, Madrid \u00e9 a cuarta cidade m\u00e1is rica de Europa, tras Londres, Par\u00eds e Moscova. \u00c9 o principal centro financeiro e empresarial de Espa\u00f1a, actualmente, o 50,1% dos ingresos das 5.000 principais empresas espa\u00f1olas son xerados por sociedades con sede social en Madrid, as cales representan o 31,8% delas. \u00c9 sede do principal mercado de valores do pa\u00eds, e de varias das m\u00e1is grandes corporaci\u00f3ns do mundo.\nNacida a partir do asentamento fortificado hispanomusulm\u00e1n de Ma\u01e7r\u012b\u0163, conquistado por Afonso VI de Le\u00f3n e Castela en 1083, a vila foi designada en 1561 como sede da corte de Filipe II, sendo a primeira capital permanente da monarqu\u00eda espa\u00f1ola. Desde ent\u00f3n, ag\u00e1s un breve intervalo de tempo entre 1601 e 1606 no que a capitalidade pasou temporalmente a Valladolid, Madrid foi a capital de Espa\u00f1a e sede do Goberno da Naci\u00f3n.\nXeograf\u00eda.\nLocalizaci\u00f3n.\nA cidade de Madrid at\u00f3pase na zona central da Pen\u00ednsula Ib\u00e9rica, a poucos quil\u00f3metros ao norte do Cerro de los \u00c1ngeles, centro xeogr\u00e1fico desta. As coordenadas da cidade son 40\u00b026'N 3\u00b041'O e a s\u00faa altura media sobre o nivel do mar \u00e9 de 667 m, sendo as\u00ed unha das capitais m\u00e1is altas de Europa.\nO contexto xeogr\u00e1fico e clim\u00e1tico de Madrid \u00e9 o da Submeseta Sur, dentro da Meseta Central. A cidade est\u00e1 situada a poucos quil\u00f3metros da Serra de Guadarrama e hidrograficamente pertence \u00e1 conca do Texo.\nHidrograf\u00eda.\nO principal r\u00edo de Madrid \u00e9 o Manzanares, que penetra en municipio na contorna do Monte do Pardo alimentando o encoro do mesmo nome, ao que tam\u00e9n chegan as augas dos arroios de Manina e Tejada. Pasado este espazo natural, o r\u00edo comeza o seu curso urbano ao redor da cidade universitaria, entrando despois, brevemente, na Casa de Campo, onde recibe as augas do arroio de Meaques.\nClima.\nO clima de Madrid \u00e9 un clima mediterr\u00e1neo continental e est\u00e1 moi influ\u00eddo polas condici\u00f3ns urbanas. A temperatura media \u00e9 de 12\u00a0\u00b0C.\nOs invernos son fr\u00edos, con temperaturas inferiores aos 4-5\u00a0\u00b0C, xeadas frecuentes e nevadas ocasionais. Os ver\u00e1ns son calorosos con medias ao redor dos 24\u00a0\u00b0C en xullo e agosto e con m\u00e1ximas que frecuentemente superan os 35\u00a0\u00b0C. A oscilaci\u00f3n diaria \u00e9 importante na periferia urbana, pero se ve reducida no centro da cidade polo efecto antr\u00f3pico. A amplitude t\u00e9rmica anual \u00e9 alta (19 graos, cifra propia da Meseta Sur) como consecuencia da gran distancia ao mar e a altitude (ao redor dos 600 m). As precipitaci\u00f3ns anuais son superiores aos 400\u00a0mm, con m\u00ednimos moi marcados no ver\u00e1n (catro meses secos, de xu\u00f1o a setembro) e grandes oscilaci\u00f3ns entre a zona NO, bastante m\u00e1is chuviosa, e a zona SE que resulta m\u00e1is \u00e1rida.\nHistoria.\nMadrid \u00e9 habitado dende tempos prehist\u00f3ricos, pero a primeira referencia escrita est\u00e1 nas cr\u00f3nicas do Califato de C\u00f3rdoba. Mohamed I constru\u00edu un pazo no s\u00e9culo IX (onde hoxe est\u00e1 o Pazo Real), e a cidade foi chamada \"Magerit\" (de onde prov\u00e9n \"Madrid\").\nAfonso VI conquistou a cidade no 1085 na s\u00faa marcha ata Toledo, e derrubou a mesquita constru\u00edndo a igrexa da Virxe da Almudena.\nDemograf\u00eda.\nA poboaci\u00f3n de Madrid foi experimentando un importante aumento dende que se converteu en capital. Foi especialmente significativo no s\u00e9culo XX, debido \u00e1 gran cantidade de inmigraci\u00f3n, tanto interior coma exterior.\nNon obstante, este aumento desacelerouse en favor dos concellos da zona metropolitana a partir dos anos setenta, nos que Madrid comeza a perder poboaci\u00f3n. No comezo do s\u00e9culo XXI hai un aumento da inmigraci\u00f3n. Segundo os derradeiros datos dispo\u00f1\u00edbeis, a 1 de xullo de 2005 a poboaci\u00f3n de Madrid ascend\u00eda a 3.228.914 habitantes, cun aumento de 271.856 habitantes respecto ao censo do 2001.\nXentilicio.\nO xentilicio dos habitantes de Madrid \u00e9 \u00abmadrile\u00f1o\u00bb ou \u00abmatritense\u00bb. As\u00ed e todo, aos habitantes de Madrid cham\u00f3uselles tam\u00e9n \u00abgatos\u00bb debido a que, segundo conta a lenda, a conquista da cidade polas tropas de Afonso VI no final do s\u00e9culo XI realizouse mediante o asalto da muralla pola que agatu\u00f1aron as tropas castel\u00e1s.\nOutras lendas sinalan que o apelativo de \"gatos\" se outorgou aos cidad\u00e1ns de Madrid na Idade Media pola s\u00faa grande habilidade \u00e1 hora de gabear polas murallas e penedos coas mans espidas.\nDistritos e barrios.\nA cidade div\u00eddese administrativamente en 21 distritos, divididos ao mesmo tempo en distintos barrios. Estes son:\nRa\u00f1aceos en Madrid.\nMadrid ten unha serie de edificios considerados ra\u00f1aceos que se reparten en distintas zonas do centro da cidade. Actualmente, o parque empresarial chamado Cuatro Torres Business Area (CTBA) no norte do Paseo de la Castellana, re\u00fane os catro ra\u00f1aceos m\u00e1is altos da cidade, que tam\u00e9n son os m\u00e1is altos de Espa\u00f1a: a Torre Bankia (250 metros), a Torre de Cristal (249 m), a Torre PwC (236 m) e a Torre Espacio (230 m).\nTam\u00e9n no Paseo de la Castellana, na zona de AZCA, at\u00f3pase o que foi o edificio m\u00e1is alto da cidade dende 1988 ata 2007, a Torre Picasso, con 157 metros. Hai outros lugares de Madrid onde se concentran edificios notoriamente altos, a\u00ednda que alg\u00fans deles te\u00f1en discutida a s\u00faa cualificaci\u00f3n de ra\u00f1aceos. Na Praza de Castilla hai d\u00faas torres especialmente rechamantes polo \u00e1ngulo agudo que forma unha das s\u00faas fachadas co chan, os edificios da Puerta de Europa.\nCultura e ocio.\nMuseos e galer\u00edas.\nMadrid ten importantes pinacotecas, as cales constit\u00faen unha das principais atracci\u00f3ns tur\u00edsticas da cidade. Tres dos principais museos at\u00f3panse no chamado tri\u00e1ngulo da arte: o Museo do Prado, O Museo Thyssen-Bornemisza e o Museo Ra\u00ed\u00f1a Sof\u00eda.\nOs m\u00e1is significativos son:\nTransporte.\nAutov\u00edas.\nAs principais autov\u00edas de Madrid te\u00f1en un percorrido radial. As m\u00e1is importantes son as co\u00f1ecidas nacionais: \nEstas autov\u00edas son herdeiras das anteriores \"radiais\" (numeradas con n\u00fameros romanos: N-I, N-II etc.). Alg\u00fans tramos destas autov\u00edas son de peaxe denomin\u00e1ndose ent\u00f3n AP-X. Nestes tramos adoita perdurar a correspondente estrada radial sen peaxe.\nOutras autov\u00edas que te\u00f1en a s\u00faa orixe en Madrid e de grande importancia pola densidade da s\u00faa trafico son a A-42 que une Madrid con Toledo e a M-607, unha autov\u00eda auton\u00f3mica que une Madrid co porto de Navacerrada, dando servizo \u00e1s localidades de Colmenar Viejo e Tres Cantos. A A-52 \u00e9 o ramal que se toma en Benavente en direcci\u00f3n a Ourense e Vigo.\nMadrid ten ademais unha serie de estradas circunvalatorias \u00e1 s\u00faa ao redor, est\u00e1s son a M-30, que delimita a am\u00e9ndoa central da cidade, a M-40 nos barrios residenciais da cidade, a M-45, bordeando o municipio polo sueste, e a M-50, que non pecha o seu percorrido polo norte \u00e1 altura do Pardo. Estas autov\u00edas serven para evitar que para que dirixirse dun punto a outro da periferia haxa que atravesar a cidade.\nMetro.\nActualmente o Metro de Madrid \u00e9 a segunda rede de metro m\u00e1is extensa de Europa Occidental logo da de Londres.\nA rede de Metro de Madrid ten unha lonxitude de 296\u00a0km e comprende trece li\u00f1as. Delas, discorren integramente polo concello de Madrid nove e o ramal, tres te\u00f1en parte do seu trazado fose do concello e unha discorre integramente por outros concellos.\nO metro ten correspondencia con 19 estaci\u00f3ns da rede de proximidades de Renfe.\nFerrocarril.\nA compa\u00f1\u00eda p\u00fablica de ferrocarril Renfe Operadora opera en case todas as li\u00f1as de tren espa\u00f1olas. As estaci\u00f3ns de ferrocarril m\u00e1is importantes de Madrid son as de Puerta de Atocha, Chamart\u00edn e, para o transporte de mercanc\u00edas, a estaci\u00f3n de clasificaci\u00f3n de Vic\u00e1lvaro, ao leste da cidade.\nDas estaci\u00f3ns de Atocha e Chamart\u00edn parten ademais li\u00f1as de tren para todas as capitais de provincia espa\u00f1olas. As redes de tren, proximidades e metro est\u00e1n amplamente interconectadas con intercambiadores como os de Atocha, Chamart\u00edn, Pr\u00edncipe P\u00edo ou Nuevos Ministerios.\nExiste ademais unha rede de trens de alta velocidade, actualmente en crecemento, que parten de Madrid. As li\u00f1as que operan actualmente son:\nE as seguintes est\u00e1n en execuci\u00f3n:\nAutobuses.\nExiste unha rede de autobuses urbanos xestionada, como o resto da rede de transporte p\u00fablico, polo Consorcio de Transportes de Madrid e pola Empresa Municipal de Transportes de Madrid, que ten m\u00e1is de 2.000 veh\u00edculos e 194 li\u00f1as. Moitos habitantes dos barrios perif\u00e9ricos da capital, a mesma autonom\u00eda e provincias lim\u00edtrofes utilizan os servizos do ferrocarril de proximidades e autobuses interurbanos para chegar \u00e1 capital e logo utilizar o metro. Por iso tam\u00e9n a rede de autobuses est\u00e1 amplamente interconectada cos ferrocarr\u00eds. Os principais intercambiadores son os de Avenida de Am\u00e9rica e M\u00e9ndez \u00c1lvaro, a\u00ednda que hai outros menores como os de Moncloa, Pr\u00edncipe P\u00edo e Praza El\u00edptica.\nTransporte a\u00e9reo.\nO principal aeroporto de Madrid \u00e9 o de Madrid-Barajas, situado no nordeste da cidade, a 12 quil\u00f3metros do centro. Iniciou o seu servizo en 1928, a\u00ednda que se inaugurou oficialmente en 1931 e actualmente est\u00e1 xestionado por AENA. \u00c9 ademais o principal aeroporto de Espa\u00f1a por tr\u00e1fico de pasaxeiros.\nEn 2005 o aeroporto moveu 45,5 mill\u00f3ns de pasaxeiros, cun crecemento respecto ao anterior do 8%. Ocupou o posto n\u00famero 13 a nivel mundial e quinto europeo por n\u00famero de pasaxeiros transportados. En 2007, o tr\u00e1fico de pasaxeiros ascendeu a 52.122.702, convertendo a Barallas no d\u00e9cimo do mundo por volume de pasaxeiros e o cuarto de Europa, superando ao de \u00c1msterdam-Schiphol que ata agora ostentaba ese posto dentro dos aeroportos europeos.\nO aeroporto est\u00e1 comunicado coa cidade a trav\u00e9s da li\u00f1a 8 de Metro e de numerosos autobuses e taxis.\nA cidade conta ademais cun aeroporto de segunda categor\u00eda, o de Cuatro Vientos, destinado ao uso militar e escola de voo. Este \u00faltimo foi o primeiro en constru\u00edrse de Espa\u00f1a.\nDeportes.\nEntre os deportistas nados en Madrid destacan o tenista Manuel Santana, os esquiadores Francisco e Blanca Fern\u00e1ndez Ochoa, o piloto de rally Carlos Sainz, os futbolistas Emilio Butrague\u00f1o e Ra\u00fal Gonz\u00e1lez Blanco, os waterpolistas Jes\u00fas Roll\u00e1n e Pedro Garc\u00eda Aguado, ou a ximnasta Estela Gim\u00e9nez.\nO deporte m\u00e1is seguido en Madrid \u00e9 o f\u00fatbol, representado na Primeira Divisi\u00f3n da Liga espa\u00f1ola de f\u00fatbol por tres equipos: o Real Madrid Club de F\u00fatbol, equipo m\u00e1is laureado de Espa\u00f1a, o Club Atl\u00e9tico de Madrid, con numerosos t\u00edtulos nacionais e internacionais, e o Rayo Vallecano de Madrid. Estes equipos xogan respectivamente no Estadio Santiago Bernab\u00e9u, Estadio Vicente Calder\u00f3n e Estadio de Vallecas.\nTam\u00e9n \u00e9 popular o baloncesto. Os dous equipos m\u00e1is representativos da cidade, ambos na Liga ACB, son o Real Madrid e o Estudiantes. A Volta ciclista a Espa\u00f1a tradicionalmente finaliza en Madrid. En atletismo, as competici\u00f3ns m\u00e1is importantes son a denominada San Silvestre Vallecana, multitudinaria carreira de fondo que se celebra cada 31 de decembro, e o Marat\u00f3n Popular de Madrid (MAPOMA) que se celebra anualmente na primavera.\nDesde 2003 celebr\u00e1base o Masters 1000 de Madrid, antigamente co\u00f1ecido como Master Series de Madrid, no pavill\u00f3n Madrid Arena. \u00c9 o \u00fanico xunto con Masters de Par\u00eds que se xoga sobre pista cuberta. En maio de 2009 pasou a ser un torneo de terra batida, cambiando as\u00ed de pavill\u00f3n. A Caja M\u00e1gica \u00e9 o recinto onde se disputa a partir de 2009. Ten unha capacidade duns 10.000 espectadores e foi unha das bazas fundamentais na candidatura de Madrid aos Xogos Ol\u00edmpicos de 2016.\nCandidatura ol\u00edmpica.\nA historia da candidatura madrile\u00f1a a organizar uns Xogos Ol\u00edmpicos remonta ao 29 de decembro de 1965 cando foi presentada ante o Comit\u00e9 Ol\u00edmpico Internacional unha candidatura conxunta con Barcelona para albergar a vix\u00e9sima edici\u00f3n dos Xogos de 1972. A candidatura espa\u00f1ola quedou no entanto descartada na sesi\u00f3n do COI celebrada en Roma o 26 de abril de 1966 trala elecci\u00f3n de M\u00fanic.\nMadrid foi candidata a celebrar os Xogos Ol\u00edmpicos de 2012. Esta candidatura foi promovida durante o mandato do alcalde Jos\u00e9 Mar\u00eda \u00c1lvarez del Manzano e continuada polo seu sucesor, Alberto Ruiz-Gallard\u00f3n. O logotipo da candidatura foi dese\u00f1ado por Javier Mariscal.\nO COI seleccionou o 18 de maio de 2004 na cidade su\u00edza de Lausana as cinco cidades candidatas oficiais para a organizaci\u00f3n dos Xogos Ol\u00edmpicos do ano 2012: Madrid, Par\u00eds, Londres, Nova York e Moscova. O 6 de xullo de 2005, o COI deu a co\u00f1ecer o resultado da elecci\u00f3n da cidade que organizar\u00e1 os Xogos Ol\u00edmpicos de 2012, a elixida foi Londres, quedando a cidade de Madrid en terceiro posto; m\u00e1is tarde un membro do COI declarou \u00e1 prensa que se equivocou ao marcar o seu voto, de modo que Madrid quedou eliminada na pen\u00faltima votaci\u00f3n.\nDurante o proceso de selecci\u00f3n para os Xogos Ol\u00edmpicos de 2012, existiu un movemento social minoritario de oposici\u00f3n \u00e1 candidatura, \u00e1 que acusaban de favorecer a especulaci\u00f3n inmobiliaria e de aumentar o xa elevado endebedamento da cidade.\nO Comit\u00e9 Ol\u00edmpico Espa\u00f1ol renovou o 30 de maio de 2007 a candidatura ol\u00edmpica da cidade para os Xogos Ol\u00edmpicos de 2016. O 4 de xu\u00f1o de 2008 Madrid foi preseleccionada como unha das candidatas \u00e1 organizaci\u00f3n dos Xogos Ol\u00edmpicos de 2016, xunto con Chicago, Toquio e R\u00edo de Xaneiro. O proxecto que presentou baseouse no da previa candidatura con melloras, o cal lle permitiu ser a segunda cidade coa mellor valoraci\u00f3n, lixeiramente por detr\u00e1s de Toquio. Finalmente, o 2 de outubro de 2009 foi elixida a cidade de R\u00edo de Xaneiro, pese a ter en principio unha valoraci\u00f3n t\u00e9cnica xeral inferior \u00e1 das outras tres cidades.\nMadrid presentou de novo unha candidatura para albergar os Xogos Ol\u00edmpicos de 2020.\nCidades irmandadas.\nA cidade de Madrid participa activamente na iniciativa de irmandamento de cidades promovida, entre outras instituci\u00f3ns, pola Uni\u00f3n Europea, a\u00ednda que Madrid tam\u00e9n estableceu gran cantidade de lazos con cidades de \u00c1frica, Asia e Am\u00e9rica, fundamentalmente capitais de naci\u00f3ns."}
{"id": "5992", "revid": "1822", "url": "https://gl.wikipedia.org/wiki?curid=5992", "title": "13 de xaneiro", "text": "O 13 de xaneiro \u00e9 o 13\u00ba d\u00eda do ano do calendario gregoriano. Quedan 352 d\u00edas para finalizar o ano, 353 nos anos bisestos.\nOutros.\nOs 366 d\u00edas do ano"}
{"id": "5993", "revid": "98629", "url": "https://gl.wikipedia.org/wiki?curid=5993", "title": "Roma", "text": "Roma (: , ) \u00e9 unha cidade de 2.856.133 habitantes (2018), capital da Rep\u00fablica italiana e da rexi\u00f3n do Lacio, provincia de Roma. Cunha \u00e1rea de 1.285 km\u00b2 \u00e9 municipio m\u00e1is grande de Italia e a quinta cidade m\u00e1is grande de Europa despois de Moscova, Istambul, Londres e San Petersburgo. As\u00ed mesmo \u00e9 o municipio m\u00e1is poboado de Italia e a cuarta cidade m\u00e1is poboada da Uni\u00f3n Europea despois de Londres, Berl\u00edn e Madrid. Tam\u00e9n \u00e9 o municipio europeo coa maior \u00e1rea de zonas verdes. A cidade ten un sistema administrativo especial, chamado Roma Capitale, rexido por unha lei estatal.\nFundada segundo a tradici\u00f3n o 21 de abril de 753 a. C. (a\u00ednda que escavaci\u00f3ns recentes no sitio arqueol\u00f3xico de Lapis N\u00edger datan a s\u00faa fundaci\u00f3n dous s\u00e9culos antes) durante os seus tres milenios de historia foi a primeira metr\u00f3pole da humanidade, sendo o coraz\u00f3n dunha das civilizaci\u00f3ns antigas m\u00e1is importantes, que influ\u00edron na sociedade, cultura, lingua, literatura, arte, arquitectura, filosof\u00eda, relixi\u00f3n, dereito e costumes dos s\u00e9culos seguintes.\n\u00c9 a cidade coa m\u00e1is alta concentraci\u00f3n de bens hist\u00f3ricos e arquitect\u00f3nicos do mundo; o seu centro hist\u00f3rico delimitado polo per\u00edmetro que marcan as murallas aurelianas, superposici\u00f3n de pegadas de tres milenios, \u00e9 a m\u00e1xima expresi\u00f3n do patrimonio hist\u00f3rico, art\u00edstico e cultural do mundo occidental. En 1980, xunto \u00e1s propiedades extraterritoriais da Santa S\u00e9 que se atopan na cidade e a bas\u00edlica de San Paulo Extramuros, foi inclu\u00edda na lista do Patrimonio da Humanidade da Unesco.\nRoma \u00e9 unha das cidades con maior importancia na historia mundial, sendo un dos s\u00edmbolos da civilizaci\u00f3n europea e centro espiritual do catolicismo, cidade santa do catolicismo e destino de peregrinaci\u00f3n (v\u00edas romeas) e tam\u00e9n a \u00fanica cidade do mundo que ten no seu interior unha entidade estatal aut\u00f3noma: o enclave da Cidade do Vaticano, que se atopa baixo o poder temporal do papa. Por tal motivo co\u00f1ec\u00e9uselle tam\u00e9n como a capital de dous Estados.\nPor antonomasia, co\u00f1\u00e9cese desde a antig\u00fcidade como a \"Urbs, Caput mundi (\"en galego, \"cidade, cabeza do mundo\"\")\" e tam\u00e9n \u00e9 chamada \"A Cidade Eterna\" (en italiano: \"Citt\u00e0 Eterna\").\nEtimolox\u00eda.\nExisten varias hip\u00f3teses sobre a orixe do nome Roma; o nome poder\u00eda vir:\nXeograf\u00eda f\u00edsica.\nRoma at\u00f3pase nas ribeiras do r\u00edo T\u00edber; a aldea orixinaria desenvolveuse sobre os outeiros que est\u00e1n fronte \u00e1 curva deste r\u00edo na cal xorde un promontorio de terra co\u00f1ecido como a Illa Tiberina.\nTerritorio.\nO territorio do municipio de Roma \u00e9 amplo, absorbendo \u00e1reas que estiveran abandonadas por s\u00e9culos, na s\u00faa maior\u00eda infestadas de paludismo e pouco aptas para a agricultura, \u00e1reas non pertencentes a ning\u00fan municipio: est\u00e9ndese sobre unha superficie de 1285,31\u00a0km\u00b2 e \u00e9 o territorio ocupado pola cidade m\u00e1is grande de Italia e un dos m\u00e1is extensos en contraste con outras capitais de Europa. Roma goberna unha \u00e1rea que polas s\u00faas dimensi\u00f3ns \u00e9 tan grande como, aproximadamente, a suma dos territorios de Mil\u00e1n, N\u00e1poles, Tur\u00edn, Palermo, X\u00e9nova, Bolo\u00f1a, Florencia, Bari e Catania, e \u00e9 superior \u00e1 de municipios como o de Nova York, Moscova, Berl\u00edn, Madrid e Par\u00eds.\nA densidade poboacional non \u00e9 moi elevada, pola notable presenza de \u00e1reas verdes dispersas en todo o seu territorio: Roma representa un caso excepcional no mundo occidental pola vasteza de \u00e1reas verdes que serven de coroa \u00e1 cidade o cal xera unha compenetraci\u00f3n entre cidade e campo. Roma, ademais, \u00e9 a cidade italiana co m\u00e1is alto n\u00famero de municipios veci\u00f1os: 29\u00a0municipios italianos m\u00e1is o enclave da Cidade do Vaticano, sumando un total de 30\u00a0territorios lim\u00edtrofes.\nO territorio sobre o cal a cidade xurdiu e sobre o cal se desenvolveu ten unha historia xeoloxicamente complexa: o substrato recente est\u00e1 constitu\u00eddo por material pirocl\u00e1stico producido fai de 0.6 a 0.3\u00a0mill\u00f3ns de anos polos volc\u00e1ns, hoxe en d\u00eda inactivos, situados na \u00e1rea sueste da cidade, o volc\u00e1n Laziale que se atopa nos actuais outeiros Albanas, e ao nord\u00e9s, os montes Sabatinos. Destes dep\u00f3sitos f\u00f3rmase gran parte dos outeiros que abundan no territorio romano. Sucesivamente a actividade fluvial do T\u00edber e do Aniene contrib\u00fae \u00e1 erosi\u00f3n dos relevos e \u00e1 sedimentaci\u00f3n, caracterizando a\u00ednda m\u00e1is ao terreo.\nO territorio de Roma, polo tanto, presenta diversas paisaxes naturais e caracter\u00edsticas ambientais: alg\u00fans relevos monta\u00f1osos e outeiros (entre eles os hist\u00f3ricos sete outeiros), as zonas forestais, o r\u00edo T\u00edber e os seus afluentes, as marranas ou pequenos regatos t\u00edpicos da paisaxe urbana, os lagos como o lago de Bracciano e o lago de Martignano as\u00ed como aqueles artificiais, unha illa fluvial (a illa Tiberina), e a costa areosa do balneario de Ostia, fronte ao mar Tirreno.\nS\u00edsmicamente, Roma est\u00e1 clasificada como unha zona\u00a03 (s\u00edsmicamente baixa), de acordo \u00e1 Ordenanza PCM n. 3274 do 20/03/2003.\nOrograf\u00eda.\nO n\u00facleo central e antigo da cidade est\u00e1 constitu\u00eddo polos hist\u00f3ricos Sete outeiros de Roma: o Outeiro Palatino, o Aventino, o Capitolio, o Quirinal, o Viminal, o Esquilino e o Celio. A cidade comprende tam\u00e9n outros relevos, entre os cales at\u00f3panse o monte Mario, o monte Antenne, o monte Brianzo, o monte das Xoias, o monte Giordano, o Gianicolo, o Pincio, os montes Parioli, o monte Savello, o monte Sacro e o monte Verde.\nFai fronteira coas comunas de Albano Laziale, Anguillara Sabazia, Ardea, Campagnano di Roma, Castel Gandolfo, Castel San Pietro Romano, Ciampino, Colonna, Fiumicino, Fonte Nuova, Formello, Frascati, Gallicano nel Lazio, Grottaferrata, Guidonia Montecelio, Marino, Mentana, Monte Porzio Catone, Monte Compatri, Monterotondo, Palestrina, Poli, Pomezia, Riano, Sacrofano, San Gregorio da Sasola, T\u00edvoli, Trevignano Romano, Zagarolo.\nHidrograf\u00eda.\nA cidade, \u00e1 parte do r\u00edo T\u00edber, est\u00e1 atravesada tam\u00e9n doutro r\u00edo, o Aniene, que confl\u00fae co T\u00edber na zona setentrional do territorio urbano, e por pequenos arroios como o Almone e as numerosas gabias ou margas do Agro Romano.. O municipio Roma XIII at\u00f3pase fronte ao mar Tirreno (Roma \u00e9 o municipio costeiro m\u00e1is grande de Europa, con ao redor de 20\u00a0km de costa), o municipio Roma XX sobre os lagos de Bracciano e de Martignano (co seu enclave de Polline Martignano, no parque natural rexional do complexo lacustre Bracciano-Martignano).)\nClima.\nDe acordo \u00e1 clasificaci\u00f3n clim\u00e1tica de K\u00f6ppen, Roma pos\u00fae un clima mediterr\u00e1neo, ou sexa un clima temperado acorde as latitudes medias, con ver\u00e1ns quentes, particularmente suave no per\u00edodo da primavera e en outono.\nAs estaci\u00f3ns m\u00e1is chuviosas son a primavera e o outono, prevalentemente nos meses de novembro e abril. O ver\u00e1n \u00e9 quente, h\u00famido e tende a ser seco, mentres que o inverno \u00e9 xeralmente fr\u00edo e chuvioso, pero con notables baixas de temperatura, e raros fen\u00f3menos neviscosos dunha certa consistencia. En xeral, o clima \u00e9 frecuentemente ventilado, cunha prevalencia de ventos setentrionais, como a tramontana e o grecale, e occidentais, como o maestrale, o libeccio e o ponentino, chamado as\u00ed porque prov\u00e9n da zona relatora da cidade.\nAltitude.\nA altitude de Roma \u00e9 de 13\u00a0msnm (na Piazza del Popolo) no m\u00e1is baixo ata os 120\u00a0 msnm no monte Mario.\nHistoria.\nAntig\u00fcidade.\nRoma foi fundada, segundo a tradici\u00f3n, por R\u00f3mulo o 21 de abril do 753\u00a0a.\u00a0C.\nPrevio \u00e1 fundaci\u00f3n da cidade, e tam\u00e9n en forma contempor\u00e1nea a ela, Italia estaba habitada por distintos pobos: os latinos, que ocupaban a chaira entre o r\u00edo T\u00edber e os montes Albanos; o T\u00edber separaba aos umbros ao sur e os etruscos ao norte, ao leste e sueste do Lacio atop\u00e1base a cadea Apenina que ser\u00eda o dominio de pastores n\u00f3mades emparentados entre si: os sabinos, samnitas, marsos, volscos, campanos en N\u00e1poles, aus\u00f3ns e oscos. A\u00ednda m\u00e1is ao sur, os lucanos e brucios.\nRoma tivo un goberno mon\u00e1rquico por un per\u00edodo de 244\u00a0anos, con soberanos inicialmente de orixe latino e sabino, e posteriormente etrusco. A tradici\u00f3n conta que houbo sete reis: o seu fundador R\u00f3mulo, Numa Pompilio, Tulio Hostilio, Anco Marcio, Tarquinio Prisco, Servio Tulio e Tarquinio o Soberbio.\nCon todo, o consenso xeral \u00e9, hoxe en d\u00eda, que Roma foi fundada por Tarquinio Prisco, e que a cidade non pode existir antes do 600 a.\u00a0C.. Os datos arqueol\u00f3xicos obtidos pola investigaci\u00f3n moderna f\u00e1lannos dunha fundaci\u00f3n antes do 625 e mesmo do 575 a.\u00a0C. Este desfasamento cronol\u00f3xico coincide coa \u00e9poca en que Roma ser\u00eda gobernada por reis lendarios tales como R\u00f3mulo, Numa Pompilio, e Anco Marcio, polo que \u00e9 moi probable (no caso de R\u00f3mulo non hai d\u00fabida) que estes reis non existisen e que sexan produto da tradici\u00f3n historiogr\u00e1fica.\nExpulsado da cidade o \u00faltimo rei etrusco e instaurada unha rep\u00fablica olig\u00e1rquica no , Roma inicia un per\u00edodo que se distingue polas loitas internas entre patricios e plebeos e continuas guerras contra os outros pobos da antiga Italia: etruscos, latinos, volscos e ecuos. Convertida na poboaci\u00f3n m\u00e1is poderosa do Lacio, Roma leva a cabo varias guerras (contra os galos, os oscos e a colonia grega de Tarento, aliados de Pirro, rei de Epiro) que lle permitiron a conquista da pen\u00ednsula it\u00e1lica, desde a zona central ata a Magna Grecia.\nO s\u00e9culo III e o II\u00a0a.\u00a0C. estiveron caracterizados pola conquista romana do Mediterr\u00e1neo e do Oriente, debida \u00e1s tres guerras p\u00fanicas (264-146\u00a0a.C.) nas que se combateu contra a cidade de Cartago, e \u00e1s tres guerras maced\u00f3nicas (212-168\u00a0a.\u00a0C.) contra o Reino de Macedonia. Foron institu\u00eddas as primeiras provincias romanas: Sicilia, Sarde\u00f1a, Hispania, Macedonia, Grecia (Acaia), \u00c1frica.\nNa segunda metade do s\u00e9culo II e do s\u00e9culo I a. C. rexistr\u00e1ronse numerosas revoltas, conspiraci\u00f3ns, guerras civ\u00eds e ditaduras: son os s\u00e9culos nos que aparecen no panorama pol\u00edtico e social figuras como Tiberio e Caio Graco, as\u00ed como Iugurta, Caio Mario, Lucio Cornelio Sila, Marco Emilio L\u00e9pido, Espartaco, Gneo Pompeio, Marco Licinio Craso, Lucio Serxio Catilina, Marco Tulio Cicer\u00f3n, Xulio C\u00e9sar e Augusto, quen, despois de ser membro do segundo triunvirato xunto con Marco Antonio e L\u00e9pido, o conv\u00e9rtese en \"princeps civitatis\" e foille conferido o t\u00edtulo de augusto ou emperador.\nA cidade crec\u00eda, e no final da Rep\u00fablica, a cidade de Roma era a capital dun vasto imperio arredor do mar Mediterr\u00e1neo. A poboaci\u00f3n de Roma medraba, tanto que no seu auxe chegou a albergar m\u00e1is dun mill\u00f3n de habitantes.\nInstitu\u00eddo \"de facto\" o Imperio, que alcanzar\u00e1 a s\u00faa m\u00e1xima expansi\u00f3n no s\u00e9culo II, baixo o mandato do emperador Traxano, Roma confirmouse como \" caput mundi\", \u00e9 dicir, a capital do mundo, expresi\u00f3n que se lle atribu\u00edu xa no per\u00edodo republicano. O territorio do imperio, en efecto, estend\u00edase desde o oc\u00e9ano Atl\u00e1ntico ata o golfo P\u00e9rsico, e desde a parte centro-setentrional da [[Britania]] (actual Gran Breta\u00f1a) ata Exipto.\nOs primeiros s\u00e9culos do Imperio, nos cales gobernaron, ademais de Octavio Augusto, os emperadores das dinast\u00edas Xulio-Claudia, Flavia (aos que se debe a construci\u00f3n do Coliseo, realmente chamado anfiteatro Flavio) e os Antoninos, estiveron caracterizados tam\u00e9n pola difusi\u00f3n da relixi\u00f3n cristi\u00e1, predicada en Xudea por Xesucristo na primeira metade do s\u00e9culo\u00a0I (baixo o mandato de Tiberio) e divulgada polos seus ap\u00f3stolos en gran parte do imperio.\nNo s\u00e9culo\u00a0III, ao acabarse a dinast\u00eda dos Severos, comezou a crise do principado, \u00e1 cal seguir\u00eda un per\u00edodo de anarqu\u00eda militar.\nCando ascende ao poder Diocleciano (284), a situaci\u00f3n de Roma era grave: os b\u00e1rbaros asediaban as fronteiras desde d\u00e9cadas atr\u00e1s, as provincias estaban gobernadas por homes corruptos, zonas enteiras das capitais foran destru\u00eddas. Para xestionar mellor o imperio, Diocleciano div\u00eddeo en dous partes: el conv\u00e9rtese en \"Augusto\" ou emperador da parte oriental (con residencia en Nicomedia) e nomea a Maximiano \"Augusto\" ou emperador da parte occidental, desprazando a residencia imperial a Mediolanum. O imperio div\u00eddese a\u00ednda m\u00e1is coa creaci\u00f3n de tetrarqu\u00eda: os dous \"Augustos\", de feito, deber\u00e1n nomear dous \"C\u00e9sares\", a quen confiaba a parte do territorio e que se converter\u00edan, posteriormente, nos novos emperadores.\nUn logro decisivo ten lugar con Constantino, que, logo de numerosas loitas internas, centralizou novamente o poder e, co edicto de Mil\u00e1n do ano 313, permitir\u00eda a liberdade de culto aos cristi\u00e1ns, empe\u00f1\u00e1ndose el mesmo por darlle fortaleza \u00e1 nova relixi\u00f3n. Fai que se constr\u00faan diversas bas\u00edlicas, asignou o poder civil sobre Roma ao papa Silvestre I e fundou na parte oriental do Imperio a nova capital, Constantinopla, na actual Istambul.\nO cristianismo conv\u00e9rtese na relixi\u00f3n oficial do Imperio grazas a un edicto emanado no ano 380 por Teodosio, que foi o \u00faltimo emperador do imperio unificado: logo da s\u00faa morte, de feito, os seus fillos, Arcadio e Honorio, divid\u00edronse o imperio. A capital do imperio Romano de Occidente pasa a ser no ano 395 Mil\u00e1n e, pouco despois no ano 402 R\u00e1vena m\u00e1is f\u00e1cil de defender ante o acoso visigodo.\nRoma, que non xogaba xa un papel central na administraci\u00f3n do Imperio, foi saqueada polos visigodos comandados por Alarico (410). Reconstru\u00edda e adornada profusamente con edificios sacros constru\u00eddos polos papas (coa colaboraci\u00f3n dos emperadores), a cidade sufriu un novo saqueo no ano 455, por parte de Xenserico, rei dos v\u00e1ndalos. A reconstruci\u00f3n de Roma foi dirixida polos papas Le\u00f3n Magno (\"defensor Urbis\" por convencer a Atila, no ano 452, de non atacar Roma) e polo seu sucesor Hilario, pero no ano 472 a cidade foi saqueada por terceira vez (por obra de Ricimer e Anicio Olibrio).\nA deposici\u00f3n de R\u00f3mulo Aug\u00fastulo no 4 de setembro de 476 significou o final do Imperio Romano de Occidente e, para os historiadores, o comezo da Idade Media.\nIdade Media.\nCo fin do Imperio Romano de Occidente, en Roma ten lugar un per\u00edodo marcado pola presenza b\u00e1rbara en Italia e, sobre todo, pola afirmaci\u00f3n da Igrexa no poder (co fortalecemento do cristianismo na cidade, no s\u00e9culo III, o bispo de Roma -que despois pasar\u00eda a ser chamado Papa- tornouse a maior autoridade relixiosa na Europa Occidental), que substitu\u00edu ao Imperio e derrubou \"a ponte que unir\u00eda \u00e1 Antig\u00fcidade co mundo novo\".\nMoitas loitas no \u00e1mbito romano e europeo non permitiron a instauraci\u00f3n dunha estrutura pol\u00edtica constante en Roma, que pasou polo tanto a trav\u00e9s de distintas formas de goberno: foi dominada primeiro polos godos e m\u00e1is adiante polos bizantinos. A cidade de Roma estar\u00eda en mans b\u00e1rbaras (e apoiada economicamente e politicamente polo Imperio Bizantino) durante polo menos catro s\u00e9culos m\u00e1is, ata o ano 756. Neste per\u00edodo foi levada a cabo a creaci\u00f3n dun ducado romano, cuxos l\u00edmites correspond\u00edan, \"grosso modo\", coa cidade e o territorio que a rodeaba.\nNo ano 756, desaparecido definitivamente o rei longobardo Aistolfo, Pipino o Breve, rei dos francos, cedeu as terras conquistadas ao papa Estevo II, co que nace o Estado Pontificio (\"Patrimonium Sancti Petri\"), onde o Papa era a autoridade m\u00e1xima do Estado (do que Roma se converte en capital ata 1870).\nA noite de Nadal do ano 800, o papa Le\u00f3n III coroa emperador a Carlomagno na antiga Bas\u00edlica de San Pedro, instituindose as\u00ed o Imperio Carolinxio: Roma non foi a s\u00faa capital (situada en Aquisgr\u00e1n), pero funcionou como centro relixioso do novo estado teocr\u00e1tico.\nAo redor da metade do s\u00e9culo\u00a0IX, o papa Le\u00f3n IV, despois da incursi\u00f3n sarracena de 846, fai que se fortifique a \"Civitas Leonina\" (que correspond\u00eda aproximadamente coa actual Cidade do Vaticano), confirmando o poder pol\u00edtico asumido polos pont\u00edfices, que eran protexidos polas familias nobres. Do mesmo xeito estes tam\u00e9n fortificaron as s\u00faas casas ata convertelas en aut\u00e9nticos castelos: \u00e9 o per\u00edodo comprendido entre os anos 1100 e 1200, per\u00edodo no que Roma estreitou as s\u00faas relaci\u00f3ns coas comunidades asentadas nas s\u00faas proximidades.\nA mediados do s\u00e9culo XII os cidad\u00e1ns romanos instauraron o Municipio Consular (que se asentou na cima do Campidoglio), rival da autoridade papal e da autonom\u00eda dos nobres; neste per\u00edodo Roma abast\u00e9cese de novos e eficientes sistemas de defensa.\nA Idade Media, ademais, caracterizouse polas loitas entre as familias nobres ligadas aos papas e aquelas ligadas ao extinto imperio, que frearon o desenvolvemento da \u00e1rea central da cidade ata o s\u00e9culo XVI. Roma, centro pol\u00edtico do mundo grazas ao poder\u00edo dos papas, confirmouse como cidade pontificia cando Bonifacio VIII, en 1300, proclamou o primeiro Xubileu (acontecemento que reuniu na cidade ao redor de dous mill\u00f3ns de peregrinos que seguiron algunha das v\u00edas romeas); o mesmo pont\u00edfice, tres anos despois fundou a Universidade de Roma La Sapienza.\nPero cando en 1309 o papa Clemente V se retirou a Avi\u00f1\u00f3n, Roma foi gobernada por familias nobres en continuas loitas entre elas: a cidade sufriu unha involuci\u00f3n, e no s\u00e9culo XV rexistraba apenas 20\u00a0000\u00a0habitantes.\nA radical transformaci\u00f3n da Roma medieval foi iniciada polo papa Nicolao V, que decidiu realizar \"ex\u00a0novo\" o novo centro de Roma, o centro da fe cristi\u00e1, distinto do centro pag\u00e1n da Roma antiga. Abandonou Letr\u00e1n e concibiu a idea da construci\u00f3n da nova bas\u00edlica de San Pedro: desde ese momento, durante case catro\u00a0s\u00e9culos, Roma estivo baixo o completo dominio dos papas.\nIdade Moderna.\nDespois da reforma luterana (1517) e o saqueo de Roma por parte de Carlos\u00a0V (1527), tivo lugar o Concilio de Trento, culminado en 1563, que confirmou a Roma como capital do Estado Pontificio, a\u00ednda que desde aquel momento a figura do papa diminu\u00edu as s\u00faas influencias sobre a pol\u00edtica europea.\nO per\u00edodo sucesivo ao Concilio de Trento estivo caracterizado por unha renovaci\u00f3n urban\u00edstica da cidade: os nobres e as familias cardinalicias poderosas abandonaron os seus palacios no centro para constru\u00edrse novas moradas sobre os outeiros; pero o verdadeiro art\u00edfice da grande obra de modernizaci\u00f3n arquitect\u00f3nica, cultural e econ\u00f3mica da cidade de Roma, foi o papa Sisto, pont\u00edfice soamente por cinco anos (1585-1590). En 1626 foi inaugurada a nova bas\u00edlica de San Pedro, emblema do dominio papal.\nEste dominio papal foi interrompido soamente un s\u00e9culo e medio despois, cando o 15 de febreiro de 1798 foi proclamada a Rep\u00fablica Romana e foi deposto o papa P\u00edo VI. A nova forma de goberno durou soamente un ano, entre o descontento xeral do clero e dos romanos, pero co ascenso ao poder de Napole\u00f3n Bonaparte, Roma pasou a formar parte do Primeiro Imperio Franc\u00e9s (1808). O mesmo Napole\u00f3n encargou ao artista Antonio Canova que modernizase a antiga capital imperial: baixo as ordes do emperador franc\u00e9s, ademais, comezaron as escavaci\u00f3ns arqueol\u00f3xicas (en particular no Foro Romano) guiadas polo franc\u00e9s Antoine Chrysostome Quatrem\u00e8re de Quincy.\nA era napole\u00f3nica conclu\u00eduse cunha serie de encontros b\u00e9licos decisivos, entre eles a batalla de Leipzig (1813) e a batalla de Waterloo (1815): Roma foi tomada por Xoaqu\u00edn Murat (en novembro de 1813), pero o 11 de abril de 1814 Napole\u00f3n liberou ao papa P\u00edo VII, ata ent\u00f3n encerrado en prisi\u00f3n polos franceses: o pont\u00edfice regresou a Roma, impo\u00f1endo de novo na capital o dominio papal e devolvendo o entusiasmo \u00e1 xente.\nIdade Contempor\u00e1nea.\nA restauraci\u00f3n do poder temporal dos papas durou unhas d\u00e9cadas, sufrindo os efectos do Risorgimento (unificaci\u00f3n de Italia) italiano. Tras os levantamentos de 1848, despois da fuxida do papa P\u00edo IX ao Reino das D\u00faas Sicilias, en 1849 estableceuse a Segunda Rep\u00fablica Romana, gobernada polo triunvirato de Carlo Armellini, Giuseppe Mazzini e Aurelio Saffi. Durara s\u00f3 uns meses, a pesar da defensa dirixida por Giuseppe Garibaldi sobre o Gianicolo, debido \u00e1 intervenci\u00f3n do ex\u00e9rcito franc\u00e9s de Carlos Lu\u00eds Napole\u00f3n Bonaparte (Napole\u00f3n III) comandado polo xeneral Oudinot.\nEn 1861, despois da unificaci\u00f3n de Italia dirixida por Cavour, comezaron as presi\u00f3ns do rei V\u00edtor Manuel II contra o papa P\u00edo IX, convidado repetidamente a deixar o poder temporalmente. Foron en balde os intentos de numerosos patriotas de anexionar Roma ao Reino de Italia, e a situaci\u00f3n permanece igual durante o reinado de Napole\u00f3n III, emperador franc\u00e9s que se opo\u00f1\u00eda \u00e1 desaparici\u00f3n do Estado Pontificio. Con todo, cando caeu o Segundo Imperio en 1870, Italia non tivo xa obst\u00e1culos e puido incorporar os territorios da Igrexa ao Estado. O 20 de setembro, os bersaglieros, dirixidos polo xeneral Raffaele Cadorna, abriron unha fenda nas murallas aurelianas, nos arredores da Porta Pia, e entraron en Roma: Pio IX foi obrigado a retirarse; f\u00f3ronlle concedidos soamente o Palacio Vaticano, o Laterano e a vila pontificia de Castel Gandolfo. O resto de Roma, polo tanto, foi incorporado ao Reino de Italia, do que pasou a ser a s\u00faa capital apartir do 3 de febreiro de 1871.\nDespois da chamada idade giolittiana, que caracterizou os primeiros anos do s\u00e9culo XX (na cal se alternaron os gobernos de Giovanni Giolitti), e da primeira guerra mundial, conclu\u00edda en Roma e en Italia coa \u00abvitoria mutilada\u00bb denunciada por Gabriele d'Annunzio, a cidade atop\u00e1base nun clima de desorde e incerteza pol\u00edtica que, en 1922, favoreceu o ascenso ao poder de Benito Mussolini (28 de outubro, mediante o golpe de Estado co\u00f1ecido como a Marcha sobre Roma). Durante o ventenio fascista, Roma foi o centro dunha dr\u00e1stica revoluci\u00f3n urban\u00edstica desexada e executada polo mesmo Mussolini: o \u00abduque\u00bb (ou \"duce\" en italiano) fixo que se destru\u00edsen varias zonas, numerosos edificios medievais e do s\u00e9culo\u00a0XVI, e decretou a apertura de grandes avenidas, como a via dei Fori Imperiali (que pasa \u00e1 beira do Coliseo romano), o viale Regina Margherita e a via della Conciliazione, que une Roma coa Cidade do Vaticano. O 11 de febreiro de 1929, Benito Mussolini coa firma dos pactos de Letr\u00e1n estableceu, nunha serie de acordos co papado cristi\u00e1n, o Estado independente do Vaticano, cedendo un espazo de 0,44\u00a0km\u00b2 da cidade de Roma ao novo pa\u00eds.\nXurdiron, ademais, novos barrios e novos ambientes, como o barrio EUR (constru\u00eddo para albergar a Exposici\u00f3n Universal de Roma de 1942, pero xamais inaugurado por mor da efervescencia da segunda guerra mundial), a cidade-xard\u00edn Aniene, a cidade universitaria da Sapienza, o foro Mussolini e a Cinecitt\u00e0, unha ampla \u00e1rea dedicada \u00e1 produci\u00f3n cinematogr\u00e1fica.\nEn 1940, Italia entrou na segunda guerra mundial, que non involucrou directamente a Roma ata que, seguindo o curso desfavorable das potencias do Eixe, o 19 de xullo de 1943 foi obxecto dun duro e intenso bombardeo por parte das forzas a\u00e9reas aliadas que causou a morte de m\u00e1is de 3000 persoas nos distritos de San Lourenzo, Tiburtino, Prenestino, Casilino, Labicano, Tuscolano e Nomentano. Despois do arresto de Mussolini o 25 de xullo e o armisticio do 8 de setembro, a\u00ednda que fora declarada cidade aberta polas autoridades alem\u00e1s o 14 de marzo dese mesmo ano, Roma foi ocupada polos nazis tras fracasar o intento de defensa en Porta San Paolo e no Montagnola. Nos nove meses de ocupaci\u00f3n, a cidade foi escenario da deportaci\u00f3n dos xudeus romanos (16 de outubro de 1943), de ataques contra a Wehrmacht por parte da resistencia romana como a que ocorreu en Via Rasella, e de masacres por parte dos nazis como a ocorrida en Fosa Ardeatina, para ser finalmente liberada polos aliados o 4 de xu\u00f1o de 1944.\nAo terminar a guerra, despois do referendo do 2 e 3 de xu\u00f1o de 1946, Roma pasa a ser de novo a capital da Rep\u00fablica italiana. Nos anos cincuenta e sesenta a cidade desenvolveuse urban\u00edstica e demogr\u00e1ficamente e, a partir do Xubileu de 1950, conv\u00e9rtese nun dos m\u00e1is anhelados destinos tur\u00edsticos e foise transformando, en pouco tempo, na capital mundial da diversi\u00f3n e do cinema, grazas \u00e1s numerosas pel\u00edculas de reco\u00f1ecidos directores cinematogr\u00e1ficos.\nOs anos cincuenta e sesenta l\u00e9mbranse como o per\u00edodo da dolce vita, contada por Federico Fellini na pel\u00edcula hom\u00f3nima. Roma, que se converteu nunha das capitais internacionais do cinema, \u00e9 frecuentada polas figuras m\u00e1is importantes da jet set internacional, que se arrexuntan nas instalaci\u00f3ns da Via Veneto. Ao mesmo tempo, converteuse nun dos centros da alta moda italiana, coa apertura de tendas de moda dos m\u00e1is importantes dese\u00f1adores en Via Condotti, Via Borgognona e Via Frattina.\nNeste per\u00edodo a cidade expandiuse de modo vertixinoso: desenvolv\u00e9ronse novos barrios e as zonas perif\u00e9ricas, ata o de agora no campo que rodeaba Roma, foron urbanizadas. Constru\u00eduse a estaci\u00f3n ferroviaria de Termini e constru\u00edronse novas infraestruturas, como o primeiro tramo do metro e a autoestrada Anular A90 as\u00ed como os complexos deportivos para os xogos ol\u00edmpicos dos que Roma foi anfitrioa en 1960. O 25 de marzo de 1957, ademais, asin\u00e1ronse en Roma os dous tratados que supuxeron o inicio da Comunidade Econ\u00f3mica Europea e do EURATOM; desde 1962 ata 1965 celebrouse na bas\u00edlica de San Pedro o Concilio Vaticano Segundo.\nHoxe en d\u00eda, Roma, a cidade m\u00e1is poboada e grande de Italia, \u00e9 o centro da vida pol\u00edtica italiana e da relixi\u00f3n cat\u00f3lica; en calidade de cidade capital, goza de especiais poderes administrativos, pasando de ser municipio a cidade metropolitana.\nS\u00edmbolos.\nA descrici\u00f3n do Escudo de Roma est\u00e1 contida no primeiro artigo dos estatutos municipais:\nOutros s\u00edmbolos de Roma, \u00e1 parte do escudo municipal, son a \"loba capitolina\", estatua de bronce que representa \u00e1 lendaria loba que aleitou aos dous xemelgos R\u00f3mulo e Remo; o \"Coliseo\", o anfiteatro m\u00e1is grande do imperio romano, reco\u00f1ecido, no 2007, como unha das sete marabillas do mundo moderno (a \u00fanica en Europa); a \"Cupulota\", a c\u00fapula da bas\u00edlica de San Pedro na Cidade do Vaticano, que domina toda a cidade e simboliza tam\u00e9n ao mundo cristi\u00e1n. A aguia imperial \u2015efixie militar\u2015 foi s\u00edmbolo da cidade durante a antig\u00fcidade; tam\u00e9n o foi durante a Idade Media o le\u00f3n, animal emblem\u00e1tico da supremac\u00eda.\nO lema da cidade \u00e9 SPQR, en lat\u00edn \"Senatus Populusque Romanus\" (o Senado e o Pobo de Roma), que na antig\u00fcidade indicaba as d\u00faas clases que constitu\u00edan \u00e1 sociedade romana, a dos patricios e a dos plebeos.\nPatrimonio.\nRoma pres\u00e9ntase como o resultado do continuo sobrepo\u00f1erse de testemu\u00f1os arquitect\u00f3nicos e urban\u00edsticos de diversos s\u00e9culos, nunha compenetraci\u00f3n \u00fanica e suxestiva que mostra a complexa relaci\u00f3n que a cidade sostivo co seu pasado, nun alternarse de desenvolvementos ca\u00f3ticos, per\u00edodos de decadencia, renacementos e tentativas, na idade contempor\u00e1nea, de modernizaci\u00f3n do tecido urbano. Unha gran cantidade dos bens culturais do mundo at\u00f3pase en Roma xa que \u00e9 a cidade con m\u00e1is monumentos do mundo, tanto en sentido absoluto como en termos de densidade ou superficie (monumentos por metro cadrado).\nArquitectura relixiosa.\nOs edificios relixiosos de Roma constit\u00faen unha parte fundamental do patrimonio monumental da cidade capitolina: estes son o s\u00edmbolo da importancia cultural, social e art\u00edstica do compo\u00f1ente relixioso durante todos os per\u00edodos da historia romana.\nOs m\u00e1is importantes edificios sacros da antig\u00fcidade foron os templos: non eran lugares de congregaci\u00f3n dos fieis, sen\u00f3n que albergaban unicamente a imaxe da divindade \u00e1 que estaban dedicados. Est\u00edmase que na tard\u00eda idade republicana de Roma haber\u00eda preto dun centenar de templos.\nEn Roma hai varios centenares de igrexas cristi\u00e1s e a s\u00faa historia entrel\u00e1zase coa historia relixiosa, social e art\u00edstica da cidade. A catedral \u00e9 a bas\u00edlica de San Giovanni in Laterano, unha das catro bas\u00edlicas patriarcais ou papais xunto coa bas\u00edlica de San Pedro na Cidade do Vaticano, a Bas\u00edlica de San Paulo Extramuros e a Bas\u00edlica de Santa Mar\u00eda a Maior.\nAs catro bas\u00edlicas formaban parte do as\u00ed chamado \"paseo das sete igrexas\" que os peregrinos deb\u00edan percorrer a p\u00e9 e nun \u00fanico d\u00eda. As outras tres igrexas que formaban parte dese itinerario son a Bas\u00edlica de San Lourenzo Extramuros, a Bas\u00edlica da Santa Cruz de Xerusal\u00e9n e a Bas\u00edlica de San Sebasti\u00e1n das Catacumbas. \u00c9 de destacar igualmente a Bas\u00edlica de Sant'Andrea della Valle, sede central da orde dos Teatinos.\nRoma \u00e9 a cidade co maior n\u00famero de igrexas no mundo, considerando tam\u00e9n o importante n\u00famero de lugares de culto protestantes, ortodoxos e doutras confesi\u00f3ns cristi\u00e1s.\nEntre 1984 e 1992, no barrio chamado Parioli, constru\u00eduse a mesquita m\u00e1is grande de Europa, que ocupa unha superficie de 34\u00a0000\u00a0m\u00b2; as\u00ed mesmo, no barrio xudeu at\u00f3pase o Templo Maior de Roma, completado a principios do s\u00e9culo\u00a0XX.\nTam\u00e9n son moi numerosas as construci\u00f3ns relixiosas funerarias: en Roma est\u00e1n presentes ao redor de sesenta catacumbas, os cemiterios subterr\u00e1neos cristi\u00e1ns do primeiro s\u00e9culo despois de Cristo; os mausoleos, tumbas de excepcional monumentalidade, adornaban as v\u00edas consulares (especialmente a famosa V\u00eda Appia). Non faltaban os sepulcros, hipoxeos, necr\u00f3poles e tumbas en forma de pir\u00e1mides, baseadas no modelo exipcio.\nOs principais cemiterios romanos son o cemiterio do Ver\u00e1n, o cemiterio comunal e monumental da cidade; o cemiterio Flaminio, o m\u00e1is grande de Italia; e o cemiterio acat\u00f3lico de Roma (ou dos protestantes), establecido na primeira metade do s\u00e9culo\u00a0XVIII para a sepultura dos estranxeiros practicantes doutras relixi\u00f3ns.\nArquitectura civil.\nOs edificios civ\u00eds de Roma consisten en varios centenares de edificios e outros monumentos que acompa\u00f1an \u00e1 historia da cidade durante os seus 28 s\u00e9culos: da \"arx Capitolina\" e as \"domus\" (casas) da antiga Roma aos edificios se\u00f1oriais da Idade Media, desde as luxosas vilas da Roma pontificia \u00e1s edificaci\u00f3ns modernas que caracterizan a zona EUR e os barrios m\u00e1is recentes.\nA praza do Campidoglio alberga o edificio Senatorial, sede de representaci\u00f3n da municipalidade de Roma, e o edificio dos Conservadores as\u00ed como o edificio Novo, sede dos Museos Capitolinos. M\u00faltiples son os edificios hist\u00f3ricos da cidade, sede das familias nobres, cardinalicias e papais que exercitaron a s\u00faa poder en Roma: entre estes, o palazzo Venezia, o palacio Farnesio, o palacio Colonna e o palacio Barberini.\nDespois da anexi\u00f3n de Roma ao Reino de Italia, moitos edificios foron utilizados como sedes de varios \u00f3rganos do goberno provincial, rexional e nacional, como o palacio do Quirinale, sede da Presidencia da Rep\u00fablica; o palazzo Madama, sede do Senado da Rep\u00fablica; o palazzo Montecitorio, sede da C\u00e1mara dos Deputados; o palazzo Chigi \u00e9 sede do Goberno Italiano; o palazzo Valentini, sede da provincia de Roma; o palazzo Koch, sede do Banco de Italia; o palazzo della Consulta, sede da Corte Constitucional; o Palacio Spada, sede do Consello de Estado; o Palacio de Xustiza (co\u00f1ecido como o \"Palazzaccio\"), sede da Corte Suprema de Casaci\u00f3n, e os varios palacios ministeriais.\nTam\u00e9n son numerosas as vilas e xard\u00edns que formaban parte no pasado das moradas dos nobres, constru\u00eddos ou arranxados a partir dos xard\u00edns urbanos que pertenc\u00edan aos personaxes sobresa\u00edntes da Roma antiga (as \"hortas\"). As vilas urbanas m\u00e1is grandes son a Vila Doria Pamphili, e a Vila Borghese, a Vila Ada, a Vila Giulia e a Vila Torlonia.\nNo transcorrer da s\u00faa historia plurisecular, Roma foi sede de centenares de teatros e outros edificios dedicados ao entretemento, como os circos (o circo m\u00e1is soado foi o Circo M\u00e1ximo, capaz de albergar ao redor de 250\u00a0000\u00a0espectadores, r\u00e9cord a\u00ednda hoxe non superado) e os anfiteatros (o maior dos cales, o Coliseo, converteuse en s\u00edmbolo da cidade e emblema cultural mundial).\nRoma, ademais, \u00e9 abundante en fontes e acuedutos: entre as fontes monumentais, a maior parte das cales foron constru\u00eddas por orde dos papas ao comezo da idade moderna, est\u00e1n a fontana di Trevi, a Fontana dell'Acqua Felice (ou do Mois\u00e9s), a Quattro Fontane, a Fontana della Barcaccia, as tres fontes da Piazza Navona (Catro R\u00edos, Neptuno, Moro) a das tartarugas, a do Trit\u00f3n, a de Acqua Paola e a das Naiades.\nOs acuedutos constru\u00edronse na Antig\u00fcidade: a s\u00faa lonxitude chegou a medir ao redor de 350\u00a0km; na modernidade os papas ocup\u00e1ronse da s\u00faa restauraci\u00f3n e constru\u00edron alg\u00fans outros; os \u00faltimos foron constru\u00eddos no transcurso do s\u00e9culo\u00a0XX para o aumento das necesidades de auga da cidade.\nOs principais acuedutos de Roma son: o Felice, o Acqua Paola, o Acqua Pia Antica Marcia, o Peschiera-Capore e o Appio-Alessandrino.\nO centro da cidade tam\u00e9n est\u00e1 caracterizado por alg\u00fans arcos triunfais antigos (o arco de Tito, o arco de Septimio Severo, o arco de Constantino) e os restos de varias termas, un dos principais lugares de reuni\u00f3n durante a Antig\u00fcidade (entre estas, as principais son as termas de Caracalla, as termas de Diocleciano e as termas de Tito).\nO T\u00edber e o Aniene, os r\u00edos que atravesan a cidade, est\u00e1n atravesados por m\u00e1is de trinta pontes: na \u00e1rea urbana, vinte e oito atravesan o T\u00edber (entre eles a ponte Milvio, a ponte Sant'Angelo e a ponte Sisto), mentres que cinco constru\u00edronse para atravesar o Aniene, entre os cales est\u00e1 o ponte Nomentano.\nEdificios militares.\nOs edificios militares de Roma rem\u00f3ntanse \u00e1s orixes m\u00edticas da cidade, cando R\u00f3mulo alzar\u00eda as murallas da Roma cadrada, e xogaron un papel importante en todo o transcorrer da historia da cidade, determinando o seu desenvolvemento e a s\u00faa defensa.\nRoma \u00e9 a \u00fanica capital europea que conservou case completamente o circu\u00edto das s\u00faas murallas, que poden dividirse en seis sistemas defensivos distintos (as murallas romuleanas, as murallas servianas, as murallas aurelianas, as murallas leoninas, as murallas vaticanas e as murallas gianicolenses).\nA principal muralla da cidade, constru\u00edda por orde de Aureliano, presentaba dezaseis portas, a maior parte das cales coincid\u00eda cunha v\u00eda consular: entre elas, a porta San Sebastiano, a porta San Paolo, a porta do Popolo e a porta P\u00eda.\nOutras imaxes caracter\u00edsticas de Roma, sobre todo na \u00e9poca medieval, eran as torres e os castelos, residencias das poderosas familias baronais que apadronaron a cidade entre o s\u00e9culo\u00a0X e o XIV: Gregorovius afirmou que, na Idade Media, Roma contaba con ao redor de 900 torres, a maior parte delas foron destru\u00eddas na segunda metade do s\u00e9culo\u00a0XIII; en cambio, numerosos castelos sobreviviron e caracterizan a paisaxe da campi\u00f1a romana.\nDespois da unificaci\u00f3n de Italia, a cidade pasou a estar protexida por un campo atrincheirado composto por quince fortes que formaban un anel de ao redor de 40\u00a0km.\nOutras edificaci\u00f3ns.\nAs principais prazas de Roma, nacidas durante o Renacemento ou o per\u00edodo barroco, tenden a dar testemu\u00f1o da capacidade creativa dun ideal de vida harmonioso entre a exaltaci\u00f3n human\u00edstica e as concesi\u00f3ns sobrenaturais. Entre as m\u00e1is soadas prazas romanas, at\u00f3panse a praza de Espa\u00f1a, a praza Navona, a Piazza del Popolo, a praza da Rep\u00fablica, a praza Venezia, a praza Colonna, a praza Farnese, o Largo di Torre Argentina, o Campo de' Fiori e a Praza de San Pedro.\nEntre as principais v\u00edas do centro da cidade, est\u00e1n via del Corso, via del Babuino e via di Ripetta, que forman o chamado Tridente de Roma; a via dei Fori Imperiali, tam\u00e9n chamada via do Imperio; a via Veneto, moi soada nos anos sesenta; a via Condotti, a principal r\u00faa de compras; a via Margutta, a r\u00faa dos artistas; a via Nazionale, inaugurada logo da unificaci\u00f3n; a via della Conciliazione, que conecta o Estado italiano coa Cidade do Vaticano.\nRoma \u00e9 a cidade que conserva o maior n\u00famero de obeliscos: moitos se remontan \u00e1 Idade Imperial, cando os obeliscos eran transportados directamente de Exipto; outros foron realizados polos romanos, que usaban o mesmo granito dos obeliscos exipcios. A maior parte destes foi restaurada por orde do papa Sisto V.\nDesde a Antig\u00fcidade, as r\u00faas, as prazas e os edificios de Roma ad\u00f3rnanse con estatuas de distintos tipos (ecuestres, estatuas en p\u00e9, estatuas sentadas ou bustos, por exemplo). Antigamente atribu\u00edaselles un poder case m\u00edstico, para protexer ao pobo romano e representar a concesi\u00f3n dos deuses. Particulares e caracter\u00edsticas son as \u00abestatuas que falan\u00bb (entre elas Pasquino e a estatua do Babuino), a trav\u00e9s das cales o pobo, con s\u00e1tiras e escritos c\u00ednicos que colocaba anonimamente nos seus pedestais, expresaba o seu malestar ante aquel que ti\u00f1a o poder na cidade.\nEn Roma, no transcurso dos seus s\u00e9culos, erix\u00edronse numerosas columnas con intenci\u00f3n conmemorativa; entre as 14 que a\u00ednda existen at\u00f3panse a columna de Marco Aurelio e a columna de Traxano. Entre as principais columnatas da cidade, a m\u00e1is co\u00f1ecida \u00e9 probablemente a que realizou Bernini no s\u00e9culo\u00a0XVII.\nSitios arqueol\u00f3xicos.\nPola s\u00faa abundancia de sitios e restos arqueol\u00f3xicos, Roma \u00e9 un verdadeiro \u00abmuseo ao aire libre\u00bb.\nO berce da historia de Roma \u00e9 o Palatino, debaixo do cal se atopan o Foro Romano, os Foros imperiais e o Mercado de Traxano, os centros da vida pol\u00edtica, econ\u00f3mica, relixiosa e social do mundo antigo.\nA pouca distancia at\u00f3pase o Coliseo, o monumento que serve de s\u00edmbolo \u00e1 Antiga Roma; sobre o pr\u00f3ximo outeiro Oppio at\u00f3panse os restos da Domus Aurea, a \u00abcasa de ouro\u00bb de Ner\u00f3n.\nCami\u00f1ando da Piazza Venezia cara ao r\u00edo T\u00edber at\u00f3panse a Cripta Balbi (parte do antigo teatro de Balbo), o Teatro de Marcelo cos templos da \u00e1rea de Sant'Omobono e a \u00e1rea sacra de Longo di Torre Arxentina (onde asasinaron a C\u00e9sar).\nOutros sitios arqueol\u00f3xicos presentes na cidade son a Bas\u00edlica subterr\u00e1nea de Porta Maggiore, as Termas de Caracalla, os restos de San Clemente, o Auditorio de Mecenas e as Casas Romanas del Celio, debaixo da Bas\u00edlica de San Xo\u00e1n e San Paulo.\nF\u00f3ra do centro urbano at\u00f3panse as escavaci\u00f3ns de Ostia; o mausoleo de Cecilia Metela, o Castrum Caetani, a Tumba dos Escipi\u00f3ns e a vila dos Quintili sobre a v\u00eda Appia Antica; a vila de Livia en Curm\u00e1 Porta; a \u00e1rea arqueol\u00f3xica de Veyes, co santuario etrusco do Apolo e o Parque das Tumbas da Via Latina.\n\u00c1reas naturais.\nCon ao redor de 52\u00a0000\u00a0hect\u00e1reas de \u00e1rea agr\u00edcola, Roma \u00e9 a cidade m\u00e1is verde de Europa. M\u00e1is al\u00f3 das vilas hist\u00f3ricas hai outras moitas \u00e1reas verdes, sen contar os terreos dedicados \u00e1 agricultura nas zonas m\u00e1is perif\u00e9ricas.\nEconom\u00eda.\nO turismo pos\u00fae un papel vital na econom\u00eda de Roma, dado o \"status\" da cidade como un dos m\u00e1is famosos e m\u00e1is co\u00f1ecidos destinos tur\u00edsticos do mundo.\nA cidade \u00e9 tam\u00e9n un centro bancario e financeiro. Outros elementos destacados son a mercadotecnia e a moda (roupas de \"griffe\").\nDeportes.\nA cidade de Roma foi sede dos Xogos Ol\u00edmpicos de 1960, sendo o principal fito deportivo da s\u00faa historia recente. Por\u00e9n tam\u00e9n foi sede das finais dos Mundiais de F\u00fatbol de 1934 e 1990, organizados pola FIFA, e as Eurocopas de F\u00fatbol de 1968 e 1980, organizadas pola UEFA.\nAo mesmo tempo t\u00f3dolos anos organ\u00edzase entre outros eventos o Masters de Roma de Tenis, que re\u00fane aos mellores tenistas do circu\u00edto.\nOs principais equipos deportivos est\u00e1beis da cidade son o A.S. Roma e SS Lazio en f\u00fatbol, o Pallacanestro Virtus Roma de baloncesto, o M. Roma Volley en voleibol e o Rugby Roma Olimpic e SS Lazio Rugby en rugby, todos nas m\u00e1ximas categor\u00edas dos seus deportes.\nCidades irmandadas.\nTam\u00e9n ten relaci\u00f3n de amizade con outras cidades:"}
{"id": "5994", "revid": "98629", "url": "https://gl.wikipedia.org/wiki?curid=5994", "title": "14 de xaneiro", "text": "O 14 de xaneiro \u00e9 o 14\u00ba d\u00eda do ano do calendario gregoriano. Quedan 351 d\u00edas para finalizar o ano, 352 nos anos bisestos.\nOutros.\nOs 366 d\u00edas do ano"}
{"id": "5995", "revid": "23204", "url": "https://gl.wikipedia.org/wiki?curid=5995", "title": "San Juan", "text": "San Juan (en galego, \"San Xo\u00e1n\") pode ser:"}
{"id": "5997", "revid": "1888", "url": "https://gl.wikipedia.org/wiki?curid=5997", "title": "18 de xaneiro", "text": "O 18 de xaneiro \u00e9 o 18\u00ba d\u00eda do ano do calendario gregoriano. Quedan 347 d\u00edas para finalizar o ano, 348 nos anos bisestos.\nOutros.\nOs 366 d\u00edas do ano"}
{"id": "5998", "revid": "98629", "url": "https://gl.wikipedia.org/wiki?curid=5998", "title": "Queen", "text": "Queen \u00e9 unha banda brit\u00e1nica de rock creada en Londres en 1970, trala ruptura do grupo Smile. Orixinalmente estivo formada por Freddie Mercury (voces, piano), Brian May (guitarra, voces), John Deacon (baixo) e Roger Taylor (bater\u00eda, voces). Os seus primeiros traballos estaban influenciados polo rock progresivo, o hard rock e o heavy metal, pero gradualmente aventurouse cara a unha m\u00fasica m\u00e1is convencional, incorporando diversos estilos ao seu son.\nTraxectoria.\nA historia deste grupo brit\u00e1nico comezou en 1968 cando Brian May e Tim Staffell fundaran Smile. A este proxecto uniuse Roger Taylor como bater\u00eda. En 1970 Tim Staffell abandona o grupo. Nese mesmo ano incorp\u00f3rase Freddie Mercury e cambian o nome de Smile por Queen. A raz\u00f3n deste nome d\u00e9bese a que os integrantes da banda buscaban algo que fose identificativo doado de co\u00f1ecer por calquera persoa do mundo. Un ano m\u00e1is tarde, en 1971 \u00fanese John Deacon como baixista e quedar\u00eda pechada a formaci\u00f3n do grupo que nunca experimentou cambios ata a s\u00faa desaparici\u00f3n.\nO seu primeiro grande \u00e9xito foi \"Bohemian Rhapsody\", escrita por Freddie e producida por Roy Thomas Baker en outubro de 1975. Estaba dentro do seu \u00e1lbum \"A night at the opera\". Previamente, Queen gravara tres discos: \"Queen\", \"Queen II\" e \"Sheer Heart Attack\".\nEn 1976 publican \"A day at the races\" e en outubro de 1977 \"News of the world\", que cont\u00e9n a simb\u00f3lica canci\u00f3n \"We are the champions\", utilizada en multitude de eventos deportivos. O grupo non paraba e un ano m\u00e1is tarde sae \u00e1 luz \"Jazz\". Deste volume destacan \"Bycicle Race\" e \"Fat Bottomed Girls\" cunha portada no sinxelo que presentaba unha muller espida en bicicleta e tivo que ser retirada e modificada amosando esa muller levando roupa interior.\n1979 acolle o seu primeiro disco dun directo, \"Live Killers\", e en 1980 publican \"The Game\", que conti\u00f1a o tema \"Another One Bites The Dust\", o sinxelo m\u00e1is vendido do grupo. No mesmo ano tam\u00e9n gravar\u00edan a banda sonora da pel\u00edcula \"Flash Gordon\".\nDurante 1981 os seus esforzos c\u00e9ntranse nunha xira por diversos pa\u00edses do mundo e, \u00f3 terminar levaron a cabo os preparativos para gravar \"Hot Space\", que saer\u00eda publicado en 1982. En decembro dese ano Queen aparece dentro do libro Guinness como a banda mellor pagada. \nDous anos m\u00e1is tarde publican \"The Works\". Dentro deste \u00e1lbum at\u00f3pase o \u00e9xito \"Radio Ga Ga\". O videoclip deste tema desenv\u00f3lvese no ambiente da pel\u00edcula \"Metropolis\". \nQueen participou en 1985 no festival Rock In Rio congregando a uns 250.000 espectadores. En xu\u00f1o do mesmo ano o grupo realiza a banda sonora de \"Highlander\", no disco titulado \"A Kind Of Magic\" e en decembro realizan o seu segundo \u00e1lbum en directo \"Live Magic\".\nFreddie Mercury xunto a Montserrat Caball\u00e9 gravan un disco xuntos. Inclu\u00eda a canci\u00f3n \"Barcelona\" que foi tomada como tema dos Xogos Ol\u00edmpicos de 1992.\n\"The Miracle\" foi o d\u00e9cimo sexto \u00e1lbum da banda que se publicou en maio de 1989. En 1990 Queen asina con Disney Hollywood Records o maior contrato da historia da m\u00fasica.\n\"Greatests Hits II\", o seu segundo recompilatorio, aparece en outubro de 1991 e no mesmo ano, o 23 de novembro, Freddie anuncia publicamente que padece SIDA e morre o d\u00eda seguinte.\nRoger, John e Brian editan 'Made in Heaven' en 1995 con temas nos que traballou Freddie antes de morrer. A partir deste punto, a banda deixou de tocar e soamente publicou numerosos recompilatorios, feito que produciu o enfado de Deacon e diversas discusi\u00f3ns entre os compo\u00f1entes."}
{"id": "5999", "revid": "24955", "url": "https://gl.wikipedia.org/wiki?curid=5999", "title": "20 de xaneiro", "text": "O 20 de xaneiro \u00e9 o 20\u00ba d\u00eda do ano do calendario gregoriano. Quedan 345 d\u00edas para finalizar o ano, 346 nos anos bisestos.\nOutros.\nOs 366 d\u00edas do ano"}
{"id": "6000", "revid": "98629", "url": "https://gl.wikipedia.org/wiki?curid=6000", "title": "22 de xaneiro", "text": "O 22 de xaneiro \u00e9 o 22\u00ba d\u00eda do ano do calendario gregoriano. Quedan 343 d\u00edas para finalizar o ano, 344 nos anos bisestos.\nOutros.\nOs 366 d\u00edas do ano"}
{"id": "6001", "revid": "98629", "url": "https://gl.wikipedia.org/wiki?curid=6001", "title": "23 de xaneiro", "text": "O 23 de xaneiro \u00e9 o 23\u00ba d\u00eda do ano do calendario gregoriano. Quedan 342 d\u00edas para finalizar o ano, 343 nos anos bisestos.\nOutros.\nOs 366 d\u00edas do ano"}
{"id": "6006", "revid": "3795", "url": "https://gl.wikipedia.org/wiki?curid=6006", "title": "26 de xaneiro", "text": "O 26 de xaneiro \u00e9 o 26\u00ba d\u00eda do ano do calendario gregoriano. Quedan 339 d\u00edas para finalizar o ano, 340 nos anos bisestos.\nOutros.\nOs 366 d\u00edas do ano"}
{"id": "6012", "revid": "1888", "url": "https://gl.wikipedia.org/wiki?curid=6012", "title": "27 de xaneiro", "text": "O 27 de xaneiro \u00e9 o 27\u00ba d\u00eda do ano do calendario gregoriano. Quedan 338 d\u00edas para finalizar o ano, 339 nos anos bisestos.\nOutros.\nOs 366 d\u00edas do ano"}
{"id": "6015", "revid": "1822", "url": "https://gl.wikipedia.org/wiki?curid=6015", "title": "Andr\u00f3meda (mitolox\u00eda)", "text": "Na mitolox\u00eda grega Andr\u00f3meda (en grego antigo \u1f08\u03bd\u03b4\u03c1\u03bf\u03bc\u03ad\u03b4\u03b1, 'gobernante dos homes') era filla de Cefeo e de Casiopea, reis de Etiop\u00eda.\nTraxectoria.\nCasiopea, presumindo de ser tan bela como as Nereidas, provocou a furia de Poseid\u00f3n, quen enviou unha inundaci\u00f3n sobre a terra e un monstro mari\u00f1o, Ceto, para que acabase con homes e gando. Sabendo polo or\u00e1culo de Am\u00f3n que non poder\u00edan atopar unha soluci\u00f3n ata casar a s\u00faa filla Andr\u00f3meda co monstro, o rei Cefeo deixouna encadeada a unha rocha, espida e con xoias.\nPerseo, cabalgando polo aire co seu cabalo alado Pegaso de volta tras matar a Gorgona, viu a Andr\u00f3meda e namorou dela. Baixou \u00e1 praia a falar con Cefeo e Casiopea para pedir a s\u00faa man se a libraba do monstro mari\u00f1o. Os pais aceptaron de mala gana. Perseo con Pegaso loitou co monstro mari\u00f1o, matouno e usou a cabeza da Medusa (que convert\u00eda en pedra a quen a miraba e que conseguira cortar Perseo anteriormente) para petrificar o animal e convertelo en coral. Despois desatou a Andr\u00f3meda e, cando quer\u00edan casar, Casiopea negouse porque xa lle prometera a man de Andr\u00f3meda ao pr\u00edncipe Agenor. Perseo loitou contra Agenor e o seu s\u00e9quito e logo de matar a moitos viuse obrigado a usar a cabeza da Medusa e petrificou os que quedaban. Andr\u00f3meda casou felizmente con Perseo.\nAndr\u00f3meda marchou tras o seu marido a Tirinto en Argos, e converteuse na nai de seis fillos (os Perseides): Perses, Alceo, M\u00e9stor, Heleo, Electri\u00f3n e Est\u00e9nelo, e unha filla, Gorg\u00f3fene. Os seus descendentes gobernaron Micenas desde Electri\u00f3n ata Euristeo, tras quen Atreo obtivo a coroa, e incl\u00fae ao grande heroe Heracles. Segundo esta mitolox\u00eda, Perses \u00e9 o devanceiro dos persas.\nTras a s\u00faa morte, Andr\u00f3meda foi situada por Atenea entre as constelaci\u00f3ns do ceo do norte, preto de Perseo e Casiopea. S\u00f3focles e Eur\u00edpides (e en \u00e9poca m\u00e1is recente Pierre Corneille) escribiron varias traxedias a partir da historia, e os seus incidentes foron representados en numerosas obras de arte antigas.\nAndr\u00f3meda \u00e9 representada no ceo do hemisferio norte pola constelaci\u00f3n Andr\u00f3meda, que cont\u00e9n a galaxia de Andr\u00f3meda.\nEste mito foi representado nunha versi\u00f3n modificada da pel\u00edcula de 1981 \"Furia de tit\u00e1ns\".\nRepresentaci\u00f3ns.\nA figura de Andr\u00f3meda encadeada \u00e1 rocha representa o aspecto feble da muller arquet\u00edpica que atopa no home o seu defensor natural. Esta visi\u00f3n inspirou moitas obras de arte cl\u00e1sicas. A estrutura do mito rep\u00edtese en moitos filmes, nos que o heroe rescata a muller indefensa."}
{"id": "6016", "revid": "35560", "url": "https://gl.wikipedia.org/wiki?curid=6016", "title": "Andr\u00f3meda", "text": "Andr\u00f3meda pode referirse a:"}
{"id": "6017", "revid": "7334", "url": "https://gl.wikipedia.org/wiki?curid=6017", "title": "28 de xaneiro", "text": "O 28 de xaneiro \u00e9 o 28\u00ba d\u00eda do ano do calendario gregoriano. Quedan 337 d\u00edas para finalizar o ano, 338 nos anos bisestos.\nOutros.\nOs 366 d\u00edas do ano"}
{"id": "6018", "revid": "98629", "url": "https://gl.wikipedia.org/wiki?curid=6018", "title": "Freddie Mercury", "text": "Frederick Bulsara Mercury, nado como Farrokh Bomi Bulsara en Stone Town, Zanz\u00edbar (actual Tanzania), o 5 de setembro de 1946 e finado en Londres o 24 de novembro de 1991, foi o cantante e l\u00edder do grupo brit\u00e1nico de rock \"Queen\".Tam\u00e9n dedicou parte da s\u00faa vida a ser compositor e pianista.\nComo int\u00e9rprete, foi reco\u00f1ecido pola s\u00faa poderosa voz e extravagante posta en escena. Como compositor, escribiu moitos dos seus \u00e9xitos, como \"Killer Queen\", \"Bohemian Rhapsody \", \"Somebody to Love\", \"We Are the Champions\", \"Don't Stop Me Now\", \"Crazy Little Thing Called Love\". Ademais da actividade coa banda, nos anos oitenta lanzou a s\u00faa carreira en solitario, o que o levou a publicar dous discos, \"Mr. Bad Guy\" (1985) e \"Barcelona\" (1988), este \u00faltimo en colaboraci\u00f3n coa soprano espa\u00f1ola Montserrat Caball\u00e9. Unha colaboraci\u00f3n entre ambos foi a canci\u00f3n oficial dos Xogos Ol\u00edmpicos de Barcelona 1992 a\u00ednda que desgraciadamente non puido interpretala al\u00ed como estaba previsto, debido \u00e1 s\u00faa temper\u00e1 morte, sendo substitu\u00eddo polo tenor Jos\u00e9 Carreras.\nMorreu dunha broncopneumon\u00eda complicada pola SIDA o 24 de novembro de 1991, s\u00f3 un d\u00eda despois de anunciar oficialmente que ti\u00f1a esta \u00faltima enfermidade. En 2006, a revista \"Time Asia\" nomeouno como un dos heroes asi\u00e1ticos m\u00e1is influentes dos \u00faltimos sesenta anos. En 2005, nunha entrevista organizada por Blender e MTV2, foi nomeado o mellor cantante masculino de todos os tempos. En 2008, a revista estadounidense \"Rolling Stone\" colocouno no 18\u00ba lugar da lista dos 100 mellores cantantes de todos os tempos, mentres que \"Classic Rock\", ao ano seguinte, considerouno o mellor cantante de rock da historia. Pola s\u00faa banda, Allmusic definiu a Mercury como \"un dos l\u00edderes m\u00e1is carism\u00e1ticos e din\u00e1micos da historia do rock\".\nBiograf\u00eda.\nInfancia e primeiros anos.\nFreddie Mercury naceu no Shangani Govt. Hospital, na illa de Zanz\u00edbar, ent\u00f3n un protectorado brit\u00e1nico e agora parte de Tanzania, a unha distancia de 25 km da costa de Tanganica, o 5 de setembro de 1946. Os seus pais, Bomi (1908-2003) e Jer Bulsara (16 de outubro de 1922-13 de novembro de 2016) eran parsis da rexi\u00f3n de Gujarat, parte da presidencia de Bombay, na India brit\u00e1nica. Tivo que trasladarse a \u00c1frica debido ao traballo de seu pai, tesoureiro da Secretar\u00eda de Estado para as Colonias.\nO 4 de febreiro de 1954, \u00e1 idade de sete anos, foi enviado coa s\u00faa avoa e a s\u00faa t\u00eda Sheroo Khory a estudar ao St. Peter's School, un internado estilo brit\u00e1nico para nenos en Pachgani, preto de Bombay, na India. Aqu\u00ed foi onde empezou a ser co\u00f1ecido como \"Freddie\" alcume que tam\u00e9n a familia comezou a utilizar.\nDespois de volver para Zanzibar en 1964, \u00e1 idade de 18, tivo que mudarse coa s\u00faa familia a Inglaterra por mor da revoluci\u00f3n de Zanz\u00edbar, que foi minando a estabilidade pol\u00edtica do pa\u00eds e que levou ao nacemento do Estado de Tanzania. As\u00ed Bulsara estableceuse nunha pequena casa en Feltham, Middlesex, preto do aeroporto de Heathrow en Londres. Freddie continuou a s\u00faa educaci\u00f3n na escola Polit\u00e9cnica de Isleworth (desde 1993 West Thames College); ademais dos seus estudos de arte, nos seus primeiros anos de ingl\u00e9s traballou nun servizo de catering preto do aeroporto e nun almac\u00e9n da zona comercial de Feltham. \nNa primavera de 1966 obtivo as mellores notas no exame de arte da Polit\u00e9cnica Isleworth, puntuaci\u00f3n que lle permitiu a admisi\u00f3n na Escola de Ealing Art en Londres, onde estudou arte e dese\u00f1o gr\u00e1fico, ao instalarse no barrio de Kensington nun apartamento alugado por un amigo, preto do mercado Kensington.\nPouco despois de recibir o seu diploma en Ealing Art School, xuntouse a Ibex, unha banda de Liverpool influenciada por Cream. \nNo \u00faltimo mes de 1969, Freddie decidiu cambiar o seu nome ao Ibex, renomeado Wreckage. Comezou a escribir numerosas pezas para a banda, entre elas \"Stone Cold Crazy\". Por\u00e9n, ningunha das canci\u00f3ns, ag\u00e1s unha chamada \"Green\", tivo o \u00e9xito esperado e o grupo disolveuse. Freddie Bulsara volveu buscar un novo grupo e respondeu a un anuncio publicado no \"Melody Maker\" de Sour Milk Sea. Os outros membros do grupo quedaron impresionados coa s\u00faa voz e contrat\u00e1rono tres noites por semana. Uns meses m\u00e1is tarde, Sour Milk Foi decidiu separarse por diferenzas creativas.\nVida persoal.\nOrientaci\u00f3n sexual.\nMentres alg\u00fans cr\u00edticos suxiren que Mercury ocultou a s\u00faa orientaci\u00f3n sexual ao p\u00fablico, outras fontes ref\u00edrense a el como \"abertamente homosexual\". Mercury ref\u00edrese a si mesmo como \"gay\" nunha entrevista de 1974 coa revista \"NME\", pero hai evidencia clara de que era bisexual. Unha vez dixo que era \"bisexual\". Xeralmente distanci\u00e1base de Jim Hutton durante eventos p\u00fablicos a principios de 1980. Nunha enquisa realizada polo xornal \"Clar\u00edn\", Freddie Mercury foi escollido como \"o gay m\u00e1is valente ao facer p\u00fablica a s\u00faa homosexualidade\". Brian May comentou, a este respecto, que considera que \"chamalo gay \u00e9 algo moi simplista, isto ocorre porque lle d\u00e1 moita importancia \u00e1 s\u00faa vida persoal\" .\nO cantante sab\u00eda que era VIH-positivo sete anos antes de morrer, pero introduc\u00eda os medicamentos na s\u00faa mansi\u00f3n en completo segredo para que ningu\u00e9n sospeitara. Con todo, tanto Barbara Valentin (que fora parella de Mercury entre 1983 e 1985) como Jim Hutton (a s\u00faa \u00faltima parella) mantiveron posici\u00f3ns diferentes para determinar cando Mercury descubriu que era VIH positivo: Valentin nunha entrevista ante un medio alem\u00e1n unha semana despois da morte do m\u00fasico dixo que fora diagnosticado seis anos antes da s\u00faa morte, pero isto difire da biograf\u00eda \"Mercury &amp; me\" escrita por Hutton, que fixa a data en Semana Santa de 1987.\nLegado.\nNos Estados Unidos, onde a popularidade de Queen diminu\u00edra na d\u00e9cada de 1980, as vendas dos seus discos creceron enormemente en 1992, un ano despois da morte de Mercury.\nNo Reino Unido, Queen pasou en total m\u00e1is semanas nas listas do que calquera outra banda (inclu\u00edndo os Beatles), e o disco de banda \"Greatest Hits\" \u00e9 o m\u00e1is vendido en Gran Breta\u00f1a ata o d\u00eda de hoxe. Nunha enquisa realizada por Sony Ericsson, d\u00faas das canci\u00f3ns de Mercury, \"Bohemian Rhapsody\" e \"We Are the Champions\" apareceron como as mellores de todos os tempos.\nHomenaxes.\nEn Montreux, na Su\u00edza, foi erguida o 25 de novembro de 1996 unha estatua de tres metros no seu honor, esculpida polo escultor de orixe checa Irena Sedleck\u00e1 e custeada por Bommi Bulsara e Montserrat Caball\u00e9.\nPara o 65 aniversario do nacemento de Mercury, Google dedicoulle o Google Doodle. Incl\u00fae unha animaci\u00f3n complexa xunto co coro de \"Do not Stop Me Now\".\nEn 2016, polo seu 70\u00ba aniversario, Brian May informou que o asteroide 17473 ser\u00eda chamado asteroide Freddiemercury 17473 pola Uni\u00f3n Astron\u00f3mica Internacional porque fora descuberto en 1991, ano no que Mercury morreu.\nA morte de Freddie Mercury representou un momento importante na historia da SIDA. En abril de 1992, os outros membros de Queen fundaron a Mercury Phoenix Trust e organizaron o concerto de homenaxe a Freddie Mercury para a concienciA\u00f3n da SIDA.\nO concerto, realizado no Estadio de Wembley, inclu\u00edu actuaci\u00f3ns en directo de Metallica, George Michael, Lisa Stansfield, Def Leppard, Guns N Roses, Liza Minnelli e outros. Este concerto foi emitido en televisi\u00f3n p\u00fablica para todo o mundo, sendo un dos grandes eventos transmitidos Na d\u00e9cada.\nFreddie Mercury era un personaxe menor no drama de televisi\u00f3n \"Best Possible Taste: The Kenny Everett Story\", que se estreou na BBC en outubro de 2012. Foi interpretado polo actor James Floyd. En novembro de 2016 estreouse o docudrama \"para televisi\u00f3n The Freddie Mercury Story: Who Wants to Live Forever\" en Channel 5. Mercury foi interpretado polo cantante John Blunt, mentres Patrick Warner actuou como Brian May, Martin Teall como Roger Taylor e Jack Beale como John Deacon. A\u00ednda que a pel\u00edcula foi criticada por incidir sobre a vida amorosa e sexual de Mercury, a interpretaci\u00f3n de Blunt recibiu eloxios. Tam\u00e9n en novembro de 2016 se estreou a curtametraxe luxemburguesa \"Freddie\", dirixida por Andy Bausch e na que Mercury \u00e9 interpretado polo actor Nilton Martins."}
{"id": "6019", "revid": "55340", "url": "https://gl.wikipedia.org/wiki?curid=6019", "title": "Abidos", "text": "Abidos era unha cidade do Antigo Exipto pertencente ao VIII nomo do Alto Exipto. O seu nome exipcio era Abdjw, \"o outeiro do relicario\", xa que nel se conservaba a cabeza sagrada de Osiris.\nAqu\u00ed se atoparon as t\u00e1boas dos reis coa lista dos primeiros 77 reis e os restos das tumbas reais das primeiras dinast\u00edas e dos templos de Osiris, de Seti I, de Rams\u00e9s II.\nHistoria.\nOs primeiros restos arqueol\u00f3xicos datan do 4.000 a.C. Posteriormente foi o lugar m\u00e1is importante de enterramento das primeiras dinast\u00edas de reis exipcios. Tras o traslado da capital a Menfis, os reis continuaron a constru\u00edr tumbas ficticias. A fins da V dinast\u00eda xurdiu o culto a Osiris, e o rei local Jenti-Amentiu foi asimilado a el. O mito de Osiris asentouse fortemente na cidade, xa que segundo a tradici\u00f3n na cidade estaba a cabeza de Osiris, e os ritos do soterramento ficticio do rei transform\u00e1ronse nos \"misterios de Osiris\", nos que se representaba a morte e a resurrecci\u00f3n do deus. Isto comportou que Abidos se convertese na cidade santa de Osiris, \u00e1 que acud\u00edan milleiros de peregrinos.\nO \u00faltimo edificio constru\u00eddo foi o novo templo de Nectanebo I, na 30 dinast\u00eda. Na \u00e9poca ptolomea a cidade decaeu e acabou deshabitada.\nArquitectura.\nUn dos principais edificios \u00e9 o Templo de Seti I que foi constru\u00eddo en memoria de Osiris, \u00e9 o m\u00e1is grande de todos os edificios constru\u00eddos en Abidos. O templo, constru\u00eddo sobre un terreo en pendente, ten unha planta en forma de L. O edificio comp\u00fa\u00f1ase de dous mastros, dous patios, d\u00faas salas hip\u00f3stilas e un conxunto de edificios auxiliares: almac\u00e9ns ou pequenas capelas dedicadas a Nefertum e Ptah-Sokar. A\u00ednda que mant\u00e9n unha distrubuci\u00f3n cl\u00e1sica, destaca polo feito de conter sete santuarios que o converten en \u00fanico dentro da arquitectura exipcia, os santuarios estaban dedicados a Seti I, Ptah, Ra-Horajty, Am\u00f3n-Ra, Osiris, Isis e Horus. Todo o conxunto est\u00e1 rodeado por un muro.\nO Templo de Rams\u00e9s II (1298 a.C), \u00e9 un pequeno edificio ao noroeste do templo de Osiris, para lle dar ao esp\u00edrito de Rams\u00e9s unha relaci\u00f3n estreita con Osiris."}
{"id": "6025", "revid": "27155", "url": "https://gl.wikipedia.org/wiki?curid=6025", "title": "Cristalograf\u00eda", "text": "A cristalograf\u00eda \u00e9 a ciencia experimental que estuda o ordenamento dos \u00e1tomos nos s\u00f3lidos. Nos tempos antigos a cristalograf\u00eda era o estudo cient\u00edfico de pedras cristalinas.\nOs m\u00e9todos cristalogr\u00e1ficos apoianse fortemente na an\u00e1lise dos patr\u00f3ns de difracci\u00f3n que xorden dunha mostra cristalina \u00f3 irradiala cun feixe de raios X, neutr\u00f3ns ou electr\u00f3ns. A estrutura cristalina tam\u00e9n pode ser estudada por medio de microscop\u00eda electr\u00f3nica.\nIntroduci\u00f3n.\nUn material cristalino \u00e9 aquel no que os \u00e1tomos se estruturan en redes tridimensionais que se repiten. A estrutura que se repite denom\u00ednase c\u00e9lula cristalina. Os cristais clasif\u00edcanse segundo sexan as propiedades de simetr\u00eda da c\u00e9lula cristalina. Estas propiedades de simetr\u00eda tam\u00e9n se manifestan en ocasi\u00f3n en simetr\u00edas macrosc\u00f3picas dos cristais, como formas xeom\u00e9tricas ou planos de cortadura. O estudo da cristalograf\u00eda require un certo co\u00f1ecemento do grupo de simetr\u00eda.\nA cristalograf\u00eda na biolox\u00eda.\nA cristalograf\u00eda dos raios X \u00e9 o principal m\u00e9todo de obtenci\u00f3n de informaci\u00f3n estrutural no estudo de prote\u00ednas e outras macromol\u00e9culas org\u00e1nicas (como a dobre h\u00e9lice do ADN). A an\u00e1lise de mol\u00e9culas tan complexas e, moi especialmente, con pouca simetr\u00eda require unha an\u00e1lise moi complexa empreg\u00e1ndose ordenadores para axustar o patr\u00f3n de difracci\u00f3n \u00e1s posibles estruturas."}
{"id": "6027", "revid": "1410", "url": "https://gl.wikipedia.org/wiki?curid=6027", "title": "2 de setembro", "text": "O 2 de setembro \u00e9 o 245\u00ba d\u00eda do ano do calendario gregoriano e o 246\u00ba nos anos bisestos. Quedan 120 d\u00edas para finalizar o ano.\nOutros.\nOs 366 d\u00edas do ano"}
{"id": "6056", "revid": "22570", "url": "https://gl.wikipedia.org/wiki?curid=6056", "title": "Modo de execuci\u00f3n", "text": "\u00c9 habitual nun computador que existan varios modos ou niveis de execuci\u00f3n. Esta diferenciaci\u00f3n faise por motivos de seguridade. Normalmente existen dous niveis: privilexiado e non privilexiado. Cando un c\u00f3digo \u00e9 executado en modo \"non privilexiado\", non pode acceder a todo o mapa de memoria e s\u00f3 pode executar un subconxunto das instruci\u00f3ns existentes. En modo privilexiado, non hai ningunha restrici\u00f3n.\nPara que a isto sexa posible, eficaz e seguro, a distinci\u00f3n do modo de execuci\u00f3n faise por hardware: un ou varios bits no rexistro de estado da unidade de control indican o nivel de execuci\u00f3n. O procedemento habitual de salto dun nivel a outro \u00e9 o seguinte:"}
{"id": "6057", "revid": "132", "url": "https://gl.wikipedia.org/wiki?curid=6057", "title": "Entrada sa\u00edda por DMA", "text": ""}
{"id": "6058", "revid": "1093", "url": "https://gl.wikipedia.org/wiki?curid=6058", "title": "Gab\u00f3n", "text": "Gab\u00f3n (en franc\u00e9s: \"Gabon\"), oficialmente Rep\u00fablica Gabonesa (en franc\u00e9s: \"R\u00e9publique Gabonaise\") \u00e9 un pa\u00eds da \u00c1frica limitado \u00f3 norte co enclave de Mbini, da Guinea Ecuatorial e o Camer\u00fan; \u00f3 leste e sur coa Rep\u00fablica do Congo (tam\u00e9n chamada Congo-Brazaville para distinguila da Rep\u00fablica Democr\u00e1tica do Congo ou Congo-Kinshasa), e \u00f3 oeste co Oc\u00e9ano Atl\u00e1ntico. Conseguiu a independencia de Francia en 1960. Dende 1967 ata o 7 de xu\u00f1o de 2009 o seu presidente foi El Hadj Omar Bongo Ondimba.\nHistoria.\nO territorio de Gab\u00f3n estivo habitado polo menos dende hai 9.000 anos, tal cal o evidencia a arqueolox\u00eda. Ao parecer, a primeira etnia presente na zona foron os pigmeos, que certo tempo despois foron seguidos por ondas de diversas etnias, entre eles os bant\u00fas.\nVarios grupos bant\u00fas viviron na \u00e1rea que agora \u00e9 Gab\u00f3n cando Francia a ocupou en 1885. En 1910, Gab\u00f3n chegou a ser un dos catro territorios da \u00c1frica Ecuatorial Francesa, unha federaci\u00f3n que sobreviviu ata 1959. Estes territorios fix\u00e9ronse independentes o 17 de agosto de 1960.\nO primeiro presidente de Gab\u00f3n elixido en 1961, foi L\u00e9on M'ba, con O Hadj Omar Bongo como o seu vicepresidente. Cando M'Ba faleceu en 1967, Bongo substitu\u00eduno como mandatario segundo unha recente lei pola cal o vicepresidente suceder\u00eda inmediatamente ao presidente en caso de falecemento deste. Bongo estableceu un sistema de partido \u00fanico, o Partido Democr\u00e1tico de Gab\u00f3n (PDG), e foi o xefe de estado dende ent\u00f3n.\nEn 1990, o pa\u00eds abriuse a un r\u00e9xime multipartidista, e tras as elecci\u00f3ns dese ano ingresaron \u00e1 Asemblea Nacional representantes de cinco partidos opositores ao PDG. En 1993, Bong\u00f3 foi reelecto, pero premido polo goberno franc\u00e9s, aceptou convocar novas elecci\u00f3ns.\nUn referendo realizado en 1995 deulle a facultade de reformar a constituci\u00f3n, cuxa nova versi\u00f3n deu lugar \u00e1s elecci\u00f3ns presidenciais e lexislativas de 1997. Ao ano seguinte foi reelecto, mentres cumpr\u00eda 31 anos ininterrompidos no poder. O seu amigo, Jean-Fran\u00e7ois Ntotoume, foi designado primeiro ministro.\nGoberno e pol\u00edtica.\nCoa independencia de 1960 apareceron dous partidos, o Bloque Democr\u00e1tico Gabon\u00e9s (BDG) de Le\u00f3n M'Ba, e a Uni\u00f3n Democr\u00e1tica e Social Gabonesa (UDAG), liderada por Aubame. Tras as primeiras elecci\u00f3ns, ning\u00fan dos dous partidos logrou a maior\u00eda, e M'Ba f\u00edxose co cargo de primeiro ministro de Gab\u00f3n co apoio dos deputados independentes. Con todo, os dous partidos conclu\u00edron que para as dimensi\u00f3ns do pa\u00eds era m\u00e1is adecuado un sistema de partido \u00fanico, polo que para as elecci\u00f3ns de febreiro de 1961 creouse unha lista \u00fanica. M'Ba foi nomeado presidente, e Aubame ministro de asuntos exteriores.\nEn febreiro de 1963, a corrente do BDG tratou de forzar aos membros da UDSG a unha fusi\u00f3n completa ou a dimitir dos seus cargos. Todos os ministros da UDSG dimitiron, e convoc\u00e1ronse elecci\u00f3ns en febreiro de 1964, \u00e1s que a UDSG non puido concorrer por non presentar unha lista adecuada \u00e1 lei. Sen chegar a celebrarse as elecci\u00f3ns, produciuse o 18 de febreiro de 1964 un golpe militar contra M'Ba, que fixo que as tropas francesas intervi\u00f1esen. As elecci\u00f3ns celebr\u00e1ronse finalmente en abril, con varios partidos opo\u00f1entes, nas que o BDG logrou unha clara maior\u00eda.\nEn marzo de 1967, Le\u00f3n M'Ba foi elixido presidente de Gab\u00f3n, e Omar Bongo vicepresidente. Coa morte de M'Ba ese mesmo ano, Omar Bongo accedeu \u00e1 presidencia.\nEn 1968 v\u00f3lvese ao sistema de partido \u00fanico, disolvendo o BDG e creando o novo Partido Democr\u00e1tico Gabon\u00e9s (PDG). Bongo foi elixido presidente consecutivamente en 1975, 1979 e 1986. \nTras un debate nacional sobre a situaci\u00f3n pol\u00edtica, abriuse de novo un sistema multipartidario, co que Bongo foi novamente elixido presidente en 1990, 1993 e 1998, cre\u00e1ndose unha nova constituci\u00f3n que permitiu un proceso electoral m\u00e1is transparente e reformas das instituci\u00f3ns gobernamentais.\nGab\u00f3n \u00e9 actualmente unha rep\u00fablica democr\u00e1tica multipartidista, cun presidente elixido polo voto popular e un mandato de 7 anos; un primeiro ministro e un consello de ministros nomeados polo presidente.\nA Asemblea Nacional conta de 120 membros, dos cales 111 son electos e 9 nomeados polo presidente para un per\u00edodo de 5 anos. O poder xudicial reside na Corte Suprema de Xustiza e outros tribunais menores.\nCada unha das 9 provincias \u00e9 dirixida por un gobernador.\nO 31 de agosto de 2016 houbo elecci\u00f3ns presidenciais no pa\u00eds, nas que se deu por ga\u00f1ador por segunda vez a Ali Bongo entre disturbios e acusaci\u00f3ns de fraude entre o goberno e a oposici\u00f3n.\nOrganizaci\u00f3n pol\u00edtico-administrativa.\n \nGab\u00f3n est\u00e1 dividido en 9 provincias (capitais entre par\u00e9ntese)\nXeograf\u00eda.\nGab\u00f3n est\u00e1 situado na costa atl\u00e1ntica de \u00c1frica central. No sentido das agullas do reloxo desde o noroeste, limita con Guinea Ecuatorial, Camer\u00fan, e a Rep\u00fablica do Congo.\nA maior parte do interior do pa\u00eds est\u00e1 cuberto por unha densa selva.\nExisten tres rexi\u00f3ns: a chaira costeira, con moitos lagos e lagoas; a rexi\u00f3n monta\u00f1osa dos Montes Cristal e as mesetas onduladas orientais, cuxo punto m\u00e1is alto \u00e9 o Monte Bengou\u00e9, de 1.070 m. de altura.\nExiste unha importante rede hidrogr\u00e1fica que se estende por todo o territorio gabon\u00e9s.\nO r\u00edo m\u00e1is longo de Gab\u00f3n \u00e9 o Ogoou\u00e9, que nace no Congo Occidental. O r\u00edo Ogoou\u00e9 e os seus afluentes corren en direcci\u00f3n oeste, formando profundos vales a trav\u00e9s das accidentadas mesetas de Gab\u00f3n. Logo, ens\u00e1nchase para formar un amplo delta que cruza a planicie costeira. Ao sur do Ogoou\u00e9, o terreo ascende ata o macizo de Chaillu.\nO clima \u00e9 caloroso e h\u00famido con fortes choivas entre outubro e maio.\nA fauna desta zona incl\u00fae ant\u00edlopes e elefantes.\nDemograf\u00eda.\nNo ano 2007 Gab\u00f3n ti\u00f1a unha poboaci\u00f3n de 1\u00a0454\u00a0000 habitantes. O idioma oficial \u00e9 o franc\u00e9s, a\u00ednda que moi poucos o falan. A esperanza de vida \u00e9 de 54 anos. O 63.2% da poboaci\u00f3n est\u00e1 alfabetizada. A media de fillos por muller \u00e9 de 4.71. Calc\u00falase que o 8% da poboaci\u00f3n est\u00e1 infectada co virus HIV (Sida).\nPrincipal grupo \u00e9tnico: fang. Os myene consid\u00e9ranse a si mesmos a aristocracia de Gab\u00f3n. A educaci\u00f3n bas\u00e9ase nun sistema franc\u00e9s. A Universidade de Libreville creada en 1970 ten m\u00e1is de 4.000 alumnos. Os ingresos do petr\u00f3leo logran importantes investimentos na sa\u00fade, unha das mellores de \u00c1frica.\nA composici\u00f3n \u00e9tnica \u00e9: lodos (35%), bant\u00fas (29%), eshiras (25%), outros africanos e outros brancos (9%), brancos franceses (2%).\nEducaci\u00f3n.\nExiste a Universidade Omar Bong\u00f3 en Libreville. Esta universidade ten un Departamento de Espa\u00f1ol, que se encarga da aprendizaxe da lingua espa\u00f1ola en Gab\u00f3n, as\u00ed como da difusi\u00f3n da cultura hispanoamericana e hispanoafricana. Gab\u00f3n xa ten un 1,14% hispano, radicado principalmente na cidade de Cocobeach (ao NO), onde o espa\u00f1ol \u00e9 oficial xunto co franc\u00e9s e o portugu\u00e9s, pois esta cidade tam\u00e9n \u00e9 pertencente de Guinea Ecuatorial.\nCultura.\nA m\u00fasica gabonesa \u00e9 pouco co\u00f1ecida en comparaci\u00f3n cos xigantes rexionais como a Rep\u00fablica Democr\u00e1tica do Congo e o Camer\u00fan. Alg\u00fans artistas de Gab\u00f3n son: Patience Dabany, Georges Oyendze, A Rose Mbadou, Sylvain Avara, Oliver N'Goma, Pierre Akendegue, Annie-Flore Batchiellilys e Fran\u00e7ois Ngoua.\nEntre os escritores atopamos: Jean-Baptiste Abessolo e Ang\u00e8le Rawiri\nEntre os cineastas destaca Imunga Ivanga, especializado en documentais acerca da problem\u00e1tica do seu pa\u00eds.\nEcolox\u00eda.\nO bosque tropical de Gab\u00f3n est\u00e1 considerado o m\u00e1is denso e virxe de \u00c1frica. Con todo, o enorme crecemento demogr\u00e1fico do pa\u00eds est\u00e1 provocando unha deforestaci\u00f3n extrema que ameaza este invalorable recurso natural.\nA caza furtiva, as\u00ed mesmo, est\u00e1 po\u00f1endo en perigo \u00e1 fauna salvaxe. Sen d\u00fabida, a falta de medios e de xesti\u00f3n en recursos propios auguran, cando menos, un futuro pouco prometedor.\nBenestar social.\nO pa\u00eds carece de sistema de cobertura sanitaria. Os traballadores que cotizan \u00e1 seguridade social non te\u00f1en as vantaxes que se encontran nos pa\u00edses desenvolvidos que aplican o mesmo sistema. As\u00ed mesmo, a maior\u00eda (por non dicir a totalidade) dos tratamentos m\u00e9dicos non est\u00e1n cubertos. Desde a simple consulta, ata os tratamentos m\u00e1is elaborados (VIH, cancro etc.) te\u00f1en un custo, como nos Estados Unidos ou Chile.\nO pa\u00eds disp\u00f3n de escolas e centros de formaci\u00f3n, reco\u00f1ecidos tanto a nivel nacional como internacional. Existen instituci\u00f3ns internacionais que propo\u00f1en unha formaci\u00f3n adecuada e que traballan en estreita colaboraci\u00f3n coas instituci\u00f3ns, embaixadas de pa\u00edses estranxeiros e centros culturais. Dado que se trata de centros privados, o seu acceso est\u00e1 restrinxido a unha gran parte da poboaci\u00f3n, que ten que conformarse coa formaci\u00f3n ofrecida pola Universidade Omar Bongo Ondimba, sendo a \u00fanica en ofrecer matr\u00edculas acces\u00edbeis, non habendo Educaci\u00f3n Superior gratu\u00edta."}
{"id": "6061", "revid": "5863", "url": "https://gl.wikipedia.org/wiki?curid=6061", "title": "Inverno", "text": "O inverno \u00e9 unha das catro estaci\u00f3ns do ano das zonas temperadas. Comeza \u00f3 remate do outono, no hemisferio norte o d\u00eda 21 de decembro e remata o 20 de marzo, para dar paso \u00e1 primavera. A caracter\u00edstica astron\u00f3mica \u00e9 que nese per\u00edodo o \u00e1ngulo formado pola li\u00f1a Terra-Sol e centro da Terra-Polo Norte pasa do m\u00ednimo (23\u00ba 26', solsticio de inverno) a 90\u00ba (equinoccio de primavera). En Galicia caracter\u00edzase principalmente pola importante baixada das temperaturas, o que unido \u00e1s altas precipitaci\u00f3ns dan lugar a habituais neves en zonas de certa altitude.\nNa astronom\u00eda chinesa (e doutros pa\u00edses asi\u00e1ticos), consid\u00e9rase que o inverno comeza arredor do 7 de novembro, co \"Ji\u00e9q\u00ec\", co\u00f1ecido como \u7acb\u51ac \"l\u00ec d\u014dng\", \"establecemento do inverno\"."}
{"id": "6064", "revid": "23204", "url": "https://gl.wikipedia.org/wiki?curid=6064", "title": "Cereixa", "text": "A cereixa \u00e9 o froito da cerdeira.\nDescrici\u00f3n.\nA cereixa \u00e9 un pequeno froito carnoso e cunha carabu\u00f1a. Adoita ter forma esf\u00e9rica e cor xeralmente vermella m\u00e1is ou menos escura, m\u00e1is raramente amarela. O seu tama\u00f1o pode variar de pouco m\u00e1is dun cent\u00edmetro a dous ou tres. O \"ped\u00fanculo\" \u00e9 longo (rabo da cereixa). Sobre o plano bot\u00e1nico \u00e9 unha \"drupa\". Na \u00e1rbore \u00e9 habitual atopala en pequenos acios de d\u00faas a catro cereixas.\nHistoria e etimolox\u00eda.\nAs poboaci\u00f3ns europeas co\u00f1ec\u00edan e consum\u00edan desde polo menos o IV milenio a.C. unha variedade de cereixa aut\u00f3ctona, a cerdeira de monte (\"Prunus avium\"). A selecci\u00f3n permitiu pouco a pouco elixir os exemplares cos froitos m\u00e1is grosos e m\u00e1is doces, os m\u00e1is precoces ou os m\u00e1is suculentos.\nUnha variedade moi co\u00f1ecida polo seu sabor e tama\u00f1o \u00e9 a picota, que non se recolle da \u00e1rbore sen\u00f3n cando cae polo seu propio peso (un mes despois c\u00e1s demais)."}
{"id": "6065", "revid": "5312", "url": "https://gl.wikipedia.org/wiki?curid=6065", "title": "2006", "text": "2006 (MMVI) foi un ano com\u00fan comezado en domingo segundo o calendario gregoriano. Foi designado:"}
