{"id": "2315", "revid": "1131", "url": "https://gl.wikipedia.org/wiki?curid=2315", "title": "Alfonso Daniel Rodr\u00edguez Castelao", "text": "Alfonso Daniel Manuel Rodr\u00edguez Castelao, nado en Rianxo o 29 de xaneiro de 1886 e finado no exilio en Buenos Aires (Arxentina) o 7 de xaneiro de 1950, est\u00e1 considerado o Pai do nacionalismo galego. Castelao foi un intelectual comprometido coa terra e co pa\u00eds. Na s\u00faa persoa reun\u00edanse as facetas de narrador, ensa\u00edsta, dramaturgo, debuxante e pol\u00edtico galego, chegando a ser a figura m\u00e1is importante da cultura galega do s\u00e9culo XX. Ademais, estudou medicina, pero confesaba: \"F\u00edxenme m\u00e9dico por amor ao meu pai; non exerzo a profesi\u00f3n por amor \u00e1 humanidade\".\nFoi homenaxeado co segundo D\u00eda das Letras Galegas, no ano 1964. En decembro de 2011 a Xunta de Galicia declarou a s\u00faa obra como Ben de Interese Cultural inmaterial.\nA Real Academia Galega de Belas Artes dedicoulle o D\u00eda das Artes Galegas 2016 polos \"extraordinarios m\u00e9ritos art\u00edsticos\" da s\u00faa obra.\nTraxectoria.\nPrimeiros anos.\nNaceu o 29 de xaneiro de 1886 en Rianxo, sendo o primeiro fillo de Mariano Rodr\u00edguez Dios, mari\u00f1eiro dedicado a facer velas para barcos (m. 12 de novembro de 1932), e de Joaquina Castelao Gemme (m. 24 de xaneiro de 1945). Ao seguinte d\u00eda do seu nacemento foi bautizado na igrexa de Santa Comba, sendo os seus padri\u00f1os Pilara e Francisco Castelao, irm\u00e1ns da nai.\nAos tres meses do nacemento de Daniel, o pai emigrou a Arxentina, onde instalou con \u00e9xito unha \"pulper\u00eda\", e aquel foi criado especialmente polos seus av\u00f3s maternos Teresa e Jos\u00e9 Ram\u00f3n, carpinteiro de profesi\u00f3n e co\u00f1ecido polo alcume de \"Pepe de Castelao\".\nNa casa e na escola cham\u00e1rono sempre Daniel, non Alfonso, como, por iniciativa propia, puxo na partida o crego, por ser nado no mesmo ano en que se agardaba o nacemento do futuro rei Afonso XIII de Espa\u00f1a, \u00f3 que se lle ti\u00f1a destinado o nome de Alfonso. Posteriormente adoptou o nome de \"Alfonso R. Castelao\" ou, sobre todo na sinatura dos seus debuxos, simplemente \"Castelao\".\nSendo cativo foi veci\u00f1o dos Dieste e moi amigo de Eduardo, irm\u00e1n do futuro escritor rianxeiro Rafael Dieste. Asistiu \u00e1 escola privada de Xo\u00e1n Vidal e despois \u00e1 escola p\u00fablica de Rianxo.\nA finais de 1895, Daniel emigrou coa s\u00faa nai para ir vivir co pai en Bernasconi, na Pampa. Ambos embarcaron, como tantos emigrantes, no porto de Vilagarc\u00eda de Arousa no bote \"Lloyd Norte\", propiedade dunha empresa alem\u00e1.\nDurante a estad\u00eda da familia na Arxentina nacer\u00edan as s\u00faas \u00fanicas irm\u00e1s: Josefina (1897-1974) e Teresa (1898-marzo 2000).\nResidiu na Arxentina at\u00e9 o 1900 e al\u00ed, segundo el mesmo conta, descubriu o valor da caricatura lendo \"Caras y Caretas\", onde Xos\u00e9 Mar\u00eda Cao Luaces publicaba as s\u00faas caricaturas.\nEn 1900 deciden volver para que Daniel estude medicina en Compostela. De volta en Rianxo inst\u00e1lanse na casa n\u00famero 7 da R\u00faa de Abaixo. Nesas datas comeza a tomar clases de debuxo de Mar\u00eda Dios Rivademar no Carami\u00f1al. M\u00e1is adiante, o pai volveu a Arxentina para regresar definitivamente en 1903 e, cos ingresos que acumulara al\u00e1, mellora substancialmente a situaci\u00f3n econ\u00f3mica da familia polo que puido dedicarse \u00e1 pol\u00edtica (chegou a ser alcalde de Rianxo en 1907 e en 1923) e dar estudos ao fillo.\nEstudos e activismo.\nDe 1900 a 1903, Castelao estudou no Instituto Xeral e T\u00e9cnico o bacharel de Artes e, entre 1903 e 1909, cursou a carreira de Medicina na Facultade da Universidade de Santiago de Compostela. Durante eses anos, tal como sinala Otero Pedrayo en \"Espello na ser\u00e1n\", Castelao viviu primeiro no pazo de Raxoi e m\u00e1is tarde no pazo do Castro, na r\u00faa do Castro, 9.\nNo seu periplo universitario, prendeu a idea en Castelao dunha Galicia \"m\u00e1is xusta, m\u00e1is libre, m\u00e1is farturenta\", \u00e1 vez que, en propias palabras de Castelao, \"a nosa mocidade empurr\u00e1banos ao separatismo\".\nDurante os seus anos na universidade agroma tam\u00e9n o seu interese polo debuxo e a pintura, e en especial pola caricatura, ademais de pola m\u00fasica, posto que tocaba na tuna. En 1908 expuxo os seus debuxos en Madrid e comezou a colaborar coa revista viguesa \"Vida Gallega\". Entre 1909 e 1910 fixo un curso de doutoramento en Madrid e participou nos II e III Sal\u00f3n Nacional de Humoristas, \u00e1 vez que colaboraba como ilustrador con \"El Cuento Semanal\". Acadou unha medalla de ouro na Exposici\u00f3n Rexional de 1909 de Santiago, co tr\u00edptico \"Unha festa na aldea\".\n\u00c9 nese momento en que reside en Madrid cando lle confesa \u00f3 seu pai que \u00e9 \"\"artista antes que nada\" e que \"non pensei en ser doutor m\u00e1is que por satisfacelo a vostede. Eu son artista e a mi\u00f1a ambici\u00f3n so \u00e9 vivir da arte, o contrario ser\u00eda a mi\u00f1a desgracia\". O feito \u00e9 que regresou de Madrid sen lograr o doutoramento.\nA\u00ednda as\u00ed continuou na medicina. En xu\u00f1o de 1910 regresa a Rianxo e inst\u00e1lase na casa dos av\u00f3s, onde comeza a exercer como m\u00e9dico rural. Nese tempo diagnost\u00edcanlle unha tuberculose e vese obrigado a pasar unha tempada de repouso na Toxa, en setembro. Xa en 1911 asiste en Santiago a un breve curso do doutor Varela Rad\u00edo para especializarse en obstetricia, pero en maio reaparece a enfermidade e ten que ser operado en Santiago dunha adenopat\u00eda laterocervical.\nEn Rianxo, axi\u00f1a comeza a participar na vida pol\u00edtica local dentro do Partido Conservador local, liderado polo seu pai, e \u00e9 neste per\u00edodo cando colabora con Xos\u00e9 Arcos, Eduardo Dieste e outros na fundaci\u00f3n do semanario \"El Barbero Municipal\" (1910\u20131914), no que publicou as s\u00faas primeiras caricaturas e escribiu atacando o r\u00e9xime caciquil galego, personificado en Manuel Viturro Posse, secretario daquela da Deputaci\u00f3n Provincial. Segundo Jos\u00e9 Antonio Dur\u00e1n asinou alg\u00fans comentarios breves cos pseud\u00f3nimos de \"Maquis\" e \"Asieumedre\".\nD\u00e1 a s\u00faa primeira conferencia en marzo de 1911, en Vigo, falando sobre a caricatura e ao longo dos anos seguintes realiza exposici\u00f3ns das s\u00faas caricaturas en diversas cidades galegas. O 15 de febreiro de 1912, presenta en Ourense a s\u00faa primeira exposici\u00f3n individual. Durante esta \u00e9poca colaborou con \"El Liberal\", \"La Tribuna\", \"El Parlamentario\", \"El Gran Buf\u00f3n\", \"Mi Tierra\", \"Suevia\" ou \"La Voz de Galicia\" de Buenos Aires, publicaci\u00f3ns que axudaron a popularizar as s\u00faas caricaturas. Nese mesmo ano adheriuse ao movemento Liga Agraria de Acci\u00f3n Gallega, dirixido por Basilio \u00c1lvarez.\nO 19 de outubro dese ano 1912 casou con Virxinia Pereira Renda (A Estrada, 1884 - Madrid, 1969), na antiga igrexa de San Paio da Estrada, sendo oficiada a cerimonia polo seu amigo o crego Antonio Rey Soto.\nO 1\u00ba de febreiro de 1914 naceu na Estrada o seu \u00fanico fillo, Alfonso Xes\u00fas de Braga. Outro fito transcendente na vida de Castelao acontecido nese ano de 1914 foi un desprendemento de retina que o deixa case cego, pero unha operaci\u00f3n dev\u00f3lvelle a vista. A\u00ednda as\u00ed, esta quedoulle moi reducida durante o resto da s\u00faa vida e, segundo el mesmo escribiu, foi un dos motivos polos que decide abandonar definitivamente a medicina e buscar un traballo m\u00e1is seguro como funcionario. A\u00ednda as\u00ed, volveu exercer como m\u00e9dico en Rianxo durante a epidemia da gripe de 1918.\nNo relato \"O Retrato\", datado en Pontevedra en 1922, publicado nas revistas \"N\u00f3s\" e \"Alma Gallega\" en 1927 (e inclu\u00eddo en \"Retrincos\" en 1934), escribe que:\nArtista e galeguista.\nAs\u00ed, en decembro de 1915 vai a Madrid a opositar a funcionario do Instituto Xeogr\u00e1fico Estat\u00edstico, \u00e1 vez que aproveita para participar nunha Exposici\u00f3n de Humoristas e na Exposici\u00f3n de Belas Artes de Madrid, na que obt\u00e9n grandes eloxios da cr\u00edtica. Aprobada a devandita oposici\u00f3n, comeza a traballar como auxiliar de Estat\u00edstica en Pontevedra a principios de 1916, onde residir\u00eda xa ata 1936.\nNese mesmo ano de 1916 participa como figurante no filme \"Miss Ledyia\", rodado en Pontevedra por Jos\u00e9 Gil y Gil. Xa en 1918 volve opositar e mellora a praza de funcionario en Pontevedra, \u00e1 vez que comeza a traballar como profesor adxunto da c\u00e1tedra de Debuxo, no instituto de segunda ensinanza de Pontevedra, onde co\u00f1ece a Ant\u00f3n Losada Di\u00e9guez cando este v\u00e9n como catedr\u00e1tico de Psicolox\u00eda, L\u00f3xica e \u00c9tica. F\u00edxose cargo da c\u00e1tedra de Debuxo, por baixa do titular, durante quince meses.\nEn Pontevedra comeza a colaborar axi\u00f1a cos intelectuais da vila e nos c\u00edrculos culturais que al\u00ed exist\u00edan, como a charla do farmac\u00e9utico Perfecto Feijoo, o coro \"Aires da Terra\" e na creaci\u00f3n da Sociedad Coral Polif\u00f3nica de Pontevedra (en 1925). O Castelao escen\u00f3grafo naceu precisamente para os decorados dunha das representaci\u00f3ns desta Coral. M\u00e1is adiante, en 1927, participar\u00e1 como membro fundador do Museo de Pontevedra.\nEn 1916 nacen na Coru\u00f1a as Irmandades da Fala, da man de Ant\u00f3n Villar Ponte. Castelao ingresa nas Irmandades xa nese primeiro ano e promoveu a constituci\u00f3n dunha delegaci\u00f3n local en Pontevedra, actuando tam\u00e9n como delegado nas Asembleas Nacionalistas que se celebraron posteriormente. Do mesmo xeito, colabora asiduamente n' \"A Nosa Terra\", voceiro das Irmandades. En 1918 comezou a colaborar co xornal madrile\u00f1o \"El Sol\", ata 1922.\nEn 1919 nace o Castelao narrador, coa publicaci\u00f3n de catro relatos breves na revista \"A Nosa Terra\". Este estilo literario, tan caracter\u00edstico da obra de Castelao, comezou a publicarse como \"contos\" pero pronto pasou a constitu\u00edrse nas \"Cousas\", primeiro formadas s\u00f3 por textos e logo por textos ilustrados por el mesmo e que foron public\u00e1ndose en distintos medios e, anos despois, agrupados baixo formato libro (con modificaci\u00f3ns formais, engadidos e supresi\u00f3ns) baixo os t\u00edtulos de \"Cousas. Primeiro libro\" (1926), \"Cousas. Segundo libro\" (1929) ou \"Retrincos\" (1934).\nTam\u00e9n en 1919 se publica o seu primeiro ensaio en galego, \"Arte e galeguismo\" (conferencia pronunciada xa anos antes e en distintos foros, en castel\u00e1n). En marzo de 1920 imparte na Coru\u00f1a a conferencia \"Humorismo, debuxo humor\u00edstico, caricatura\", que foi publica en 1961 pola Real Academia Galega.\nEn 1920, Vicente Risco, Ram\u00f3n Otero Pedrayo e outros fundan a revista \"N\u00f3s\", da que Castelao foi Director Art\u00edstico a partir de marzo de 1923. \u00d3 redor de \"N\u00f3s\" xermolou a vida pol\u00edtica e cultural de Galicia ata a s\u00faa desaparici\u00f3n en 1936. En marzo dese ano 1920 inaug\u00farase na Coru\u00f1a a s\u00faa exposici\u00f3n \"N\u00f3s\", con 49 debuxos e un autorretrato; tam\u00e9n se presentou en Madrid e en Ourense e, xa en 1921 e seguintes, noutras cidades galegas e mais en Barcelona. Esta exposici\u00f3n foi publicada como \u00e1lbum en 1931. \u00c1 parte do que representou para el mesmo desde o punto de vista art\u00edstico e de reco\u00f1ecemento p\u00fablico, a \"Exposici\u00f3n N\u00f3s\" deu p\u00e9 a numerosas conferencias e actos culturais \u00f3 seu redor nas cidades onde se presentou. No caso da presentaci\u00f3n en Santiago, en 1924, serviu de feito para o reco\u00f1ecemento oficial do Seminario de Estudos Galegos (fundado o ano anterior), coa presenza do m\u00e1is selecto da intelectualidade galega e do propio arcebispo de Santiago, Manuel Lago Gonz\u00e1lez.\nCastelao foi nomeado membro do Seminario na segunda xuntanza celebrada (novembro) e ingresou oficialmente o 4 de maio de 1924, coincidindo coa exposici\u00f3n do \u00e1lbum \"N\u00f3s\" en Santiago. Colaborou co Seminario desde o primeiro momento, dese\u00f1ando o anagrama co graal, a pomba e as estrelas e dirixindo a secci\u00f3n de Arte e Literatura. O Seminario publicar\u00eda o seu estudo sobre \"As cruces de pedra na Breta\u00f1a\" (1930) e aprobou a publicaci\u00f3n d\u2019\"As cruces de pedra na Galiza\" na que foi a s\u00faa \u00faltima xuntanza, en 1936, que precedeu \u00e1 s\u00faa disoluci\u00f3n.\nEn 1921, grazas a unha bolsa de viaxe da Junta para Ampliaci\u00f3n de Estudios e Investigaciones Cient\u00edficas, viaxou a Francia (Par\u00eds), B\u00e9lxica (Bruxelas, Gante, Bruxas e Antuerpen) e Alema\u00f1a (Berl\u00edn e M\u00fanic) para estudar a arte deses pa\u00edses; froito desa viaxe realizada entre xaneiro e outubro foi o diario que escribiu e que publicou parcialmente a revista \"N\u00f3s\" en 1922-1923 (e, finalmente, como libro, en 1977 co t\u00edtulo de \"Diario 1921\").\nEn 1922 publica a s\u00faa obra \"Un ollo de vidro. Memorias dun esquelete\" (o seu primeiro relato publicado como libro independente). Publicouna a editorial C\u00e9ltiga, promovida polas \"Irmandades da Fala\" de Ferrol. Neste mesmo ano, no mes de marzo, prod\u00facese a escisi\u00f3n das Irmandades da Fala na IV Asemblea Nacionalista, realizada en Monforte de Lemos. Castelao x\u00fantase con Vicente Risco e crean a Irmandade Nazonalista Galega (ING), liderada por Risco, e da que Castelao foi delegado en Pontevedra. Co tempo vaise afastando progresivamente desta corrente conservadora e, tralo silenciamento pol\u00edtico do nacionalismo galego durante a ditadura de Primo de Rivera, aparecer\u00e1 ali\u00f1ado coa tendencia de esquerda.\nEntre 1924 e 1925 publica no diario \"Galicia\" (fundado en 1922 e dirixido por Valent\u00edn Paz-Andrade) unha vi\u00f1eta diaria e alg\u00fans textos. En 1926 pecha \"Galicia\" e publica as s\u00faas vi\u00f1etas en \"Faro de Vigo\" e os textos, as \"cousas\", en \"El Pueblo Gallego\". En total, entre 1926 e 1927 publica 36 \"cousas\", que se repiten noutros medios (como na revista \"C\u00e9ltiga\" ou \"Alma Gallega\"). Cabe destacar tam\u00e9n nesta \u00e9poca as portadas e ilustraci\u00f3ns que crea para diferentes publicaci\u00f3ns, como \"Oraci\u00f3s campesi\u00f1as\", de Eladio Rodr\u00edguez Gonz\u00e1lez; \"Vento mareiro\" ou \"Na noite estrelecida\" de Ram\u00f3n Cabanillas.\nEn 1925 publ\u00edcase o seu libro de debuxos \"Cincoenta homes por dez re\u00e1s\".\nA finais de 1927 sufriu unha forte reca\u00edda da s\u00faa cegueira de hai anos que lle fixo perder a retina do ollo dereito e parte da do esquerdo, polo que ten que someterse a un duro tratamento.\nO 3 de xaneiro de 1928 morreulle o seu fillo Alfonso Xes\u00fas, sen cumprir a\u00ednda os 14 anos e despois dunha infancia con continuos problemas de sa\u00fade, o que o deixa tan abatido que practicamente deixa de escribir e debuxar durante case dous anos. Cunha nova axuda da Xunta de Ampliaci\u00f3n de Estudos, marchou na primavera de 1929 a Breta\u00f1a coa s\u00faa dona, en viaxe de estudos para estudar os cruceiros bret\u00f3ns, traballo que se materializou no libro \"As cruces de pedra na Breta\u00f1a\", editado polo Seminario de Estudos Galegos en maio de 1930. Tam\u00e9n quedou fondamente afectado pola morte de Ant\u00f3n Losada Di\u00e9guez o 15 de outubro de 1929.\nOutra publicaci\u00f3n desta \u00e9poca de especial transcendencia foi un traballo en colaboraci\u00f3n con Ferm\u00edn Bouza-Brey sobre os \"Escudos de Rianxo\", publicado en \"N\u00f3s\". De a\u00ed sair\u00e1 o modelo do futuro escudo de Galicia coa serea, a bandeira e a lenda \"Denantes mortos que escravos\" .\nNa II Rep\u00fablica.\nTrala ca\u00edda de Miguel Primo de Rivera a principios de 1930 xorden en Galicia os primeiros movementos dirixidos \u00e1 constituci\u00f3n do galeguismo pol\u00edtico \u00f3 redor da Organizaci\u00f3n Republicana Gallega Aut\u00f3noma (ORGA) e da convocatoria da VI Asemblea Nacionalista. En setembro dese ano forma parte do grupo que asina o \"Compromiso de Barrantes\", que apoian galeguistas de t\u00f3dalas tendencias (nacionalistas, republicanos, agraristas etc.). No mes de xu\u00f1o de 1931 pres\u00e9ntase como candidato independente por Pontevedra \u00e1s Cortes constitu\u00edntes da II Rep\u00fablica Espa\u00f1ola, resultando elixido deputado. A Federaci\u00f3n Republicana Gallega (FRG-ORGA) obtivo 15 dos 47 escanos galegos e formou grupo parlamentario propio, denominado \"Minor\u00eda gallega\", no que se integraron Castelao e Otero Pedrayo. Co tempo e \u00f3 comprobar que a FRG-ORGA non era quen de recoller as demandas dos galeguistas, estes deciden constitu\u00edr o Partido Galeguista, o que acontece en decembro de 1931. As Irmandades da Fala, \u00e1s que pertenc\u00eda Castelao, dis\u00f3lvense no novo partido. Moi pouco tempo despois (primeiros de 1932), Castelao e Otero Pedrayo deixan de formar parte desa \"minor\u00eda gallega\", dominada pola ORGA.\nUnha vez aprobada a Constituci\u00f3n de 1931 que designaba un Estado integral, que non era sen\u00f3n unha rep\u00fablica unitaria, o galeguismo pol\u00edtico, entre cuxos persoeiros destacaba Castelao, pescudou a autonom\u00eda de Galicia a trav\u00e9s dun estatuto de seu. En abril de 1932 o concello de Santiago convoca unha Asemblea de Concellos Galegos que se celebra nesa cidade en decembro dese ano e aproba o anteproxecto do Estatuto, co voto favorable de 256 concellos que representaban o 80% da poboaci\u00f3n galega. O proceso non prosperou porque o goberno central atrasou a aprobaci\u00f3n do Estatuto nas Cortes.\nEn xullo de 1933 foi nomeado acad\u00e9mico de n\u00famero da Real Academia Galega, a proposta de Marcelo Mac\u00edas Garc\u00eda, Vicente Risco e Ram\u00f3n Otero Pedrayo, e o acto de ingreso realizouse en 1934. O 25 de xullo deste ano Castelao tomou posesi\u00f3n trala lectura do seu discurso sobre \"As cruces de pedra na Galiza\", texto preparatorio do que ser\u00eda o libro que se publicar\u00eda moito despois, trala s\u00faa morte. Respondeu a este discurso Ant\u00f3n Villar Ponte .\nO 25 de xullo de 1933, os galeguistas promoven unha alianza cos nacionalistas vascos e catal\u00e1ns, o que se co\u00f1eceu como pacto Galeuzca. Durante ese ano traballa no dese\u00f1o da escenograf\u00eda da obra de Valle-Incl\u00e1n \"Divinas palabras\", estreada en Madrid o 16 de novembro de 1933 da man da compa\u00f1\u00eda de Margarita Xirgu.\nEn setembro deste ano dis\u00f3lvense as Cortes e Castelao non consegue sa\u00edr elixido na nova convocatoria celebrada en novembro: a dereita obt\u00e9n unha contundente vitoria e os galeguistas unha soada derrota que os deixa sen representaci\u00f3n parlamentaria. \u00d3 non ter que dedicar tanto tempo \u00e1 actividade pol\u00edtica, volve \u00f3 seu traballo art\u00edstico e literario e publica, no ano 1934, \"Retrincos\" e a s\u00faa novela \"Os dous de sempre\". Reed\u00edtanse tam\u00e9n as \"Cousas\" nun volume conxunto que agrupa o \"Primeiro\" e o \"Segundo\" libro. Tam\u00e9n en 1934, como xa se dixo, ingresa oficialmente na Real Academia Galega. En todo caso, Castelao non deixa a actividade pol\u00edtica e na III Asemblea do Partido Galeguista (xaneiro de 1934) \u00e9 nomeado Secretario Pol\u00edtico do partido (e Alexandre B\u00f3veda, Secretario de Organizaci\u00f3n).\nA revoluci\u00f3n de Asturias e a proclamaci\u00f3n da rep\u00fablica en Catalu\u00f1a en outubro de 1934 d\u00e1 lugar a unha violenta reacci\u00f3n do goberno conservador que reprime duramente calquera actuaci\u00f3n da esquerda. \u00c9 o que se co\u00f1ece como Bienio negro. Como consecuencia en Galicia, o Partido Galeguista \u00e9 practicamente descabezado, as s\u00faas sedes pechadas e a publicaci\u00f3n \"A Nosa Terra\" suspendida.\nCastelao foi desterrado por medio dun traslado administrativo forzoso a Badaxoz a finais de outubro de 1934 (e B\u00f3veda a C\u00e1diz). Durante a s\u00faa estad\u00eda en Estremadura escribiu para \"A Nosa Terra\" unha serie de 14 artigos co t\u00edtulo de \"Verbas de chumbo\" que posteriormente se integrar\u00edan en \"Sempre en Galiza\". Desde o exilio lanza duras cr\u00edticas a Vicente Risco e outros membros da dereita galeguista. O 6 de setembro de 1935 p\u00faxose fin ao desterro tralas xesti\u00f3ns do novo Ministro da Gobernaci\u00f3n, Manuel Portela Valladares (que iniciara xa en abril) e Castelao e B\u00f3veda son repostos nos seus destinos en Pontevedra e reciben a homenaxe en desagravio de numerosos pol\u00edticos e escritores. Logo do regreso, Castelao e Virxinia Pereira pasaron un tempo na casa de Otero Pedrayo en Trasalba, onde lle dese\u00f1ou a galer\u00eda de madeira que a\u00ednda se conserva.\nEn 1936 constit\u00faese a Fronte Popular, que acolle as reivindicaci\u00f3ns auton\u00f3micas galegas, e o 25 de xaneiro o Partido Galeguista aproba a integraci\u00f3n, decisi\u00f3n que produce a escisi\u00f3n de certos membros da dereita, como Risco, que se adhiren na \"Dereita Galeguista\". Nas elecci\u00f3ns celebradas en febreiro, a Fronte Popular consegue un notable \u00e9xito (en Galicia, 26 deputados, fronte a 9 do centro e 11 da dereita), e Castelao resulta elixido de novo deputado. Tras estes resultados puideron crearse de novo as condici\u00f3ns necesarias para a reactivaci\u00f3n do Estatuto, e en maio foi convocado o plebiscito para o 28 de xu\u00f1o.\nCastelao e o Partido Galeguista protagonizaron a campa\u00f1a polo \"si\" ao Estatuto de autonom\u00eda de Galicia, xunto a \"Izquierda Republicana\", os centristas de Portela Valladares e a \"Dereita Galeguista\" de Risco. Castelao participou con innumerables mitins e a creaci\u00f3n de carteis (aspecto este no que tam\u00e9n participaron Maside, Seoane ou Camilo D\u00edaz). Finalmente, o Estatuto foi aprobado por unha ampl\u00edsima maior\u00eda e unha alta participaci\u00f3n (de case o 75%). Castelao marchou a Madrid xa a primeiros de xullo e agardou al\u00ed \u00e1 Comisi\u00f3n que entregar\u00eda oficialmente o proxecto \u00f3 Goberno. O d\u00eda 14 de xullo reun\u00edronse co Presidente das Cortes, Diego Mart\u00ednez Barrio, e o 17 con Manuel Aza\u00f1a, Presidente da Rep\u00fablica. Pero \u00f3 d\u00eda seguinte comeza a guerra civil.\nHenrique Monteagudo escribe que:\nEsta mesma circunstancia permitiu tam\u00e9n a salvaci\u00f3n do material que levaba consigo, do que formaban parte os debuxos para \"As cruces de pedra na Galiza\" e outros textos. Nunha carta a Otero Pedrayo o 3 de xu\u00f1o de 1936 expresaba as\u00ed o medo que sent\u00eda polo futuro inmediato: \"Esto vai mal. Cada d\u00eda pior. Non se sabe o que vai pasar. Eu te\u00f1o medo\". A pesar do anterior, nunha entrevista concedida en 1938 ao diario \"Hoy\", da Habana, explicaba a s\u00faa intenci\u00f3n de regresar a Galicia nos d\u00edas previos \u00e1 sublevaci\u00f3n:\nGuerra e exilio.\nCastelao xa nunca volver\u00eda a Galicia. Ante a sublevaci\u00f3n do 18 de xullo de 1936, permaneceu en Madrid ata outubro e dedicouse a organizar unhas milicias galegas en colaboraci\u00f3n co Partido Comunista de Espa\u00f1a. A finais deste mes marchou a Barcelona e, en novembro, a Valencia, onde se constit\u00fae o Goberno da Rep\u00fablica. Neste tempo dedicouse, por un lado, a promover nas Cortes a aprobaci\u00f3n do Estatuto e, por outro, a mobilizar os galegos no bando republicano e facer propaganda a favor da Rep\u00fablica. Con este fin, xa en 1937, colabora con d\u00faas novas publicaci\u00f3ns: \"Nueva Galicia\" (Madrid, 1937) e \"Nova Galiza\" (Barcelona, 1937), nas que participa con debuxos dos seus \u00e1lbums de guerra e cunha nova serie de \"Verbas de chumbo\". Canto \u00f3 Estatuto, consegue que se presente ante as Cortes en febreiro de 1938 pero non logra que se aprobe porque o Partido Socialista negase a nomear os seus representantes, quedando paralizado ata 1945.\n\u00c9 tam\u00e9n durante estes primeiros anos da guerra cando publica os seus tres \u00e1lbums da guerra: \"Galicia m\u00e1rtir\" (Valencia, febreiro de 1937), \"Atila en Galicia\" (Valencia, xullo de 1937) e \"Milicianos\" (Nova York, agosto de 1938). Nos \u00e1lbums manif\u00e9stase a carraxe de Castelao contra o fascismo e a exaltaci\u00f3n do hero\u00edsmo dos loitadores e dos m\u00e1rtires a prol da liberdade, \u00e1 vez que fai fincap\u00e9 na crueldade dos soldados fascistas. Castelao sentiu fondamente t\u00f3dolos acontecementos da guerra civil espa\u00f1ola e maila represi\u00f3n, na que perdeu grandes amizades coma Alexandre B\u00f3veda ademais de dous curm\u00e1ns, Jos\u00e9 Losada Castelao e Manuel Rodr\u00edguez Castelao, no asalto do bou Eva (en 1937).\nDo 20 de abril ao 20 de maio de 1938 realizou unha viaxe oficial coa s\u00faa dona, por encarga do Ministro de Estado, Julio \u00c1lvarez del Vayo, dentro dunha comisi\u00f3n cultural republicana, \u00e1 URSS (visitando Leningrado e Moscova, e despois a Ucra\u00edna Occidental e Acerbaix\u00e1n). Nesta viaxe, Castelao quedou impresionado pola aparente liberdade da que gozaban as nacionalidades e as distintas linguas e culturas. No Museo de Arte Moderna Occidental de Moscova puido asistir \u00e1 exposici\u00f3n da s\u00faa obra sobre o martirio de Galicia na \"Sala Castelao\".\nO 20 de xullo de 1938 embarca de novo, esta vez cara a Nova York, canda a s\u00faa dona no paquebote \"Ille de France\", ao encomendarlle o Goberno a realizaci\u00f3n dunha campa\u00f1a de axuda \u00e1 Rep\u00fablica en Am\u00e9rica, para o que contou coa colaboraci\u00f3n das Sociedades Hisp\u00e1nicas Confederadas, da Fronte Popular Antifascista Galega e da Casa de Galicia-Unidade Galega. Durante a xira polas principais cidades dos Estados Unidos de Am\u00e9rica, en compa\u00f1a de Lu\u00eds Soto, conseguiu recadar 50.000 d\u00f3lares. En novembro visita Cuba, co mesmo obxectivo, e al\u00ed participou na campa\u00f1a das elecci\u00f3ns ao Centro Gallego de La Habana apoiando \u00e1 \"Hermandad Gallega\". En febreiro de 1939 regresa \u00f3s Estados Unidos, onde se dedicou a recoller fondos para os refuxiados que escapaban de Espa\u00f1a, ata establecerse (rematada a guerra) en Nova York a finais do ver\u00e1n. En setembro de 1939 \u00e9 nomeado Xefe do Partido Galeguista.\nResidiu case un ano en Nova York, onde non se sent\u00eda a gusto (\"\"Eu at\u00f3pome en New York como nunha gaiola de ferro. Non vexo maneira de vivir. Busco e non atopo\"). Neste per\u00edodo escribiu boa parte do libro II de \"Sempre en Galiza\", que xa incl\u00fae cr\u00edticas m\u00e1is expl\u00edcitas \u00f3s dirixentes republicanos espa\u00f1ois porque, trala perda da guerra, \"xa se cancelaron os convenios pol\u00edticos que me obrigaban a calar\"\". Tam\u00e9n recupera a redacci\u00f3n da obra teatral \"Os vellos non deben de namorarse\", que comezara al\u00e1 en 1931 e que agora reordena e modifica substancialmente, e debuxa a serie dos doce \"Debuxos de negros\" que xa comezara na s\u00faa viaxe a Cuba. Por fin, en abril de 1940 recibe a ansiada \"Carta de residencia\" na Arxentina que lle \u00eda permitir deixar os Estados Unidos e ir vivir a ese pa\u00eds, instal\u00e1ndose definitivamente en Buenos Aires, onde chega en xullo de 1940. Al\u00ed atopouse cunha mitoloxizaci\u00f3n da s\u00faa persoa contra a que se rebelou:\nNa Arxentina, Castelao dedicouse, ademais de continuar traballando no seu libro \"Sempre en Galiza\" e na edici\u00f3n de \"As cruces de pedra na Galiza\", a ilustrar libros infant\u00eds da Colecci\u00f3n Billiken, as\u00ed como a organizar e concienciar o ampl\u00edsimo colectivo galego no ideario galeguista mediante diversos actos, discursos, conferencias e celebraci\u00f3ns co gallo do \"D\u00eda de Galicia\", o cabodano do asasinato de Alexandre B\u00f3veda e mailo aniversario do plebiscito do Estatuto. Nun destes discursos, probablemente realizado nalgunha data de importancia en 1941, Castelao reflexionou sobre a s\u00faa condici\u00f3n de emigrante galego:\nEn agosto de 1941 estr\u00e9ase en Buenos Aires e en outubro en Montevideo a obra \"Os vellos non deben de namorarse\", para a que Castelao dese\u00f1ou os decorados, o vestiario, as caretas e t\u00f3dolos detalles. Tam\u00e9n se dedicou a ilustrar libros e dese\u00f1ar portadas, para complementar os seus ingresos.\nEn 1944 publ\u00edcase o seu libro magno \"Sempre en Galiza\", que se presenta \u00f3 p\u00fablico o 2 de xullo. Nese mesmo ano constit\u00faese o Consello de Galiza, que proclama a Castelao como presidente. Case simultaneamente nace o pacto Galeuzca, no que tam\u00e9n participa activamente.\nEn 1946, o Goberno republicano no exilio de Jos\u00e9 Giral inst\u00e1lase en Par\u00eds e Castelao \u00e9 nomeado ministro. Os galeguistas do interior (especialmente Ram\u00f3n Pi\u00f1eiro), premeron ante Giral para que Castelao fose nomeado ministro porque xa hab\u00eda un vasco (Manuel de Irujo) e un catal\u00e1n (Nicolau D\u2019Olwer), fronte ao candidato do vasco Aguirre e do propio Giral, Manuel Portela Valladares. Por este motivo trasl\u00e1dase a Par\u00eds e toma posesi\u00f3n en agosto. Por cousa das disensi\u00f3ns cos socialistas de Indalecio Prieto, Giral vese obrigado a dimitir e disolve o goberno, co que Castelao, desilusionado, decide regresar a Buenos Aires, a onde marcha en xullo de 1947. Da pouca utilidade que lle ve ao goberno Giral \u00e9 mostra a descrici\u00f3n que fixo Castelao de ser \"un barco varado, incapaz de navegar\". En resumo, Castelao ostenta o cargo de ministro sen carteira desde abril de 1946 (de facto, desde agosto) ao 26 de xaneiro de 1947, en que se disolve o goberno. Durante este tempo s\u00famaselle \u00f3 desencanto con boa parte da pol\u00edtica espa\u00f1ola no exilio as desavinzas coa direcci\u00f3n interior do Partido Galeguista, como se ve no intercambio de correspondencia entre Castelao e a direcci\u00f3n interior, entre outras cousas pola intenci\u00f3n de constitu\u00edr unha delegaci\u00f3n do partido en Par\u00eds para dirixir a pol\u00edtica galeguista do exilio, ou pola de facer a Xo\u00e1n Xos\u00e9 Pl\u00e1 parceiro del para \"servir as consignas do Comit\u00e9\".\nEnfermidade e pasamento.\n\u00c9 na breve estancia en Francia cando comezan a manifestarse os primeiros s\u00edntomas da enfermidade cancerosa que sufr\u00eda, como unha afecci\u00f3n \u00f3 f\u00edgado que o tivo na cama unhas cantas semanas.\nXa na Arxentina, Castelao retomou a actividade pol\u00edtica e participou en numerosos actos p\u00fablicos, como o co\u00f1ecido discurso \"Alba de Groria\" no d\u00eda da Patria de 1948, pero a comezos de 1949 diagnost\u00edcaselle un cancro de pulm\u00f3n incurable a\u00ednda que os m\u00e9dicos s\u00f3 lle din que ten un \"proceso infeccioso no pulm\u00f3n esquerdo\" que esixe repouso e tratamento m\u00e9dico. Os m\u00e9dicos decidiron ocultar a gravidade da enfermidade tanto a Castelao como \u00e1 s\u00faa muller, e semella que el non foi consciente da inminencia da morte. En xu\u00f1o de 1949 escrib\u00eda escusando a s\u00faa presenza nun acto do Centro Pontevedr\u00e9s de Buenos Aires que \"estou absolutamente seguro de repo\u00f1er a mi\u00f1a sa\u00fade e de acompa\u00f1alos no ano pr\u00f3isimo, por este xa se v\u00e9 que non \u00e9 posible\"; en decembro escrib\u00eda ao seu amigo Manuel Roel: \"Estou enfermo pero sandarei. Alg\u00fan d\u00eda nos veremos na verde Betanzos\".\nCastelao, reclu\u00eddo no seu domicilio e cada vez con maiores dores \u2013que el describ\u00eda como que \"xa est\u00e1 eiqu\u00ed o corvo, xa est\u00e1 o corvo peteirando\"\", ded\u00edcase a preparar a edici\u00f3n de \"As cruces de pedra na Galiza\" pero s\u00f3 consegue ver impresas e asinar as primeiras p\u00e1xinas. Finalmente, para intentar reducir as dores que sufr\u00eda, os m\u00e9dicos deciden sometelo a unha lobotom\u00eda prefrontal. O d\u00eda 2 de xaneiro de 1950 ingres\u00e1rono no Sanatorio do Centro Gallego de Buenos Aires, o 4 oper\u00e1rono pero non consegue recuperarse da operaci\u00f3n e morre pouco antes da medianoite do 7 de xaneiro, sen chegar a cumprir os 64 anos. Foi embalsamado para cumprir o seu desexo de, alg\u00fan d\u00eda, regresar a Galicia e, ademais, o escultor Domingo Maza f\u00edxolle unha m\u00e1scara da cara e un baleirado en xeso da s\u00faa man dereita. Foi soterrado o d\u00eda 9 no Cemiterio da Chacarita, de Buenos Aires, no medio de grandes mostras de solidariedade da poboaci\u00f3n bonaerense e dos exiliados galegos, que ateigaron as r\u00faas amosando o seu afecto polo egrexio Castelao.\nA censura.\nNon cabe estra\u00f1arse da censura que estableceu o goberno de Francisco Franco sobre toda a obra de Castelao. Especialmente significativa \u00e9 a nota que a Direcci\u00f3n Xeral de Prensa env\u00eda aos xornais para advertirlles do tratamento que deb\u00edan dar \u00e1 noticia do pasamento:\nRegreso a Galicia.\nOs seus restos mortais foron repatriados e levados para o Pante\u00f3n de Galegos Ilustres, no convento de San Domingos de Bonaval (Santiago de Compostela), o 28 de xu\u00f1o de 1984, coincidindo co aniversario do plebiscito que aprobou o Estatuto de Galicia, en medio de manifestaci\u00f3ns nacionalistas que acusaban as autoridades de que \"os que o exiliaron agora fanlle honores\". C\u00f3mpre destacar o desexo de Castelao de que o seu corpo, de morrer no desterro, fose repatriado a Pontevedra, xa que se consideraba pontevedr\u00e9s \"pola mi\u00f1a propia vontade e pola identificaci\u00f3n coas terras e xentes de Pontevedra\".\nO mesmo d\u00eda en que chegan os restos de Castelao, conc\u00e9deselle a t\u00edtulo p\u00f3stumo a Medalla de Ouro de Galicia e, en decembro dese mesmo ano a Xunta crea a Medalla Castelao.\nPensamento pol\u00edtico.\nCastelao define o seu ideario como un ideario nacionalista galego, federalista, pacifista, progresista e universalista. Acepta o concepto das autonom\u00edas na Segunda Rep\u00fablica Espa\u00f1ola como a m\u00e1xima aspiraci\u00f3n posible no momento, pero sen renunciar ao federalismo. Tam\u00e9n pode ser denominado europe\u00edsta xa que afirma que a s\u00faa meta \u00e9 chegar a uns Estados Unidos de Europa. Defende a acci\u00f3n como motor do pensamento (\"filosof\u00eda da praxe\"), criticando a quen defende un ideal mais en realidade non quere velo realizado por procurar tan s\u00f3 as honras e a posteridade. O pensamento pol\u00edtico de Castelao at\u00f3pase, fundamentalmente, no libro \"Sempre en Galiza\".\nIdea de Hespa\u00f1a.\nCastelao empregou sempre a verba Hespa\u00f1a con H diante para facela derivar de Hispania.\nPara el, Espa\u00f1a non era outra cousa que unha entidade sociol\u00f3xica que abrangu\u00eda toda a Pen\u00ednsula Ib\u00e9rica. Por isto mesmo, afirma en varias ocasi\u00f3ns que Portugal \u00e9 Espa\u00f1a, e ap\u00f3iase nas verbas de Cam\u00f5es ou nas de Almeida Garret:\nPor\u00e9n, malia afirmar en repetidas ocasi\u00f3ns a pertenza de Portugal \u00e1 hispanidade, outras moitas veces esquece mencionalo \u00f3 enumerar as naci\u00f3ns de Espa\u00f1a. Probablemente ref\u00edrese ent\u00f3n \u00f3 estado espa\u00f1ol dos anos trinta.\nAfirma ent\u00f3n que o estado espa\u00f1ol debe reco\u00f1ecer a s\u00faa realidade plurinacional. Segundo el, Espa\u00f1a era unha unidade formada por catro naci\u00f3ns: Castela, Catalu\u00f1a, Euskadi e Galicia:\nGalicia como naci\u00f3n.\nO IX Congreso de Nacionalidades Europeas e a Terceira Internacional definiron Galicia como unha naci\u00f3n, xustamente o mesmo que sost\u00e9n Castelao. Castelao apela para demostrar que Galicia \u00e9 unha naci\u00f3n \u00e1 definici\u00f3n que d\u00e1 Stalin, non por sentirse ideoloxicamente pr\u00f3ximo a el, sen\u00f3n por consideralo como un autor imparcial neste tema:\nPartindo da base de que Galicia \u00e9 unha naci\u00f3n, Castelao afirma que como tal ten dereito de autodeterminaci\u00f3n.\nCastelao rexeita expresamente as reivindicaci\u00f3ns nacionais exclu\u00edntes baseadas na raza, en certa oposici\u00f3n \u00e1s teses de Vicente Risco e outros te\u00f3ricos:\nSeparatismo e universalismo.\nCastelao rexeitaba o separatismo e defend\u00eda a federalizaci\u00f3n de Galicia cos demais pobos ib\u00e9ricos como m\u00e9todo para conseguir a liberdade do pa\u00eds. \nPor\u00e9n, co tempo, foi aceptando a posibilidade da independencia de Galicia, a\u00ednda que esta non fora a s\u00faa idea pol\u00edtica.\nPor\u00e9n, Castelao sempre defendeu que a federalizaci\u00f3n ou autonom\u00eda de Galicia era favorable para integrala no mundo, un pensamento moi na li\u00f1a da Xeraci\u00f3n N\u00f3s, que expresaban coa frase \"Galiza, c\u00e9lula de universalidade\"\". Ademais, a liberdade e autonom\u00eda de Galicia favorecer\u00eda a s\u00faa relaci\u00f3n co mundo lus\u00f3fono, as\u00ed como a unidade de Iberia, grazas \u00e1 intermediaci\u00f3n de Galicia.\nGaleuzca.\nCastelao foi un forte partidario dos pactos Galeuzca, entre as naci\u00f3ns vasca, catal\u00e1 e galega. O primeiro pacto asinouse o 11 de setembro de 1923 por representantes de varias asociaci\u00f3ns e partidos das tres naci\u00f3ns. No documento reclam\u00e1base a plena soberan\u00eda pol\u00edtica para as tres rexi\u00f3ns das que proced\u00edan, definidas como naci\u00f3ns e propo\u00f1\u00edase a creaci\u00f3n dun consello conxunto para unir forzas. Por\u00e9n, durante a ditadura de Primo de Rivera (1923-1930), as diferenzas ideol\u00f3xicas entre Estat Catal\u00e0 e o PNV e a escasa forza pol\u00edtica dos nacionalistas galegos deixaron o proxecto en v\u00eda morta. Nacionalistas galegos e catal\u00e1ns participar\u00edan no Pacto de San Sebasti\u00e1n (17.08.1930).\nAta 1933 non se volveu propo\u00f1er a reactivaci\u00f3n do pacto, cando o PNV se aliou con Francesc Camb\u00f3, Acci\u00f3 Catalana e Palestra. O 2 de abril de 1933, Castelao viaxou a Gernika para participar nun mitin organizado por ANV, no que tam\u00e9n participaron membros desta formaci\u00f3n e o membro de ERC Riera i Punt\u00ed. Al\u00ed Castelao asinou un convenio de solidariedade entre as tres naci\u00f3ns, xunto a Riera i Punt\u00ed e Sabin Seijo, de ANV. O texto asinado dic\u00eda as\u00ed:\nO interese por un pacto trinacional foi medrando, un\u00edndose o PNV, e entrando en conversas, que frutificar\u00edan no , asinado no local do Seminario de Estudos Galegos o 25 de xullo de 1933.\nAs arelas de liberdade cout\u00e1ronse tralo triunfo das tropas franquistas na guerra civil espa\u00f1ola en 1939 (en Galicia, as tropas franquistas tomaron o poder \u00f3s poucos d\u00edas do golpe de estado de 1936, e canda si trouxeron consigo unha brutal represi\u00f3n). A\u00ednda as\u00ed, os acordos entre as tres naci\u00f3ns traslad\u00e1ronse \u00f3 exilio, canda Castelao e outros moitos. As\u00ed, o 9 de maio de 1941, promoveuse un novo pacto en Buenos Aires, baixo o nome de \"Galeuzca\", reclamando a autodeterminaci\u00f3n dos tres pobos e o apoio dos Aliados. Entre os asinantes atop\u00e1base Castelao.\nO pacto foi ratificado en M\u00e9xico o 22 de decembro de 1944 e entre outros obxectivos, prop\u00fa\u00f1ase combater a ditadura franquista, afirmar a identidade das tres naci\u00f3ns, defender os seus dereitos, traballar polo restablecemento da rep\u00fablica e oporse \u00e1 restauraci\u00f3n da monarqu\u00eda. A\u00ednda as\u00ed, non chegou a ter ning\u00fan resultado pr\u00e1ctico, e Castelao turrar\u00eda para manter aceso o pacto.\nEn agosto de 1945 sa\u00edu do prelo o primeiro n\u00famero da revista \"Galeuzca\", de car\u00e1cter mensual e que durar\u00eda 12 n\u00fameros, deica xullo de 1946. Nela Castelao escribir\u00eda en varias ocasi\u00f3ns.\nLingua escrita.\nNo aspecto gr\u00e1fico a lingua que empregou Castelao \u00e9 semellante \u00e1 da actual normativa da lingua galega. Utilizou o \"x\", o \"\u00f1\" e o \"ll\", nun rexistro escrito que \u00f3 longo do tempo se vai afastando do rexistro falado, as\u00ed a segunda forma do artigo cada vez ten menos presenza na lingua escrita de Castelao ata desaparecer, ag\u00e1s para reproducir di\u00e1logos de personaxes populares, igual acontece coa contracci\u00f3n de \"a\" m\u00e1is \"o\" que nun primeiro momento representaba contra\u00eddo como \"\u00f4\". Seguindo a tradici\u00f3n do galego moderno escrito non representou graficamente o timbre das vogais medias, ag\u00e1s nuns poucos casos na s\u00faa primeira \u00e9poca mediante o uso do acento circunflexo (\"l\u00ear\" por exemplo). O uso do ap\u00f3strofo est\u00e1 presente de forma abondosa no primeiro Castelao pero gradualmente chegou a eliminalo dos seus escritos. O trazo util\u00edzao en formas como \"po-lo\" e \"todo-los\" dun xeito constante \u00f3 longo da s\u00faa obra. Na s\u00faa escrita mant\u00e9\u00f1ense caracter\u00edsticas propias do galego de Rianxo, pertencente \u00f3 galego occidental como os plurais en \"-ns\", a forma \"-\u00e1n\" para o feminino, terceira persoa do singular do pret\u00e9rito indicativo en \"-eu\".\nImportancia da lingua galega en Castelao.\nA mi\u00fado Castelao vinculaba o futuro de Galicia \u00f3 futuro da lingua galega:\nConsideraba, ademais, o castel\u00e1n como unha lingua invasora, rexeitando enerxicamente o biling\u00fcismo: \nObra.\nPolifac\u00e9tico novelista, debuxante, caricaturista, pintor, dramaturgo, ensa\u00edsta te\u00f3rico da arte e pol\u00edtico, sempre reflectiu na s\u00faa obra o seu compromiso co galeguismo e coa solidariedade:\nComa escritor, Castelao comeza dedic\u00e1ndose \u00e1 narrativa, m\u00e1is tarde inicia o seu labor coma ensa\u00edsta e, por \u00faltimo, coma dramaturgo. A s\u00faa obra caracter\u00edzase pola cr\u00edtica social, polo humor acedo, a trav\u00e9s do cal pretende amosar os defectos da sociedade galega do seu tempo, e polo lirismo, que atinxe \u00e1 forma e aos contidos, con abondosos recursos expresivos (an\u00e1foras, comparaci\u00f3ns, paralelismos...) e cunha esmerada selecci\u00f3n l\u00e9xica, procurando sobre todo efectos r\u00edtmicos. A s\u00faa prosa caracter\u00edzase pola concisi\u00f3n e brevidade, eliminando todo o innecesario.\nO 31 de xullo de 2008, o Consello da Xunta aprobou un convenio entre a Conseller\u00eda de Cultura e a Fundaci\u00f3n Castelao para a catalogaci\u00f3n e dixitalizaci\u00f3n de t\u00f3dolos textos, obras, discursos, cartas, fotograf\u00edas, debuxos e calquera material atribu\u00eddo a Castelao disperso en diversos pa\u00edses en hemerotecas, organismos oficiais e colecci\u00f3ns p\u00fablicas e privadas. O investimento aprobado foi de 300\u00a0000 euros co obxectivo de crear un fondo accesible \u00f3 p\u00fablico na Cidade da Cultura.\nO coordinador do proxecto, Miguel Anxo Seixas Seoane, vicepresidente da Fundaci\u00f3n, estimou un total dunhas 3000 obras a catalogar, para o que se previu un traballo de dous anos tanto en Galicia como en Madrid, Estados Unidos, Cuba, M\u00e9xico ou Arxentina.\nNarrativa.\nIniciouse na narrativa con relatos curtos publicados na prensa da \u00e9poca a partir de 1919. En \"Cousas\", \"Retrincos\", \"Un ollo de vidro\" e \"Os dous de sempre\" establece un conxunto \u00fanico na narrativa galega que culmina coa colecci\u00f3n de ensaios \"Sempre en Galiza\", conectando literatura, pol\u00edtica e teor\u00eda do galeguismo. A s\u00faa visi\u00f3n literaria tenta desmitificar os t\u00f3picos costumistas cun humorismo sarc\u00e1stico e, de cando en vez, esperp\u00e9ntico.\nTeatro.\nS\u00f3 escribiu unha obra de teatro, titulada \"Os vellos non deben de namorarse\", comedia que conta os amores tard\u00edos de tres vellos con tres mozas novas, e que incorporaba tendencias renovadoras do teatro europeo xunto coa tradici\u00f3n popular galega.\nEnsaio.\nA obra \"Sempre en Galiza\" \u00e9 o ensaio m\u00e1is importante escrito por Castelao, obra feita desde un punto de vista nacionalista. Por outra banda, \"As cruces de pedra na Breta\u00f1a\" e \"As cruces de pedra na Galiza\" tratan sobre a arte popular.\nDebuxo.\nOs seus debuxos, complementados con textos agudos, m\u00f3stranos a Galicia agraria e o caciquismo. Representados por personaxes populares, labregos e mari\u00f1eiros, e pobres xentes do campo, cegos e desamparados, as ilustraci\u00f3ns transmiten o sufrimento que estes padecen, todo isto baixo un punto de vista cr\u00edtico e realista mais cunha fina ollada humorista.\nNo seu \u00e1lbum \"N\u00f3s\", Castelao re\u00fane unha colecci\u00f3n de cincuenta debuxos que datan de 1916 a 1918, tal como fai constar o propio Castelao no pr\u00f3logo manuscrito. As l\u00e1minas foron expostas en diferentes lugares a partir de 1920, ata que Castelao deixou Madrid en 1936, levando consigo os orixinais. Estes terminaron perd\u00e9ndose ata ser felizmente recuperados en 2016, coincidindo coa organizaci\u00f3n dunha exposici\u00f3n no Museo de Pontevedra sobre o artista. Pasaron a ser expostos nas salas do Museo, en r\u00e9xime de cesi\u00f3n, ata que foron adquiridas en 2021 pola Deputaci\u00f3n de Pontevedra para formar parte da colecci\u00f3n do Museo. Desde ent\u00f3n, o \"\u00c1lbum N\u00f3s\" est\u00e1 exposto na sala 8 da segunda planta do edificio Castelao do Museo.\nOs derradeiros \u00e1lbums son a expresi\u00f3n dos horrores da guerra civil.\nDe tem\u00e1tica totalmente diferente \u00e9 un novo \u00e1lbum que debuxa durante o seu exilio en Cuba e Nova York, baixo o t\u00edtulo \"Debuxos de negros\" (1939).\nFinalmente, entre os seus debuxos c\u00f3mpre citar a serie de catro debuxos a lapis, de gran formato, titulada \"\" (1940-1941), exposta tam\u00e9n no Museo de Pontevedra.\nSelos de correos.\nTres debuxos de Castelao serviron para dese\u00f1ar tres selos de correos para a Rep\u00fablica Espa\u00f1ola. Estes selos eran para correo de campa\u00f1a, co obxectivo de recadar fondos para a Rep\u00fablica. Est\u00e1n catalogados como NE (non expedidos) e cos n\u00fameros NE 47, NE 52 e NE 54, con valor facial de 10, 70 e 90 c\u00e9ntimos, respectivamente."}
{"id": "2316", "revid": "42282", "url": "https://gl.wikipedia.org/wiki?curid=2316", "title": "Celso Emilio Ferreiro", "text": "Celso Emilio Ferreiro M\u00edguez, nado en Celanova na r\u00faa Enriba o 4 de xaneiro de 1912 e finado en Vigo o 30 de agosto de 1979, foi un escritor e pol\u00edtico galeguista. M\u00e1ximo expo\u00f1ente da poes\u00eda social en lingua galega, a s\u00faa obra \"Longa noite de pedra\" \u00e9 un dos libros chave para entender a literatura galega contempor\u00e1nea e unha referencia obrigada de toda unha xeraci\u00f3n de autores e lectores. \u00c9 considerado o m\u00e1ximo expo\u00f1ente da Xeraci\u00f3n do 36 e unha das figuras m\u00e1is salientables da literatura galega do s\u00e9culo XX. Foille dedicado o D\u00eda das Letras Galegas de 1989.\nTraxectoria.\nInfancia e xuventude.\nDe familia acomodada, dedicada ao comercio e \u00e1 agricultura, e galeguista, Celso Emilio foi o m\u00e1is novo dos sete fillos do matrimonio composto por Venancio Ferreiro Reinoso (membro das Irmandades da Fala) e Obdulia M\u00edguez Bux\u00e1n. Celso Emilio sempre amou profundamente a s\u00faa vila natal, identific\u00e1ndoa coa s\u00faa infancia. S\u00faas son estas verbas nunha entrevista a V\u00edctor Freixanes:\nEstudou en Celanova no colexio dos escolapios. Aos 20 anos, en 1932, organizou con Xos\u00e9 Velo entre outros, as Mocedades Galeguistas de Celanova, e en 1934 participou na constituci\u00f3n da Federaci\u00f3n de Mocedades Galeguistas, dependente do Partido Galeguista, da que haber\u00eda ser, no 1936, o derradeiro Secretario de Organizaci\u00f3n.\nDirixiu o semanario \"Adiante,\" fundado polas Mocedades Galeguistas de Celanova, da que s\u00f3 sa\u00edu unha tirada o 5 de xaneiro de 1933, e da que s\u00f3 se conserva un exemplar. Desta publicaci\u00f3n cabe salientar que estaba integramente en lingua galega. Entre os seus colaboradores figuraron Florentino L\u00f3pez Cuevillas, Ram\u00f3n Otero Pedrayo, Vicente Risco, Xos\u00e9 Velo e \u00c1ngel Mart\u00ednez Doval.\nFoi concelleiro no Concello de Celanova pero dimitiu ao pouco tempo. Foi procesado por uns artigos publicados en \"Guieiro:Outavoz patri\u00f3tico da F.M.G.\", revista que el mesmo dirix\u00eda, nos que se comentaba un discurso de Gil Robles. Neses artigos, titulados \"Porque non berramos viva Hespa\u00f1a\" e \"\"Motes: Anti-Espa\u00f1a\",\" as autoridades \"\"atoparon ataques inxuriosos contra Hespa\u00f1a\",\" se ben ese procesamento quedou sen efecto posteriormente no ano 1936 coa amnist\u00eda decretada por Manuel Aza\u00f1a.\nGuerra civil.\nMobilizado para a guerra civil espa\u00f1ola polas tropas franquistas, foi enviado \u00e1 fronte de Asturias. Mentres as columnas galegas participaban na toma de Oviedo el conseguiu un destino como radiotelegrafista, o que o mantivo afastado da li\u00f1a de combate. A\u00ednda as\u00ed sufriu feridas leves durante a evacuaci\u00f3n do hospital da cidade ovetense.\nNo 1937, durante un permiso en Celanova para ver a s\u00faa nai enferma naquel momento, foi detido por facer uns comentarios pol\u00edticos (presuntamente criticando os crimes perpetrados polos fascistas) en p\u00fablico. Sobre esta denuncia, o propio poeta ter\u00e1 manifestado que: \"\"Unha muller, unha arp\u00eda con alma de N\u00e9mesis velenosa denuncioume atribu\u00edndome unhas declaraci\u00f3ns que eu non fixera\".\" Pech\u00e1rono nunha cela do mosteiro da vila, toda de pedra, durante tres d\u00edas. A mediaci\u00f3n de parentes e amigos perante o Gobernador de Ourense evitou a s\u00faa execuci\u00f3n. Este suceso inspirar\u00eda 25 anos despois a s\u00faa obra principal: \"Longa noite de pedra\".\nUn d\u00eda de setembro do mesmo ano, exercendo o seu labor como radiotelegrafista, errou o n\u00famero que deb\u00eda marcar, entrando as\u00ed en contacto con Moraima, cuxo nome completo era \u00abMar\u00eda Lu\u00edsa Moraima Loredo Fern\u00e1ndez\u00bb, nacera en Olloniego (Asturias) o 12 de outubro de 1921, sendo filla de Jos\u00e9 Mar\u00eda Jes\u00fas Loredo Barreal, de Turillos (Langreu), un m\u00e9dico afeccionado \u00e1 cultura \u00e1rabe -de a\u00ed o nome de Moraima-, e de Paz Fern\u00e1ndez Cuesta. Moraima, falecida no ano 1997, ser\u00eda logo a s\u00faa muller e unha fonte inesgotable na inspiraci\u00f3n do poeta, en especial, en \"Onde o mundo se chama Celanova\".\nEn Pontevedra.\nDespois da guerra continuou os estudos de Dereito que iniciara en Oviedo, que abandonou, e iniciou os de Maxisterio, que si conclu\u00edu, malia que non chegou a exercer nunca. No 1941 foi destinado como funcionario a Pontevedra, concretamente como secretario da Fiscal\u00eda Provincial de Taxas, onde estivo \u00e1s ordes de Ram\u00f3n Rivero de Aguilar dende 1945. Botou nove anos na cidade do L\u00e9rez, participando intensamente na vida cultural da mesma e entrando en contacto con escritores coma Aquilino Iglesia Alvari\u00f1o e Manuel Cu\u00f1a Nov\u00e1s. Foi redactor xefe da revista \"Finisterre\" e publicou alg\u00fans poemas en \"Ciudad\". Tam\u00e9n co\u00f1eceu a Emilio \u00c1lvarez Negreira, con quen colaborou na colecci\u00f3n de poes\u00eda Benito Soto, fundada no 1948 polo propio \u00c1lvarez Negreira e m\u00e1is por Sabino Torres e que foi a primeira empresa editorial que publicou libros galegos en Galiza tras a guerra.\nDesta \u00e9poca \u00e9 a obra \"Al aire de tu vuelo\", singular libro de noivado con poemas amorosos escritos dende 1938, moi influ\u00eddos polos poetas da Xeraci\u00f3n do 27 espa\u00f1ola.\nO 15 de xullo de 1943 casou con Mar\u00eda Luisa Moraima Loredo en Xix\u00f3n, no Ateneo Jovellanos. O primeiro dos catro fillos da parella, Lu\u00eds, naceu o 18 de setembro de 1945. Naceron tam\u00e9n en Pontevedra Xos\u00e9 Mar\u00eda o 5 de setembro de 1947 e a \u00fanica filla da parella, Isabel, nada o 21 de novembro de 1949.\nEntre 1948 e 1949 participou nas emisi\u00f3ns radiof\u00f3nicas do Galician Programme da BBC de Londres, que coordinaba Francisco Fern\u00e1ndez del Riego\nEn Vigo.\nTras obter o t\u00edtulo de Procurador dos Tribunais trasladouse a exercer a profesi\u00f3n a Vigo chegando a ser membro da xunta de goberno do colectivo de procuradores, na cidade ol\u00edvica viviu ata o 1966. Aqu\u00ed naceu o \u00faltimo fillo da parella, Xavier, o 23 de decembro de 1950.\nAdemais, tam\u00e9n traballou nunha oficina de seguros que fundou cun socio e que sobreviviu ata o 1955, e dirixiu un obradoiro de fotogravado.\nA s\u00faa estancia na cidade ol\u00edvica coincidiu coa s\u00faa consolidaci\u00f3n como poeta e literato. Mergullouse na vida cultural e intelectual, trabando amizade cos irm\u00e1ns Xos\u00e9 Mar\u00eda e Emilio \u00c1lvarez Bl\u00e1zquez, Laxeiro ou Francisco Fern\u00e1ndez del Riego. Colaborou asiduamente en diversas publicaci\u00f3ns, coma o xornal \"Faro de Vigo\", o peri\u00f3dico pontevedr\u00e9s \"Litoral\", \"Vieiros\" e, especialmente, a revista de poes\u00eda \"Alba\", dirixida por Ram\u00f3n Gonz\u00e1lez-Alegre, na que publicou poemas entre os que figuran a serie de composici\u00f3ns do seu libro \"O so\u00f1o sulagado\". No 1954 publicou unha biograf\u00eda do seu paisano Manuel Curros Enr\u00edquez. \nPosteriormente no ano 1955 publicou \"Voz y Voto\", os poemas desta obra, orixinariamente escritos en castel\u00e1n, foron publicados semiclandestinamente en Vigo, con falso p\u00e9 de imprenta, nunha suposta colecci\u00f3n \"Papel de estraza\" dunha tam\u00e9n imaxinaria Editorial Rex S.A, de Montevideo. Moitos dos poemas deste libro foron incorporados - xa en galego - a \"Longa Noite de Pedra\".\nO 25 de xullo do ano 1964 nunha casa do barrio compostel\u00e1n da Rocha, dous anos despois da publicaci\u00f3n de \"Longa noite de pedra\", participou xunto con Xos\u00e9 Lu\u00eds M\u00e9ndez Ferr\u00edn, Reimundo Pati\u00f1o e Lu\u00eds Soto na fundaci\u00f3n da Uni\u00f3n do Povo Galego, organizaci\u00f3n de orientaci\u00f3n nacionalista e marxista.\nNa emigraci\u00f3n.\nEn 1966 emigrou a Venezuela, proceso que el mesmo explicou as\u00ed:Por\u00e9n, alg\u00fans autores apuntan como causas da s\u00faa decisi\u00f3n certas dificultades econ\u00f3micas, a presi\u00f3n \u00e1 que estaba sometido como consecuencia da s\u00faa actividade pol\u00edtica e a esperanza de atopar na emigraci\u00f3n suramericana a Galiza nacionalista e antifranquista que non exist\u00eda no territorio propio.\nCelso Emilio Ferreiro referiuse \u00e1s causas hist\u00f3ricas da emigraci\u00f3n galega:\nAntes da s\u00faa marcha, o domingo 15 de maio de 1966, f\u00edxoselle unha comida e homenaxe de despedida en Ourense, concretamente no hotel Roma que acabou convert\u00e9ndose en todo un acto de desaf\u00edo ao r\u00e9xime franquista, na que participaron 250 comensais e \u00e1 que se adheriron 1250 persoas. Foi tam\u00e9n un acto de apoio da intelectualidade galega -xa que no transcurso daquela comida especial escoit\u00e1ronse as voces e os discursos de ilustres galegos como Ram\u00f3n Otero Pedrayo, Ant\u00f3n Tovar, Eduardo Blanco Amor, Xos\u00e9 Lu\u00eds M\u00e9ndez Ferr\u00edn ou Emilio \u00c1lvarez Bl\u00e1zquez- aos labregos que se mobilizaran polas expropiaci\u00f3ns efectuadas para a construci\u00f3n do encoro de Castrelo de Mi\u00f1o.\nXa en Venezuela, colaborou coa Hermandad Gallega, fundou o \"Patronato da Cultura Galega\", e traballou no gabinete do Presidente Rafael Caldera. Mais axi\u00f1a ani\u00f1ou a decepci\u00f3n en Celso Emilio. No 1968, tras un proceso fraudulento, no que o propio Celso Emilio perdeu por 25 votos, accedeu \u00e1 direcci\u00f3n da \"Hermandad\" un grupo reaccionario proclive ao franquismo, que decidiu expulsalo a el e m\u00e1is ao seu fillo o 17 de xullo do ano 1968. O poeta respondeu as\u00ed \u00e1 misiva na que lles comunicaron as s\u00faas expulsi\u00f3ns: \nO propio poeta ter\u00e1 manifestado, nunha carta publicada o 12 de xullo dese mesmo ano, \u00f3 seu amigo Xes\u00fas Alonso Montero que: \"\u201cla Hermandad Gallega no es hermandad ni es gallega\u201d\" \".\"\nO encontro con estes sectores mercantilistas e reaccionarios, cando el esperaba atopar unha Galiza viva e combatente, inspiroulle o libro \"Viaxe ao pa\u00eds dos ananos\".\nGrazas \u00e1 s\u00faa iniciativa gravouse e editouse en Caracas en 1970 o primeiro disco LP en galego, \"Galicia canta\", onde ademais de ser o autor de varias das letras e da presentaci\u00f3n do disco co heter\u00f3nimo de Ar\u00edstides Silveira, el mesmo interactuou con Xulio Formoso tocando o pandeiro.\nEn Madrid.\nAo volver da emigraci\u00f3n, no ano 1973, instalouse en Madrid, onde traballou de corrector de estilo para a revista \"Tribuna M\u00e9dica\", na que era presidente do Consello de Administraci\u00f3n o galeguista \u00c1lvaro Gil Varela. Dirixiu a aula de cultura do Ateneo, colaborou na prensa e participou nos faladoiros do Caf\u00e9 Gij\u00f3n, visitando Galiza nos ver\u00e1ns. Afiliouse ao Partido Socialista Galego e presentouse como candidato ao Senado pola coalici\u00f3n \"Candidatura Democr\u00e1tica Galega\" nas elecci\u00f3ns lexislativas do 1977. \nPreviamente, no 1974, rachara coa UPG, con quen xa vi\u00f1a mantendo importantes diferenzas desde a emigraci\u00f3n. Ao pouco tempo, volveu mudar de partido afili\u00e1ndose ao PSOE, coa esperanza de intervir no proceso de galeguizaci\u00f3n do partido. \u00d3 PSOE af\u00edliase na agrupaci\u00f3n de Vigo (co n\u00famero 36-45-364) no mes de xu\u00f1o de 1979, data a partir da cal o carn\u00e9 ten os selos que certifican o abono da cota, e conta con cinco cotas abonadas, \u00e9 dicir, ata o mes de outubro, malia que o seu falecemento tivo lugar, como \u00e9 co\u00f1ecido, o 31 de agosto dese mesmo ano.\nFalecemento.\nUn derramo cerebral acabou coa s\u00faa vida mentres pasaba as s\u00faas vacaci\u00f3ns en Vigo, na s\u00faa casa da Avenida de Castrelos, o 30 de agosto do 1979, despois de xantar con Suso Vaamonde -cantautor que acababa de agasallarlle o seu \u00faltimo disco \"Limiar\", que recoll\u00eda a s\u00faa vez dous poemas de Celso. Foi enterrado en Celanova o 1 de setembro no cemiterio de San Breixo. Primeiramente celebrouse un funeral no Mosteiro de San Rosendo, ao que asistiron o presidente da Xunta, Quiroga Su\u00e1rez, e o antigo presidente da Real Academia Galega, Mart\u00ednez-Risco, xunto \u00e1 vi\u00fava do poeta, Moraima. Despois celebrouse un acto perante o monumento a Curros Enr\u00edquez, obra de Asorey. No cemiterio recit\u00e1ronse poemas do defunto en homenaxe a s\u00faa vila natal.\nO fillo m\u00e1is vello de Celso Emilio ter\u00e1 manifestado, nunha entrevista \u00f3 diario Faro de Vigo sobre o falecemento do seu pai, que: \"\"En 1979 morreu dun infarto durante as s\u00faas vacaci\u00f3ns en Vigo, deix\u00e1ndonos aos seus fillos e \u00e1 nosa nai unha sensaci\u00f3n de baleiro non prevista. Moraima era todo na vida do meu pai dende que a co\u00f1eceu de nova, e el era todo para ela. Imax\u00ednese que mazazo. Era realmente ela quen o sosti\u00f1a psicol\u00f3xicamente nos momentos amargos que viviu, que non foron poucos, a\u00ednda que tam\u00e9n soubo gozar dos pequenos praceres. De Vigo sa\u00edu o coche f\u00fanebre cara a Ourense escoltado por polic\u00edas municipais que eran sustitu\u00eddos por outros a medida que se pasaba dun Concello a outro cami\u00f1o de Celanova. E en Celanova esper\u00e1banlle desde o presidente da Xunta ata o gobernador civil de Madrid, da UCD. Dic\u00edan os maiores que dende Curros Enr\u00edquez ata a s\u00faa morte non co\u00f1eceran un loito de tan grandes caracter\u00edsticas\".\"\nNo seu epitafio consta o seguinte: \"M\u00e1is o lume que alampea xamais o veredes morto\" da s\u00faa obra \"Cimenterio Privado\".\nObra.\nOllada xeral.\nCelso Emilio Ferreiro consagrou a recuperaci\u00f3n do realismo social na poes\u00eda galega. Esta vertente social da s\u00faa obra garda estreita relaci\u00f3n cos poetas espa\u00f1ois dos anos 50 (Blas de Otero, Gabriel Celaya, Jos\u00e9 Hierro), integrantes da expansi\u00f3n da poes\u00eda social acontecida en todo o territorio estatal por aquela altura, cos que comparte visi\u00f3ns ideol\u00f3xicas, mecanismos de expresi\u00f3n e, mesmo nalg\u00fans casos, relaci\u00f3ns de amizade, como ocorre con Gabriel Celaya, a quen dedica un poema en \"Longa noite de pedra\".\nSeguindo a Ramiro Fonte, p\u00f3dense albiscar tres vertentes na poes\u00eda do celanov\u00e9s.\n\u00c9, como vimos insistindo, a principal. O propio Celso Emilio manifesta o compromiso ideol\u00f3xico da s\u00faa actividade po\u00e9tica deste xeito polo ano 1955:Do mesmo xeito que os poetas en lingua castel\u00e1 antes citados, Ferreiro tenta abrirlle os ollos \u00e1 cidadan\u00eda das contradici\u00f3ns que padecen, enmarc\u00e1ndoa no contexto sociopol\u00edtico do momento e exercendo de poeta opositor ao r\u00e9xime franquista. As referencias \u00e1 guerra civil e \u00e1 represi\u00f3n posterior, a solidariedade co proletariado e a vontade de loita son temas frecuentes nas s\u00faas composici\u00f3ns.\nPero hai nesta direcci\u00f3n social outro tipo de tem\u00e1tica que non existe nos seus colegas peninsulares, un \"tema de Galiza\" que, sendo de xestaci\u00f3n independente, ben pode contrapo\u00f1erse ao famoso \"tema de Espa\u00f1a\" dos poetas sociais en castel\u00e1n e que, ademais, enlaza coa direcci\u00f3n cr\u00edtica da poes\u00eda galega anterior de autores como Rosal\u00eda de Castro, Manuel Curros Enr\u00edquez ou Ram\u00f3n Cabanillas. Tr\u00e1tase da defensa da identidade e da lingua galegas, que alcanza o seu punto culminante no poema \"Deitado frente ao mar\" publicado en \"Longa noite de pedra\".\nA soidade do individuo perante o devalar da historia, en clara conexi\u00f3n co pesimismo existencialista, as\u00ed como a nostalxia da infancia e da propia patria evocada desde Venezuela, son temas frecuentes na l\u00edrica m\u00e1is \u00edntima de Ferreiro. Moitas veces, este intimismo aparece mesturado coa problem\u00e1tica social, xa que quen a sofre \u00e9 o home concreto, estando moitas veces obrigados a lela en clave autobiogr\u00e1fica m\u00e1is que hist\u00f3rica; \u00e9 o home individual quen se ten que enfrontar \u00e1 dura realidade, quen debe lamber as feridas dunha \u00e9poca. Ese tr\u00e1nsito entre o \"eu\" persoal e o \"n\u00f3s\" colectivo \u00e9 de especial complexidade na obra do celanov\u00e9s.\nMenci\u00f3n especial merecen os seus poemas de amor, dirixidos a un \"ti\" apelativo, c\u00f3mplice e persoal. Non representa, pois, un obxecto de desexo sen\u00f3n como un \"ti\" no cal o poeta debruza todos os sinais da s\u00faa existencia, un \"ti\" no que confiar e perante o que ispe os seus sentimentos e emoci\u00f3ns m\u00e1is profundos. E ese \"ti\", como non pod\u00eda ser doutro xeito, est\u00e1 encarnado na figura da s\u00faa muller, Moraima, quen lle inspira un apartado especial en \"Onde o mundo se chama Celanova\" titulado \"Moraima: diario de a bordo\".\nFronte ao neotrobadorismo paisaxista a s\u00faa poes\u00eda ten moito de continuaci\u00f3n do x\u00e9nero burlesco das cantigas de escarnio e maldicir. A s\u00e1tira e a retranca aparecen en todos os seus libros, sev\u00edndolles tanto como armas denunciadoras das contradici\u00f3ns sociais e pol\u00edticas como para ridiculizar persoas concretas, seguindo para isto \u00faltimo os mesmos m\u00e9todos que empregaron os poetas galegos medievais.\nRelacionado con esta direcci\u00f3n est\u00e1 o seu concepto da \"antipoes\u00eda\", como negaci\u00f3n do campo da pureza da l\u00edrica e de moitos trazos da linguaxe po\u00e9tica tradicional, de xeito que lle d\u00e1 o dobre enfoque tem\u00e1tico e estrutural. Ferreiro tenta achegar a lingua po\u00e9tica tradicional \u00e1 lingua com\u00fan, en consonancia con certos presupostos comunicativos da poes\u00eda social, incorporando frases estereotipadas ou frases feitas procedentes da fala popular, xogos de palabras con finalidade ir\u00f3nica e enumeraci\u00f3ns ca\u00f3ticas.\nA s\u00e1tira ferreir\u00e1 ten ampla representaci\u00f3n en \"Viaxe ao pa\u00eds dos ananos\", onde ridiculiza a certos sectores da emigraci\u00f3n venezolana aos que xulgou como desertores da propia patria, desleigados e medradores.\n\"O so\u00f1o sulagado\".\nTr\u00e1tase dun conxunto de 31 poemas publicados por vez primeira en Vigo pola colecci\u00f3n \"Alba\" no 1955. Nel est\u00e1n presentes xa as tem\u00e1ticas m\u00e1is recorrentes da poes\u00eda de Ferreiro, isto \u00e9, o intimismo, a cr\u00edtica social e a s\u00e1tira, escrito en clave fortemente persoal e no que a amargura pola perda do so\u00f1o, o asulagamento do so\u00f1o, \u00e9 o f\u00edo transversal. Ese so\u00f1o \u00e9 o idealismo, a utop\u00eda que se percibe irrealizable, tanto no plano sociopol\u00edtico, como potencia liberadora do ser humano, coma no plano \u00edntimo ou existencial, met\u00e1fora da infancia perdida e do paso do tempo sen futuro. Todos estes puntos cond\u00e9nsanse fortemente nos dous primeiros versos do poema \"Falareivos de min\":\nA memoria da guerra, a denuncia do presente hist\u00f3rico e o amor son motivos con presenza relevante no libro.\nNo plano formal, Celso Emilio emprega fundamentalmente os metros hendecas\u00edlabo e o heptas\u00edlabo, encargados de lle daren ritmo a todo o poemario. Ag\u00e1s nalgunha ocasi\u00f3n, non renega a\u00ednda claramente da linguaxe po\u00e9tica tradicional e adoita observar as regras de versificaci\u00f3n. No tocante \u00e1s figuras literarias usa abundantes paralelismos e an\u00e1foras, que o relacionan co neotrobadorismo, e aliteraci\u00f3ns e onomatopeas con intenci\u00f3n moitas veces ir\u00f3nica. A lingua presenta trazos caracter\u00edsticos do galego central.\n\"Longa noite de pedra\".\n\u00c9, sen d\u00fabida, a obra m\u00e1is senlleira do autor e deulle nome a toda unha \u00e9poca da historia contempor\u00e1nea de Galiza, ademais de ser a que lle deu a dimensi\u00f3n popular. Enlaza en moitos aspectos coa obra de Curros. O poema que lle d\u00e1 o t\u00edtulo ao conxunto da obra fai referencia \u00e1 prisi\u00f3n padecida polo autor no Mosteiro de Celanova no 1937, por\u00e9n, al\u00e9n da dimensi\u00f3n anecd\u00f3tica ou persoal, esta \"longa noite de pedra\" tense identificado repetidamente coa longa ditadura franquista, co que o poema cobra outra nova dimensi\u00f3n social e hist\u00f3rica.\nOs n\u00facleos tem\u00e1ticos do libro artic\u00falanse en torno a dous eixos principais: o \"eu\" individual do poeta e o \"n\u00f3s\" colectivo. A dor individual transcende a vertente \u00edntima e refl\u00edctese na dor colectiva, e viceversa. Seguindo a Gonzalo Navaza, p\u00f3dense establecer as seguintes tem\u00e1ticas: primeiramente, a denuncia do presente abominable, n\u00facleo tem\u00e1tico fundamental para os lectores contempor\u00e1neos do libro, que abrangue as denuncias do estado policial, o terror, a miseria e a represi\u00f3n e, en definitiva, a inxustiza social.\nA solidariedade cos que sofren \u00e9 outra constante nos versos, e \u00e9 o f\u00edo que conecta o \"eu\" co \"n\u00f3s\". Esta actitude solidaria \u00e9 o enfoque que toma a defensa do idioma en \"Deitado frente ao mar\", xa evidenciado no ep\u00edteto que lle outorga ao idioma galego no primeiro verso do poema:\nFinalmente, a esperanza na liberdade e nun futuro mellor, a expresi\u00f3n dun rotundo antibelicismo e a evocaci\u00f3n da infancia e da terra como realidade primitiva e maternal na que o individuo alimenta os seus sinais de identidade, son os outros n\u00facleos tem\u00e1ticos que Navaza sinala como fundamentais na obra.\nFormalmente, emprega os metros e as figuras \u00e1s que xa recorrera en \"O so\u00f1o sulagado\", se ben \u00e9 en \"Longa noite de pedra\" onde xa se fai patente a ruptura coa linguaxe po\u00e9tica tradicional e a aposta polo \"prosa\u00edsmo cr\u00edtico\", co conseguinte achegamento \u00e1 fala popular e o aproveitamento de f\u00f3rmulas coloquiais.\n\"Viaxe ao pa\u00eds dos ananos\".\nA obra sat\u00edrica por excelencia de Celso Emilio, que relata a aventura dun Gulliver Ferreiro que chega a un pa\u00eds habitado por ananos, \u00e9 unha denuncia da cativeza moral e pol\u00edtica de certos sectores da emigraci\u00f3n galega en Venezuela, abertamente franquistas e que, non s\u00f3 expulsaron ao poeta e ao seu fillo da \"Hermandad Gallega\", sen\u00f3n que perseguiron a extradici\u00f3n del e da s\u00faa familia do pa\u00eds. Non obstante, c\u00f3mpre sinalar que non \u00e9 unha alegaci\u00f3n contra a emigraci\u00f3n com\u00fan deses milleiros de homes e mulleres que tiveron que marchar de Galiza para sobreviviren, s\u00f3 contra deses emigrantes acomodados que atopa \u00e1 fronte de certas instituci\u00f3ns galegas.\n\"Onde o mundo se chama Celanova\".\nTr\u00e1tase do libro m\u00e1is intimista da l\u00edrica ferreir\u00e1, e ten como n\u00facleo tem\u00e1tico fundamental a evocaci\u00f3n da infancia e da adolescencia. Esta \u00e9poca feliz est\u00e1 fortemente ligada \u00e1 s\u00faa vila de nacemento, Celanova, o que fai que as referencias ao pobo ourens\u00e1n sexan constantes, empezando xa polo propio t\u00edtulo do volume, transfom\u00e1ndose en ocasi\u00f3ns nun ser humanizado co que o poeta dialoga.\nPero Ferreiro tampouco esquece os seus principios ideol\u00f3xicos e as s\u00e1tiras contra o poder e a burgues\u00eda tam\u00e9n enchen varias p\u00e1xinas do libro, conectando con reflexi\u00f3ns autobiogr\u00e1ficas nas que, por exemplo, conversa cun deus humanizado ao que lle reclama a s\u00faa indiferenza perante a inxustiza.\nA obra remata cun apartado especial de quince poemas chamado \"Moraima: diario de a bordo\", no que desenvolve a s\u00faa l\u00edrica amorosa coas caracter\u00edsticas expostas anteriormente e que marca un contrapunto sentimental co resto do libro. Mentres que nos poemas evocadores da infancia o impulso emotivo \u00e9 a nostalxia da idade dourada, aqu\u00ed \u00e9o a aceptaci\u00f3n serena e agradecida do presente representado no amor confidente coa s\u00faa muller. A forza de Moraima como epicentro, como referencia inevitable das vivencias do autor queda magnificamente reflectida nos versos iniciais e derradeiros do poema \"Xaneiro 1972, II\":\nSignificaci\u00f3n da obra.\nCelso Emilio Ferreiro \u00e9 o \u00fanico poeta galego que define xa na d\u00e9cada de 1950 unha po\u00e9tica social ou comprometida, se exceptuamos aos poetas do exilio Lorenzo Varela e Luis Seoane, na li\u00f1a de autores for\u00e1neos coma Blas de Otero, o italiano Salvatore Quasimodo ou o brasileiro Manuel Bandeira. O seu libro \"Longa noite de pedra\", ademais de se converter en toda unha alegaci\u00f3n antifranquista polos lectores coet\u00e1neos, serviu de fonte de inspiraci\u00f3n a numerosos poetas galegos posteriores.\nOutro feito que v\u00e9n confirmar a gran repercusi\u00f3n da obra do celanov\u00e9s \u00e9 a cantidade de versi\u00f3ns musicadas que acadaron alg\u00fans dos seus poemas m\u00e1is emblem\u00e1ticos: \"Anaina para o Che Guevara\" por Suso Vaamonde, \"Mon\u00f3logo do vello traballador\" por Pucho Boedo, ou \"Deitado frente ao mar\" por Dios ke te crew e Borderline79 son alg\u00fans exemplos.\nHomenaxes e reco\u00f1ecementos.\nTrala morte do poeta, a di\u00e1spora galega en Madrid quixo compartir a s\u00faa orfandade cunha multitudinaria homenaxe celebrada tres meses despois (3 de novembro de 1979) no Palacio dos Deportes. En palabras de C\u00e9sar Arias \"\u201cfoi o maior acto que se fixo na Transici\u00f3n a un poeta\u201d\". Cabe salientar tam\u00e9n a homenaxe que recibiu o poeta en Santiago de Compostela o 28 de outubro dese mesmo ano, organizada polos sindicatos Comisi\u00f3ns Obreiras e UGT (en realidade por unha comisi\u00f3n formada por Benedicto, Arturo Reguera, Chichi Campos e Xes\u00fas Redondo Abu\u00edn). Dez mil persoas chegadas de toda Galicia ateigaron o pavill\u00f3n do Sar de Santiago onde se cantaron, recitaron e festexaron de forma emocionada as palabras do poeta. En 1981, o concello de Vigo institu\u00edu o Premio de Poes\u00eda Celso Emilio Ferreiro. Ese mesmo ano creouse tam\u00e9n en Santiago a Fundaci\u00f3n Celso Emilio Ferreiro. \nO propio concello de Celanova celebrou en 1981 unha semana de actividades en homenaxe ao poeta, nesta semana tam\u00e9n se celebrou un concurso de redacci\u00f3n, un festival musical e unha charla no Ateneo a cargo do profesor da Universidade de Santiago, Benito Varela J\u00e1come. A este reco\u00f1ecemento un\u00edronse Ux\u00edo Novoneyra, Lauro Olmo, Ant\u00f3n Tovar e Anxo Tarr\u00edo para falar da obra e figura do poeta. \"\u00abA Celso Emilio hai que definilo a trav\u00e9s d\u00e1 s\u00faa poes\u00eda: entra\u00f1able, pr\u00f3xima, clara\u00bb\", dic\u00eda Novoneyra. \"\u00abEra un home cun gran sentido da liberdade, militante galego\u00bb,\" apuntaba Lauro Olmo. \nXa no ano 2003, co gallo dos 25 anos do seu pasamento, realiz\u00e1ronse numerosos actos na honra do escritor de Celanova e volveu editarse boa parte da\u00a0s\u00faa obra.\nO 31 de agosto do 2012, na conmemoraci\u00f3n do seu cabodano, tivo lugar unha homenaxe na que Xes\u00fas Alonso Montero foi nomeado Arraiano Maior da Raia Seca e o propio Celso Emilio como Arraiano Universal\".\"\".\" O acto organizado pola asociaci\u00f3n Arraianos tivo lugar en Celanova e comezou coa lectura dun manifesto na praza da vila, deixando paso a unha ofrenda floral e un recital po\u00e9tico a cargo de escritores e m\u00fasicos, como o gaiteiro de Lobeira Daniel Romero Gonz\u00e1lez.\nA s\u00faa obra, traducida ao castel\u00e1n, tivo unha gran repercusi\u00f3n nacional e foi mesmo cantada en multitude de ocasi\u00f3ns, sendo neste momento o poeta galego ao que m\u00e1is se lle puxo m\u00fasica, con m\u00e1is de cen versi\u00f3ns musicais. \nO Parlamento de Galicia acolleu o 12 de marzo do ano 2021 a presentaci\u00f3n do libro \"Chorimas para Celso Emilio Ferreiro. Un memorial: 1979-2019\". O acto tivo lugar no Sal\u00f3n dos Reis e contou tam\u00e9n coa participaci\u00f3n do autor da obra, Ram\u00f3n Nicol\u00e1s; o presidente da Real Academia Galega, V\u00edctor Freixanes; o secretario xeral de Pol\u00edtica Ling\u00fc\u00edstica, Valent\u00edn Garc\u00eda G\u00f3mez; e o fillo de Celso Emilio Ferreiro, Luis Ferreiro Loredo."}
{"id": "2318", "revid": "1131", "url": "https://gl.wikipedia.org/wiki?curid=2318", "title": "Manuel Leiras Pulpeiro", "text": "Manuel Leiras Pulpeiro, nado en Mondo\u00f1edo o 25 de outubro de 1854 e finado na mesma vila o 9 de novembro de 1912, foi un m\u00e9dico e escritor galego do Rexurdimento. Dedic\u00f3uselle o D\u00eda das Letras Galegas no 1983.\nTraxectoria.\nEra fillo Vicente Leiras Mon, m\u00e9dico de Mondo\u00f1edo, e Matilde Pulpeiro Garc\u00eda, de Vilasel\u00e1n. Estudou Lat\u00edn e Humanidades no seminario mindoniense, ata que con 14 anos trasladouse a Tapia de Casariego e no seu instituto obtivo o t\u00edtulo de bacharel en Artes. En 1870 comezou os estudos de Medicina na Universidade de Santiago de Compostela, continuando en Valladolid e en Madrid, licenci\u00e1ndose en 1877. \nDende 1878 exerceu a medicina en Mondo\u00f1edo, cun gran reco\u00f1ecemento popular. Participou como m\u00e9dico forense na resoluci\u00f3n do crime de Santa Cruz do Valadouro, onde foran asasinados o p\u00e1rroco e os seus criados. Ga\u00f1ou sona por atender os doentes sen recursos, sendo co\u00f1ecido como \" o m\u00e9dido dos pobres\".\nFoi republicano desde a s\u00faa mocidade e chegou a ser Presidente do Comit\u00e9 Republicano Federal de Mondo\u00f1edo. Deste xeito, en xullo de 1887, formou parte da Asemblea Federal da Rexi\u00f3n Galega que redactou o Proxecto de Constituci\u00f3n para o futuro Estado galego. Na s\u00faas declaraci\u00f3ns expresou as s\u00faas d\u00fabidas sobre o sufraxio feminino, a\u00ednda que se sumou o voto favorable. Foi membro do Consello Executivo da Rexi\u00f3n Galega do Partido Republicano Federal entre 1887 e 1893.\nO seu talante liberal e anticlerical creoulle numerosas dificultades en Mondo\u00f1edo, s\u00e9 bispal, se ben conseguiu manter as s\u00faas convicci\u00f3ns con total firmeza. En 1888 casou polo civil con Mar\u00eda del Milagro Antonia Ansia Villar, cando xa ti\u00f1an dous fillos, feito fortemente criticado pola prensa local. Ambos tiveron oito fillos.\nRexeitou o nomeamento de membro da Real Academia Galega por coidar non merecelo, pero doou a esta instituci\u00f3n moito material etnogr\u00e1fico e l\u00e9xico (refr\u00e1ns, cantares, adivi\u00f1as etc.) por el recollido. Escribiu un s\u00f3 libro, \"Cantares gallegos\" (1911), con cantigas de tipo popular e de tem\u00e1tica costumista, patri\u00f3tica e s\u00e1tira anticlerical, onde eleva \u00e1 categor\u00eda de mito a figura do mariscal Pardo de Cela.\nCantou a Mondo\u00f1edo e \u00e1s s\u00faas terras, a Galicia e \u00f3s seus problemas. Os seus restos recibiron sepultura no cemiterio civil de Mondo\u00f1edo onde a Sociedade de Fillos de Mondo\u00f1edo Residentes na Argentina custou un mausoleo. Este foi inaugurado o 30 de outubro de 1921 con disertaci\u00f3ns de persoeiros como Vilar Ponte, Vicente Risco ou Luis Pe\u00f1a Novo, entre outros.\nPoucos anos despois da s\u00faa morte xunt\u00e1ronse en \"Obras Completas\" (1930) as composici\u00f3ns que deixara in\u00e9ditas, e en 1970 Xos\u00e9 Lu\u00eds Franco Grande publicou a \"Obra Completa\" de Leiras, recollendo outros in\u00e9ditos.\nDedic\u00f3uselle en 1983 o D\u00eda das Letras Galegas. En 1998 publicouse \"Costumes antigos en Galiza\", postos en limpo polo seu irm\u00e1n Ram\u00f3n F\u00e9lix Leiras Pulpeiro na versi\u00f3n facs\u00edmile do manuscrito en castel\u00e1n, versi\u00f3n ao galego de Ram\u00f3n Reimunde.\nO Premio de Poes\u00eda Manuel Leiras Pulpeiro reco\u00f1ece o seu labor."}
{"id": "2319", "revid": "98629", "url": "https://gl.wikipedia.org/wiki?curid=2319", "title": "Lu\u00eds Seoane", "text": "Lu\u00eds Seoane L\u00f3pez, nado en Buenos Aires o 1 de xu\u00f1o de 1910 e finado na Coru\u00f1a o 5 de abril de 1979, foi un editor, escritor, xornalista, ilustrador, gravador, ceramista e pintor galego. Colaborou en \"Resol\", \"Claridad\" e \"El Pueblo Gallego\". Militante do Partido Galeguista durante a II Rep\u00fablica Espa\u00f1ola, na Guerra civil fuxiu a Buenos Aires. O seu estilo pict\u00f3rico evolucionou cara \u00f3 debuxo esquem\u00e1tico sobre planos de cor. Con Isaac D\u00edaz Pardo recuperou a antiga f\u00e1brica de Sargadelos, fundou o Laboratorio de Formas e o Museo Galego de Arte Contempor\u00e1nea Carlos Maside. Durante o exilio apoiou a escritores e artistas galegos e promoveu diversas iniciativas editoriais. A Real Academia Galega dedicoulle o D\u00eda das Letras Galegas do ano 1994 e a Real Academia Galega de Belas Artes o D\u00eda das Artes Galegas do ano 2019.\nTraxectoria.\nPrimeiros anos.\nNado en Buenos Aires no ano 1910, fillo de Luis Seoane Brocos e Mar\u00eda L\u00f3pez Mosquera que casaran en Compostela o 18 de febreiro de 1909, e emigraran a Am\u00e9rica. En 1916, con seis anos de idade, veu a Galicia, instal\u00e1ndose na Coru\u00f1a., onde estivo uns meses, dando aqu\u00ed comezo os seus estudos primarios. Por\u00e9n, a s\u00faa nai recibiu unha herdanza dunha leira na parroquia pi\u00f1eira de Arca e decidiron constru\u00edr a\u00ed unha casa, que a\u00ednda hoxe se conserva e onde pasou boa parte da s\u00faa xuventude. Comezou a ir ao Instituto de Santiago, polo que s\u00f3 viv\u00eda na casa de s\u00e1bado a luns na ma\u00f1\u00e1 e nos meses de ver\u00e1n. Ademais, preto do cemiterio municipal, ao sur do lugar da Igrexa, estaba a chamada Casa de Brey, que era onde viv\u00eda a s\u00faa avoa e o resto da familia materna, que visitaba a mi\u00fado. Ao dar comezo os seus estudos universitarios, a familia mudouse a Santiago, deixando as\u00ed a casa de Arca.\nEstudou Dereito na Universidade de Santiago de Compostela, onde participou na actividade pol\u00edtica e cultural estudantil. Nesta cidade mergullouse no ambiente das Irmandades da Fala e da Xeraci\u00f3n N\u00f3s, contactando cos novos escritores vinculados \u00e1s vangardas. Sendo a\u00ednda estudante universitario demostrou a s\u00faa vocaci\u00f3n art\u00edstica ilustrando libros e publicando debuxos en revistas e xornais. Militou na Federaci\u00f3n Universitaria Escolar.\nDe 1931 a 1936 exerceu de avogado laboralista na Coru\u00f1a. En 1933 afiliouse ao Partido Galeguista. Colaborou asiduamente na revista \"Ser\", de Ram\u00f3n Su\u00e1rez Picallo. Foi membro da Masoner\u00eda. Durante esta \u00e9poca participou na campa\u00f1a en prol do Estatuto de Autonom\u00eda.\nExilio.\nTras o Golpe de Estado do 18 de xullo de 1936 mant\u00edvose agochado ata que en setembro puido exiliarse a Buenos Aires v\u00eda Lisboa. Al\u00ed fixou a s\u00faa residencia e traballou no consulado republicano.\nCasou por poderes coa s\u00faa prima, a coru\u00f1esa Mar\u00eda Elvira Fern\u00e1ndez L\u00f3pez (1912-2003), filla da s\u00faa t\u00eda Teresa L\u00f3pez Mosquera e irm\u00e1 de Manuel Fern\u00e1ndez L\u00f3pez, dende aquela m\u00e1is co\u00f1ecida como Maruxa Seoane. Casaron de novo, por exixencia das autoridades arxentinas, no Porto de Buenos Aires \u00e1 chegada dela al\u00ed. Non tiveron descendencia.\nEn 1937 publicou o seu primeiro libro, \"Trece estampas de la traici\u00f3n\".\nFoi o promotor de moitas empresas culturais, da emigraci\u00f3n e do interior (revistas como \"Galicia Libre\", \"Galicia Emigrante\" ou \"Cuco-Rei\", a imprenta \"Resol\" en Santiago de Compostela xunto a Arturo Cuadrado; editoriais como Editorial Citania, Ediciones Botella al Mar e outras; o Laboratorio de Formas de Galicia, xunto a Isaac D\u00edaz Pardo, do que nacer\u00e1 o complexo de Sargadelos etc.).\nUnha das cousas que fixo na Arxentina foi dar a co\u00f1ecer a cultura galega, para o que en 1940 fundou en Emec\u00e9 Editores as colecci\u00f3ns Dorna e H\u00f3rreo e en 1942 a Editorial Nova, nas que se recuperaron obras de Manuel Antonio, Eduardo Pondal, Rosal\u00eda de Castro, Mac\u00edas o Namorado, Rafael Dieste, Manuel Murgu\u00eda, Benito Xer\u00f3nimo Feijoo, Salvador de Madariaga, Roberto N\u00f3voa, Ram\u00f3n Otero Pedrayo, Emilia Pardo Baz\u00e1n, Mart\u00edn Sarmiento, Ram\u00f3n Mar\u00eda del Valle-Incl\u00e1n, Alfonso Daniel Rodr\u00edguez Castelao etc. De Seoane eran, ademais, as tapas e ilustraci\u00f3ns de case todos os n\u00fameros.\nNon deixou nunca de afrontar proxectos e participar activamente na recuperaci\u00f3n da cultura galega.\nIdas e vidas.\nRegresou a Espa\u00f1a en 1960. En 1968 fixo unha exposici\u00f3n retrospectiva na Art Gallery Internacional de Buenos Aires e o 22 de agosto dese mesmo ano foi designado Acad\u00e9mico de N\u00famero da Academia Nacional de Bellas Artes da Arxentina. Nas \u00faltimas d\u00e9cadas da s\u00faa vida, alternou a residencia en Am\u00e9rica con viaxes a Galicia. Morreu na Coru\u00f1a en abril de 1979.\nLegado.\nEn 1980 a s\u00faa vi\u00fava legou \u00e1 Real Academia Galega 2.411 libros sobre arte e creaci\u00f3n. A biblioteca \u00e9 unha das mellores na s\u00faa especialidade, cun marcado car\u00e1cter internacional e composta case integramente por primeiras edici\u00f3ns. 276 volumes do fondo est\u00e1n relacionados con Pablo Picasso e os libros dedicados a Paul Klee, Joan Mir\u00f3, Henri Matisse ou George Grosz te\u00f1en tam\u00e9n unha notable presenza nesta colecci\u00f3n.\nObra pl\u00e1stica.\nA s\u00faa obra como artista gr\u00e1fico foi moi importante: debuxante, gravador, dese\u00f1ador de libros e de obxectos cer\u00e1micos, muralista, cartelista, pintor\u2026 Lu\u00eds Seoane \u00e9 un dos m\u00e1is grandes pl\u00e1sticos galegos de t\u00f3dolos tempos, e sen d\u00fabida o m\u00e1is completo e co\u00f1ecido. A s\u00faa obra \u00e9 tan extensa como o foron as s\u00faas inquedanzas art\u00edsticas e intelectuais. A s\u00faa obra pict\u00f3rica reflicte ese amor a Galicia e a s\u00faa ansia por recuperar paisaxes, s\u00edmbolos e personaxes galegos para facelos universais.\nA s\u00faa obra, de tendencia expresionista e pr\u00f3xima \u00e1 abstracci\u00f3n, foi exposta en lugares como Buenos Aires, Montevideo, Londres, Nova York, Venecia, M\u00e9xico, Bruxelas ou Hamburgo.\nTe\u00f1en obra s\u00faa, entre outras, as seguintes instituci\u00f3ns: o Museo Nacional de Artes Visuais do Uruguai, o MoMA de Nova York, o Museo de Belas Artes da Coru\u00f1a, a Colecci\u00f3n Afundaci\u00f3n, o Museo Galego de Arte Contempor\u00e1nea Carlos Maside, o Museo de Arte Contempor\u00e1nea Gas Natural Fenosa, o Museo Provincial de Pontevedra, o Museo Nacional de Belas Artes da Arxentina, o Museo de Artes Pl\u00e1sticas Eduardo S\u00edvori de Buenos Aires, o Metropolitan Museum of Art, a Free Library of Philadelphia, o Museo de Bellas Artes de Caracas, o Museo Municipal Qui\u00f1ones de Le\u00f3n, o Museo Genaro P\u00e9rez de C\u00f3rdoba, Arxentina, a Biblioteca do Congreso dos Estados Unidos de Am\u00e9rica, a Pinacoteca Francisco Fern\u00e1ndez del Riego, o Centro Internacional da Estampa Contempor\u00e1nea de Betanzos, o Museo de Arte Moderna de Buenos Aires e o Teatro San Mart\u00edn de Buenos Aires.\nLibros ilustrados por Seoane.\nIlustrou centos de libros, editados en Galicia e maioritariamente na Arxentina. Por exemplo:\nMurais.\nSeoane fixo o seu primeiro mural en Buenos Aires en 1943, no restaurante La Casa de Troya da Avenida de Mayo, nun edificio hoxe desaparecido. Na cidade cons\u00e9rvanse, catalogados, 25 murais nos barrios de Recoleta, Retiro, San Nicol\u00e1s, Balvanera e Belgrano, 11 deles situados en lugares p\u00fablicos como galer\u00edas comerciais ou teatros e 14 en recibidores de edificios particulares. Alg\u00fans exemplos son:\nObra literaria.\nPublicou numerosos estudos e ensaios de arte, obras de teatro, cr\u00f3nicas radiof\u00f3nicas etc.\nTam\u00e9n se dedicou \u00e1 poes\u00eda e no 1977 Edici\u00f3s do Castro publicou a s\u00faa obra po\u00e9tica completa.\nEn 2023 Pablo Garc\u00eda Mart\u00ednez publicou \"Algu\u00e9n vir\u00e1... Romanticismo, memoria e revoluci\u00f3n na literatura de Lu\u00eds Seoane\" (2023). Santiago: Laiovento. 124 p\u00e1xs. ISBN 978-84-8487-623-6.\nReco\u00f1ecementos.\nA Real Academia Galega dedicoulle o D\u00eda das Letras Galegas do ano 1994.\nEn outubro de 2003 a F\u00e1brica Nacional de Moneda y Timbre (RCM-FNMT) puxo en circulaci\u00f3n un selo postal coa imaxe dun cadro de Seoane, \"El viejo y el p\u00e1jaro\", de 1950, cun valor facial de 1'85 \u20ac, do que se fixeron un mill\u00f3n de unidades.\nO 27 de marzo de 2008 o Concello do Pino por unanimidade decidiu nomealo fillo predilecto, atendendo ao feito de que boa parte da s\u00faa xuventude viviu no Pedrouzo, na casa da familia que a\u00ednda hoxe se conserva, e a que na s\u00faa obra escrita e gr\u00e1fica son recorrentes as referencias a esta terra, especialmente \u00e1 parroquia de Arca. Ademais, a finais de maio do mesmo ano, rebautizouse a nova Casa de Cultura como \"Centro Sociocultural Lu\u00eds Seoane\".\nDous centros de ensino p\u00fablicos de Galicia levan o seu nome, o colexio de educaci\u00f3n infantil e primaria \"Lu\u00eds Seoane\" de Oleiros e o instituto de ensino secundario \"Lu\u00eds Seoane\" de Monte Porreiro, Pontevedra\nNo ano 2010 o Consello da Cultura Galega e a Fundaci\u00f3n Luis Seoane organizaron o \"Ano Seoane\", de conmemoraci\u00f3n do centenario do nacemento do intelectual galego, que inclu\u00edu o congreso internacional \"Lu\u00eds Seoane: Galicia-Arxentina, unha dobre cidadan\u00eda\" e unha exposici\u00f3n.\nA Real Academia Galega de Belas Artes dedicoulle o D\u00eda das Artes Galegas do ano 2019.\nFundaci\u00f3n Luis Seoane.\nA mediados dos anos noventa, a partir dos fondos conservados pola vi\u00fava de Seoane, Maruxa, creouse a Fundaci\u00f3n Luis Seoane na Coru\u00f1a, que desde ent\u00f3n realiza e promove mostras sobre a s\u00faa obra e a s\u00faa \u00e9poca. As\u00ed, en 2003 realizouse unha gran retrospectiva no Centro Galego de Arte Contempor\u00e1nea (CGAC) en Santiago de Compostela, que logo se levou ao Museo de Arte Moderna de Buenos Aires. Realiz\u00e1ronse outras sobre a s\u00faa pintura, obra gr\u00e1fica, carteis e libros ilustrados. Entre as m\u00e1is relevantes sobresae a titulada \"Buenos Aires. Escenarios de Lu\u00eds Seoane\" (do 4 de outubro ao 9 de decembro de 2007), na propia Fundaci\u00f3n Luis Seoane, que recreou a cidade e a contorna de Seoane na capital arxentina, public\u00e1ndose \u00e1 vez un libro-cat\u00e1logo co inventario m\u00e1is completo existente sobre os murais do artista en Buenos Aires (m\u00e1is de 50), a m\u00e1is extensa cronolox\u00eda feita ata a data, varios textos de autores arxentinos e galegos, e todas as obras que integraron a mostra.\nAmais da exposici\u00f3n permanente, a Fundaci\u00f3n fixo outras exposici\u00f3ns, temporais, relativas a Lu\u00eds Seoane, entre elas as seguintes:"}
{"id": "2322", "revid": "55340", "url": "https://gl.wikipedia.org/wiki?curid=2322", "title": "N\u00f3s", "text": "N\u00f3s \u00e9 forma t\u00f3nica do pronome persoal de primeira persoa do plural en galego.\nN\u00f3s, ademais, pode facer referencia a diversas iniciativas culturais:\nN\u00f3s tam\u00e9n pode referirse a un dos seguintes partidos pol\u00edticos:"}
{"id": "2323", "revid": "98629", "url": "https://gl.wikipedia.org/wiki?curid=2323", "title": "Sucesi\u00f3n (matem\u00e1ticas)", "text": "Unha sucesi\u00f3n \u00e9 unha funci\u00f3n definida sobre o conxunto dos n\u00fameros naturais ag\u00e1s o cero. \u00c9 frecuente o uso das letras u, v, w... para designalas, no canto de f, g, h... que serven para as funci\u00f3ns. Do mesmo xeito, a variable n\u00f3tase normalmente n (por natural) no canto de x, habitual para as variables reais.\nPor convenci\u00f3n, escr\u00edbese formula_1 no canto de u(n):\nformula_2\nUnha sucesi\u00f3n pode estar definida dun xeito crecente ou decrecente, e poden estudiarse sobre ela diversas caracter\u00edsticas, como o seu l\u00edmite cando n tende a infinito."}
{"id": "2324", "revid": "85894", "url": "https://gl.wikipedia.org/wiki?curid=2324", "title": "Noia", "text": "Noia \u00e9 un concello costeiro da provincia da Coru\u00f1a, capital da comarca de Noia. Segundo o padr\u00f3n municipal (INE 2020) ten 14.274 habitantes e ten unha extensi\u00f3n de 37,2\u00a0km\u00b2. O seu xentilicio \u00e9 .\nXeograf\u00eda.\nO concello est\u00e1 situado ao sur da desembocadura do r\u00edo Tambre na r\u00eda de Muros e Noia. Limita ao norte con Outes (a trav\u00e9s da serra de Outes), ao sueste con Lousame e ao leste con Bri\u00f3n.\nNo seu percorrido por Noia, o r\u00edo Tambre ten dous encoros, na actualidade pertencentes a Gas Natural Fenosa: os encoros do Tambre I e II. No n\u00facleo urbano desemboca o r\u00edo Traba.\nNoia ten un clima oce\u00e1nico h\u00famido, con abundantes choivas durante todo o ano e temperaturas suaves.\nHistoria.\nOs primeiros poboados nas desembocaduras dos r\u00edos Tambre e Traba foron creados hai uns 5.000 anos. Desa \u00e9poca cons\u00e9rvase o dolmen de Argalo, do per\u00edodo megal\u00edtico. Do per\u00edodo castrexo cons\u00e9rvanse restos do castro da Barqui\u00f1a, aldea que foi a orixe primitiva de Noia. Coa romanizaci\u00f3n de Galicia cre\u00e1ronse pontes sobre os dous r\u00edos, que foron reformadas na Idade Media, e das que xa non se conservan restos.\nNa Idade Media o porto mar\u00edtimo tivo moita influencia na expansi\u00f3n econ\u00f3mica da vila, que depend\u00eda da mitra compostel\u00e1. No ano 1147 a frota que levaba a Segunda cruzada viuse obrigada a fondear en Noia debido ao temporal e aproveitaron para peregrinar a Santiago de Compostela, onde se lles debeu sumar o conde Fernando Froilaz de Traba, logo seguiron cami\u00f1o e axudaron ao rei Afonso Henriques contra os mouros. Durante o s\u00e9culo XIV Noia foi adquirindo a actual configuraci\u00f3n urbana, e levant\u00e1ronse as murallas, a fortaleza de Tapal, os hospitais, e reedific\u00e1ronse varias igrexas, como a de Santa Mar\u00eda e San Marti\u00f1o.\nHoubo varios enfrontamentos entre os se\u00f1ores feudais e o Arcebispado. Durante a Revolta Irmandi\u00f1a os campesi\u00f1os destru\u00edron a fortaleza de Tapal. Finalmente, os se\u00f1ores acabaron vencendo e obrigaron aos Irmandi\u00f1os a reconstru\u00edr torres e castelos.\nDurante o s\u00e9culo XVI houbo un renacemento econ\u00f3mico e cultural, con novas construci\u00f3ns e a creaci\u00f3n de feiras e mercados de gando. En 1585 Filipe II vendeu a vila a un comerciante xenov\u00e9s buscando fondos para os seus proxectos b\u00e9licos, inici\u00e1ndose un per\u00edodo de decadencia que continuou at\u00e9 o s\u00e9culo XVII. No s\u00e9culo XVIII a fidalgu\u00eda mediaba coa igrexa para subarrendar as terras ao campesi\u00f1ado, obtendo grandes ingresos, cos que se constru\u00edron pazos, como o de Argalo ou o de Bergondo. A finais dese s\u00e9culo asent\u00e1ronse na poboaci\u00f3n industrias derivadas do mar.\nA comezos do s\u00e9culo XIX Noia separouse do Arcebispado. En 1846 tivo lugar na vila parte do levantamento militar provincialista contra o presidente Ram\u00f3n Mar\u00eda Narv\u00e1ez, levado a cabo polos m\u00e1rtires de Carral, que implicou unha \u00e9poca de represalia do goberno que levou a moitos noieses ao exilio e a emigraci\u00f3n.\nNa d\u00e9cada de 1920 constru\u00eduse no r\u00edo Tambre a primeira gran central hidroel\u00e9ctrica galega, promovida pola Sociedad Gallega de Electricidad, cun edificio dese\u00f1ado por Antonio Palacios.\nLugares de Noia.\nPara unha lista completa de todos os lugares do concello de Noia vexa: Lugares de Noia."}
{"id": "2326", "revid": "15490", "url": "https://gl.wikipedia.org/wiki?curid=2326", "title": "Presidencia da Xunta", "text": "A presidencia da Xunta \u00e9 ostentada pola persoa encargada de liderar a Xunta de Galicia, o m\u00e1ximo \u00f3rgano executivo do \u00e1mbito competencial galego, e de representar a Galicia no exterior. \u00c9 elixida polo Parlamento de Galicia, entre os seus deputados (artigo 15.2, do Estatuto de Autonom\u00eda) escollidos \u00e1 s\u00faa vez por sufraxio universal.\nO goberno de Galicia foi establecido o 16 de marzo de 1978 e foi reforzado polo Estatuto de autonom\u00eda de Galicia de 1981, ratificado o 28 de abril de 1981. O seu per\u00edodo de goberno \u00e9 de catro anos, que poden ser renovables as veces que os galegos e as galegas queiran.\nDende 2022, a presidencia da Xunta de Galicia est\u00e1 rexida polo pontevedr\u00e9s Alfonso Rueda Valenzuela.\nAtribuci\u00f3ns.\nAs atribuci\u00f3ns do presidente est\u00e1n presentes na \"Lei de Galicia 1/1983, de 22 de febreiro, de normas reguladoras de la Junta y de su presidencia\" (publicada no DOG, o 21 de marzo)\u200b base\u00e1ndose no artigo 16.4\u200b do Estatuto de Autonom\u00eda de Galicia e son as seguintes:\nDereitos.\nO presidente da Xunta, pos\u00fae tam\u00e9n uns dereitos conferidos, sobre todo, no artigo 11 na mesma Ley de Galicia \"1/1983\", entre os que est\u00e1n:\nEstrutura interna.\nA presidencia da Xunta, ademais das competencias de representaci\u00f3n e de liderado do poder executivo, presenta uns \u00f3rganos dependentes. Baixo o goberno de Alfonso Rueda Valenzuela, trala s\u00faa elecci\u00f3n en maio de 2022, as competencias reservadas son:\nAdemais, como as demais conseller\u00edas, ten unha secretar\u00eda xeral de Presidencia, da que depende o director xeral do Gabinete de presidencia. Tam\u00e9n depende da Presidencia o gabinete de asesor\u00eda xur\u00eddica xeral da Xunta.\nA Directora da Axencia de Turismo Mar\u00eda Nava foi cesada en xu\u00f1o de 2023, por mor da s\u00faa presentaci\u00f3n \u00e1 alcald\u00eda de Ponteareas. \nLista de presidentes.\nAta o de agora, houbo seis presidentes da Xunta auton\u00f3mica e dous da preauton\u00f3mica."}
{"id": "2328", "revid": "23204", "url": "https://gl.wikipedia.org/wiki?curid=2328", "title": "Valence, Dr\u00f4me", "text": "Valence (Valen\u00e7a en occitano), tam\u00e9n chamada Valence-sur-Rh\u00f4ne, \u00e9 unha cidade do sueste de Francia, capital do departamento de Dr\u00f4me (26), na beira esquerda do r\u00edo R\u00f3dano. A poboaci\u00f3n do concello (commune) era de 66.568 habitantes en 2007.\nXeograf\u00eda.\nA cidade desenvolveuse, historicamente, sobre catro terrazas fluviais do R\u00f3dano, a\u00ednda que a m\u00e1xima altura \u00e9 de apenas 109 m sobre o nivel do mar. As d\u00faas terrazas m\u00e1is achegadas ao r\u00edo corresponden ao n\u00facleo m\u00e1is antigo e as outras d\u00faas ao casco urbano m\u00e1is moderno.\nEconom\u00eda.\n\u00c9 unha cidade industrial e, sobre todo, de servizos. Segundo datos de 2005, o 76,5 % da poboaci\u00f3n activa traballaba no sector servizos; o 22,6 % no sector industrial e a construci\u00f3n e s\u00f3 un 0,9 % estaba inscrita no sector agrario. As industrias principais de Valence son agroalimentarias, t\u00e9xtiles, metal\u00farxicas, de construci\u00f3ns mec\u00e1nicas e electr\u00f3nicas.\nMonumentos.\nValence \u00e9 unha cidade monumental da que se poden destacar varios pazos e mansi\u00f3ns, entre outros:\nEntre os edificios relixiosos sobresaen:\nOutra serie de monumentos son m\u00e1is recentes, como:\nO \"Museo de Belas Artes\" foi creado en 1850 e instalado no antigo pazo bispal en 1911.\nAdemais a cidade conta cun total de 40\u00a0km de canles, alg\u00fans orixinarios da Idade Media, dos cales 8\u00a0km poden ser usados como rutas de paseo."}
{"id": "2329", "revid": "23204", "url": "https://gl.wikipedia.org/wiki?curid=2329", "title": "Dr\u00f4me", "text": "Dr\u00f4me \u00e9 o departamento n\u00famero 26 de Francia, localizado na rexi\u00f3n de Auvernia-R\u00f3dano-Alpes. O departamento tira o seu nome do r\u00edo Dr\u00f4me, afluente do r\u00edo R\u00f3dano, duns 110 km de longo.\nHistoria.\nO departamento foi creado durante a Revoluci\u00f3n francesa, o 4 de marzo de 1790 en aplicaci\u00f3n da lei do 22 de decembro de 1789, a partir dunha parte da provincia do Delfinado.\nXeograf\u00eda.\nDr\u00f4me forma parte da rexi\u00f3n de Auvernia-R\u00f3dano-Alpes. Linda cos departamentos de Ard\u00e8che, Is\u00e8re, Alpes Altos, Alpes da Alta Provenza e Vaucluse.\nOs l\u00edmites do departamento foron moitas veces modificados tras a anexi\u00f3n do Comtat Venaissin en 1792 despois da creaci\u00f3n do departamento de Vaucluse en 1793. As cidades de Carpentras e Valr\u00e9as, sobre todo, formaron parte de Dr\u00f4me de forma ef\u00e9mera. Estas modificaci\u00f3ns crearon un enclave en Vaucluse (cant\u00f3n de Valr\u00e9as) en Dr\u00f4me, o meirande enclave deste tipo en Francia."}
{"id": "2330", "revid": "37081", "url": "https://gl.wikipedia.org/wiki?curid=2330", "title": "Delfinado", "text": "O Delfinado \u00e9 unha antiga provincia francesa, que se corresponde aproximadamente cos departamentos de Is\u00e8re, Dr\u00f4me e Alpes Altos.\nAs s\u00faas capitais sucesivas foron Vienne, Valence e Grenoble.\nO Delfinado foi primeiramente un estado independente, formando parte do Sacro Imperio Romano-Xerm\u00e1nico. O seu soberano levaba o t\u00edtulo de delf\u00edn de Viennois. O derradeiro delf\u00edn independente, Humberto II, sen herdeiro, vendeu a s\u00faa provincia \u00f3 rei Filipe VI de Francia, o 30 de marzo de 1349, polo tratado de Romans. A partir daquela, o Delfinado converteuse en posesi\u00f3n do herdeiro ao trono de Francia, que levar\u00e1 o t\u00edtulo de delf\u00edn.\nLu\u00eds XI de Francia foi o primeiro delf\u00edn en residir na s\u00faa provincia e en gobernala.\nO \"Dauphin\u00e9 lib\u00e9r\u00e9\" \u00e9 un xornal con sede en Grenoble e que se difunde por toda a rexi\u00f3n de R\u00f3dano-Alpes e no norte da de Provenza-Alpes-Costa Azul."}
{"id": "2331", "revid": "23204", "url": "https://gl.wikipedia.org/wiki?curid=2331", "title": "Is\u00e8re", "text": "Is\u00e8re \u00e9 o departamento n\u00famero 38 de Francia, localizado na rexi\u00f3n de Auvernia-R\u00f3dano-Alpes.\nHistoria.\nIs\u00e8re tira o seu nome do afluente da beira dereita do r\u00edo R\u00f3dano e do \"pa\u00eds\" (lat\u00edn \"pagus\") que o bordea. A etimolox\u00eda v\u00e9n do celta \"Isar\", \u00e9 dicir, \"o ferro\", mineral que deb\u00eda ser abandonado \u00f3 longo das beiras do Is\u00e8re na \u00e9poca prehist\u00f3rica.\nEn tanto que departamento, Is\u00e8re foi creado durante a Revoluci\u00f3n francesa, o 4 de marzo de 1790 en aplicaci\u00f3n da lei do 22 de decembro de 1789, a partir dunha parte da provincia do Delfinado.\nOs seus l\u00edmites co departamento de R\u00f3dano foron moitas veces modificados, sobre todo en 1852 e en 1967, amputando o Is\u00e8re que se estend\u00eda inicialmente ata Villeurbanne.\nXeograf\u00eda.\nO departamento de Is\u00e8re forma parte da rexi\u00f3n de Auvernia-R\u00f3dano-Alpes. Linda cos departamentos de R\u00f3dano, Ain, Savoia, Altos Alpes, Dr\u00f4me, Ard\u00e8che e Loira.\nDebe o seu nome \u00f3 r\u00edo Is\u00e8re, que o atravesa polo fondo do val do Gr\u00e9sivaudan (tam\u00e9n chamado Graisivaudan).\nEste departamento ten moitos contrastes: ao norte as Terras Fr\u00edas, terra de vales; no centro-este o macizo da Chartreuse; despois, na beira esquerda do Is\u00e8re os macizos de Belledonne, de Grandes-rousses, de Ecrins (punto culminante do departamento a 4.102 m) e o macizo de Vercors \u00f3 oeste."}
{"id": "2332", "revid": "1987", "url": "https://gl.wikipedia.org/wiki?curid=2332", "title": "R\u00edo R\u00f3dano", "text": "O R\u00f3dano (en alem\u00e1n: \"Rhone\" ou \"Rotten\", en franc\u00e9s: \"Rh\u00f4ne\", francoprovenzal: \"R\u00f4no\", en occitano: \"R\u00f2se\" ou \"Roine\") \u00e9 un importante r\u00edo europeo. Desde o seu nacemento nos Alpes at\u00e9 a s\u00faa desembocadura no mar Mediterr\u00e1neo percorre 812 quil\u00f3metros, dos cales 231\u00a0km discorren por Su\u00edza e 581 por Francia. Deu nome aos departamentos de R\u00f3dano e de Bocas do R\u00f3dano, e tam\u00e9n \u00f3 antigo departamento revolucionario de R\u00f3dano e Loira.\nPercorrido.\nO R\u00f3dano nace en Su\u00edza, na Furka, no macizo de San Gotardo, a 1.753 m de altitude, atravesa o lago L\u00e9man, despois discorre por Frnacia e desemboca nun delta no Mediterr\u00e1neo. Discorre primeiramente nunha direcci\u00f3n leste-oeste (a s\u00faa parte m\u00e1is alta corresponde ao cant\u00f3n de Vallais; en Martigny o seu leito estr\u00e9itase moito e remonta cara ao norte antes de embocar no L\u00e9man; sae polo cant\u00f3n de Xenebra, onde recibe o Arve, despois penetra en Francia; o trazado do seu curso \u00e9 sinuoso at\u00e9 os arredores de Li\u00f3n onde recibe o Saona; a partir desta cidade, discorre cara ao sur para se verter por un delta (Camargue) no mar Mediterr\u00e1neo.\nAfluentes.\nPrincipais afluentes:"}
{"id": "2333", "revid": "56817", "url": "https://gl.wikipedia.org/wiki?curid=2333", "title": "Radio", "text": "O termo radio pode referirse a:"}
{"id": "2335", "revid": "98629", "url": "https://gl.wikipedia.org/wiki?curid=2335", "title": "18 de maio", "text": "O 18 de maio \u00e9 o 138\u00ba d\u00eda do ano do calendario gregoriano e o 139\u00ba nos anos bisestos. Quedan (227) d\u00edas para finalizar o ano.\nNotas.\nOs 366 d\u00edas do ano"}
{"id": "2336", "revid": "98629", "url": "https://gl.wikipedia.org/wiki?curid=2336", "title": "19 de maio", "text": "O 19 de maio \u00e9 o 139\u00ba d\u00eda do ano do calendario gregoriano e o 140\u00ba nos anos bisestos. Quedan (226) d\u00edas para finalizar o ano.\nOutros.\nOs 366 d\u00edas do ano"}
{"id": "2337", "revid": "6279", "url": "https://gl.wikipedia.org/wiki?curid=2337", "title": "Comunismo (hom\u00f3nimos)", "text": "Comunismo pode referirse a:"}
{"id": "2342", "revid": "1131", "url": "https://gl.wikipedia.org/wiki?curid=2342", "title": "Libre", "text": "Libre \u00e9 o adxectivo relativo \u00e1 liberdade. Pode referirse a:\nO top\u00f3nimo galego Libre pode referirse a:"}
{"id": "2343", "revid": "25871", "url": "https://gl.wikipedia.org/wiki?curid=2343", "title": "Liberdade", "text": "A liberdade, do lat\u00edn \"libertas, -\u0101tis\" e do grego \"\u03ae \u03b5\u03bb\u03b5\u03c5\u03b8\u03b5\u03c1\u03af\u03b1\", \u00e9 a capacidade que ten o ser humano de obrar ou non segundo a s\u00faa intelixencia e sen unha obriga externa \u00e1 propia persoa. Tam\u00e9n se representa a liberdade como aquel estado no que o home non est\u00e1 sendo escravizado nin preso por outro, facendo alusi\u00f3n a aqueles aspectos relacionados coa independencia.\nMais a liberdade do home vese fundamentada polo feito da s\u00faa carencia de instintos. Deste xeito, a un est\u00edmulo externo o ser humano pode responder con m\u00faltiples opci\u00f3ns, entre as cales temos que escoller unha. Os animais non racionais, \u00f3 ter a resposta \u00f3s est\u00edmulos \"programada\" polos instintos, non poden escoller e polo tanto non son libres.\nPolo tanto, algu\u00e9n que obra en liberdade, \u00e9 un ser humano libre. Esta facultade ref\u00edrese tam\u00e9n \u00e1 incorporaci\u00f3n do home \u00e1 sociedade ao alcanzar a s\u00faa madurez sexual, para que comence a asumir responsabilidade, pois non se pode tomar decisi\u00f3ns sen ter en conta as consecuencias correspondentes. Isto pode observarse no campo do dereito e da teolox\u00eda no caso dos accidentes, crimes pasionais, homicidios e asasinatos.\nReferencias filos\u00f3ficas.\nO concepto de liberdade \u00e9 algo que \u00f3 longo da existencia humana nos fixo reflexionar en m\u00faltiples sentidos, sendo un dos temas fundamentais da filosof\u00eda. A idea de liberdade s\u00f3 se manifesta abr\u00edndose cami\u00f1o a trav\u00e9s dos diferentes conceptos de liberdade que, \u00e1 s\u00faa vez, est\u00e1n determinados por un conxunto de procesos hist\u00f3ricos, culturais e sociais.\nPolo tanto, esta idea s\u00f3 pode analizarse por medio destas concreci\u00f3ns, as cales a seguir\u00e1n modelando nun futuro. Segundo isto, a filosof\u00eda non formula unha resposta igual, sen\u00f3n que se divide en subcampos, segundo os diferentes puntos de vista ou a doutrina que seguiu cada sociedade dentro de certas condici\u00f3ns e modalidades. \u00c9 dicir, que hai que interpretar o termo liberdade segundo o contexto no que se atope.\nPara outras correntes da filosof\u00eda, a liberdade garda relaci\u00f3n coa autonom\u00eda, que se entende como a dimensi\u00f3n da raz\u00f3n que lle permite ao ser humano pensar aplic\u00e1ndose normas a si mesmo sen que medie ningunha autoridade, o que comporta a responsabilidade persoal e social. (Principio do fil\u00f3sofo Immanuel Kant). Ademais de Kant, outros moitos fil\u00f3sofos importantes aludiron a esta cuesti\u00f3n, este \u00e9 o caso de:\nPara Arist\u00f3teles, a liberdade est\u00e1 ligada \u00e1 capacidade de decidir por si mesmo no ser humano, e estaba ligada \u00e1 moral. En virtude desta definici\u00f3n, a liberdade est\u00e1 relacionada coa autonom\u00eda, que a\u00ednda que leva limitaci\u00f3ns de representaci\u00f3n \u00e9tica, constit\u00fae a concepci\u00f3n de actuar dentro dun c\u00f3digo moral. Para iso o home debe ter plena conciencia ou raz\u00f3n de internalizar este valor pero na marxe que establece a cidadan\u00eda (sentido pol\u00edtico conforme \u00e1 lei do Estado). De acordo con esta consideraci\u00f3n, a persoa cre ser libre cando realiza acci\u00f3ns ligadas \u00e1 seguridade que lle permite o seu pensamento, onde asumindo os principios \u00e9ticos, sabe que \u00e9 libre. Isto, feito mediante a representaci\u00f3n de acci\u00f3ns libres e voluntarias que non son produto de coacci\u00f3n, nin de ignorancia e a s\u00faa conceptualizaci\u00f3n vai ligado \u00e1 raz\u00f3n de liberdade. Para Arist\u00f3teles, de a\u00ed hai que dicir que se fai libre e voluntariamente o que obramos cando estamos alleos a toda coacci\u00f3n.\nRen\u00e9 Descartes: Para el, a liberdade consiste soamente en que, para afirmar ou negar, perseguir ou evitar, as cousas que nos prop\u00f3n o entendemento, obramos de tal maneira que non sentimos que ningunha forza nos obrigue. Tam\u00e9n afirma que a liberdade s\u00f3 pode residir na alma, xa que ao non ser algo f\u00edsico non se atopa sometida \u00f3 ditado polas leis. Esta conten en si d\u00faas funci\u00f3ns, por un lado o entendemento, como facultade de pensamento, de ter intuici\u00f3ns das verdades claras e distintas; e por outro lado, a vontade, considerada por el como a facultade de afirmar ou negar, identificando esta \u00faltima coa liberdade.\nBaruch de Spinoza: Para el, \u00e9 libre \"o que existe unicamente por necesidade da s\u00faa natureza e s\u00f3 por ela se determina a acci\u00f3n\". Todas as cousas da natureza te\u00f1en liberdade para chegar a ser o que son, ou que non poden ser o que non son. O home, como parte da natureza \u00e9 libre para desenvolver o seu potencial pero non \u00e9 libre para facer o que quere, porque segundo el s\u00f3 Deus ou a natureza son causa de si mesmas e te\u00f1en liberdade total. S\u00f3 pode facer esforzos para conseguir ter liberdade para ser quen \u00e9, pero xamais ter\u00e1 vontade libre.\nPara Hegel, o concepto \u00e9 fundamentalmente a liberdade da idea. O universal e racional pertence a todos os homes e son os seus m\u00e1is xenu\u00ednos motivos. O home individual non pode ser libre como un todo, porque s\u00f3 pode ser libre se se reco\u00f1ece no todo. Se a liberdade individual fose absoluta ser\u00eda independente de todo e indiferente con respecto \u00e1 realidade e para os efectos da s\u00faa propia conduta sobre o resto. Actuar\u00edase en forma ego\u00edsta en funci\u00f3n das propias paix\u00f3ns exclu\u00edndo \u00e1s circunstancias exteriores perdendo todo v\u00ednculo. S\u00f3 Deus \u00e9 totalmente libre di Hegel, o home, pola s\u00faa caracter\u00edstica finita e limitada non pode selo sen referencia ao todo. Ademais, a liberdade dos individuos non pode estar separada da eticidade ou \u00e9tica colectiva ou da raz\u00f3n universal, pola necesidade tanto vital coma pol\u00edtica de facer coincidir a vontade particular c\u00e1s vontades xerais.\nSegundo Henri Bergson, a liberdade \u00e9 a capacidade da conciencia de rexerse pola s\u00faa propia natureza, independentemente das leis e dos fen\u00f3menos da natureza. Para el, a orixe das nosas acci\u00f3ns \u00e9 o eu profundo, interior, o suxeito da duraci\u00f3n, onde non hai diferenciaci\u00f3n de motivos, sentimentos, decisi\u00f3ns, sen\u00f3n que cada un deles, di, retomando unha frase de Plat\u00f3n, representa \u00e1 alma enteira, \u00e9 dicir, que a alma se determina por calquera destes sentimentos \u00e9, pois, o mesmo que reco\u00f1ecer que se determina por si mesma.\nJean Paul Sartre: Para el o ser humano \u00e9 libre \u00e1 forza. Nega calquera x\u00e9nero de determinismo. Non cre no determinismo teol\u00f3xico, nin biol\u00f3xico nin social: nin Deus nos deu un destino irremediable, nin a Natureza nin a sociedade determinan absolutamente as nosas posibilidades, a nosa conduta. Somos o que quixemos ser, sempre poderemos deixar de ser o que somos. Os fins que perseguimos no nos ve\u00f1en dados ni do exterior ni do interior, dunha suposta natureza, \u00e9 a nosa liberdade a que os elixe. Segundo el \"Estamos condenados a ser libres\": condenados porque non nos temos dado a nos mesmos a liberdade, non nos temos creado, non somos libres de deixar de ser libres. Nin sequera os valores, a \u00e9tica, se presentan como un l\u00edmite da liberdade, pois en realidade, di Sartre, os valores non existen antes de que nos queiramos, non existen os valores como realidades independentes da nosa vontade, os valores morais cr\u00e9aos a nosa determinaci\u00f3n de facer real o estado das cousas. Ao escoller uns valores no lugar doutros, a vontade d\u00e1lles a realidade. A liberdade ref\u00edrese \u00f3s actos e volici\u00f3ns particulares, pero a\u00ednda m\u00e1is \u00e1 elecci\u00f3n do perfil b\u00e1sico de min mesmo, do proxecto fundamental da mi\u00f1a existencia, proxecto que se realiza c\u00e1s volici\u00f3ns particulares.\nIsaiah Berlin: define a liberdade desde d\u00faas perspectivas, a liberdade positiva e a liberdade negativa. A liberdade negativa ref\u00edrese \u00f3 campo dentro do cal o home pode actuar sen obstruci\u00f3ns doutros; a partir desta concepci\u00f3n deixase de ser libre cando un terceiro nos impide realizar calquera actividade co prop\u00f3sito de alcanzar unha meta, en consecuencia \u00e9se libre en canto non existan estas interferencias e obst\u00e1culos. Mais esta noci\u00f3n de liberdade implica serios problemas \u00e1 hora de vivir en sociedade con outros homes. Ante a imposibilidade de que os prop\u00f3sitos e actividades dos demais harmonicen entre si, \u00e9 necesario establecer unha serie de normas com\u00fans que limiten a liberdade do home sen chegar ao grao de impedirlle todo, xa que se corre o risco de inhibir o seu desenvolvemento. O problema era determinar entre os aspectos que deber\u00edan ser regulados e os que non; trazar unha fronteira entre o \u00e1mbito da vida privada e o da autoridade p\u00fablica.\nPor outro lado a liberdade positiva deriva do desexo do individuo para ser o seu propio amo, que implica a capacidade de cada un para determinar o curso da s\u00faa vida e dos seus actos de xeito aut\u00f3nomo. Mais a acci\u00f3n do home non debe determinarse polas baixas paix\u00f3ns de cada individuo, paix\u00f3ns que o escravizan e limitan a s\u00faa liberdade. Pola contra, os actos humanos deben determinarse a partir da raz\u00f3n, da natureza superior que hai en cada home. Antep\u00f3\u00f1ense dous: un racional e outro pasional, para ser verdadeiramente libre debemos guiarnos pola raz\u00f3n.\nEsta idea, advirte Berlin, \u00e9 sumamente perigosa, serve de fundamento para a imposici\u00f3n duns, reco\u00f1ecidos ou auto nomeados como racionais, sobre a masa amorfa que se deixa guiar polas s\u00faas paix\u00f3ns; imp\u00f3\u00f1enselles en prol de que fagan o mellor posible para eles mesmos: \"se ese \u00e9 o meu ben non estarei a ser forzado, por que o desexei, s\u00e9palo ou non, e son libre a\u00ednda que o meu pobre corpo mortal e a mi\u00f1a mente est\u00fapida o rexeitan iradamente, e a\u00ednda que loite co maior desespero contra os que, a pesar de todo, traballan benignamente de impo\u00f1elo. Esta concepci\u00f3n da liberdade d\u00e1 cabida ao ascenso de r\u00e9ximes totalitarios nos cales a mesma liberdade estar\u00eda en perigo.\nAludindo \u00e1 teolox\u00eda, outras figuras, como \u00e9 o caso de Agosti\u00f1o de Hipona, tam\u00e9n fixeron referencia a este concepto:\nSegundo Agosti\u00f1o de Hipona, a liberdade consiste na realizaci\u00f3n efectiva do ben, para alcanzar a beatitude. Segundo el, Deus concedeunos aos seres humanos dous dons:\nLiberdades c\u00edvicas.\nA capacidade de poder elixir entre m\u00faltiples opci\u00f3ns, cantas m\u00e1is opci\u00f3ns maior liberdade, \u00e9 polo tanto, poder elixir entre un n\u00famero infinito delas, sen limitaci\u00f3ns. Pero se \u00e1 liberdade individual lle engadimos o feito de que non vivimos s\u00f3s, sen\u00f3n que compartimos a realidade con outros individuos que tam\u00e9n te\u00f1en intereses, ent\u00f3n a liberdade debe ser limitada en beneficio dos outros.\nEste problema, xunto con outras contradici\u00f3ns implica a necesidade de normativizar a vida humana no mundo. Todas as naci\u00f3ns e sociedades formadas sobre o planeta pos\u00faen leis e normas que rexen o comportamento humano, mais este feito non implica a supresi\u00f3n da liberdade.\nPara asegurar unha boa convivencia, e a igualdade entre todas as persoas, creouse a Declaraci\u00f3n Universal dos Dereitos Humanos. Segundo o artigo 4 deste documento, def\u00ednese a liberdade engad\u00edndolle unha excepci\u00f3n, a cal consiste en limitar a liberdade cando esta cause prexu\u00edzo a outros: \"A liberdade consiste en poder facer todo aquilo que non cause prexu\u00edzo a outro.\""}
{"id": "2346", "revid": "56817", "url": "https://gl.wikipedia.org/wiki?curid=2346", "title": "Ligaz\u00f3n", "text": "En inform\u00e1tica, unha ligaz\u00f3n \u00e9 unha conexi\u00f3n mediante un hiperv\u00ednculo que salta a outra p\u00e1xina, expresi\u00f3n alternativa a \"enlace\". A extensi\u00f3n do uso do anglicismo \"link\" levou a que existise unha proposta para podelo evitar: mentres que \"enlace\" coincide co castel\u00e1n, constru\u00eduse este neoloxismo (base\u00e1ndose no portugu\u00e9s \"ligar\" \"chamar\") que goza de certa difusi\u00f3n. Isto permite estenderse tam\u00e9n pola familia l\u00e9xica: ligar e ligado."}
{"id": "2349", "revid": "22570", "url": "https://gl.wikipedia.org/wiki?curid=2349", "title": "Asociaci\u00f3n de Nais e Pais de Alumnos", "text": "Unha Asociaci\u00f3n de Nais e Pais de Alumnos \u00e9 en Espa\u00f1a unha organizaci\u00f3n, considerada unha entidade de dereito privado, formada polos titores do alumnado dun mesmo centro educativo de primaria ou secundaria. Estas asociaci\u00f3ns adoitan organizar actividades extraescolares e participar nas decisi\u00f3ns escolares mediante os representantes no Consello Escolar."}
{"id": "2350", "revid": "23204", "url": "https://gl.wikipedia.org/wiki?curid=2350", "title": "Lingua inglesa", "text": "A lingua inglesa ou ingl\u00e9s \u00e9 unha lingua indoeuropea da subfamilia das linguas xerm\u00e1nicas occidentais que xurdiu na Inglaterra anglosaxoa e que arestora \u00e9 unha lingua franca a nivel global. Recibe o seu nome dos anglos, unha das tribos xerm\u00e1nicas que migraron cara a Inglaterra, e cuxo nome deriva da pen\u00ednsula de Angeln, no mar B\u00e1ltico. Est\u00e1 estreitamente relacionado coas linguas frisoas, malia que o seu vocabulario foi inclu\u00eddo significativamente por outras linguas xerm\u00e1nicas a comezos da Idade Media, e posteriormente polas linguas rom\u00e1nicas, particularmente o franc\u00e9s. O ingl\u00e9s \u00e9 a lingua oficial ou unha das linguas oficiais de case 60 estados soberanos. \u00c9 a lingua m\u00e1is falada no Reino Unido, nos Estados Unidos, no Canad\u00e1, en Australia, Irlanda e Nova Zelandia e est\u00e1 moi estendida nalgunhas \u00e1reas do Caribe, \u00c1frica e sur de Asia. \u00c9 a terceira lingua nativa m\u00e1is falada do mundo, despois do mandar\u00edn e do castel\u00e1n. \u00c9 tam\u00e9n a segunda lingua m\u00e1is aprendida e lingua oficial da Naci\u00f3ns Unidas, da Uni\u00f3n Europea, e de moitas outras organizaci\u00f3ns mundiais e rexionais. \u00c9 a lingua xerm\u00e1nica m\u00e1is falada, representando polo menos o 70% dos falantes desta p\u00f3la da familia indoeuropea.\nO ingl\u00e9s desenvolveuse \u00f3 longo de m\u00e1is de 1\u00a0400 anos. As formas m\u00e1is antigas do ingl\u00e9s, unha serie de dialectos anglofris\u00f3ns, chegaron a Gran Breta\u00f1a polos colonos anglosax\u00f3ns no s\u00e9culo V, son chamadas ingl\u00e9s antigo. O ingl\u00e9s medio desenvolveuse no s\u00e9culo XI coa conquista normanda de Inglaterra, nun per\u00edodo no que a lingua foi influ\u00edda polo franc\u00e9s. O ingl\u00e9s moderno comezou a finais do s\u00e9culo XV coa introduci\u00f3n da imprenta en Londres, a Biblia do Rei Xacobe e o comezo da Gran mudanza voc\u00e1lica. A trav\u00e9s da influencia mundial do Imperio Brit\u00e1nico, o ingl\u00e9s moderno espallouse por todo o globo dende o s\u00e9culo XVII at\u00e9 a metade do s\u00e9culo XX. A trav\u00e9s dos diversos medios impresos e electr\u00f3nicos, as\u00ed como o xurdimento dos Estados Unidos como superpotencia mundial, o ingl\u00e9s converteuse na lingua principal das relaci\u00f3ns internacionais e a lingua franca en moitas rexi\u00f3ns e en contextos profesionais como a ciencia, a navegaci\u00f3n e a lei.\nO ingl\u00e9s moderno ten pouca flexi\u00f3n en comparanza con outras linguas, e sust\u00e9ntase moito en verbos auxiliares e na orde de palabras para a expresi\u00f3n de tempos complexos, aspectos e modo, as\u00ed como de construci\u00f3ns pasivas, interrogativas e algunhas negaci\u00f3ns. Malia as notables variaci\u00f3ns dos acentos e dialectos do ingl\u00e9s empregados en diferentes rexi\u00f3ns e pa\u00edses\u00a0\u2013 en termos de fon\u00e9tica e fonolox\u00eda, e \u00e1s veces en vocabulario, gram\u00e1tica e deletreo\u00a0\u2013 os falantes de ingl\u00e9s en todo o mundo son quen de comunicarse cos outros con relativa facilidade.\nClasificaci\u00f3n.\nO ingl\u00e9s \u00e9 unha lingua indoeuropea, e pertence \u00f3 grupo occidental das linguas xerm\u00e1nicas. As m\u00e1is achegadas \u00f3 ingl\u00e9s son as frisoas, e xuntos forman o subgrupo anglofris\u00f3n das linguas xerm\u00e1nicas. O sax\u00f3n antigo e o seu descendente o baixo alem\u00e1n tam\u00e9n est\u00e1n moi relacionados, e \u00e1s veces o baixo alem\u00e1n, o ingl\u00e9s e o fris\u00f3n son agrupados xuntos como linguas ingvae\u00f3nicas ou linguas xerm\u00e1nicas do mar do Norte. O ingl\u00e9s moderno descende do ingl\u00e9s medio, que \u00e1 s\u00faa vez descende do ingl\u00e9s antigo. Alg\u00fans dialectos do ingl\u00e9s antigo e medio tam\u00e9n se desenvolveron nun n\u00famero de linguas \u00e1nglicas, inclu\u00edndo o escoc\u00e9s e os extintos fingal\u00e9s e yola falados en Irlanda.\nO ingl\u00e9s clasif\u00edcase como unha lingua xerm\u00e1nica porque comparte elementos novos (diferentes doutras linguas indoeuropeas) con outras linguas xerm\u00e1nicas como o neerland\u00e9s, o alem\u00e1n ou o sueco. Estes elementos innovadores amosan que estas linguas descenden dun mesmo antergo com\u00fan, que os ling\u00fcistas chaman protoxerm\u00e1nico. Alg\u00fans elementos com\u00fans das linguas xerm\u00e1nicas son o uso de verbos modais, a divisi\u00f3n dos verbos en fortes ou febles, e os cambios de son que afectan \u00e1s consoantes protoindoeuropeas, co\u00f1ecidos como Lei de Grimm e de Verner. Segundo a lei de Grimm, a palabra \"foot\" (p\u00e9) comeza con nas linguas xerm\u00e1nicas, pero o seu cognado noutras linguas indoeuropeas comeza con . O ingl\u00e9s clasif\u00edcase como lingua anglofrisoa porque comparten caracter\u00edsticas com\u00fans, como a palatalizaci\u00f3n de consoantes que eran velares no protoxerm\u00e1nico.\nO ingl\u00e9s, \u00f3 igual que outras linguas xerm\u00e1nicas insulares como o island\u00e9s e o fero\u00e9s, desenvolveuse independentemente das lingas xerm\u00e1nicas continentais e as s\u00faas influencias. O ingl\u00e9s non \u00e9 mutuamente intelixible con ningunha lingua xerm\u00e1nica continental, diferindo en vocabulario, sintaxe e fonolox\u00eda, malia que algunhas, como o neerland\u00e9s, te\u00f1en fortes afinidades co ingl\u00e9s, especialmente nas fases iniciais.\nDebido a que o ingl\u00e9s cambiou considerablemente \u00f3 longo da s\u00faa historia por mor do contacto con outras linguas, en especial n\u00f3rdico antigo e o normando franc\u00e9s, alg\u00fans estudosos sinalaron que o ingl\u00e9s pode considerarse unha lingua mesturada ou unha lingua crioula\u00a0\u2013 unha teor\u00eda chamada hip\u00f3tese do ingl\u00e9s medio crioulo. Malia o alto grao de influencia doutras linguas no seu vocabulario e gram\u00e1tica do ingl\u00e9s moderno \u00e9 moi co\u00f1ecido, moitos especialistas en contacto das linguas non consideran \u00f3 ingl\u00e9s como unha verdadeira lingua mesturada.\nHistoria.\nDo protoxerm\u00e1nico \u00f3 ingl\u00e9s antigo.\nA forma m\u00e1is antiga do ingl\u00e9s \u00e9 chamada ingl\u00e9s antigo ou anglosax\u00f3n (c.\u00a0550\u20131066). O ingl\u00e9s antigo desenvolveuse a partir dunha serie de dialectos xerm\u00e1nicos do mar do Norte orixinalmente falados \u00f3 longo da costa de Frisia, Baixa Saxonia, Xutlandia e o sur de Suecia polas tribos xerm\u00e1nicas co\u00f1ecidas como anglos, sax\u00f3ns e xutos. No s\u00e9culo V, os anglosax\u00f3ns asent\u00e1ronse en Gran Breta\u00f1a, e os romanos abandonaron Britania. No s\u00e9culo VII, a lingua xerm\u00e1nica dos anglosax\u00f3ns converteuse na dominante en Britania, substitu\u00edndo \u00e1s linguas da Britania romana (43\u2013409): as linguas brit\u00f3nicas, de orixe celta, e o lat\u00edn, levado a Britania pola ocupaci\u00f3n romana. \"Inglaterra\" e \"ingl\u00e9s\" (orixinalmente \"Englaland\" e \"englisc\") reciben o seu nome polos anglos.\nO ingl\u00e9s antigo estaba dividido en catro dialectos: dous dialectos anglos, o de Mercia e Northumbria, e dous dialectos sax\u00f3ns, o de Kent e Wessex. A trav\u00e9s das reformas educativas de Alfredo o Grande no s\u00e9culo IX e a influencia do reino de Wessex, o dialecto sax\u00f3n occidental converteuse no variedade escrita est\u00e1ndar. O poema \u00e9pico \"Beowulf\" est\u00e1 escrito en sax\u00f3n occidental, e o poema m\u00e1is antigo en ingl\u00e9s, \"C\u00e6dmon's Hymn\", est\u00e1 escrito no dialecto de Northumbria. O ingl\u00e9s moderno desenvolveuse principalmente do dialecto de Mercia, pero a lingua escocesa desenvolveuse do de Northumbria. Unhas poucas inscrici\u00f3ns curtas do per\u00edodo m\u00e1is antigo do ingl\u00e9s foron escritas empregando escrita r\u00fanica. No s\u00e9culo VI, foi adoptado o alfabeto latino, escrito coa graf\u00eda medio uncial. Incl\u00fae as letras r\u00fanicas \"wynn\" \u01bf e \"thorn\" \u00fe, e as letras latinas modificadas \"eth\" \u00f0, e \"ash\" \u00e6.\nO ingl\u00e9s antigo \u00e9 moi diferente do ingl\u00e9s medio e \u00e9 moi dif\u00edcil de entender para os falantes de ingl\u00e9s do s\u00e9culo XXI. A s\u00faa gram\u00e1tica era semellante \u00e1 do moderno alem\u00e1n, e o seu parente m\u00e1is achegado era o fris\u00f3n antigo. Os nomes, adxectivos, pronomes e verbos ti\u00f1an moitas m\u00e1is formas terminaci\u00f3ns flexivas, e a orde das palabras era moito m\u00e1is libre que a do ingl\u00e9s moderno. O ingl\u00e9s moderno ten formas de caso nos pronomes (\"he\", \"him\", \"his\") e poucas terminaci\u00f3ns verbais (\"I have\", \"he has\"), pero o ingl\u00e9s antigo ti\u00f1a formas de caso nos nomes, e os verbos ti\u00f1an m\u00e1is terminaci\u00f3ns de persoa e n\u00famero.\nA traduci\u00f3n de Mateu 8:20 do ano 1000 amosa exemplos de terminaci\u00f3ns de caso (nominativo plural, acusativo plural e xenitivo singular) e de verbo (presente plural):\nIngl\u00e9s medio.\nNo per\u00edodo que vai dende o s\u00e9culo XVIII at\u00e9 o XII, o ingl\u00e9s antigo transformouse gradualmente en ingl\u00e9s medio a trav\u00e9s do contacto ling\u00fc\u00edstico. A orixe do ingl\u00e9s medio \u00e9 definida a mi\u00fado arbitrariamente co comezo da conquista de Inglaterra por Guillerme o Conquistador en 1066, mais desenvolveuse no per\u00edodo entre os anos 1200\u20131450.\nPrimeiro, as ondas de colonizadores n\u00f3rdicos que chegaron \u00f3 norte das Illas Brit\u00e1nicas nos s\u00e9culos VIII e IX puxeron \u00f3 ingl\u00e9s antigo nun contacto intenso co n\u00f3rdico antigo, unha xerm\u00e1nica do norte. A influencia do n\u00f3rdico foi forte nas variedades do ingl\u00e9s antigo faladas na \u00e1rea de Danelaw arredor de York, que foi o centro da colonizaci\u00f3n n\u00f3rdica; hoxe eses trazos est\u00e1n particularmente presentes no escoc\u00e9s e ingl\u00e9s do norte. Por\u00e9n, o centro do ingl\u00e9s n\u00f3rdico semellan ter sido as terras interiores arredor do Reino de Lindsey, e despois do ano 920, cando Lindsey foi reincorporado \u00e1 pol\u00edtica anglosaxoa, os trazos do n\u00f3rdico espall\u00e1ronse as variedades do ingl\u00e9s que non tiveran un contacto intenso cos falantes n\u00f3rdicos. Alg\u00fans elementos da influencia n\u00f3rdica que persisten en t\u00f3dalas variedades do ingl\u00e9s moderno son os pronomes que comezan por \"th-\" (\"they, them, their\") que substitu\u00edron \u00f3s pronomes anglosax\u00f3ns con \"h-\" (\"hie, him, hera\").\nCoa conquista normanda de Inglaterra en 1066, o ingl\u00e9s antigo con trazos n\u00f3rdicos foi suxeito do contacto co normando antigo, unha lingua rom\u00e1nica estreitamente relacionada co franc\u00e9s moderno. A lingua normanda en Inglaterra evolucionou eventualmente no anglonormando. Como o normando era falado principalmente polas elites e os nobres, mentres que as clases baixas continuaron falando anglosax\u00f3n, a influencia do normando consistiu na introduci\u00f3n dun gran n\u00famero de pr\u00e9stamos relacionados coa pol\u00edtica, coa lexislaci\u00f3n e os dominios sociais de prestixio. O ingl\u00e9s medio simplificou amplamente o sistema de inflexi\u00f3n, probablemente para conciliar o n\u00f3rdico antigo co ingl\u00e9s antigo, que ti\u00f1an inflexi\u00f3ns diferentes pero morfolox\u00edas semellantes. A distinci\u00f3n entre os casos nominativo e acusativo perdeuse ag\u00e1s nos pronomes persoais, o caso instrumental desapareceu e o uso do caso xenitivo foi limitado a describir posesi\u00f3n. O sistema de inflexi\u00f3n regulou moitas formas inflexionais irregulares, e gradualmente simplificou o sistema de acordo, facendo a orde das palabras menos flexible. Na Biblia de Wycliffe de 1380, a pasaxe de Mateu 8:20 foi escrito as\u00ed:\nAqu\u00ed o sufixo plural \"-n\" no verbo \"have\" a\u00ednda se conserva, pero ningunha das terminaci\u00f3ns dos casos sobre os substantivos est\u00e1 presente.\nNo s\u00e9culo XII, o ingl\u00e9s medio estaba completamente desenvolvido, integrando trazos n\u00f3rdicos e normandos; continuou a ser falado at\u00e9 a transici\u00f3n \u00f3 ingl\u00e9s moderno arredor do 1500. A literatura en ingl\u00e9s medio incl\u00fae \"Os contos de Canterbury\" de Geoffrey Chaucer e \"Le Morte d'Arthur\" de Thomas Malory. No per\u00edodo do ingl\u00e9s medio proliferou o uso de dialectos rexionais e os trazos dialectais foron utilizados como efectos por autores tales como Chaucer.\nIngl\u00e9s moderno temper\u00e1n.\nO seguinte per\u00edodo na historia do ingl\u00e9s foi o ingl\u00e9s moderno temper\u00e1n (1500\u20131700). Esta lingua caracterizouse polo gran desprazamento voc\u00e1lico (1350\u20131700), que supuxo unha simplificaci\u00f3n das inflexi\u00f3ns e unha estandarizaci\u00f3n ling\u00fc\u00edstica.\nO gran desprazamento voc\u00e1lico afectou \u00e1s vogais longas do ingl\u00e9s medio. Foi un cambio en cadea, o cal implicou que cada cambio tivo un cambio subsecuente no sistema voc\u00e1lico. As vogais medias e abertas foron elevadas, e as pechadas romperon en ditongos. Por exemplo, a palabra \"bite\" (trabada) foi orixinalmente pronunciada como a palabra actual inglesa \"beet\", e a segunda vogal da palabra \"about\" (sobre) foi pronunciada como a palabra inglesa \"boot\". O gran desprazamento voc\u00e1lico explica moitas das irregularidades no deletreo, xa que o ingl\u00e9s mant\u00e9n moitas formas escritas dende o ingl\u00e9s medio, e iso tam\u00e9n explica porque as vogais inglesas te\u00f1en pronunciaci\u00f3ns tan diferentes para as mesmas letras noutras linguas.\nO ingl\u00e9s comezou a medrar en prestixio durante o reinado de Henrique V. Arredor do ano 1430 a Court of Chancery de Westminster comezou a empregar o ingl\u00e9s en documentos oficiais, e unha nova forma de ingl\u00e9s medio, co\u00f1ecido como \"Chancery Standard\", foi desenvolvido a partir dos dialectos de Londres e das terras interiores do leste. En 1476 William Caxton introduciu a imprenta en Inglaterra e comezou a publicar os primeiros libros impresos en Londres, estendendo a influencia desa forma do ingl\u00e9s. A literatura deste per\u00edodo moderno temper\u00e1n incl\u00fae as obras de William Shakespeare e a traduci\u00f3n da Biblia encargada polo rei Xacobe I. Mesmo despois do cambio voc\u00e1lico, a lingua a\u00ednda soa diferente do ingl\u00e9s moderno: por exemplo, os grupos conson\u00e1nticos en \"knight\", \"gnat\" e \"sword\" a\u00ednda se pronunciaban. Moitas das caracter\u00edsticas gramaticais que un lector moderno de Shakespeare poder\u00eda atopar pintorescas ou arcaicas representan as caracter\u00edsticas distintas do ingl\u00e9s moderno temper\u00e1n.\nNa versi\u00f3n de 1611 da Biblia do Rei Xacobe, escrita en ingl\u00e9s moderno temper\u00e1n, Mateu 8:20 di:\nIsto exemplifica a perda do caso e o seu efecto na estrutura da oraci\u00f3n (substitu\u00eddo coa orde de palabras suxeito-verbo-obxecto, e o emprego de \"of\" no canto do xenitivo non posesivo), e a introduci\u00f3n de pr\u00e9stamos do franc\u00e9s como (\"ayre\") e substituci\u00f3ns de palabras (\"bird\" substitu\u00edu a \"fugol\").\nExpansi\u00f3n do ingl\u00e9s moderno.\nA finais do s\u00e9culo XVIII, o Imperio Brit\u00e1nico facilitou a expansi\u00f3n do ingl\u00e9s nas s\u00faas colonias e dominios xeopol\u00edticos. O comercio, a ciencia, a tecnolox\u00eda, a diplomacia, a arte e a educaci\u00f3n formal contribu\u00edron a que o ingl\u00e9s se convertese na primeira lingua verdadeiramente global. O ingl\u00e9s tam\u00e9n facilitou a comunicaci\u00f3n internacional en todo o mundo. \u00d3 tempo que Inglaterra continuou a formar novas colonias, outras foron acadando a independencia e desenvolvendo as s\u00faas propias normas de como falar e escribir o ingl\u00e9s. O ingl\u00e9s foi adoptado en Am\u00e9rica do Norte, a India, partes de \u00c1frica, Australasia e moitas outras rexi\u00f3ns. No per\u00edodo poscolonial, algunhas das naci\u00f3ns acabadas de nacer que ti\u00f1an moitas linguas ind\u00edxenas optaron por continuar co ingl\u00e9s como lingua oficial para evitar as dificultades pol\u00edticas de ter que promocionar unha das linguas ind\u00edxenas por riba das outras. No s\u00e9culo XX o crecemento econ\u00f3mico e a influencia cultural dos Estados Unidos de Am\u00e9rica e o seu rol como superpotencia despois da segunda guerra mundial, sumado \u00e1 emisi\u00f3n mundial en ingl\u00e9s da BBC acelerou significativamente o espallamento da lingua en todo o planeta. No s\u00e9culo XXI o ingl\u00e9s foi m\u00e1is amplamente falado e escrito que ningunha outra lingua na historia.\nO principal logro no desenvolvemento temper\u00e1n do ingl\u00e9s moderno foi a codificaci\u00f3n de normas expl\u00edcitas e a s\u00faa diseminaci\u00f3n a trav\u00e9s dos medios de comunicaci\u00f3n oficiais, como a educaci\u00f3n p\u00fablica e as publicaci\u00f3ns subvencionadas polo estado. En 1755 Samuel Johnson publicou \"A Dictionary of the English Language\" que introduciu un est\u00e1ndar de escrita e normas de uso. En 1828 Noah Webster publicou \"American Dictionary of the English language\" nun esforzo por estabelecer unha norma para a fala e a escrita do ingl\u00e9s americano que era independente da forma brit\u00e1nica. Dentro de Gran Breta\u00f1a os dialectos e as falas de clase baixa foron cada vez m\u00e1is estigmatizados, o que levou a difusi\u00f3n r\u00e1pida das variedades de prestixio entre a clase media.\nEn termos de evoluci\u00f3n gramatical, o ingl\u00e9s moderno acadou un punto no que a perda do caso est\u00e1 case completada (o caso s\u00f3 se pode atopar hoxe nos pronomes, como \"he\" e \"him\", \"she\" e \"her\", \"who\" e \"whom\"), e no que a orde das palabras suxeito-verbo-obxecto est\u00e1 totalmente fixada. Alg\u00fans cambios, como o uso do \"do-support\" convert\u00e9ronse en universais da lingua. (o ingl\u00e9s temper\u00e1n non empregaba a palabra \"do\" como auxiliar do xeito que o fai o ingl\u00e9s moderno; nun comezo s\u00f3 era empregado en construci\u00f3ns interrogativas, nas cales non era obrigatorio. Hoxe, do-support co verbo \"have\" estase convertendo cada vez m\u00e1is na forma estandarizada). O uso de formas progresivas en \"-ing\" semella estar creando novas construci\u00f3ns, e formas como \"had been being built\" estanse facendo m\u00e1is com\u00fans. A regularizaci\u00f3n de formas irregulares tam\u00e9n contin\u00faa paseni\u00f1o (por exemplo \"dreamed\" no canto de \"dreamt\"), e as alternativas anal\u00edticas nas formas inflexivas estanse facendo m\u00e1is com\u00fans (por exemplo \"more polite\" no canto de \"politer\"). O ingl\u00e9s brit\u00e1nico est\u00e1 a cambiar baixo a influencia do ingl\u00e9s americano, que conta cunha presenza m\u00e1is forte nos medios e un maior prestixio asociado cos Estados Unidos como unha potencia mundial. \nDistribuci\u00f3n xeogr\u00e1fica.\nNo ano 2016 400\u00a0mill\u00f3ns de persoas falaban ingl\u00e9s como lingua materna e 1\u00a0000 mill\u00f3ns f\u00e1lano como segunda lingua. O ingl\u00e9s \u00e9 probablemente a terceira meirande lingua por n\u00famero de falantes, despois do mandar\u00edn e o castel\u00e1n. Por\u00e9n, cando se xuntan os falantes nativos cos non nativos, e dependendo das estimaci\u00f3ns, pode ser a lingua com\u00fan m\u00e1is falada do mundo. O ingl\u00e9s \u00e9 falado por comunidades en t\u00f3dolos continentes e nas illas de t\u00f3dolos grandes oc\u00e9anos. Os pa\u00edses nos que se fala o ingl\u00e9s poden ser agrupados en diferentes categor\u00edas polo xeito no que o ingl\u00e9s \u00e9 empregado en cada pa\u00eds. Os pa\u00edses do \"c\u00edrculo interior\" con falantes nativos comparten unha forma est\u00e1ndar de escribir e de falar. O ingl\u00e9s non pertence s\u00f3 a un pa\u00eds, nin \u00f3s descendentes dos colonos ingleses. O ingl\u00e9s \u00e9 unha lingua oficial de pa\u00edses poboados por alg\u00fans descendentes de falantes nativos. Tam\u00e9n se converteu na m\u00e1is importante lingua na comunicaci\u00f3n internacional entre persoas que comparten unha lingua non nativa en calquera parte do mundo.\nOs tres c\u00edrculos dos pa\u00edses angl\u00f3fonos.\nBraj Kachru distingue os pa\u00edses nos que se fala o ingl\u00e9s cun modelo de tres c\u00edrculos. Neste modelo, os pa\u00edses do \"c\u00edrculo interno\" son pa\u00edses con grandes comunidades de falantes nativos de ingl\u00e9s, os pa\u00edses do \"c\u00edrculo exterior\" te\u00f1en pequenas comunidade de falantes nativos de ingl\u00e9s pero o seu uso est\u00e1 a medrar como segunda lingua na educaci\u00f3n, nos medios ou con prop\u00f3sitos oficiais locais, e os pa\u00edses do \"c\u00edrculo en expansi\u00f3n\" son os que te\u00f1en moitas persoas aprendendo ingl\u00e9s como lingua estranxeira. Kachru basea o seu modelo na historia, en como o ingl\u00e9s se espallou en diferentes pa\u00edses, en como os usuarios adquiren o ingl\u00e9s e o alcance de uso do ingl\u00e9s en cada pa\u00eds. A pertenza a alg\u00fan destes tres c\u00edrculos pode cambiar co tempo.\nEntre os pa\u00edses con grandes comunidades de falantes nativos (o c\u00edrculo exterior) incl\u00faense o Reino Unido, os Estados Unidos de Am\u00e9rica, Australia, o Canad\u00e1, Irlanda e Nova Zelandia, onde a maior\u00eda fala ingl\u00e9s, e Sur\u00e1frica, onde un significante minor\u00eda fala ingl\u00e9s. Os pa\u00edses con maior n\u00famero de falantes nativos son, en orde descendente, os Estados Unidos (cuns 231\u00a0mill\u00f3ns), o Reino Unido (60\u00a0mill\u00f3ns), o Canad\u00e1 (19\u00a0mill\u00f3ns), Australia (con 17\u00a0mill\u00f3ns), Sur\u00e1frica (4,8\u00a0mill\u00f3ns), Irlanda (4,2\u00a0mill\u00f3ns), e Nova Zelandia (3,7\u00a0mill\u00f3ns). Neses pa\u00edses os nenos aprenden o ingl\u00e9s dos seus pais, e os locais que falan outra lingua ou os novos inmigrantes aprenden ingl\u00e9s para comunicarse cos seus veci\u00f1os e nos seus postos de traballo. Os pa\u00edses do c\u00edrculo interno achegan a base sobre a que o ingl\u00e9s se estende \u00f3s outros pa\u00edses do mundo.\nAs estimaci\u00f3ns do n\u00famero de falantes de ingl\u00e9s como segunda lingua e os falantes estranxeiros var\u00edan moito, entre os 470\u00a0mill\u00f3ns at\u00e9 m\u00e1is de 1\u00a0000 mill\u00f3ns, dependendo de como se defina a s\u00faa competencia na lingua. O ling\u00fcista David Crystal estima que os falantes non nativos superan \u00f3s nativos nunha relaci\u00f3n de 3 non nativos por cada nativo. No modelo dos tres c\u00edrculos de Kachru, os pa\u00edses do \"c\u00edrculo exterior\" incl\u00faen a Filipinas, Xamaica, India, Paquist\u00e1n, Singapur, e Nixeria cunha proporci\u00f3n pequena de falantes nativos pero un grande uso do ingl\u00e9s na educaci\u00f3n, no goberno, nos negocios e onde ingl\u00e9s empr\u00e9gase rutineiramente para a instruci\u00f3n escolar e as interacci\u00f3ns oficiais co goberno. Estes pa\u00edses te\u00f1en mill\u00f3ns de falantes nativos dun continuo dialectal que vai dende o crioulo baseado no ingl\u00e9s at\u00e9 unha versi\u00f3n m\u00e1is est\u00e1ndar do ingl\u00e9s. Te\u00f1en moitos m\u00e1is falantes de ingl\u00e9s que adquiren a lingua nun proceso de progresi\u00f3n diaria e que escoitan a radiodifusi\u00f3n, especialmente se asisten a escolas onde o ingl\u00e9s \u00e9 o medio de instruci\u00f3n. As variedades do ingl\u00e9s aprendido polos falantes que non son nativos poden estar influenciadas, especialmente na gram\u00e1tica, polas outras linguas faladas por estas persoas. Moitas destas variedades de ingl\u00e9s incl\u00faen palabras pouco usadas por falantes nativos de ingl\u00e9s nos pa\u00edses do c\u00edrculo interno, e poden ter diferenzas gramaticais e fonol\u00f3xicas tam\u00e9n. O ingl\u00e9s est\u00e1ndar dos pa\u00edses dos c\u00edrculo interno \u00e9 tomado como referencia e norma de uso polos pa\u00edses dos c\u00edrculos externos.\nNo modelo dos tres c\u00edrculos, pa\u00edses como Polonia, a China, o Brasil, Alema\u00f1a, o Xap\u00f3n, Indonesia, Exipto e outros pa\u00edses onde o ingl\u00e9s \u00e9 considerado como unha lingua estranxeira, forman parte do \"c\u00edrculo en expansi\u00f3n\". A distinci\u00f3n entre o ingl\u00e9s como primeira lingua, como segunda lingua e como lingua estranxeira \u00e9 a mi\u00fado debatible e pode cambiar en pa\u00edses particulares \u00f3 longo do tempo. Por exemplo, nos Pa\u00edses Baixos e noutros pa\u00edses de Europa, o co\u00f1ecemento do ingl\u00e9s como segunda lingua \u00e9 case universal, con m\u00e1is do 80% da poboaci\u00f3n sendo quen de usalo, e por iso o ingl\u00e9s empr\u00e9gase acot\u00edo para comunicarse cos estranxeiros e na educaci\u00f3n superior. Neses pa\u00edses, malia que o ingl\u00e9s non se empregue en entidades gobernamentais, o uso xeneralizado col\u00f3caos na fronteira entre o \"c\u00edrculo exterior\" e o \"c\u00edrculo en expansi\u00f3n\". O ingl\u00e9s \u00e9 pouco frecuente entre as linguas do mundo tendo en conta o n\u00famero gran n\u00famero de falantes que non son nativos sen\u00f3n que o te\u00f1en como segunda lingua ou lingua estranxeira. Moitos usuarios de ingl\u00e9s no c\u00edrculo en expansi\u00f3n \u00fasano para comunicarse con outras persoas do c\u00edrculo en expansi\u00f3n polo que a interacci\u00f3n con outros usuarios nativos non xoga ning\u00fan papel na s\u00faa decisi\u00f3n de falar ingl\u00e9s. As variedades non nativas do ingl\u00e9s son amplamente empregada para a comunicaci\u00f3n internacional, e a mi\u00fado os falantes dunha variedade atopan trazos en com\u00fan con outras variedades.\nIngl\u00e9s pluric\u00e9ntrico.\nO ingl\u00e9s \u00e9 unha lingua pluric\u00e9ntrica, o cal significa que ningunha autoridade nacional ten un est\u00e1ndar de uso para a lingua. Por\u00e9n, o ingl\u00e9s non \u00e9 unha lingua dividida, a pesar da brincadeira atribu\u00edda a George Bernard Shaw segundo a cal o Reino Unido e os Estados Unidos son \"dous pa\u00edses separados por unha lingua com\u00fan\". Tanto o ingl\u00e9s falado como o ingl\u00e9s empregado nas emisi\u00f3ns empregan est\u00e1ndares de pronunciaci\u00f3n nacionais que se estabelecen m\u00e1is por costume que por regulaci\u00f3n. As emisoras internacionais son identificadas polo pa\u00eds de procedencia m\u00e1is que polo acento, e as versi\u00f3ns escritas comp\u00f3\u00f1ense a partir da forma est\u00e1ndar internacional do ingl\u00e9s. As normas do ingl\u00e9s escrito est\u00e1ndar mant\u00e9\u00f1ense puramente polo consenso dos falantes educados en ingl\u00e9s de todo o mundo, sen ning\u00fan tipo de supervisi\u00f3n por parte de ning\u00fan goberno ou organizaci\u00f3n internacional. Os o\u00edntes estadounidenses comprenden xeralmente a maior\u00eda da radiodifusi\u00f3n brit\u00e1nica, e os o\u00edntes brit\u00e1nicos comprenden doadamente a maior\u00eda da radiodifusi\u00f3n estadounidense. A maior\u00eda dos anglofalantes de todo o mundo poden entender programas de radio, programas de televisi\u00f3n e filmes de moitas partes do mundo de fala inglesa. Tanto as variedades est\u00e1ndar como as no est\u00e1ndar de ingl\u00e9s poden inclu\u00edr estilos formais ou informais, que se distinguen pola escolla de palabras e sintaxe e empregan tanto rexistros t\u00e9cnicos como non t\u00e9cnicos.\nA historia colonial dos pa\u00edses do c\u00edrculo interno f\u00f3ra de Gran Breta\u00f1a axudou \u00e1s distinci\u00f3ns a nivel dialectal e a producir unha forma koin\u00e9 en Sur\u00e1frica, Australia e Nova Zelandia. A maior\u00eda dos inmigrantes que chegaron \u00f3s Estados Unidos e que non eran brit\u00e1nicos adoptaron axi\u00f1a o ingl\u00e9s despois de chegar. Hoxe, a maior\u00eda da poboaci\u00f3n dos Estados Unidos \u00e9 monoling\u00fce en ingl\u00e9s, malia que o ingl\u00e9s s\u00f3 ten o status oficial en 30 dos 50 estados norteamericanos.\nO ingl\u00e9s como unha lingua global.\nO ingl\u00e9s deixou de ser a \"lingua dos ingleses\" no senso de pertencer s\u00f3 \u00f3 pobo que \u00e9 etnicamente inglesa. O emprego do ingl\u00e9s est\u00e1 medrando en t\u00f3dolos pa\u00edses para comunicaci\u00f3ns internas e internacionais. A maior\u00eda da xente aprende o ingl\u00e9s por raz\u00f3ns pr\u00e1cticas m\u00e1is que por raz\u00f3ns ideol\u00f3xicas. Moitos dos falantes de ingl\u00e9s en \u00c1frica convert\u00e9ronse en parte dunha comunidade \"afrosaxoa\" que une \u00f3s africanos de diferentes pa\u00edses.\nA medida que a descolonizaci\u00f3n proseguiu en todo o Imperio Brit\u00e1nico nos anos 1950 e 1960, as antigas colonias non rexeitaron o ingl\u00e9s sen\u00f3n que continuaron a usalo como estados independentes coas s\u00faas propias pol\u00edticas ling\u00fc\u00edsticas. Por exemplo, a visi\u00f3n que moitos indios ti\u00f1an do ingl\u00e9s pasou da asociaci\u00f3n co colonialismo \u00f3 progreso econ\u00f3mico e o ingl\u00e9s contin\u00faa a ser unha lingua oficial da India. O ingl\u00e9s tam\u00e9n \u00e9 amplamente empregado nos medios e na literatura, e o n\u00famero de libros publicados en ingl\u00e9s anualmente na India \u00e9 o terceiro meirande do mundo despois dos Estados Unidos e o Reino Unido. Por\u00e9n, o ingl\u00e9s \u00e9 raramente falado como primeira lingua, contando s\u00f3 arredor dun par de centos de miles de persoas e menos do 5% da poboaci\u00f3n fala ingl\u00e9s con fluidez na India. David Crystal argumentou no 2004 que, combinando os falantes nativos e non nativos, a India ter\u00eda hoxe m\u00e1is xente que fala e entende o ingl\u00e9s que calquera outro pa\u00eds do mundo. Mais, o n\u00famero de falantes \u00e9 realmente incerto e moitos estudosos soste\u00f1en que os Estados Unidos te\u00f1en a\u00ednda m\u00e1is falantes que a India.\nO ingl\u00e9s moderno, \u00e1s veces descrito como a primeira lingua franca global, \u00e9 tam\u00e9n considerada como a primeira lingua mundial. \u00c9 a lingua m\u00e1is empregada do mundo na publicaci\u00f3n de xornais e de libros, nas telecomunicaci\u00f3ns internacionais, nas publicaci\u00f3ns cient\u00edficas, no comercio internacional, no entretemento de masas e na diplomacia. O ingl\u00e9s \u00e9, por tratado internacional, a base da lingua controlada de Seaspeak e Airspeak, empregada como lingua auxiliar da navegaci\u00f3n e da aviaci\u00f3n. No pasado, adoitaba estar \u00f3 nivel do franc\u00e9s e do alem\u00e1n no campo das investigaci\u00f3ns cient\u00edficas pero hoxe \u00e9 a lingua franca ou dominante. Acadou paridade co franc\u00e9s como lingua da diplomacia nas negociaci\u00f3ns do Tratado de Versalles en 1919. Na fundaci\u00f3n das Naci\u00f3ns Unidas a finais da segunda guerra mundial, foi a lingua prominente e hoxe \u00e9 a lingua principal na diplomacia e nas relaci\u00f3ns internacionais en todo o mundo. \u00c9 unha das seis linguas oficiais das Naci\u00f3ns Unidas. Moitas outras organizaci\u00f3ns mundiais e internacionais, inclu\u00edndo o Comit\u00e9 Ol\u00edmpico Internacional, especifican o ingl\u00e9s como lingua de traballo ou lingua oficial da organizaci\u00f3n.\nMoitas organizaci\u00f3ns rexionais e internacionais como a Asociaci\u00f3n Europea de Libre Comercio, a Asociaci\u00f3n de Naci\u00f3ns do Sueste Asi\u00e1tico, e a Cooperaci\u00f3n Econ\u00f3mica Asia-Pac\u00edfico te\u00f1en o ingl\u00e9s como \u00fanica lingua de traballo da organizaci\u00f3n mesmo tendo en conta que a moitos pa\u00edses non te\u00f1en maior\u00eda de falantes de ingl\u00e9s. Malia que a Uni\u00f3n Europea permite \u00f3s seus estados membros designar calquera das linguas nacionais como lingua oficial da Uni\u00f3n, na pr\u00e1ctica o ingl\u00e9s \u00e9 a principal lingua de traballo da organizaci\u00f3n.\nMalia que en moitos pa\u00edses o ingl\u00e9s non \u00e9 lingua oficial, \u00e9 a lingua m\u00e1is escollida como lingua estranxeira. Entre os pa\u00edses da Uni\u00f3n Europea, o ingl\u00e9s \u00e9 a lingua estranxeira m\u00e1is estendida en dezanove dos vinte e cinco estados onde non \u00e9 oficial (isto \u00e9, os pa\u00edses que non son o Reino Unido, Irlanda e Malta). Nunha enquisa de 2012 do Eurobar\u00f3metro, o 38% dos europeos dos pa\u00edses non angl\u00f3fonos son quen de ter unha conversa nesta lingua. A seguinte lingua m\u00e1is mencionada como lingua estranxeira, o franc\u00e9s, p\u00f3dena empregar o 12% dos que responderon a enquisa.\nUn co\u00f1ecemento profesional do ingl\u00e9s converteuse nun requisito cada vez m\u00e1is com\u00fan nun gran n\u00famero de postos de traballo e profesi\u00f3ns, como en medicina ou inform\u00e1tica. Converteuse tam\u00e9n nunha ferramenta moi importante nas publicaci\u00f3ns cient\u00edficas, con m\u00e1is do 80% dos artigos xornal\u00edsticos indexados por \"Chemical Abstracts\" en 1998 escritos en ingl\u00e9s, o 90% dos artigos en ciencias naturais en 1996 e o 82% dos artigos de humanidades en 1995.\nO crecemento do uso do ingl\u00e9s globalmente tivo un efecto noutras linguas, o que levou que algunhas verbas inglesas fosen asimiladas no vocabulario doutras linguas. Esta influencia do ingl\u00e9s suscitou preocupaci\u00f3ns pola morte doutras linguas, e acusaci\u00f3ns de imperialismo ling\u00fc\u00edstico, e isto provocou unha resistencia \u00e1 difusi\u00f3n do ingl\u00e9s. Por\u00e9n, o n\u00famero de falantes contin\u00faa a medrar porque moita xente en todo o mundo pensa que o ingl\u00e9s proporciona oportunidades para atopar emprego e mellorar as s\u00faas vidas.\nMalia que alg\u00fans estudosos sinalaron a posibilidade dunha futura diverxencia dos dialectos ingleses cara a linguas mutuamente inintelixibles, a maior\u00eda coidan que \u00e9 m\u00e1is probable que contin\u00fae a funcionar como unha lingua koin\u00e9 no que a forma est\u00e1ndar unifica \u00f3s falantes de todo o mundo. O ingl\u00e9s empr\u00e9gase como a lingua para unha comunicaci\u00f3n m\u00e1is ampla en pa\u00edses de todo o mundo. Por iso, o ingl\u00e9s medrou internacionalmente moito m\u00e1is que calquera das linguas constru\u00eddas propostas como lingua auxiliar, inclu\u00eddo o esperanto.\nFonolox\u00eda.\nA fon\u00e9tica e a fonolox\u00eda do ingl\u00e9s difire entre os dialectos, mais polo xeral non interfire na comprensi\u00f3n mutua. A variaci\u00f3n fonol\u00f3xica afecta \u00f3 inventario de fonemas (sons da fala que distinguen o significado), e a variaci\u00f3n fon\u00e9tica \u00e9 a diferenza na pronunciaci\u00f3n de fonemas. Esta visi\u00f3n xeral describe a pronunciaci\u00f3n est\u00e1ndar no Reino Unido e nos Estados Unidos: Pronunciaci\u00f3n recibida (PR) e General American (GA) (v\u00e9xase a secci\u00f3n \"Dialectos, acentos e variedades\"). Os s\u00edmbolos fon\u00e9ticos empregados abaixo son do Alfabeto Fon\u00e9tico Internacional (AFI).\nConsoantes.\nA maior\u00eda dos dialectos ingleses comparten os mesmos 24 fonemas conson\u00e1nticos. O inventario de consoantes amosado abaixo \u00e9 v\u00e1lido para o ingl\u00e9s californiano, e para PR.\nNa t\u00e1boa, cando as obstru\u00edntes (oclusivas, africadas e fricativas) aparecen en parellas, como /p b/, /t\u0283 d\u0292/ e /s z/, a primeira \u00e9 forte e a segunda \u00e9 feble. As obstru\u00edntes fortes, como /p t\u0283 s/ pron\u00fancianse con m\u00e1is tensi\u00f3n muscular e forza do alento que as febles, como /b d\u0292 z/, e son sempre xordas. As consoantes febles son pronunciadas parcialmente \u00f3 comezo e \u00f3 remate dos enunciados, e completamente pronunciados entre vogais. As oclusivas fortes como /p/ te\u00f1en unha articulaci\u00f3n engadida na maior\u00eda dos dialectos do ingl\u00e9s: son aspiradas [p\u02b0] cando aparecen soas no comezo dunha s\u00edlaba acentuada, a mi\u00fado noutros casos non son aspiradas, e \u00e1s veces son oclusivas [p\u031a ] ou pre-glotalizadas [\u02c0p] no remate da s\u00edlaba. Nunha palabra dunha soa s\u00edlaba, a vogal anterior a unha oclusiva forte \u00e9 acurtada: segundo isto, \"nip\" ten unha destacable vogal curta (foneticamente, pero non fonemicamente) e non \"nib\" [n\u026a\u02d1p\u032c].\nEn PR, a aproximante lateral /l/ ten dous al\u00f3fonos principais (variaci\u00f3ns de pronunciaci\u00f3n): a clara ou plana [l], como en \"light\", e a escura ou velar [\u026b], como en \"full\". GA ten o \"l\" escuro en moitos casos.\nT\u00f3dalas sonoras (l\u00edquidas /l, r/ e nasais /m, n, \u014b/) desonorizan cando van despois dunha obstru\u00ednte xorda e son sil\u00e1bicas cando van despois dunha consoante \u00f3 final dunha palabra.\nVogais.\nA pronunciaci\u00f3n das vogais var\u00eda amplamente entre os diferentes dialectos e \u00e9 un dos trazos m\u00e1is salientables do acento dos falantes. A que se amosa embaixo lista dos fonemas voc\u00e1licos da Pronunciaci\u00f3n Recibida (RP) e General American (GA), con exemplos de palabras nos que se producen. As vogais est\u00e1n representadas con s\u00edmbolos do Alfabeto Fon\u00e9tico Internacional; aquelas sinaladas en RP son as est\u00e1ndar nos dicionarios brit\u00e1nicos e outras publicaci\u00f3ns.\nEn RP, a duraci\u00f3n da vogal \u00e9 fon\u00e9mica; as vogais longas est\u00e1n marcadas con dous puntos \u02d0 na t\u00e1boa superior, como na vogal de \"need\" [ni\u02d0d] e de xeito oposto a \"bid\" [b\u026ad]. GA non ten vogais longas.\nNas d\u00faas clases de pronunciaci\u00f3n, as vogais son foneticamente acurtadas antes de consoantes fortes na mesma s\u00edlaba, como /t t\u0283 f/, pero non antes de consoantes febles como /d d\u0292 v/ ou en s\u00edlabas abertas: deste xeito, a vogal de \"rich\" [r\u026a\u0306t\u0283], \"neat\" [ni\u02d1t], e \"safe\" [s\u0115\u026a\u0306f] son considerablemente m\u00e1is curtas que as de \"ridge\" [r\u026ad\u0292], \"need\" [ni\u02d0d], e \"save\" [se\u026av], e a vogal de \"light\" [l\u0103\u026a\u0306t] \u00e9 m\u00e1is curta que a de \"lie\" . Xa que moitas consoantes febles son mudas \u00f3 final dunha s\u00edlaba, a lonxitude dunha vogal \u00e9 un sinal de se a consoante seguinte \u00e9 feble ou forte.\nAs vogais /\u0268 \u0259/ s\u00f3 aparecen en s\u00edlabas non acentuadas e son o resultado dunha reduci\u00f3n voc\u00e1lica. Alg\u00fans dialectos non as distinguen, polo que \"roses\" e \"comma\" rematan na mesma vogal, un trazo dialectal chamado fusi\u00f3n de vogais febles. GA ten un \"r\" sen acentuar-/\u025a/, como en \"butter\" [\u02c8b\u028ct\u025a], que en RP ten a mesma vogal que en \"comma\".\nFonot\u00e1ctica.\nUnha s\u00edlaba inglesa incl\u00fae un n\u00facleo de s\u00edlaba que consiste nun son de vogal. O inicio da s\u00edlaba e a coda (inicio e fin) son opcionais. Unha s\u00edlaba pode comezar con at\u00e9 tres sons de consoante, como en \"sprint\" , e rematar en at\u00e9 catro, como en \"texts\" . Isto d\u00e1lle \u00e1 s\u00edlaba inglesa a segiunte estrutura, (CCC)V(CCCC) onde C representa unha consoante e V unha vogal. As consoantes que poden aparecer xuntas nas codas est\u00e1n restrinxidas, como \u00e9 a orde na que poden aparecer. Os comezos s\u00f3 poden ter catro tipos de consoantes: unha oclusiva e aproximante, como en \"play\"; unha fricativa xorda e aproximante, como en \"fly\" ou \"sly\"; \"s\" e unha oclusiva xorda, como en \"stay\"; e \"s\", unha oclusiva xorda e unha aproximante, como en \"string\". Os grupos de nasais e oclusivas s\u00f3 se permiten en codas. Os grupos de obstru\u00edntes sempre est\u00e1n de acordo coa voz, e os grupos de sibilantes e de plosivos co mesmo punto de articulaci\u00f3n est\u00e1n prohibidos. Ademais, varias consoantes te\u00f1en distribuci\u00f3ns limitadas: /h/ s\u00f3 pode aparecer na posici\u00f3n inicial da s\u00edlaba, e /\u014b/ s\u00f3 na posici\u00f3n final da s\u00edlaba.\nAcento, ritmo e entoaci\u00f3n.\nO acento xoga un importante papel no ingl\u00e9s. Certas s\u00edlabas son acentuadas mentres que outras non o son. O acento \u00e9 unha combinaci\u00f3n de duraci\u00f3n, intensidade, calidade vogal e alg\u00fans cambios no ton. As s\u00edlabas acentuadas son pronunciadas m\u00e1is longas e intensas que as non acentuadas, e as vogais en s\u00edlabas sen acentuar adoitan neutralizarse, mentres que as acentuadas non o fan. Algunhas palabras, principalmente palabras de funci\u00f3n curta, pero tam\u00e9n alg\u00fans verbos modais como \"can\", te\u00f1en formas fortes e febles dependendo da s\u00faa posici\u00f3n acentuada ou non acentuada dentro da oraci\u00f3n.\nA acentuaci\u00f3n en ingl\u00e9s \u00e9 fon\u00e9mica, e alg\u00fans pares de palabras dist\u00ednguense polo acento. Por exemplo, a palabra \"contract\" \u00e9 acentuada na primeira s\u00edlaba (\u02c8k\u0252ntr\u00e6kt) cando \u00e9 un substantivo, pero acent\u00faase a derradeira s\u00edlaba (k\u0259n\u02c8tr\u00e6kt) cando \u00e9 un verbo. Neste caso, a acentuaci\u00f3n est\u00e1 relacionada coa neutralizaci\u00f3n voc\u00e1lica: no substantivo \"contract\" a primeira s\u00edlaba est\u00e1 acentuada e ten unha vogal non neutralizada /\u0252/, pero no verbo \"contract\" a primeira s\u00edlaba non est\u00e1 acentuada e ten a vogal neutralizada /\u0259/. O acento tam\u00e9n se emprega para diferenciar entre palabras e oraci\u00f3ns, para que unha palabra composta reciba unha soa unidade de esforzo, pero a frase correspondente ten dous: e.g. \"to b\u00farn \u00f3ut\" versus \"a b\u00farnout\", e \"a h\u00f3tdog\" versus \"a h\u00f3t d\u00f3g\".\nEn termos de ritmo, o ingl\u00e9s \u00e9 descrito polo xeral como unha ligua isocr\u00f3nica, o que quere dicir que a cantidade de tempo entre as s\u00edlabas acentuadas adoita ser o mesmo. As s\u00edlabas acentuadas son pronunciadas m\u00e1is longas, mais as s\u00edlabas non acentuadas (as s\u00edlabas entre os acentos) son m\u00e1is curtas. As vogais en s\u00edlabas non acentuadas son m\u00e1is curtas, e a reduci\u00f3n voc\u00e1lica provoca cambios na calidade voc\u00e1lica: neutralizaci\u00f3n."}
{"id": "2352", "revid": "1987", "url": "https://gl.wikipedia.org/wiki?curid=2352", "title": "Mar Mediterr\u00e1neo", "text": "O mar Mediterr\u00e1neo \u00e9 un mar continental que esta conectado co oc\u00e9ano Atl\u00e1ntico polo estreito de Xibraltar; rodeado pola conca mediterr\u00e1nea esta case completamente pechado por terra: ao norte ba\u00f1a as terras do sur de Europa e Anatolia, ao sur as do norte de \u00c1frica, o leste as do Levante mediterr\u00e1neo e ao oeste ba\u00f1a as terras da pen\u00ednsula Ib\u00e9rica. \nO mar Mediterr\u00e1neo ocupa unha superficie duns 2.500.000 km2, que representan o 0,7% da superficie oce\u00e1nica mundial, pero a s\u00faa conexi\u00f3n co Atl\u00e1ntico a trav\u00e9s do Estreito de Xibraltar-o estreito que conecta o oc\u00e9ano Atl\u00e1ntico co mar Mediterr\u00e1neo e separa a Pen\u00ednsula Ib\u00e9rica en Europa de Marrocos en \u00c1frica- s\u00f3 ten 14 km de ancho.\nA s\u00faa lonxitude oeste-leste, desde o estreito de Xibraltar ata o golfo de Alexandreta, na costa sueste de Turqu\u00eda, \u00e9 dun 4000 km. A lonxitude norte-sur var\u00eda moito entre as distintas costas e se s\u00f3 se consideran as rutas rectas. Inclu\u00edndo tam\u00e9n os cambios lonxitudinais, a ruta mar\u00edtima m\u00e1is curta entre o golfo de Trieste e a costa libia do golfo de Sidra \u00e9 duns 1900 km. O mar Mediterr\u00e1neo ten unha profundidade media de 1500 m e o punto m\u00e1is profundo rexistrado \u00e9 de 5109 m \u00b11 m na Fosa de Calipso no mar X\u00f3nico. Esta fosa at\u00f3pase entre as latitudes 30\u00b0 e 46\u00b0 N e as lonxitudes 6\u00b0 O e 36\u00b0 L. O mar Mediterr\u00e1neo abarca un gran n\u00famero de illas, algunhas delas de orixe volc\u00e1nico. As d\u00faas illas m\u00e1is grandes, tanto en superficie como en poboaci\u00f3n, son Sicilia e Sarde\u00f1a. As temperaturas da auga son suaves no inverno e c\u00e1lidas no ver\u00e1n e dan nome ao tipo de clima mediterr\u00e1neo debido a que a maior\u00eda das precipitaci\u00f3ns caen nos meses m\u00e1is fr\u00edos. As s\u00faas costas meridional e oriental est\u00e1n bordeadas de desertos c\u00e1lidos non moi lonxe terra dentro, pero o litoral inmediato a todos os lados do Mediterr\u00e1neo tende a ter unha forte moderaci\u00f3n mar\u00edtima.\nO Mediterr\u00e1neo xogou un papel central na historia da civilizaci\u00f3n occidental pois foi unha ruta importante para os comerciantes e viaxeiros de tempos antigos, facilitando o comercio e o intercambio cultural entre os pobos da rexi\u00f3n. A historia da rexi\u00f3n mediterr\u00e1nea \u00e9 crucial para comprender as orixes e o desenvolvemento de moitas sociedades modernas. O Imperio Romano mantivo a hexemon\u00eda n\u00e1utica sobre o mar durante s\u00e9culos.\nEvidencias xeol\u00f3xicas indican que hai uns 5,9\u00a0 mill\u00f3ns de anos, o Mediterr\u00e1neo quedou separado do Atl\u00e1ntico e quedou parcial ou completamente desecado provocando a crise de salinidade de Messina durante un per\u00edodo duns 600.000 anos antes de ser anegado pola inundaci\u00f3n zancliense hai uns 5,3\u00a0 mill\u00f3ns de anos.\nOs pa\u00edses que rodean o Mediterr\u00e1neo na orde das agullas do reloxo son Espa\u00f1a, Francia, M\u00f3naco, Italia, Eslovenia, Croacia, Bosnia e Hercegovina , Montenegro, Albania, Grecia, Turqu\u00eda, Siria, L\u00edbano, Israel, Palestina, Exipto, Libia, Tunisia, Alxeria e Marrocos; Malta e Chipre son pa\u00edses insulares no mar. Ademais, o disputado territorio do norte de Chipre, e alg\u00fans enclaves, en particular Xibraltar, Melilla e Ceuta, te\u00f1en costas con este mar. Alexandr\u00eda \u00e9 o seu maior asentamento costeiro. A cunca de drenaxe abrangue un gran n\u00famero doutros pa\u00edses, sendo o Nilo o r\u00edo m\u00e1is longo que remata no mar Mediterr\u00e1neo.\nO Mediterr\u00e1neo est\u00e1 unido ao oc\u00e9ano Atl\u00e1ntico polo estreito de Xibraltar ao oeste, ao mar de M\u00e1rmara e ao mar Negro polos Dardanelos e o B\u00f3sforo ao leste. O mar de M\u00e1rmara -pero non o mar Negro- \u00e9 a mi\u00fado considerado como parte do Mediterr\u00e1neo. A canal de Suez ao sueste une o Mediterr\u00e1neo co mar Vermello.\n\u00c9 o mar coas taxas m\u00e1is elevadas de hidrocarburos e contaminaci\u00f3n do mundo.\nO mar orixinou unha serie de lendas e mitos ao redor del, como a de Xas\u00f3n e os argonautas.\nEtimolox\u00eda.\nA etimolox\u00eda deste mar procede do lat\u00edn \u00ab\"Mar Medi Terraneum\"\u00bb, cuxo significado \u00e9 \u00abmar no medio das terras\u00bb. A maior\u00eda dos habitantes das s\u00faas costas usaron unha denominaci\u00f3n derivada da latina: en grego ch\u00e1mase \u00ab\"Mesogeios Thalassa\"\u00bb (\u039c\u03b5\u03c3\u03cc\u03b3\u03b5\u03b9\u03bf\u03c2 \u0398\u03ac\u03bb\u03b1\u03c3\u03c3\u03b1) co mesmo significado que o nome latino, e en \u00e1rabe ch\u00e1mase \"al-Ba\u1e25r al-Mutaw\u0101si\u1e6d\" (\u0627\u0644\u0628\u062d\u0631 \u0627\u0644\u0645\u062a\u0648\u0627\u0633\u0637 \u00abmar intermedio\u00bb).\nEn turco, denom\u00ednase \u00ab\"Ak Deniz\"\u00ab (\u00abmar branco\u00bb) por oposici\u00f3n ao mar Negro, pois os turcos chaman \u00abbranco\u00bb ao Sur e \u00abnegro\u00bb ao Norte. O nome turco tam\u00e9n se utiliza \u00e1s veces en \u00e1rabe: \"al-Ba\u1e25r al-\u2032\u0100bya\u1e0d\" (\u0627\u0644\u0628\u062d\u0631 \u0627\u0644\u0623\u0628\u064a\u0636\u00eddem).\nPara os antigos exipcios, era \u00abo Gran Verde\u00bb. Os romanos adoit\u00e1bano chamar \"Mare Nostrum\" (\u00abmar noso\u00bb). O uso m\u00e1is antigo do adxectivo \"mediterraneum\" para referirse a este mar data de Solino, no s\u00e9culo III d.C., e o primeiro que usou \"Mediterraneum\" como nome propio foi Isidoro de Sevilla, no s\u00e9culo VI. Os \u00e1rabes, durante a Idade Media, usaban maioritariamente o nome de \"al-Ba\u1e25r al-Rum\" (\u00abmar dos europeos non musulm\u00e1ns\u00bb), seguindo o costume de nomear a mares e oc\u00e9anos coas poboaci\u00f3ns que ocupaban as beiras opostas. Outros nomes \u00e1rabes medievais foron \"al-Ba\u1e25r al-Sham\" (\u00abmar de Siria\u00bb, preferido polos habitantes do Mediterr\u00e1neo occidental), \"al-Ba\u1e25r al-Maghrib\" (\u00abmar de po\u00f1ente\u00bb ou \u00abdo Magreb\u00bb, popular entre os \u00e1rabes do Mediterr\u00e1neo oriental) e, moi minoritario, o xa citado \"al-Ba\u1e25r al-Mutaw\u0101si\u1e6d\".\nXeograf\u00eda.\nO mar Mediterr\u00e1neo conecta\nA canle artificial de Suez, de 163 km de lonxitude, conecta o mar Mediterr\u00e1neo co mar Vermello sen esclusas, xa que o nivel da auga \u00e9 practicamente o mesmo.\nO punto m\u00e1is occidental do Mediterr\u00e1neo at\u00f3pase na transici\u00f3n do mar de Albor\u00e1n ao estreito de Xibraltar, o punto m\u00e1is oriental est\u00e1 na costa do golfo de Alexandreta no sueste de Turqu\u00eda. O punto m\u00e1is setentrional do Mediterr\u00e1neo at\u00f3pase na costa do golfo de Trieste, preto de Monfalcone, no norte de Italia, mentres que o punto m\u00e1is meridional est\u00e1 na costa do golfo de Sidra, preto da cidade libia de El Agheila.\nIllas.\nAs principais illas do Mediterr\u00e1neo son:\nL\u00edmites.\nOs pa\u00edses e territorios que bordean o Mediterr\u00e1neo son:\nPartes.\nO mar Mediterr\u00e1neo est\u00e1 subdividido en pequenos mares, cada un coa s\u00faa propia designaci\u00f3n (de oeste a este):\nClima.\nGran parte da costa mediterr\u00e1nea goza dun clima mediterr\u00e1neo c\u00e1lido estival. Con todo, a maior parte da s\u00faa costa sudoriental ten un clima des\u00e9rtico quente, e gran parte da costa oriental (mediterr\u00e1nea) de Espa\u00f1a ten un clima semi\u00e1rido fr\u00edo, mentres que a maior parte da costa setentrional (adri\u00e1tica) de Italia ten un clima subtropical h\u00famido. A\u00ednda que son pouco frecuentes, f\u00f3rmanse ocasionalmente cicl\u00f3ns tropicais no mar Mediterr\u00e1neo, normalmente en setembro-novembro.\nOceanograf\u00eda.\nO feito de non ter case sa\u00edda ao mar afecta as condici\u00f3ns do Mediterr\u00e1neo: por exemplo, as mareas son moi limitadas debido \u00e1 estreita conexi\u00f3n co oc\u00e9ano Atl\u00e1ntico. O Mediterr\u00e1neo caracter\u00edzase e reco\u00f1ecese inmediatamente pola s\u00faa cor azul intensa.\nHistoria.\nO mar Mediterr\u00e1neo foi un mar clave para a historia. Fenicios e romanos navegaron por el xunto aos gregos, quen excederon os l\u00edmites do mesmo a trav\u00e9s do Estreito de Xibraltar hai uns 3000 anos aproximadamente. Estes navegantes s\u00f3 co\u00f1ec\u00edan as correntes dos r\u00edos e supuxeron que a extensi\u00f3n de auga al\u00e9n de Xibraltar era un enorme r\u00edo. Polo tanto, a palabra que significa \"r\u00edo\" no grego cl\u00e1sico era \"Okeano\", e de al\u00ed prov\u00e9n a palabra \"oc\u00e9ano\".\nCivilizaci\u00f3ns antigas.\nAs principais civilizaci\u00f3ns antigas situ\u00e1ronse ao redor do Mediterr\u00e1neo. O mar proporcionoulles rutas para o comercio, a colonizaci\u00f3n e a guerra, as\u00ed como alimentos (procedentes da pesca e da recolecci\u00f3n doutros produtos do mar) para numerosas comunidades ao longo dos tempos.\nAs civilizaci\u00f3ns mediterr\u00e1neas m\u00e1is notables na antig\u00fcidade cl\u00e1sica foron as cidades estado gregas, os persas e os fenicios, ambos os cales colonizaron extensamente as costas do Mediterr\u00e1neo.\nDar\u00edo I de Persia, que conquistou o Antigo Exipto, constru\u00edu unha canle que un\u00eda o Mediterr\u00e1neo co mar Vermello. A canle de Dar\u00edo era o suficientemente ancha como para que dous trirremes se cruzasen cos remos estendidos e requir\u00eda catro d\u00edas de navegaci\u00f3n para atravesalo.\nM\u00e1is tarde, cando Augusto fundou o Imperio Romano, os romanos refer\u00edronse ao Mediterr\u00e1neo como \"Mare Nostrum\" (\"O noso mar\"), debido a que todas as s\u00faas beiras estaban ocupadas por el, xa no s\u00e9culo XX Mussolini, querendo recrear o imperio romano, chamouno \"Mare Nostrum Italiano\" durante a segunda guerra mundial. Durante os seguintes 400 anos, o Imperio Romano controlou completamente o mar Mediterr\u00e1neo e practicamente todas as s\u00faas rexi\u00f3ns costeiras desde Xibraltar ata o Levante.\nEn 2019, o equipo arqueol\u00f3xico de expertos do Centro de Investigaci\u00f3n Subacu\u00e1tica da Universidade de Akdeniz (UA) revelou un naufraxio no mar Mediterr\u00e1neo, de hai 3.600 anos, en Turqu\u00eda. As 1,5 toneladas de lingotes de cobre achadas no barco serviron para calcular a s\u00faa antig\u00fcidade. O gobernador de Antalya Munir Karalo\u011flu describiu este valioso descubrimento como o \"G\u00f6beklitepe do mundo submarino\". Confirmouse que o pecio, que data de 1600 a.C., \u00e9 m\u00e1is antigo que do \"naufraxio de Uluburun\", que data de 1400 a.C.\nIdade Media e imperios.\nO Imperio Romano de Occidente derrubouse en torno ao ano 476 d.C.. Oriente volveu ser dominante, xa que o poder romano perdurou no Imperio Bizantino, formado no s\u00e9culo IV a partir da metade oriental do Imperio Romano. No s\u00e9culo VII xurdiu outro poder, e con el a relixi\u00f3n do islam, que pronto se estendeu desde o leste; na s\u00faa maior extensi\u00f3n, os \u00e1rabes, baixo o Umayyad, controlaron a maior parte da rexi\u00f3n mediterr\u00e1nea e deixaron unha pegada duradeira nas s\u00faas costas oriental e meridional.\nAs invasi\u00f3ns \u00e1rabes perturbaron as relaci\u00f3ns comerciais entre a Europa occidental e a oriental, \u00e1 vez que interromperon os itinerarios comerciais cos imperios da Asia oriental. Isto, con todo, tivo o efecto indirecto de promover o comercio a trav\u00e9s do mar Caspio. A exportaci\u00f3n de grans de Exipto foi redirixida cara ao mundo oriental. A exportaci\u00f3n de grans de Exipto foi redirixida cara ao mundo oriental. Os produtos dos imperios do leste asi\u00e1tico, como a seda e as especias, foron levados desde Exipto a portos como Venecia e Constantinopla por mari\u00f1eiros e comerciantes xudeus. A incursi\u00f3ns viquingas interromperon a\u00ednda m\u00e1is o comercio na Europa occidental e det\u00edvoo. Por\u00e9n, os n\u00f3rdicos desenvolveron o comercio desde Noruega ata o mar Branco, mentres tam\u00e9n comerciaban con produtos de luxo de Espa\u00f1a e do Mediterr\u00e1neo. Os bizantinos a mediados do s\u00e9culo VIII retomaron o control da \u00e1rea arredor da parte nordeste do Mediterr\u00e1neo. Os barcos venecianos do s\u00e9culo IX arm\u00e1ronse para contrarrestar o acoso dos \u00e1rabes mentres concentraban o comercio de mercador\u00edas asi\u00e1ticas en Venecia..\nOs fatim\u00edes mantiveron relaci\u00f3ns comerciais coas cidades-estado italianas como Amalfi e X\u00e9nova antes das cruzadas, segundo os documentos da Geniza do Cairo. Un documento datado no 996 menciona a mercadores amalfitanos que viv\u00edan no Cairo. Outra carta afirma que os xenoveses xa comerciaran con Alexandr\u00eda. O califa al-Mustansir permitira aos mercadores amalfitanos residir en Xerusal\u00e9n cara a 1060 en lugar do orfanato latino.\nAs cruzadas propiciaron o florecemento do comercio entre Europa e a rexi\u00f3n de \"ultramar\". X\u00e9nova, Venecia e Pisa crearon colonias en rexi\u00f3ns controladas polos cruzados e chegaron a controlar o comercio con Oriente. Estas colonias tam\u00e9n lles permitiron comerciar co mundo oriental. A\u00ednda que a ca\u00edda dos estados cruzados e os intentos dos Papas de prohibir as relaci\u00f3ns comerciais cos estados musulm\u00e1ns interromperon temporalmente o comercio con Oriente, este continuou.\nCon todo, Europa empezou a rexurdir a medida que se foron formando estados m\u00e1is organizados e centralizados na Baixa Idade Media, tras o Renacemento do s\u00e9culo XII.\nO poder otom\u00e1n con base en Anatolia continuou crecendo, e en 1453 venceu o Imperio Bizantino coa Conquista de Constantinopla. Os otom\u00e1ns ga\u00f1aron o control de gran parte da parte oriental do mar no s\u00e9culo XVI e tam\u00e9n mantiveron bases navais no sur de Francia (1543\u20131544), Alxeria e Tunisia. Barbarossa, o capit\u00e1n otom\u00e1n \u00e9 un s\u00edmbolo desta dominaci\u00f3n coa vitoria na batalla de Preveza (1538). A batalla de Djerba (1560) marcou a c\u00faspide da dominaci\u00f3n naval otom\u00e1 no Mediterr\u00e1neo oriental. A medida que aumentaba a destreza naval das potencias europeas, estas sublev\u00e1ronse \u00e1 expansi\u00f3n otom\u00e1 na rexi\u00f3n librando a batalla de Lepanto (1571) que puxo en xaque o poder da Armada otom\u00e1. Foi a \u00faltima batalla naval librada principalmente entre galeras.\nOs piratas berberiscos do noroeste de \u00c1frica aproveit\u00e1banse da navegaci\u00f3n cristi\u00e1 e das costas do Mediterr\u00e1neo occidental. Segundo Robert Davis, entre os s\u00e9culos XVI e XIX, os piratas capturaron entre 1\u00a0mill\u00f3n e 1,25\u00a0mill\u00f3n de europeos como escravos\nO desenvolvemento da navegaci\u00f3n oce\u00e1nica empezou a afectar a todo o Mediterr\u00e1neo. Antes, a maior parte do comercio entre a Europa occidental e Oriente pasaba por esta rexi\u00f3n, pero a partir da d\u00e9cada de 1490 o desenvolvemento dunha rota mar\u00edtima cara ao oc\u00e9ano \u00cdndico permitiu a importaci\u00f3n de especias asi\u00e1ticas e outras mercador\u00edas a trav\u00e9s dos portos atl\u00e1nticos da Europa occidental.\nO mar segu\u00eda sendo estrat\u00e9xicamente importante. O dominio brit\u00e1nico de Xibraltar asegurou a s\u00faa influencia en \u00c1frica e no suroeste de Asia. Especialmente despois das batallas navais de Abukir (1799) e Trafalgar (1805), os brit\u00e1nicos fortaleceron durante moito tempo o seu dominio no Mediterr\u00e1neo. \nCoa apertura do Canal de Suez sen esclusas en 1869, o fluxo comercial entre Europa e Asia cambiou radicalmente. A ruta m\u00e1is r\u00e1pida conduc\u00eda agora a trav\u00e9s do Mediterr\u00e1neo cara a \u00c1frica Oriental e Asia. Isto provocou unha preferencia polos pa\u00edses mediterr\u00e1neos e os seus portos ue experimentaron un r\u00e1pido auxe econ\u00f3mico, como Trieste, con conexi\u00f3ns directas con Europa Central e Oriental. No s\u00e9culo XX, a 1\u00aa e 2\u00aa guerras mundiais, as\u00ed como a Crise de Suez e a guerra fr\u00eda provocaron un desprazamento das rutas comerciais cara aos portos europeos do norte, que volveu cambiar cara aos portos do sur grazas \u00e1 integraci\u00f3n europea, a activaci\u00f3n da ruta da seda e o libre comercio mundial.\nS\u00e9culo XXI e migraci\u00f3ns.\nEn 2013, o presidente de malt\u00e9s describiu o mar Mediterr\u00e1neo como un \"cemiterio\" debido \u00e1 gran cantidade de migrantes que morreron al\u00ed afogados despois do envorco das s\u00faas embarcaci\u00f3ns. O presidente do Parlamento Europeo Martin Schulz dixo en 2014 que a pol\u00edtica migratoria de Europa \"converteu o Mediterr\u00e1neo nun cemiterio\", refer\u00edndose ao n\u00famero de refuxiados afogados na rexi\u00f3n como resultado directo destas pol\u00edticas. Un funcionario de Acerbaix\u00e1n describiu o mar como \"un cementerio... onde morre a xente\".\nTras o naufraxio de migrantes en Lampedusa en 2013, o goberno italiano decidiu reforzar o sistema nacional de patrulla do mar Mediterr\u00e1neo autorizando a \"Operaci\u00f3n Mare Nostrum\", unha misi\u00f3n militar e humanitaria para rescatar aos migrantes e deter aos traficantes de inmigrantes. En 2015, m\u00e1is dun mill\u00f3n de migrantes cruzaron o mar Mediterr\u00e1neo cara a Europa.\nItalia viuse particularmente afectada pola crise dos migrantes europeos xa que desde o ano 2013, m\u00e1is de 700.000 migrantes desembarcaron en Italia, principalmente africanos subsaharianos.\nNatureza.\nA rexi\u00f3n mediterr\u00e1nea est\u00e1 caracterizada por un alto grao de endemismo, que ocasionou que se considere como un dos lugares de maior concentraci\u00f3n de biodiversidade no \u00e1mbito mundial. Devandita peculiaridade expl\u00edcase de diversas formas: baixo impacto da \u00faltima glaciaci\u00f3n na zona, que produciu que actuase como reserva; a presenza de macizos monta\u00f1osos importantes (por exemplo, o Atlas, a cordilleira do Taurus ao sur, as zonas de G\u00fadar, Javalambre, Levante), que dota de diversidade estrutural ao bi\u00f3topo; e tam\u00e9n a longo prazo historia dos diversos usos da terra por parte da poboaci\u00f3n local que creou e mantivo unha ampla gama de h\u00e1bitats.\nXeolox\u00eda.\nO mar Mediterr\u00e1neo formouse a partir do primitivo mar de Tetis, de moita maior extensi\u00f3n que o Mediterr\u00e1neo actual, e foi diminu\u00edndo a medida que a placa Africana aproxim\u00e1base \u00e1 Euroasi\u00e1tica. Hai uns 60 mill\u00f3ns de anos, a comezos do Terciario, o mar de Tetis, antecesor do Mediterr\u00e1neo, inundaba gran parte do norte de \u00c1frica e Europa, que naquel tempo non era m\u00e1is que un arquip\u00e9lago de illas.\nDurante o Terciario, o mar de Tetis foise estreitando polo leste ata que se formou unha gran cunca mari\u00f1a case separada do oc\u00e9ano aberto. Esta cunca abarcaba nunha mesma masa de auga o Mediterr\u00e1neo, o mar Negro e o mar Caspio. Por occidente, segu\u00eda conectado ao mar aberto a trav\u00e9s de superficies hoxe en d\u00eda emerxidas do sur da Pen\u00ednsula Ib\u00e9rica e o norte de Marrocos.\nHai uns 6 ou 5 mill\u00f3ns de anos, o Mediterr\u00e1neo desecouse ao quedar desconectado do oc\u00e9ano Atl\u00e1ntico, un acontecemento co\u00f1ecido como a crise salina do Mesiniense. Este fen\u00f3meno xerou enormes dep\u00f3sitos de sal no fondo do Mediterr\u00e1neo e diminu\u00edu a salinidade do oc\u00e9ano global. Tam\u00e9n hoxe en d\u00eda, se o estreito de Xibraltar se pechase, secar\u00edase o Mediterr\u00e1neo, posto que este \u00e9 un mar no que se evapora m\u00e1is auga da que entra polos r\u00edos, debido ao clima c\u00e1lido e temperado. Este d\u00e9ficit h\u00eddrico provoca actualmente unha salinidade m\u00e1is elevada que no Atl\u00e1ntico, oc\u00e9ano do cal recibe a auga que perde debido \u00e1 evaporaci\u00f3n. O fen\u00f3meno inspirou o proxecto Atlantropa na d\u00e9cada de 1930, que prev\u00eda a construci\u00f3n dunha presa no estreito de Xibraltar que permitise producir enerx\u00eda e desecar parcialmente o mar.\nDentro duns 5 mill\u00f3ns de anos, o estreito de Xibraltar pecharase novamente e o Mediterr\u00e1neo quedar\u00e1 reducido a uns poucos lagos hipersalinos. S\u00e1bese polos dep\u00f3sitos salinos do fondo do mar que isto xa sucedeu hai alg\u00fans mill\u00f3ns de anos, concretamente 5,33. Ent\u00f3n a diferenza de nivel entre o Atl\u00e1ntico e o Mediterr\u00e1neo provocou a ruptura do dique de roca que se formou no Estreito. O que tardara miles de anos en secar, encheuse nuns poucos anos; especulouse con cifras de ata 2 anos, cunha enchente de 10 metros diarios.\nFauna.\nA diversidade f\u00e1unica do ambiente mediterr\u00e1neo \u00e9 enorme, comparable \u00e1 das plantas. Analizando a riqueza de especies para alg\u00fans taxons, obtemos que: das 62 especies de anfibios que hai no Mediterr\u00e1neo, 35 son end\u00e9micas, do mesmo xeito que 111 das 179 especies de r\u00e9ptiles; das 184 especies de mam\u00edferos rexistradas, o 25% son end\u00e9micas e 52 especies est\u00e1n ameazadas (sen contar os mam\u00edferos mari\u00f1os); e que o 28% das especies mari\u00f1as achadas no Mediterr\u00e1neo son end\u00e9micas. En canto \u00e1s aves, o Mediterr\u00e1neo \u00e9 un mar de especial diversidade posto que se acha na ruta migratoria de multitude de especies. Est\u00edmase que uns 2.000 mill\u00f3ns de aves migratorias de 150 especies distintas paran nas s\u00faas zonas h\u00famidas durante o seu traxecto ou se establecen al\u00ed nalg\u00fan per\u00edodo curto do ano."}
{"id": "2353", "revid": "25871", "url": "https://gl.wikipedia.org/wiki?curid=2353", "title": "Estreito de Xibraltar", "text": "O estreito de Xibraltar \u00e9 un estreito que comunica o oc\u00e9ano Atl\u00e1ntico co mar Mediterr\u00e1neo, separando Europa e \u00c1frica. Ao norte do estreito at\u00f3panse Espa\u00f1a e Xibraltar, e ao sur, Marrocos e a cidade aut\u00f3noma de Ceuta.\nTen 14,4\u00a0km de longo e unha profundidade duns 300 m. Na antig\u00fcidade este estreito era co\u00f1ecido como \"as Columnas de H\u00e9rcules\", pero debe o seu nome actual a unha deformaci\u00f3n de \"djebel Tarik\" de Tarik ibn Ziad, que no 711 traspasou o estreito para facer unha incursi\u00f3n contra a Espa\u00f1a visigoda, primeira incursi\u00f3n musulm\u00e1 na Pen\u00ednsula Ib\u00e9rica.\nHistoria e caracter\u00edsticas.\nA Rocha \u00e9 a cidade de Xibraltar, que d\u00e1 o seu nome ao estreito, at\u00f3pase nunha estreita pen\u00ednsula, na beira europea, \u00e1 entrada oriental do estreito. Ao oeste, o estreito d\u00e1 ao golfo de C\u00e1diz, que se abre ao longo do Atl\u00e1ntico. Ao leste, pola contra, a ba\u00eda de Alxeciras \u00e9 m\u00e1is cerrada, dunha centena de quil\u00f3metros de largo, e preto de douscentos de longo. O Mediterr\u00e1neo, sendo un mar case fechado, e sufrindo unha evaporaci\u00f3n importante, a corrente dominante no estreito vai desde o Atl\u00e1ntico cara ao Mediterr\u00e1neo. O l\u00edmite entre as augas do Atl\u00e1ntico e do Mediterr\u00e1neo (en termos de temperatura e de salinidade principalmente) sit\u00faase lonxe no leste, case toda a ba\u00eda de Alxeciras \u00e9 atl\u00e1ntico desde este punto de vista.\nA pesar de levar o nome de Xibraltar, a cidade m\u00e1is meridional \u00e9 Tarifa, levando o cabo correspondente o nome de Punta Europa.\nO estreito \u00e9 un punto importante de ligaz\u00f3ns mar\u00edtimas no mundo. \u00c9 cruzado todos os anos por uns 80.000 nav\u00edos mercantes. A posici\u00f3n ten unha grande importancia estrat\u00e9xica polo menos desde que acabada a Idade Media, un comercio por mar foi establecido entre a Europa do Norte e Italia. A cidade de Xibraltar \u00e9 unha colonia do Reino Unido desde o tratado de Utrecht en 1713, o que permitiu \u00e1 frota inglesa ter a supremac\u00eda naval no Mediterr\u00e1neo a partir do s. XVIII e sobre todo no s. XIX.\nO estreito volveuse a\u00ednda m\u00e1is estrat\u00e9xico tras a inauguraci\u00f3n da canle de Suez en 1869. Desde aquela, permite a pasaxe do Atl\u00e1ntico non soamente ao Mediterr\u00e1neo, sen\u00f3n tam\u00e9n \u00f3 oc\u00e9ano \u00cdndico, evitando a longa rota do Cabo. Xibraltar foi durante moito tempo unha gran base naval brit\u00e1nica, pero foi fortemente reducida desde a fin da Guerra fr\u00eda. Pola s\u00faa parte, Espa\u00f1a pos\u00fae a cidade de Ceuta, na beira marroqu\u00ed do estreito. Conquistada en 1415 por Portugal, pasou a mans espa\u00f1olas durante o reinado de Filipe II de Espa\u00f1a, cando era rei dos dous pa\u00edses. Xibraltar \u00e9 reivindicada por Espa\u00f1a e Ceuta por Marrocos.\nO estreito separa tam\u00e9n Europa de \u00c1frica. Os ferris aseguran a ligaz\u00f3n, tanto para pasaxeiros como para veh\u00edculos. O inicio dun t\u00fanel baixo o estreito devir\u00eda dar comezo en breve, xa que se acaba de firmar un acordo o 12 de decembro de 2003. Este \u00e9 un punto de paso da inmigraci\u00f3n clandestina a Europa, sobre todo desde que por unha parte o crecemento de Espa\u00f1a ao longo dos anos oitenta a fixera destino da inmigraci\u00f3n, e pola outra que desaparici\u00f3n dos controis nas fronteiras interiores da Uni\u00f3n europea (Acta \u00danica e Espazo Schengen) f\u00edxoa porta de entrada \u00e1 uni\u00f3n. A inmigraci\u00f3n p\u00f3dese facer por Ceuta, enclave europeo en \u00c1frica. Espa\u00f1a reforzou fortemente a s\u00faa fronteira a partir de 1999. Fai-se tam\u00e9n a trav\u00e9s do estreito nas denominadas \"pateras\", embarcaci\u00f3ns precarias que provocan numerosos mortos ao longo dos anos. A situaci\u00f3n \u00e9 semellante nos outros dous estreitos que dan acceso a Europa, o estreito de Sicilia, entre Tunisia e Sicilia; e a canle de Otranto \u00e1 entrada do mar Adri\u00e1tico, entre Albania e Italia, sendo por\u00e9n o de Xibraltar o m\u00e1is estreito."}
{"id": "2356", "revid": "89787", "url": "https://gl.wikipedia.org/wiki?curid=2356", "title": "Consello Escolar do Estado", "text": "O Consello Escolar do Estado \u00e9 un \u00f3rgano consultivo do goberno espa\u00f1ol para a proposta de medidas de cara a decisi\u00f3ns pol\u00edticas referentes \u00f3 ensino e para a participaci\u00f3n dos sectores afectados no ensino. Estivo presidido pola pedagoga Marta Mata at\u00e9 o 2006. Creouse por lei org\u00e1nica 8/1985 que regula o dereito \u00e9 educaci\u00f3n.\nActualmente (2012) est\u00e1 presidido por Francisco L\u00f3pez Rup\u00e9rez."}
{"id": "2357", "revid": "5863", "url": "https://gl.wikipedia.org/wiki?curid=2357", "title": "Marta Mata", "text": "Marta \u00c1ngela Mata i Garriga, nada en Barcelona o 22 de xu\u00f1o de 1926 e finada o 27 de xu\u00f1o de 2006 foi unha pol\u00edtica e pedagoga catal\u00e1.\nTraxectoria.\nFormaci\u00f3n e comezos.\nFormada no Padroado escolar do Concello de Barcelona, os seus estudos de bacharel v\u00edronse interrompidos durante a Guerra civil espa\u00f1ola. Trasladouse a mediados da d\u00e9cada de 1940 a Saifores, onde comezou o seu labor como ensinante ao tempo que estudaba Filosof\u00eda e Letras e licenci\u00e1base en Pedagox\u00eda no 1957.\nFilla de mestra, tratou nas d\u00e9cadas posteriores de iniciar un movemento de renovaci\u00f3n pedag\u00f3xica coa creaci\u00f3n de varios centros de ensino que recoll\u00edan o pulo de renovaci\u00f3n que impulsou a formaci\u00f3n espa\u00f1ola durante a Segunda Rep\u00fablica. A imposibilidade de crear libremente centros de formaci\u00f3n para o profesorado durante o franquismo, l\u00e9vaa a impulsar a Escola de Mestres Rosa Sensat, de car\u00e1cter clandestino, que se estende nas denominadas Escolas de Ver\u00e1n cunha importante implantaci\u00f3n f\u00f3ra e dentro de Catalu\u00f1a, ao tempo que traballa como profesora na Universidade de Barcelona.\nPol\u00edtica.\nA morte do ditador Francisco Franco abriu a porta a unha maior implicaci\u00f3n pol\u00edtica de Marta Mata, que se afilia no 1976 a Converg\u00e8ncia Socialista de Catalunya, dirixida por Joan Revent\u00f3s, formaci\u00f3n que pasou eses mesmos anos a ser o Partit Socialista de Catalunya-Congr\u00e9s e, dous anos m\u00e1is tarde, o Partit dels Socialistes de Catalunya.\nNas elecci\u00f3ns xerais de 1977 foi elixida deputada pola circunscrici\u00f3n electoral de Barcelona na coalici\u00f3n socialista. Foi reelixida nas elecci\u00f3ns de 1979. Renunciou ao escano no Congreso dos Deputados para concorrer \u00e1s primeiras elecci\u00f3ns da transici\u00f3n democr\u00e1tica ao Parlamento de Catalu\u00f1a no 1980, renovando escano ata 1988. De 1983 a 1984 foi elixida pola c\u00e1mara catal\u00e1 senadora, e de 1993 a 1996 volveuno a ser, pero como electa por Barcelona.\nEducaci\u00f3n e pedagox\u00eda.\nDe 1986 a 2002 foi nomeada membro do Consello Escolar do Estado, ao tempo que desempe\u00f1ou a s\u00faa tarefa como concelleira de educaci\u00f3n do Concello de Barcelona de 1987 a 1995 e Vicepresidenta da deputaci\u00f3n provincial.\nA mediados da d\u00e9cada de 1990 creou a Fundaci\u00f3 \u00c0ngels Garriga de Mata, destinada \u00e1 formaci\u00f3n do profesorado e ao estudo e est\u00edmulo da interacci\u00f3n entre a escola e a sociedade.\nAutora de varias obras pedag\u00f3xica, foi nomeada doutora honoris causa pola Universidade Aut\u00f3noma de Barcelona e foi galardoada coa Cruz de Afonso X o Sabio polo goberno de Espa\u00f1a e a Creu de Sant Jordi da Generalitat de Catalu\u00f1a.\nNo 2008 botouse o buque remolcador da Sociedade de Salvamento e Seguridade Mar\u00edtima BS-33 Marta Mata, no seu honor."}
{"id": "2358", "revid": "85894", "url": "https://gl.wikipedia.org/wiki?curid=2358", "title": "Michael Moore", "text": "Michael Francis Moore \u00e9 un cineasta e escritor estadounidense, Palma de Ouro 2004 no Festival de Cannes coa s\u00faa pel\u00edcula \"Fahrenheit 9/11\", autor de libros e pel\u00edculas nas que denuncia \u00e1 sociedade e poderes estadounidenses, en particular e con esta pel\u00edcula, o contorno do Presidente George W. Bush e o seu contorno a ra\u00edz dos atentados do 11 de setembro de 2001 (\u00f3s que fai alusi\u00f3n o t\u00edtulo, que xoga co da novela \"Fahrenheit 451\" de Ray Bradbury). Por dito motivo, a pel\u00edcula premiada foi vetada pola Disney para a s\u00faa distribuci\u00f3n nos EEUU."}
{"id": "2360", "revid": "1131", "url": "https://gl.wikipedia.org/wiki?curid=2360", "title": "Associaci\u00f3 de Mestres Rosa Sensat", "text": "A Associaci\u00f3 de Mestres Rosa Sensat foi un movemento de renovaci\u00f3n pedag\u00f3xica creado en 1965. Encabezou en Catalu\u00f1a a renovaci\u00f3n educativa tras os primeiros anos do franquismo. Foi o berce de numerosas actividades educativas, tendo participado no mesmo destacados pedagogos como Marta Mata.\nLeva o nome da pedagoga catal\u00e1 Rosa Sensat i Vila (1873 - 1961)."}
{"id": "2361", "revid": "98629", "url": "https://gl.wikipedia.org/wiki?curid=2361", "title": "Ram\u00f3n Margalef", "text": "Ramon Margalef i L\u00f3pez, nado en Barcelona o 16 de maio de 1919 e finado na mesma cidade o 23 de maio de 2004, foi un bi\u00f3logo catal\u00e1n, profesor em\u00e9rito da Universidade de Barcelona, que destaca polos seus traballos nos campos da limnolox\u00eda, a oceanograf\u00eda e a ecolox\u00eda. Margalef foi un dos cient\u00edficos espa\u00f1ois m\u00e1is destacados en toda a historia. Traballou no Instituto de Biolox\u00eda Aplicada (1946\u20131951) e no Instituto de Investigaci\u00f3ns Pesqueiras (1952-1975), que dirixiu dende o ano 1965 ata o 1967. En 1967 converteuse no primeiro profesor de ecolox\u00eda de todo o estado, na Universidade de Barcelona, e creou o primeiro departamento desta li\u00f1a cient\u00edfica. Ata o ano 1993 foi profesor em\u00e9rito desta universidade, cando se retirou. Mais Margalef seguiu producindo obra cient\u00edfica ata a s\u00faa morte.\nOs seus m\u00e1is importantes traballos foron a aplicaci\u00f3n da teor\u00eda da informaci\u00f3n na ecolox\u00eda e a creaci\u00f3n de modelos matem\u00e1ticos para o estudo de poboaci\u00f3ns. Entre as s\u00faas obras bibliogr\u00e1ficas destacan: \u00ab\"Comunidades naturais\u00bb\" (1962), \u00ab\"Perspectivas na teor\u00eda ecol\u00f3xica\u00bb\", \u00ab\"Ecolox\u00eda\u00bb\" (1974), \u00ab\"A biosfera\u00bb\" (1980), \u00ab\"Limnolox\u00eda\u00bb\" (1983) e \u00ab\"A teor\u00eda dos sistemas ecol\u00f3xicos\u00bb\" (1991). A s\u00faa obra \u00ab\"Sobre dalg\u00fans principios da teor\u00eda ecol\u00f3xica\u00bb\" (1963) \u00e9 considerada unha das dez principais publicaci\u00f3ns da biolox\u00eda do s\u00e9culo XX.\nChegou a ser membro de numerosas sociedades e recibiu multitude de premios cient\u00edficos, como foron a primeira edici\u00f3n dos \"Premios A.G Huntsman para a Excelencia nas Ciencias Mari\u00f1as\", a \"Medalla de Naumann-Thienemann\" outorgada pola Sociedade Limnol\u00f3xica Internacional, os \"Premios Ram\u00f3n y Cajal\" do estado espa\u00f1ol e da \"medalla de ouro pola Generalitat de Catalu\u00f1a\". Formou parte da \"Secci\u00f3 de Ci\u00e9ncies Biol\u00f2giques\" do Instituto de Ciencias da Educaci\u00f3n, da Reial Acad\u00e8mia de Ci\u00e8ncies i Arts de Barcelona, da Real Academia Galega de Ciencias, da Real Academia Sevillana de Ciencias e da Real Academia de Ciencias Exactas, F\u00edsicas y Naturales de Madrid. As\u00ed mesmo, outorg\u00f3uselle o rango de doutor \"honoris causa\" nas Universidade Laval (Canad\u00e1) , Universidade de Aix-Marsella (Francia), Universidade de Luj\u00e1n (Arxentina) e a Universidade de Alacant .\nTraxectoria.\nNaceu o 16 de maio do 1919 na cidade de Barcelona. De cativo \u00e1 Margalef gust\u00e1balle de visitar os parques naturais da cidade e axudarlle ao seu pai na xardiner\u00eda e de pasar horas observando insectos e disec\u00e1ndoos. Na escola dic\u00edase que era un estudante distra\u00eddo e que nas clases pensaba nas colecci\u00f3ns que far\u00eda nos xard\u00edns aquel d\u00eda; pero el, a conto diso, mesmo escribiu sobre \"do tempo perdido na escola e outras trapalladas\". Con todo aprendeu a escribir correctamente en castel\u00e1 e mesmo en catal\u00e1n, intu\u00edndoo por lecturas de revistas como a de \"El Patufet\". A naquela hora preocupaci\u00f3n de seu pai por Ramon, o cal desexaba que acabara como banqueiro, fixo que o levara a unha escola de estudos mercant\u00eds. Mais Margalef dic\u00eda de non aprender moito con eses estudos. El seguiu o seu interese pola historia natural e a biolox\u00eda, moi especialmente a dos sistemas mari\u00f1os, e comezou a describir e debuxar especies. O seu pai, con iso, fixo que o instru\u00edse un profesor propio, Alexandre Jacki, para que estudase franc\u00e9s, alem\u00e1n e matem\u00e1ticas. Aprender esas linguas deulle p\u00e9 a Margalef a entusiasmarse a\u00ednda m\u00e1is nos seus intereses pois, grazas a iso, puido ler traballos de naturalistas alem\u00e1ns e franceses que ti\u00f1an feito investigaci\u00f3ns de fauna e flora catal\u00e1s.\nA guerra civil estourou sendo el un adolescente de 17 anos pero non quixo involucrarse na guerra e creou unha \"Societat Catalana d\u2019Estudis Biol\u00f2gics\"ficticia, na que preparar\u00eda revistas de publicaci\u00f3ns que nunca se chegaron a publicar. Tivo que interromper no 1938, con 19 anos, os seus estudos para ser recrutado para a milicia do Ex\u00e9rcito Popular da Rep\u00fablica. Al\u00ed encargar\u00edase primeiro da escritura de partes de guerra e logo entrar\u00eda na gran fronte de Batalla do Ebro. Enfermidades de Margalef fixeron que sa\u00edra da guerra antes de acabada e que volvese a Barcelona. Mais os anos de rigor na milicia ampliar\u00edanse por ser chamado polo novo ex\u00e9rcito da ditadura. Estivo destinado a Segovia e Valladolid. Pola chegada ao sesenta anos de seu pai cesar\u00eda provisionalmente en 1942 no ex\u00e9rcito. Os problemas de cartos levaron a que se puxera a traballar nunha compa\u00f1\u00eda de aseguradoras mentres, e de xeito autodid\u00e1ctico e complement\u00e1ndoo con lecturas de moitos campos, continuou cos seus estudos de historia natural. Nese momento inicia a investigaci\u00f3n dos ecosistemas acu\u00e1ticos de auga doce como estudante do Instituto Bot\u00e1nico de Barcelona. Volveu a po\u00f1erse en contacto con cient\u00edficos e sociedades cient\u00edficas e a realizar as s\u00faas sa\u00eddas de campo. Constru\u00edu o seu propio microscopio con pezas de borralla para comezar a visualizar microorganismos acu\u00e1ticos. Destacados cient\u00edficos incentivaron a Margalef para que obtivera un t\u00edtulo universitario, mais iso ter\u00eda que esperar xa que foi chamado o mesmo 1942 para un posto en Mallorca na artiller\u00eda do ex\u00e9rcito da ditadura franquista. E a\u00ednda as\u00ed al\u00ed buscar\u00eda tempo para o estudo do plancto mari\u00f1o, e que acabar\u00eda en publicaci\u00f3ns. En Mallorca iniciou o seu interese polo fitoplancto mari\u00f1o ao co\u00f1ecer a Miguel Massut\u00ed, o naquela hora director do Instituto Espa\u00f1ol de Oceanograf\u00eda. No 1943, trala morte de s\u00faa nai e sen poder ir \u00e1 s\u00faa vela, volveu do ex\u00e9rcito. Nese ano fixo as s\u00faas primeiras tres publicaci\u00f3ns cient\u00edficas oficiais, onde aparecer\u00eda o termo \"ecolox\u00eda\".\nXa que lle faltaba o bacharelato, e v\u00e9ndose apoiado polos seus mentores universitarios, fixo que o retomase e o obtivera. No 1944 os seus mentores axud\u00e1ronlle a obter unha bolsa de estudos no Instituto de Biolox\u00eda Aplicada en Barcelona co doutor Francisco Garc\u00eda del Cid. Mentres Margalef estudaba, o seu doutor Garc\u00eda del Cid foi nomeado polo CSIC para formar un instituto de investigaci\u00f3ns pesqueiras; o cal ser\u00eda parte importante do Instituto de Biolox\u00eda Aplicada.\nMargalef continuou os estudos universitarios, e malia non acudir a clases os dous cursos finais, obtivo a s\u00faa licenciatura no ano 1949, mesmo con matr\u00edculas de honra. Durante os seus estudos co\u00f1ecer\u00eda \u00e1 s\u00faa noiva, \u00e1 bi\u00f3loga Maria Mir. Ela, rematados os estudos, volveu para a s\u00faa terra, Mallorca, e a al\u00ed ir\u00eda el a visitala frecuentemente.\nMargalef iniciou a s\u00faa tese de doutorando sobre de \"A temperatura e morfolox\u00eda dos seres vivos\" traballando con algas verdes. O seu doutor oficial foi Dr. Florencio Bustinza da Universidade de Madrid, e a daquela \u00fanica universidade no estado que pod\u00eda emitir certificaci\u00f3ns de grado de doutor. O seu doutor foille de pouca utilidade co que o seu doutoramento o realizou s\u00f3, con axudas espor\u00e1dicas de profesores de Barcelona. No 1951 defendeu a s\u00faa tese, que versaba sobre a que foi sempre a s\u00faa li\u00f1a de interese.\nEn 1952 Garc\u00eda del Cid ofreceulle a Margalef unha praza no acabado de fundar Instituto de Investigaci\u00f3ns Pesqueiras (IIP) de Barcelona. No 4 de xullo dese ano casou con Mar\u00eda Mir e un ano despois tiveron a s\u00faa primeira filla, Neus. En pouco tempo ter\u00edan os seus outros tres fillos: N\u00faria, Ramon e Bartomeu.\nCon Margalef, o \"Instituto de Investigaci\u00f3ns Pesqueiras\" conv\u00e9rtese nunha instituci\u00f3n oceanogr\u00e1fica completa, que baixo a tutela de Garc\u00eda del Cid, funda os laboratorios de C\u00e1diz, Castell\u00f3 e Vigo. Especialmente en Castell\u00f3 e Vigo, Margalef pasou moito tempo, meses, durante varios anos, neles realizando monitorizaci\u00f3ns de plancto costeiro e series temporais. Al\u00ed adicoulle horas \u00e1 formaci\u00f3n de novos investigadores. Exist\u00eda unha escaseza de recursos para o instituto mais Margalef fixo que houbera a nova entrada do Instituto de Investigaci\u00f3ns Pesqueiras nunha \u00e9poca grazas \u00e1s s\u00faas novas li\u00f1as de investigaci\u00f3ns. Por contactos de Garc\u00eda del Cid, Margalef co\u00f1eceu a Sidney Galler, un talento da \"Oficina Americana de Investigaci\u00f3ns Navais\". Grazas a iso Margalef dispuxo do \"Servizo de Transportes do Soporte da Milicia\" dos Estados Unidos para calquera viaxe que quixese. Visitou para intereses do laboratorio e congresos internacionais Italia, Su\u00edza, B\u00e9lxica, Canad\u00e1 e o Reino Unido, Venezuela, Porto Rico, Francia, Alema\u00f1a e Estados Unidos, entre outros lugares. Mesmo naquela hora \u00e1 Margalef se lle ofreceron construci\u00f3ns para as s\u00faas li\u00f1as de investigaci\u00f3ns. Alg\u00fans comentan que ti\u00f1a \"un cheque en branco\" para calquera dispositivo ou recurso que quixera. Mesmo \u00e1 Margalef se lle ofreceu a oportunidade de mudarse aos Estados Unidos. O seu interese por deixar atr\u00e1s a pos-guerra e a s\u00faa conciencia da \"afundida sociedade\" con respecto \u00e1 ciencia fixo que lle interesase, pero que finalmente a desbotara pola preferencia da s\u00faa muller de vivir achegada \u00e1 s\u00faa terra de orixe, Mallorca.\nMargalef, grazas aos contactos internacionais, pasou a participar en numerosas en expedici\u00f3ns navais no Mediterr\u00e1neo occidental e a costa oeste Africana, grazas ao apoio econ\u00f3mico da FAO, UNESCO e da OTAN.\nMargalef estivo no Instituto de Investigaci\u00f3ns Pesqueiras, do CSIC, entre o 1951 e o 1975. Trala morte no 1965 de Garc\u00eda del Cid, Marfalef foi proposto como novo director do IIP, cargo que aceptar\u00eda e ocupou dende o 1966 ata o 1967. Ese cargo abandonouno coa intenci\u00f3n de seguir completamente en li\u00f1as de investigaci\u00f3n.\nTras ese cesamento no 1967 converteuse no primeiro catedr\u00e1tico de Ecolox\u00eda de Espa\u00f1a na Universidade de Barcelona, onde creou o departamento de ecolox\u00eda. Nese novo departamento formou e doutorou a un destacado n\u00famero de ec\u00f3logos, limn\u00f3logos e ocean\u00f3grafos. No 1986 retirouse de profesor e no 1987 foi nomeado pola Universidade de Barcelona como profesor em\u00e9rito, un posto que ocupar\u00eda ata o ano 1992. Por\u00e9n, continuou en ciencia con colaboraci\u00f3ns e publicaci\u00f3ns ata o \u00faltimo momento.\nRamon Margalef morreu en Barcelona un 23 de maio do 2004. Tan s\u00f3 unha semana despois, a s\u00faa muller Mar\u00eda Mir.\nTraballo de investigaci\u00f3n.\nMargalef deduciu que a evoluci\u00f3n natural dos lagos cando se det\u00e9n a entrada de materia org\u00e1nica \u00e9 a de pasar de ser un sistema acu\u00e1tico eutr\u00f3fico a un sistemas oligotr\u00f3fico. A din\u00e1mica de poluci\u00f3n dos r\u00edos explicouna como un equivalente a unha sucesi\u00f3n espacial.\nMargalef considerou a sucesi\u00f3n anual do fitoplancto como unha microsucesi\u00f3n. Propuxo que as diferentes combinaci\u00f3ns de concentraci\u00f3n e niveis de turbulencia seleccionaban o fitoplancto en funci\u00f3n das s\u00faas caracter\u00edsticas especie-espec\u00edficas e estratexias de supervivencia. Base\u00e1ndose nese concepto, dunha competici\u00f3n polos recursos, propuxo que, grazas a alta capacidade de asimilaci\u00f3n de nutrientes das diatomeas, ante aumentos da turbulencia oce\u00e1nica (como cando se producen pulsos de entrada de nutrientes) as diatomeas ver\u00edanse favorecidas e aumentar\u00edan o seu \u00e9xito ecol\u00f3xico cando, pola contra, se diminuir\u00edase o \u00e9xito de crecemento daquel plancto con taxas de crecemento baixas. Con isto, os tipos na comunidade de fitoplancto ser\u00edan unha adaptaci\u00f3n das especies ao dobre gradiente de concentraci\u00f3n de nutrientes e da enerx\u00eda cin\u00e9tica da turbulencia. A turbulencia \u00e9, polo tanto, o fen\u00f3meno que marca o reinicio da sucesi\u00f3n. Esa idea \u00e9 o denominado Modelo de Margalef. O \"mandala\" implica que os altos niveis de turbulencia e as achegas masivas ou intermitentes de nutrientes favorecen \u00e1s poboaci\u00f3ns de fitoplancto de gran tama\u00f1o, fundamentalmente as diatomeas por teren taxas de asimilaci\u00f3n de nutrientes m\u00e1ximas e unha alta capacidade de acumulaci\u00f3n en vac\u00faolo. Pola contra, as especies motiles e esas con menos afinidade polos nutrientes, coma os dinoflaxelados e os cocolitof\u00f3ridos, dominan as comunidades fitoplanct\u00f3nicas en augas pobres en nutrientes e sistemas estratificados, onde os nutrientes entran no sistema a taxas constantes.\nAs sucesi\u00f3ns ecol\u00f3xicas nos medios acu\u00e1ticos explicounas como variaci\u00f3ns na transferencia de enerx\u00eda dende estadios menos maduros e con posibles perdas, a estadios m\u00e1is maduros e eficientes no almacenamento da enerx\u00eda. Ese fluxo de enerx\u00eda ser\u00eda unha transferencia das comunidades menos maduras da superficie f\u00f3tica ata as comunidade bent\u00f3nicas, m\u00e1is maduras. Margalef consideraba a sucesi\u00f3n como un proceso de auto-organizaci\u00f3n que sup\u00f3n unha diminuci\u00f3n gradual da entrop\u00eda, en paralelo \u00e1 mingua da influencia do ambiente e ao aumento progresivo das interacci\u00f3ns biol\u00f3xicas.\nMargalef centrouse na teor\u00eda da informaci\u00f3n e propuxo que a cantidade de informaci\u00f3n, viva e inanimada, incrementa durante a sucesi\u00f3n ecol\u00f3xica. Con \u00abinformaci\u00f3n\u00bb ref\u00edrese \u00e1 enerx\u00eda, biomasa ou a estrutura que \u00e9 transferida dende estadios iniciais da sucesi\u00f3n \u00e1 estadios posteriores por medio dun proceso que denominou \"explotaci\u00f3n\". As fases tard\u00edas son m\u00e1is resistentes \u00e1 perturbaci\u00f3n grazas ao fluxo ou transferencia de enerx\u00eda. Facendo uso da teor\u00eda da informaci\u00f3n abordou unha das s\u00faas preguntas te\u00f3ricas cl\u00e1sicas na li\u00f1a de definici\u00f3n da biosfera: o porqu\u00e9 esta \u00e9 descontinua, fragmentada, en m\u00faltiples organismos.\nMargalef relacionou os cambios evolutivos coa sucesi\u00f3n propo\u00f1endo que a evoluci\u00f3n implica unha reduci\u00f3n no cociente entre a produci\u00f3n e a biomasa, o incremento da eficiencia dos ciclos de nutrientes e o aumento da especializaci\u00f3n dun individuo no seu ambiente.\nEstudos na R\u00eda de Vigo.\nMargalef publicou unha ampla cantidade de estudos da R\u00eda de Vigo (doce publicaci\u00f3ns na d\u00e9cada do 1950). Neles describe a composici\u00f3n e variaci\u00f3ns nas poboaci\u00f3ns de fitoplancto e rot\u00edferos, a din\u00e1mica poboacional e sucesi\u00f3ns, a pesquer\u00eda e a sedimentaci\u00f3n, e ata \u00e1 limnolox\u00eda e paleontolox\u00eda da r\u00eda.\nOs estudos m\u00e1is relevantes describen a composici\u00f3n taxon\u00f3mica do fitoplancto da r\u00eda, o seu ciclo anual e a s\u00faa proposta da hip\u00f3tese da relaci\u00f3n entre a turbulencia e a composici\u00f3n taxon\u00f3mica destas comunidades . O estudo de Margalef \u00ab\"El fitoplancton de la r\u00eda de Vigo\u00bb\" (1955) describe por primeira vez o proceso do fen\u00f3meno de sucesi\u00f3n nas comunidades fitoplancto en relaci\u00f3n con factores ambientais, asent\u00e1ndose nas observaci\u00f3ns feitas nas r\u00edas galegas . Def\u00edneo como un proceso de tres etapas que abrangue arredor de tres meses, no cal durante a primeira etapa xorden as diatomeas de pequeno tama\u00f1o, logo as diatomeas m\u00e1is grandes e alg\u00fans dinoflaxelados e finalmente p\u00e9chase o ciclo co predominio de dinoflaxelados, dominantes no ver\u00e1n.\nNo ver\u00e1n do ano 1953 a visita de Margalef \u00e1 r\u00eda, para estudos nesta, coincidiu cunha marea vermella. Grazas a iso, estudou o ata daquela co\u00f1ecido vulgarmente como a \"purga do mar\" e publicou os resultados nun artigo do 1956 . Incide, iso si, sobre do nome do fen\u00f3meno ao mencionar que \u00ab\"...preferimos a denominaci\u00f3n hematotalasia introducida por SOBRINO (1918), o primero autor espa\u00f1ol que escribiu sensatamente acerca diso\u00bb\".\nTodos as mostraxes dos traballos de Margalef na R\u00eda de Vigo realizounas a bordo da pequena embarcaci\u00f3n chamada \"Lampadena\", que naqueles momentos acabara de chegar ao laboratorio de Vigo do Instituto de Investigaci\u00f3ns Pesqueiras, e o que \u00e9 o actual Instituto de Investigaci\u00f3ns Mari\u00f1as - CSIC.\nMargalef deu relatorios sobre dos mecanismos das mareas vermellas na r\u00eda de Vigo nos \u00c1nxeles e no laboratorio de xeocronolox\u00eda de Yale sobre da sedimentaci\u00f3n en Vigo.\nObra.\nMargalef deixou un enorme legado de literatura cient\u00edfica que se comp\u00f3n de m\u00e1is de 400 artigos publicados e 20 libros cient\u00edficos.\nAs s\u00faas principais obras son:\nPremios.\nA Margalef conced\u00e9ronselle na s\u00faa honra multitude de premios pola s\u00faa investigaci\u00f3n cient\u00edfica e involucraci\u00f3n en educaci\u00f3n. Outorg\u00f3uselle a:"}
{"id": "2364", "revid": "1987", "url": "https://gl.wikipedia.org/wiki?curid=2364", "title": "Densidade", "text": "A densidade \u00e9 unha magnitude f\u00edsica derivada que expresa a cantidade de substancia nun mesmo volume (\u00e9 unha magnitude que expresa unha propiedade intensiva). A f\u00f3rmula para o seu c\u00e1lculo \u00e9:\nonde \"\u03c1\" representa a densidade, \"m\" a masa do obxecto en cuesti\u00f3n e \"V\" o volume que ocupa.\nA s\u00faa unidade no SI \u00e9 o kg/m3.\nPor extensi\u00f3n, apl\u00edcase a outros tipos de medida que dividen unha unidade fundamental entre unha unidade de lonxitude, superficie ou volume (densidade do campo gravitatorio, el\u00e9ctrico ou vectorial en xeral, densidade de poboaci\u00f3n) e coloquialmente tam\u00e9n para cando o denominador \u00e9 o tempo (densidade de corrente ou de fluxo electromagn\u00e9tico)."}
{"id": "2366", "revid": "98629", "url": "https://gl.wikipedia.org/wiki?curid=2366", "title": "Rato", "text": "O rato \u00e9 un mam\u00edfero que pertence a unha das numerosas especies de pequenos roedores do x\u00e9nero \"Mus\" e varios x\u00e9neros relacionados coa subfamilia \"Murinae\". A especie m\u00e1is abondosa \u00e9 o rato dom\u00e9stico (\"Mus musculus\"). Polo tanto, o termo rato non \u00e9 taxonomicamente espec\u00edfico.\nNa Lista dos mam\u00edferos de Galicia reciben o nome de rato as seguintes especies:\nAdemais, a especie \"Arvicola sapidus\" recibe o nome de rato/a de auga com\u00fan."}
{"id": "2367", "revid": "23204", "url": "https://gl.wikipedia.org/wiki?curid=2367", "title": "Monitor", "text": "Un monitor ou pantalla \u00e9 un perif\u00e9rico que serve para ver os datos procesados pola tarxeta gr\u00e1fica do ordenador e poder manexalos. \u00c9 un dispositivo de sa\u00edda de datos.\nA maior\u00eda dos monitores funcionan como un aparello de televisor, por medio dun tubo de raios cat\u00f3dicos.\nFuncionamento dos monitores.\nO funcionamento dos monitores pode variar moito, xa que denpende do tipo de tecnolox\u00eda que se use para mostrar a imaxe. Entre os diferentes\nA maneira que te\u00f1en os monitores de proxectar unha imaxe depende moito da tecnolox\u00eda que usen. Hoxe en d\u00eda podemos encontrar catro tipos diferentes de proxecci\u00f3n de imaxe que son o CRT(tubo de raios cat\u00f3dicos), LCD, PDP(pantallas de plasma) e os LED.\nCRT.\nO monitor CRT ven do acr\u00f3nimo tubo de raios cat\u00f3dicos. Esta \u00e9 unha tecnolox\u00eda que permite visualizar imaxes nunha pantalla de vidro recuberta de f\u00f3sforo e chumbo mediante un feixe de luz constante.\nO monitor ten un tubo do que sae unha cantidade de electr\u00f3ns a gran velocidade e son desviados cara ao vidro formando li\u00f1as horizontais, que ao chegar ao f\u00f3sforo fan visible a imaxe a trav\u00e9s do RGB (refirese ao agrupamento de tres cores: vermello, verde e azul). Neste proceso, o chumbo fai que non traspasen os raios X e poidan danar aos usuarios.\nLCD.\nOs monitores LCD est\u00e1n compostos por tres capas. D\u00faas externas que son de vidro transparente e unha interna chamada capa de cristais l\u00edquidos. Esta \u00faltima, segue o principio de polarizaci\u00f3n, que segundo a voltaxe se orientan cara a unha posici\u00f3n deixando pasar m\u00e1is ou menos luz. Este sistema esta dividida nunha cuadr\u00edcula na que cada cadrado \u00e9 chamado pixel (nos sistemas\u00a0 policrom\u00e1ticos dentro de cada pixel podemos encontrar outras tres subdivisi\u00f3ns cos filtros RGB). Tam\u00e9n hai que ter en conta que necesita unha fonte de luz para que a imaxe sexa visible.\nPDP.\nTam\u00e9n co\u00f1ecidos como monitores de plasma. Est\u00e1n formados por paneis de vidro divididos en celas diferentes, as que conte\u00f1en unha mestura de gases nobres. Quimicamente, estes gases reciben unha carga el\u00e9ctrica a cal os estimulan e se excitan. Ao excitarse convertese en plasma facendo que o f\u00f3sforo empece a emitir luz.\nLED.\nOs monitores LED te\u00f1en un funcionamento moi parecido ao dos LCD, xa que te\u00f1en a mesma forma de\u00a0visualizar a imaxe. A diferenza m\u00e1is notable \u00e9 o tipo de luz que usa un e outro. Os LCD usan unha l\u00e1mpada fluorescente, mentres que os LEDs usan d\u00edodos emisores de luz."}
{"id": "2368", "revid": "5312", "url": "https://gl.wikipedia.org/wiki?curid=2368", "title": "T\u00e9xtil", "text": "O t\u00e9xtil (que prov\u00e9n do lat\u00edn \"textilis\" que, \u00e1 s\u00faa vez prov\u00e9n de \"texere\", tecer) \u00e9 aquilo relacionado coas telas fabricadas por medio de tramas e tecidos. Tr\u00e1tase dun material flexible que consiste nunha rede de fibras, tanto naturais coma artificiais, chamadas f\u00edos. At\u00e9 o s\u00e9culo XX hab\u00eda catro tipos de fibras empregadas, o algod\u00f3n e o li\u00f1o, que prove\u00f1en de fibras vexetais, e a la e a seda, que son fibras animais. No presente, a maior\u00eda de telas fanse con fibras artificiais.\nHistoria.\nAs primeiras roupas apareceron hai uns 70\u00a0000 anos, e se cadra mesmo antes, e estaban feitas de peles de animais que axudaron a protexer \u00f3s humanos do fr\u00edo da glaciaci\u00f3n. Nalg\u00fan punto da historia, os humanos aprenderon a tecer fibras de plantas para fabricar t\u00e9xtiles.\nO descubrimento de fibras de li\u00f1o tinguidas nunha cova de Xeorxia, datadas do -34\u00a0000, suxire que o emprego de materiais t\u00e9xtiles \u00e9 propio tam\u00e9n dos tempos prehist\u00f3ricos.\nA produci\u00f3n de produtos t\u00e9xtiles sufriu unha constante evoluci\u00f3n cuxa velocidade e escala de produci\u00f3n foi alterada pola industrializaci\u00f3n e pola introduci\u00f3n das modernas t\u00e9cnicas de fabricaci\u00f3n. Por\u00e9n, os principais tipos de tecido, como o ligamento tafet\u00e1n, ligamento sarga ou o raso sufriron poucas diferenzas entre a antig\u00fcidade e a era moderna.\n\u00d3 longo do s\u00e9culo XX as fibras pl\u00e1sticas fix\u00e9ronse cunha parte importante no uso. No s\u00e9culo XXI as fibras feitas a partir de reciclados e a madeira est\u00e1n probando o seu uso."}
{"id": "2369", "revid": "83328", "url": "https://gl.wikipedia.org/wiki?curid=2369", "title": "M\u00fasica cl\u00e1sica", "text": "O clasicismo musical comeza aproximadamente en 1750 (morte de Johann Sebastian Bach) e remata en 1827 aproximadamente (morte de Beethoven).\nA m\u00fasica cl\u00e1sica propiamente dita coincide coa \u00e9poca chamada neoclasicismo (que noutras artes consiste no redescubrimento e copia dos cl\u00e1sicos da arte grecorromana, que era considerada tradicional ou ideal: cl\u00e1sica). Na m\u00fasica non existiu un clasicismo orixinal (xa que non quedara escrita ningunha da m\u00fasica da \u00e9poca grega ou romana).\nA era cl\u00e1sica.\nEra Cl\u00e1sica \u00e9 o per\u00edodo de m\u00fasica art\u00edstica occidental decorrido entre 1760/70 e 1800 caracterizada pola claridade, simetr\u00eda e equilibrio. Os compositores m\u00e1is co\u00f1ecidos do per\u00edodo cl\u00e1sico son Joseph Haydn (1732-1809), Wolfgang Amadeus Mozart (1756-1791).\nNa historia da m\u00fasica occidental, o estilo que se desenvolveu durante os anos precedentes (1720/30 - 1770) co\u00f1\u00e9cese por \"precl\u00e1sico\" ou estilo de \"mediados do s\u00e9culo\". O gusto musical alterouse profundamente como aconteceu coas artes visuais, pois, coma nestas, se revelou unha preferencia polo equilibrio e pola claridade da estrutura. Nun inicio, a composici\u00f3n musical pasou dun estilo ornado, propio do per\u00edodo Barroco, a un estilo popular de extrema simplicidade. Os compositores deste per\u00edodo crearon obras que transparentaban claridade e accesibilidade por riba de todo; en verdade reaccionaban contra o denso estilo polif\u00f3nico do per\u00edodo anterior. Estas caracter\u00edsticas at\u00f3panse nas sinfon\u00edas de compositores como Giovanni Battista Sammartini (1700/01-1775) e Johann Stamitz (1717-1757). Estes trazos de claridade e simplicidade, xuntamente cunha elaboraci\u00f3n sistem\u00e1tica de ideas, unha aproximaci\u00f3n universal \u00e1 expresi\u00f3n musical e unha preocupaci\u00f3n polo equilibrio entre estrutura e expresi\u00f3n, forman a base do estilo cl\u00e1sico.\nA\u00ednda que moitos compositores te\u00f1an vivido e composto durante o Per\u00edodo Cl\u00e1sico, as tres maiores figuras son Franz Joseph Haydn (1732-1809), Wolfgang Amadeus Mozart (1756-1791) e Ludwig van Beethoven (1770-1827). Cada un contribu\u00edu significativamente \u00e1 sinfon\u00eda, \u00e1 sonata para piano, \u00e1 m\u00fasica de c\u00e1mara, ao cuarteto de cordas e \u00e1 m\u00fasica eclesi\u00e1stica. Todos utilizaron a forma da sonata, que constit\u00fae o cerne do per\u00edodo cl\u00e1sico. A estrutura da sonata cl\u00e1sica, dependendo primeiro e principalmente do movemento harm\u00f3nico, foi a forma predominante nunha vasta serie de primeiros movementos de sinfon\u00edas, sonatas e obras de c\u00e1mara; mais foi tam\u00e9n utilizada en movementos lentos e conclusivos dos x\u00e9neros mencionados, en movementos de gran magnitude, en aberturas e nalgunhas partes de \u00f3peras. Neste \u00faltimo campo, Haydn e Mozart escribiron obras que foron ben recibidos pola audiencia de ent\u00f3n.\nOs historiadores ter\u00edan inserido facilmente a Haydn e a Mozart no Per\u00edodo Cl\u00e1sico. A vida de ambos encaixa nitidamente no per\u00edodo en cuesti\u00f3n; al\u00e9n diso, neles at\u00f3pase unha exploraci\u00f3n preliminar do estilo dos mediados do s\u00e9culo, que despois se converte nun estilo m\u00e1is persoal e totalmente desenvolvido, traendo consigo os trazos esperados dun compositor cl\u00e1sico. Beethoven \u00e9 m\u00e1is problem\u00e1tico porque a s\u00faa m\u00fasica abrangue os per\u00edodos cl\u00e1sico e rom\u00e1ntico. As s\u00faas primeiras obras (ata cerca de 1802) ins\u00edrense no estilo do per\u00edodo en cuesti\u00f3n. As \u00faltimas obras, cheas de drama, tensi\u00f3n, exploraci\u00f3n harm\u00f3nica e estrutural son mellor discutidas dentro do contexto do s\u00e9culo XIX e o romanticismo.\nHistoria.\nContexto hist\u00f3rico e social.\nAd\u00f3itase situar como o inicio do clasicismo musical o ano 1750, ano da morte de J.S Bach, se ben como adoita ocorrer en t\u00f3dolos per\u00edodos da historia da m\u00fasica esta data \u00e9 orientativa, e o paso ao novo estilo foi un fen\u00f3meno gradual ata a aceptaci\u00f3n do mesmo. O certo \u00e9 que o clasicismo musical nace aproximadamente na segunda metade do s\u00e9culo XVIII, na \u00faltima parte do Per\u00edodo da Ilustraci\u00f3n, un movemento human\u00edstico e secular por natureza que desafiou os sistemas estabelecidos de pensamento e comportamento, xa que salientaba a raz\u00f3n, a l\u00f3xica e o co\u00f1ecemento. As li\u00f1as fundamentais do pensamento do s\u00e9culo XVIII desenv\u00f3lvense a partir do legado das conquistas realizadas no s\u00e9culo anterior no campo das ciencias, as matem\u00e1ticas e a filosof\u00eda. Logo das novas concepci\u00f3ns cient\u00edficas sobre o universo e sobre Deus (valor\u00e1base m\u00e1is a fe individual e a moralidade pr\u00e1ctica que \u00e1 Igrexa como instituci\u00f3n) e a non aceptaci\u00f3n das mesmas (proba desta non aceptaci\u00f3n \u00e9 a persecuci\u00f3n sufrida por Galileo Galilei durante os \u00faltimos 28 anos da s\u00faa vida) durante o s\u00e9culo XVII, nos primeiros anos do s\u00e9culo XVIII as obras de Ren\u00e9 Descartes e Isaac Newton entre outros foron ben recibidas e aceptadas por unha sociedade cunha formaci\u00f3n intelectual m\u00e1is ampla. A crenza de que o individuo posu\u00eda dereitos desafiaba a autoridade do Estado, e aqueles que se baseaban na relixi\u00f3n, na superstici\u00f3n e no sobrenatural para manteren as posici\u00f3ns de poder, viron a s\u00faa autoridade cuestionada e eventualmente reducida. A crenza nos dereitos humanos e na irmandade sobrep\u00f3\u00f1ense ao dereito divino dos reis, ata ent\u00f3n considerado innegable, xa que os privilexios de clase desaparec\u00edan ao reco\u00f1ecer que t\u00f3dolos homes eran iguais e ao adoptar a educaci\u00f3n universal. Considerando este per\u00edodo como un gran punto de reviravolta, os fil\u00f3sofos e escritores promoveron a raz\u00f3n en detrimento do costume ou da tradici\u00f3n como a mellor gu\u00eda da conduta humana. A Ilustraci\u00f3n defend\u00eda o convencemento de que mediante a raz\u00f3n e o co\u00f1ecemento se pod\u00edan solucionar os problemas sociais e pr\u00e1cticos.\nHoubo dous feitos hist\u00f3ricos vencellados ao ideal do iluminismo determinantes nesta \u00e9poca, a revoluci\u00f3n americana e a revoluci\u00f3n francesa, que foron combatidas durante esta metade do s\u00e9culo.\nCaracter\u00edsticas xerais.\nConsiderando este per\u00edodo como un gran punto de reviravolta, os fil\u00f3sofos e escritores promoveron a raz\u00f3n en detrimento do costume ou da tradici\u00f3n como a mellor gu\u00eda da conduta humana. Unha mudanza paralela ocorreu na m\u00fasica occidental durante a segunda metade do s\u00e9culo XVIII. Denominado normalmente \"per\u00edodo cl\u00e1sico\", este per\u00edodo musical era caracterizado pola obxectividade (control, brillo e requinte), claridade, periodicidade (fraseolox\u00eda regular) e equilibrio.\nO clasicismo musical pode definirse como un intento por crear unha m\u00fasica formal e estrita nas proporci\u00f3ns e moderada na expresi\u00f3n. Os compositores deste per\u00edodo, querendo apartarse de todo subxectivismo, trataron de crear unha orde perfecta e disciplinado baseado na beleza pura, a raz\u00f3n e a estrutura.\nNo que respecta \u00e1 harmon\u00eda non houbo trocos substanciais, xa que as principais regras harm\u00f3nicas vi\u00f1an dadas xa dende o Barroco. Non obstante, foi na textura onde atopamos m\u00e1is diferenzas respecto do per\u00edodo anterior, empreg\u00e1ndose un estilo m\u00e1is puro e equilibrado que se traduciu nunha menor complexidade; pasando do uso do baixo continuo e de formas imitativas como a fuga e o canon do Barroco a unha textura de melod\u00eda acompa\u00f1ada e en ocasi\u00f3ns homofon\u00eda ou polifon\u00eda vertical, mais sen esquecer de todo o contrapunto (especialmente ao final). O elemento m\u00e1is caracter\u00edstico da textura da m\u00fasica cl\u00e1sica foi o xurdimento do baixo Alberti (unha forma de acompa\u00f1amento na que se van despregando os acordes).\nNesta \u00e9poca toma especial importancia a forma, defin\u00edndose as estruturas nas que se baseou a m\u00fasica culta occidental posteriormente, destacando a forma sonata, que se desenvolveu ata converterse na forma m\u00e1is importante. Destacou tam\u00e9n neste per\u00edodo a importancia que se lle deu \u00e1 m\u00fasica instrumental, principalmente as sonatas a solo ou a d\u00fao, os cuartetos de corda, a sinfon\u00eda e o concerto, as\u00ed como outras (serenatas ou divertimentos).\nNesta \u00e9poca ampliouse a orquestra en n\u00famero e rexistros, caendo en desuso o basso continuo e pasando os instrumentos de vento madeira a formar unha familia a parte. Ademais, o clavic\u00e9mbalo foi substitu\u00eddo como instrumento solista polo fortepiano."}
{"id": "2370", "revid": "6", "url": "https://gl.wikipedia.org/wiki?curid=2370", "title": "Textil", "text": ""}
{"id": "2371", "revid": "23204", "url": "https://gl.wikipedia.org/wiki?curid=2371", "title": "Sauron", "text": "Na Terra Media, o universo de ficci\u00f3n de Tolkien, Sauron \u00e9 un Maia antag\u00f3nico dos elfos, homes e t\u00f3dolos pobos libres da Terra Media. Fai a s\u00faa primeira aparici\u00f3n no principio dos d\u00edas, moito antes da Primeira Idade e \u00e9 finalmente derrotado o 25 de marzal de 3019 da TI.\nSauron \u00e9 o personaxe que d\u00e1 nome \u00e1 trilox\u00eda d\"'O Se\u00f1or dos Aneis\" por ser o Creador e Se\u00f1or do Anel \u00danico.\nEste esp\u00edrito perverso representa gran maldade para os pobos da Terra Media e d\u00e9beno vencer finalmente n\"'O Se\u00f1or dos Aneis\", historia situada cronoloxicamente despois d' \"O hobbit\". En ambos os libros a figura de Sauron est\u00e1 presente, en maior ou menor medida. As\u00ed mesmo, boa parte da trama d' \"O Silmarillion\" enr\u00e9dase con Sauron.\nNomes de Sauron.\nNun principio, Sauron era un Maia do pobo de Aul\u00eb, que foi corrompido por Melkor (quen posteriormente ser\u00eda co\u00f1ecido como Morgoth) no principio dos d\u00edas. Como Maia, ostentaba un rango e poderes similares \u00f3s doutros Maiar como Gandalf, Saruman ou Radagast.\nFoi o m\u00e1is poderoso dos servidores de Melkor; os seus nomes, debido \u00f3s seus servizos e \u00e1s s\u00faas acci\u00f3ns posteriores, son incontables; c\u00f3ntanse entre eles O Gran Mestre da Mentira, A Man Negra, O Se\u00f1or Escuro, Se\u00f1or dos lic\u00e1ntropos, Gorthaur (equivalente sindarin de \"Sauron\") O Cruel, O Poder Escuro, Se\u00f1or dos Dons (Annatar), Se\u00f1or de Barad-D\u00fbr, Se\u00f1or de Mordor, Se\u00f1or dos Aneis, Facedor de Aneis, O Nigromante, O Ollo Vermello ou de Fogo, ou O Ollo sen P\u00e1lpebras (pola s\u00faa \"mirada\" que abarca todo o seu maligno dominio, se ben na pel\u00edcula de Peter Jackson isto interpr\u00e9tase de modo literal), entre moitos m\u00e1is. O seu nome orixinal, Sauron, significa en Quenya O Horripilante, O Aborrecido...\nHistoria de Sauron.\nSauron permaneceu na Terra Media durante m\u00e1is de 16.000 anos, moito m\u00e1is que t\u00f3dolos seus principais inimigos, excepto quizais C\u00edrdan o Construtor de Barcos.\nComo antes se menciona, Sauron \u00e9 un Ainu, un dos Maiar, contado entre o s\u00e9quito de Aul\u00eb, o ferreiro, polo que ti\u00f1a altos co\u00f1ecementos neste campo. Pero Sauron tam\u00e9n ti\u00f1a moitos outros poderes: o poder de cambiar a s\u00faa forma \u00e1 que quixera, poder que utilizou para enganar \u00f3s Noldor m\u00e1is dunha vez, e \u00f3s homes de N\u00famenor. Tam\u00e9n pod\u00eda manexar os esp\u00edritos menores e invocalos (de a\u00ed talvez o nome de \"Nigromante\" ou \"Feiticeiro\"), e tam\u00e9n pod\u00eda chamar esp\u00edritos malignos e metelos dentro de criaturas monstruosas (de onde saca o nome de \"Se\u00f1or dos Lic\u00e1ntropos\"; el mesmo transformouse unha vez nun lobo terrible). Tam\u00e9n pod\u00eda crear ilusi\u00f3ns nas persoas de mente d\u00e9bil, entre moitos outros poderes.\nDesde que \u00e9 corrompido, Sauron conv\u00e9rtese no m\u00e1is temido dos servidores de Morgoth, e dise que \u00e9 posible que Sauron fora dos m\u00e1is poderosos entre os Maiar. S\u00e1bese por\u00e9n polos escritos do autor que Sauron tem\u00eda profundamente a Melian a Maia, esposa de Thingol, e nunca se atreveu a desafiala.\nSauron antes e durante a Primeira Idade.\nDurante a Primeira Idade Sauron serviu a Morgoth como o seu lugartenente. Durante os Anos das L\u00e1mpadas, mentres Melkor resid\u00eda en Utumno, Sauron f\u00edxose cargo da recentemente constru\u00edda Angband. Trala Guerra dos Poderes e a destruci\u00f3n de Utumno, Sauron escondeuse e os Valar non puideron atopalo. Tralo retorno de Morgoth, p\u00faxose novamente \u00e1s s\u00faas ordes. Co\u00f1ecido polos elfos como Gorthaur o Cruel, era un mestre das ilusi\u00f3ns e a metamorfose. Ti\u00f1a como serventes \u00f3s homes-lobo e outros demos, pantasmas e formas horripilantes, e durante este per\u00edodo conquistou a illa \u00e9lfica de Tol Sirion, chamada desde ent\u00f3n \"Tol-in-Gaurhoth\", a Illa dos Lic\u00e1ntropos. Dominouna baixo un feitizo de medo que fixo fuxir \u00f3s Noldor.\nSauron \u00e9 o m\u00e1is letal dos serventes de Morgoth na Primeira Idade e comanda un ex\u00e9rcito propio. O personaxe antag\u00f3nico a Sauron na PI \u00e9 Melian a Maia, esposa de Thingol, e \u00e9 preto dela que Sauron participa na maior parte da Historia. Sauron est\u00e1 estreitamente envolto na historia de Beren e L\u00fathien e na liberaci\u00f3n do Silmaril. Desde a torre de Tol-in-Gaurhoth (Minas Tirith de Finrod rebautizada \"Illa dos Lic\u00e1ntropos\") sae un poder maligno que sempre se enreda co poder da Cintura de Melian. Entre outras batallas importantes, Finrod Felagund faille fronte a Sauron cara a cara, pero cae baixo os enganos deste esp\u00edrito, m\u00e1is poderoso ca el.\nSauron sofre a primeira das s\u00faas grandes derrotas na Primeira Idade cando L\u00fathien chega a rescatar a Beren, preso nos calabozos da Torre de Sauron; ela lanza un canto de encantamento e est\u00e1 acompa\u00f1ada por Huan, o can de Valinor; ambos enfr\u00f3ntanse a Sauron, que \u00e9 inmobilizado polos poderes da filla de Melian, e \u00e9 atacado por Huan. Sauron foxe da Torre \u00e1 Fraga de Taur-Nu-Fuin, onde se lle menciona por \u00faltima vez dentro da historia dos Silmarils.\nSauron na Segunda Idade.\nTrala ca\u00edda definitiva de Morgoth na Guerra da C\u00f3lera, e logo de ver o poder\u00edo dos Se\u00f1ores do Occidente, Sauron amedrentouse e pediu perd\u00f3n e clemencia. E\u00f6nw\u00eb, o Heraldo de Manw\u00eb, cominouno a ir a Valinor para ser xulgado, pero Sauron non desexou recibir condena algunha, pois tivera moito poder baixo Morgoth, e o mal estaba demasiado presente nel. Foi as\u00ed que permaneceu na Terra Media durante as idades sucesivas, levant\u00e1ndose como novo Se\u00f1or Escuro.\n\u00d3 inicio da Segunda Idade conc\u00e9ntrase no engano e a persuasi\u00f3n antes de despregar as s\u00faas forzas, de maneira que usou unha nova identidade fac\u00e9ndose chamar \"Annatar\" o \"Se\u00f1or dos Dons\", present\u00e1ndose cunha fermosa forma e dicindo ser enviado polos Valar para axudar \u00f3s Noldor nas s\u00faas tarefas para embelecer a Terra Media durante a Segunda Idade. Sauron no personaxe de Annatar \u00e9 expulsado de Lindon, a Terra de Gil-Galad, posto que tanto o primeiro como Galadriel e Elrond desconfiaban deste novo personaxe. Pero foi ben recibido por Celebrimbor en Ost-in-Edhil, a principal cidade de Eregion, onde persuadiu \u00f3s Elfos para que forxasen os Aneis de poder. Por\u00e9n o Anel \u00danico foi forxado s\u00f3 por el nos fogos do Monte do Destino, feito para dominar a t\u00f3dalas razas da Terra Media. Sobre a sorte dese Anel e as guerras que por el se libraron trata \"O Se\u00f1or dos Aneis\".\nA Segunda Idade \u00e9 chamada \"os Anos Escuros\", xa que, ag\u00e1s as protexidas Lindon e Imladris, Sauron estende a escuridade, dominando \u00f3s Homes menores da Terra Media, quen, cheos de medo, o veneraban como un deus. Cando Celebrimbor descobre o engano de Sauron e oculta os tres aneis \u00e9lficos, o Maia enfur\u00e9cese e pretende facer pagar \u00f3s elfos o que el consideraba unha traiz\u00f3n, e invade Eriador e asola todo o que atopa \u00f3 seu paso. Destr\u00fae Eregion por completo e toda Eriador cae baixo o seu poder. Ata o ataque dos elfos no norte e os numenorianos no sur: esta \u00e9 a segunda gran derrota de Sauron. \u00d3 ser derrotado, Sauron foxe \u00f3 leste, onde se refuxia e intenta recuperar o seu poder.\nA finais da Segunda Idade Sauron \u00e9 o se\u00f1or m\u00e1is poderoso da Terra Media. Isto esperta a ira e a envexa de Ar-Ph\u00e2razon, o \u00faltimo rei de N\u00famenor, quen vai \u00e1s Beiras de Umbar (dominio numenoriano), cun poderoso ex\u00e9rcito e esixe a Sauron a s\u00faa rendici\u00f3n, so pena de destru\u00edlo. O Se\u00f1or Escuro acepta renderse e vai como prisioneiro a N\u00famenor, non porque realmente eles puideran atar a Sauron, que posu\u00eda o Anel \u00danico, sen\u00f3n porque os seus desexos eran infiltrarse en N\u00famenor e persuadir \u00f3 rei Ar-Ph\u00e2razon de venerar a escuridade, desexar a vida eterna, rexeitar \u00f3s elfos e \u00f3s Valar e pechar as chegadas a porto dos elfos da Illa Solitaria.\nPersu\u00e1deo para atacar Valinor e rebelarse contra os Valar. O rei atende estes consellos e forma unha grande armada (a m\u00e1is grande de toda a historia da Terra Media) e dir\u00edxese a Tol Eress\u00eba co fin de invadir Valinor. A ira dos Valar esperta e solicitan a Il\u00favatar que free as ambici\u00f3ns dos numenorianos, levantando este unha grande onda que provoca a destruci\u00f3n e o afundimento da illa de N\u00famenor, da que se salva o seu xa declarado inimigo: Elendil.\nDise na historia da Ca\u00edda de N\u00famenor, que Sauron, atrapado pola grande onda que destru\u00edu esta illa, perdeu a capacidade de tomar unha forma amable e fermosa, \u00e9 dicir, perdeu a capacidade de transformarse en Annatar para sempre. Pero o seu escuro esp\u00edrito sobrevive, e regresa como vento maligno \u00e1 Terra Media, apousent\u00e1ndose novamente na Torre Escura. En adiante, s\u00e9ndolle imposible recuperar outra vez unha forma que parecera adecuada \u00f3s ollos dos homes, s\u00f3 mediante a forza e o medo logrou conservar o seu poder.\nA familia e os seguidores de Elendil, que sobreviviron \u00e1 destruci\u00f3n de N\u00famenor, chegaron \u00e1 Terra Media, fundando os reinos no exilio de Arnor e Gondor, e formando posteriormente con Gil-Galad, rei dos Noldor da Terra Media, a \u00daltima Alianza entre Elfos e Homes. Esta alianza logrou derrotar temporalmente a Sauron, a terceira das s\u00faas grandes derrotas, cort\u00e1ndolle o dedo no que levaba o Anel \u00danico, pero este non foi destru\u00eddo, e con el a maior e mellor parte do seu poder quedaron intactos, provocando o seu regreso na idade que vir\u00eda.\nSauron na Terceira Idade.\nSauron estaba desprovisto de gran parte do seu poder trala perda do Anel, polo que actuou con cautela. Reaparece no oeste da Terra Media aproximadamente no ano 1000, cando se escondeu en Dol Guldur, nun outeiro no sur do Gran Bosque Verde (chamado en adiante Bosque Escuro), onde foi co\u00f1ecido como \"o Nigromante\" (tal e como se narra n'O Hobbit).\nPosteriormente o Consello Branco (logo de co\u00f1ecer a verdadeira identidade do Nigromante) loitou por expulsalo do Bosque Escuro (baixo o mando e as estratexias de Saruman, nese ent\u00f3n l\u00edder do Consello), e, tras aparentemente conseguilo, Sauron regresou a Mordor (facendo pensar \u00f3 Consello que triunfaran), onde reconstru\u00edu Barad-d\u00fbr e conxurou arredor de si un inmenso ex\u00e9rcito de homes do Sur, orcos e outras criaturas malvadas. En realidade a estratexia do Consello non tivo \u00e9xito, pois desta forma Sauron consumou o seu plan de regresar a Mordor, onde as s\u00faas forzas xa se estaban preparando, e en Minas Morgul os Nazg\u00fbl xa se reuniran outra vez.\nO fin \u00faltimo de Sauron estaba case consumado: ter\u00eda o poder dos Noldor, o que m\u00e1is desexou durante toda a s\u00faa existencia. Xa que estes usaran os Aneis de Poder, atados \u00f3 seu, s\u00f3 ti\u00f1a que atopar o Anel Dominante e os Elfos caer\u00edan baixo o seu poder.\nAs forzas de Sauron foron derrotadas na Batalla dos Campos de Pelennor, pero o ex\u00e9rcito do Oeste non pod\u00eda derrotalo definitivamente se o Portador do Anel non consumaba a s\u00faa misi\u00f3n.\nFoi finalmente derrotado cando Gollum caeu co Anel \u00danico \u00e1s lavas do Monte do Destino, destru\u00edndo desta forma o principal dep\u00f3sito do poder maligno de Sauron. As\u00ed, dise que Sauron se converte en algo menos que un leve vento maligno, e o seu poder desfaise e esf\u00famase de t\u00f3dalas esquinas do mundo. Seica Sauron volver\u00e1 \u00f3 final dos tempos na Dagor Dagorath, pelexando xunto a Morgoth e sen necesidade de recorrer \u00f3 Anel \u00danico. Nesa batalla Sauron encontrar\u00e1 a fin, igual que o seu mestre.\nA transcendencia do mal de Sauron.\nSauron \u00e9 derrotado en 3019 da Terceira Idade, sen presentar batalla \u00f3s seus principais e m\u00e1is odiados inimigos: C\u00edrdan, Galadriel e Elrond, pero a destruci\u00f3n do Anel Dominante sela da mesma forma a fin da historia dos Altos Elfos na Terra Media; os se\u00f1ores elfos usaran nos seus reinos o poder dos Tres, preservando intacto todo o que arredor deles se encontraba, por isto os seus reinos eran os m\u00e1is fermosos da terra, e tam\u00e9n os m\u00e1is fortes, pero os Tres non estaban libres do \u00danico, e s\u00f3 a presenza do \u00danico no mundo manti\u00f1a o poder latente nos Tres.\nUnha vez destru\u00eddo o \u00danico, os Tres perder\u00edan todo o seu poder, m\u00e1is tarde que cedo, causando que todo aquilo feito con eles se murchara e se perdera nas p\u00e1xinas do esquecemento.\nOs Altos Elfos xa non pod\u00edan vivir nun mundo minguante, porque o seu destino era estar sempre no mundo, as\u00ed que partiron cara \u00e1s terras que te\u00f1en o mesmo destino que eles, navegando m\u00e1is al\u00e1 dos mares a trav\u00e9s do Cami\u00f1o Recto, e chegaron a Eress\u00eba, nas Terras Imperecedoiras, para non regresar xamais."}
{"id": "2372", "revid": "98629", "url": "https://gl.wikipedia.org/wiki?curid=2372", "title": "Virus", "text": "Un virus (do lat\u00edn \"virus\" 'toxina' ou 'veleno') \u00e9 un axente infeccioso microsc\u00f3pico non celular que s\u00f3 pode replicarse penetrando no interior dunha c\u00e9lula. Os virus afectan todo tipo de organismos, desde animais e plantas a bacterias e arqueas. Unha part\u00edcula de virus completa e infectiva f\u00f3ra (xeralmente) da c\u00e9lula denom\u00ednase viri\u00f3n. O descubrimento dos virus empezou cando Dmitri Ivanovsky en 1892 atopou un axente infeccioso das plantas do tabaco tan pequeno que atravesaba os poros dos filtros que reti\u00f1an bacterias, o que levou ao descubrimento do virus do mosaico do tabaco por Martinus Beijerinck en 1898. Desde ent\u00f3n, describ\u00edronse en detalle arredor duns 5.000 virus, a\u00ednda que se estima que existen mill\u00f3ns de tipos diferentes de virus. Os virus at\u00f3panse en case calquera ecosistema da Terra e estas diminutas estruturas son o tipo de entidade biol\u00f3xica numericamente m\u00e1is abundante. O estudo dos virus co\u00f1\u00e9cese como virolox\u00eda, unha subespecialidade da microbiolox\u00eda.\nOs virus non te\u00f1en estrutura celular, sen\u00f3n que simplemente est\u00e1n formados por unha c\u00e1pside (ou c\u00e1psida) de prote\u00ednas que envolve o seu \u00e1cido nucleico, que pode ser ADN ou ARN. Esta estrutura pode, \u00e1 s\u00faa vez, estar rodeada pola envoltura v\u00edrica, unha capa lip\u00eddica con diferentes prote\u00ednas dependendo do virus. O ciclo vital dun virus sempre necesita da maquinaria metab\u00f3lica dunha c\u00e9lula para poder replicar o seu material xen\u00e9tico e c\u00e1pside, producindo moitas copias do virus orixinal. No devandito proceso reside a capacidade destrutora dos virus, xa que poden prexudicar a c\u00e9lula ata destru\u00edla. Poden infectar tanto c\u00e9lulas eucari\u00f3ticas como procari\u00f3ticas (neste \u00faltimo caso denom\u00ednanse bacteri\u00f3fagos, ou simplemente fagos).\nAs part\u00edculas v\u00edricas, chamadas \"viri\u00f3ns\" poden ser de forma helicoidal ou icosa\u00e9drica ou ter formas m\u00e1is complexas. O tama\u00f1o medio dun virus \u00e9 cen veces menor c\u00f3 das bacterias, polo que miden poucas decenas de nan\u00f3metros e s\u00f3 se poden ver con microscopio electr\u00f3nico, a\u00ednda que hai uns poucos exemplos de virus que comparativamente son excepcionalmente grandes.\nA orixe dos virus na historia evolutiva da vida non est\u00e1 clara: alg\u00fans puideron ter evolucionado a partir de pl\u00e1smidos, que son pedazos de ADN que poden pasar dunha c\u00e9lula a outra, mentres que outros puideron evolucionar regresivamente a partir de bacterias. Na evoluci\u00f3n os virus son un medio importante para que te\u00f1a lugar a transferencia horizontal de xenes entre especies, que incrementa a diversidade xen\u00e9tica. Alg\u00fans consideran que os virus son formas de vida, porque levan material xen\u00e9tico, reprod\u00facense e evolucionan por selecci\u00f3n natural. Con todo, carecen de caracter\u00edsticas fundamentais como a estrutura celular, que son xeralmente consideradas necesarias para falar de vida. Como pos\u00faen algunhas pero non todas as calidades da vida, os virus foron descritos como \"organismos no l\u00edmite da vida\".\nOs virus transm\u00edtense de diversos xeitos. Os virus de plantas xeralmente transm\u00edtense de planta a planta por medio de insectos que se alimentan dos zumes das plantas, como os \u00e1fidos; os virus de animais poden ser transportados por insectos hemat\u00f3fagos. Estes organismos que transmiten enfermidades inoculando o axente infeccioso denom\u00ednanse vectores. Outros virus como o da gripe esp\u00e1llanse polos espirros e toses. Os norovirus e rotavirus, que son unha causa com\u00fan de gastroenterite viral, transm\u00edtense pola ruta fecal-oral e pasan por contacto de persoa a persoa, entrando no corpo coa comida e auga. Virus como o VIH son exemplo de virus transmitidos por v\u00eda sexual e sangu\u00ednea. A gama de c\u00e9lulas h\u00f3spede que un virus pode infectar \u00e9 o seu \"rango de h\u00f3spedes\". Este rango pode ser estreito ou m\u00e1is amplo, se o virus pode infectar moitas especies.\nAs infecci\u00f3ns virais en animais causan unha resposta inmunitaria que xeralmente elimina o virus infeccioso. As respostas inmunes poden tam\u00e9n producirse pola administraci\u00f3n de vacinas, as cales confiren unha inmunidade adquirida artificialmente contra unha determinada especie ou cepa de virus. Por\u00e9n, alg\u00fans virus, entre os que est\u00e1n os que causan a SIDA e a hepatite viral, evaden estas respostas inmunes e dan lugar a infecci\u00f3ns cr\u00f3nicas. Os antibi\u00f3ticos non te\u00f1en efecto sobre os virus, pero existen diversos medicamentos antivirais.\nEtimolox\u00eda.\nA palabra virus v\u00e9n do lat\u00edn \"virus\", que significa veleno, toxina. A palabra en plural tam\u00e9n se di virus. De virus derivan os adxectivos v\u00edrico, viral, virulento e o nome viri\u00f3n. En principio, a palabra virus ti\u00f1a un significado moi xeral e aplic\u00e1base a calquera axente infeccioso que causase enfermidades (inclu\u00eddas as enfermidades bacterianas) e rex\u00edstrase por primeira vez no s\u00e9culo XVIII, pero desde o final do s\u00e9culo XIX, a palabra foi adquirindo o seu significado actual m\u00e1is espec\u00edfico.\nUn viri\u00f3n \u00e9 unha part\u00edcula v\u00edrica estable e infectiva que \u00e9 liberada da c\u00e9lula e ten capacidade de infectar outras c\u00e9lulas do mesmo tipo.\nHistoria.\nAo longo do s\u00e9culo XIX foise aceptando que moitas enfermidades se deb\u00edan a axentes infecciosos, que se cr\u00eda eran bacterias e chegaron a identificarse varios destes axentes bacterianos. Pero non sempre era f\u00e1cil identificar o axente causante de certas doenzas infecciosas. Louis Pasteur non puido atopar cal era o axente causante da rabia e especulou sobre que pod\u00eda ser un pat\u00f3xeno demasiado pequeno para ser detectado utilizando un microscopio. En 1884, o microbi\u00f3logo franc\u00e9s Charles Chamberland inventou un filtro que ti\u00f1a poros m\u00e1is pequenos ca unha bacteria. Facendo pasar unha soluci\u00f3n que conti\u00f1a bacterias a trav\u00e9s dese filtro, as bacterias quedaban retidas nel e a soluci\u00f3n filtrada obtida era est\u00e9ril. En 1892, o bi\u00f3logo ruso Dmitri Ivanovsky utilizou estes filtros para estudar un extracto de plantas do tabaco afectadas pola enfermidade do mosaico (que hoxe sabemos \u00e9 producida polo virus do mosaico do tabaco). Ditos extractos filtrados por Ivanovsky segu\u00edan sendo infectivos. Ivanovsky suxeriu que a infecci\u00f3n poder\u00eda estar causada por unha toxina producida pola bacteria, pero non desenvolveu a idea. Naquel tempo pens\u00e1base que todos os axentes infecciosos pod\u00edan quedar retidos nos filtros e cultivados nun medio nutritivo, o que formaba parte da teor\u00eda do xerme das enfermidades. En 1898, o microbi\u00f3logo holand\u00e9s Martinus Beijerinck repetiu os experimentos e quedou convencido de que a soluci\u00f3n filtrada conti\u00f1a unha nova forma de axente infeccioso moi pequeno. Observou que dito axente se multiplicaba s\u00f3 en c\u00e9lulas que estaban divid\u00edndose, pero como os seus experimentos non mostraron que estaba feito de part\u00edculas, chamouno \"contagium vivum fluidum\" (xerme vivo soluble) e reintroduciu a palabra \"virus\". Beijerinck sosti\u00f1a que os virus eran de natureza l\u00edquida, unha teor\u00eda que m\u00e1is tarde foi desacreditada por Wendell Stanley, que probou que eran particulados. Nese mesmo ano Friedrich Loeffler e Paul Frosch fixeron pasar por un filtro similar o primeiro virus animal, o axente da febre aftosa (\"Aphthovirus\").\nA comezos do s\u00e9culo XX, o bacteri\u00f3logo ingl\u00e9s Frederick Twort descubriu un grupo de virus que infectaban bacterias, hoxe chamados bacteri\u00f3fagos (ou comunmente \"fagos\"), o microbi\u00f3logo francocanadense F\u00e9lix d'Herelle describiu virus que, cando se engad\u00edan a colonias de bacterias en placa de \u00e1gar, produc\u00edan \u00e1reas de bacterias mortas. Dilu\u00edu con precisi\u00f3n unha suspensi\u00f3n deses virus e descubriu que canto maior era a diluci\u00f3n (\u00e9 dicir, menor era a concentraci\u00f3n viral), en vez de mataren todas as bacterias os virus produc\u00edan \u00e1reas discretas de bacterias mortas. Contando estas \u00e1reas e multiplicando polo factor de diluci\u00f3n pod\u00eda calcular o n\u00famero de virus na suspensi\u00f3n orixinal. Os fagos consider\u00e1ronse como un tratamento potencial de enfermidades como as febres tifoides e o c\u00f3lera, pero esa esperanza foi esquecida coa chegada da penicilina. O estudo dos fagos proporcionou unha nova visi\u00f3n sobre a activaci\u00f3n e inactivaci\u00f3n de xenes e do modo de introducir xenes alleos dentro de bacterias.\nNo final do s\u00e9culo XIX, os virus eran definidos en termos da s\u00faa infectividade, a s\u00faa capacidade de seren filtrados e os seus requirimentos de h\u00f3spedes vivos. Ata ent\u00f3n os virus cultiv\u00e1ranse s\u00f3 en plantas e animais. En 1906, Ross Granville Harrison inventou un m\u00e9todo para cultivar tecidos en linfa, e, en 1913, E. Steinhardt, C. Israeli e R. A. Lambert utilizaron ese m\u00e9todo para cultivar o virus vaccinia en fragmentos de tecido corneal de cobaia. En 1928, H. B. Maitland e M. C. Maitland cultivaron o virus vaccinia en suspensi\u00f3ns de riles de gali\u00f1a esmiuzados. O seu m\u00e9todo non se xeneralizou ata 1950, cando se cultivou o poliovirus para a produci\u00f3n de vacinas en grande escala.\nEn 1931 conseguiuse outro grande avance cando o pat\u00f3logo norteamericano Ernest William Goodpasture cultivou o virus da gripe e outros varios virus en ovos fertilizados de gali\u00f1a. En 1949, John Franklin Enders, Thomas Weller e Frederick Robbins cultivaron o virus da polio en c\u00e9lulas humanas embrionarias, que foi o primeiro virus que se cultivou sen usar un tecido animal s\u00f3lido ou ovos. Este traballo permitiulle a Jonas Salk preparar unha vacina efectiva contra a polio.\nAs primeiras imaxes de virus obtiv\u00e9ronse cando en 1931 os enxe\u00f1eiros alem\u00e1ns Ernst Ruska e Max Knoll inventaron o microscopio electr\u00f3nico . En 1935, o bioqu\u00edmico e vir\u00f3logo norteamericano Wendell Meredith Stanley examinou o virus do mosaico do tabaco e comprobou que estaba feito principalmente de prote\u00edna. Pouco tempo despois, viuse que este virus estaba formado por prote\u00ednas e ARN.\nO virus do mosaico do tabaco foi o primeiro en ser cristalizado e puido as\u00ed determinarse a s\u00faa estrutura en detalle. As primeiras imaxes de difracci\u00f3n de raios X do virus cristalizado obtiv\u00e9ronas Bernal e Fankuchen en 1941. Base\u00e1ndose nas s\u00faas imaxes, Rosalind Franklin descubriu a estrutura completa deste virus en 1955. Ese mesmo ano, Heinz Fraenkel-Conrat e Robley Williams demostraron que o ARN e a prote\u00edna da cuberta purificadas do virus do mosaico do tabaco poden autoensamblarse formando virus funcionais, o que suxer\u00eda que este simple mecanismo era probablemente o modo polo que se orixinaban os virus nas c\u00e9lulas vivas.\nA segunda metade do s\u00e9culo XX foi a idade dourada de descubrimento de virus e reco\u00f1ec\u00e9ronse m\u00e1is de 2.000 novas especies de virus de animais, plantas e bacterias. En 1957, descubr\u00edronse o arterivirus equino e o virus da diarrea bovina (un pestivirus). En 1963, Baruch Blumberg descubriu o virus da hepatite B, e en 1965, Howard Temin describiu o primeiro retrovirus. A reversotranscriptase, que \u00e9 o encima fundamental dos retrovirus, que utilizan para copiar o seu ARN a ADN, describiuse en 1970, independentemente por Howard Martin Temin e David Baltimore. En 1983 o equipo de Luc Montagnier no Instituto Pasteur en Francia, illou por primeira vez o retrovirus que hoxe co\u00f1ecemos como VIH.\nOrixe.\nOs virus enc\u00f3ntranse en todos os lugares onde haxa seres vivos, e levan existindo probablemente desde que evolucionaron as primeiras c\u00e9lulas. A orixe dos virus non est\u00e1 clara porque non forman f\u00f3siles, polo que houbo que usar t\u00e9cnicas moleculares para comparar o seu ADN ou ARN e investigar como xurdiron. Por\u00e9n, o material xen\u00e9tico viral pode integrarse ocasionalmente na li\u00f1a xerminal do organismo h\u00f3spede e pasar as\u00ed para a s\u00faa descendencia durante moitas xeraci\u00f3ns, o que proporciona unha valiosa fonte de informaci\u00f3n aos paleovir\u00f3logos para que sigan o rastro de antigos virus que existiron hai mill\u00f3ns de anos. Existen tres hip\u00f3teses principais que intentan explicar a orixe dos virus:\nNo pasado, todas estas hip\u00f3teses presentaban problemas. A hip\u00f3tese regresiva non explica por que mesmo os parasitos celulares m\u00e1is pequenos non se parecen aos virus en ning\u00fan modo. A hip\u00f3tese do escape non explica a orixe das c\u00e1psides e outras estruturas tan complexas que presentan as part\u00edculas v\u00edricas. A hip\u00f3tese dos virus primeiro contrav\u00e9n a definici\u00f3n de virus, xa que estes requiren c\u00e9lulas h\u00f3spedes e a hip\u00f3tese non. Os virus reco\u00f1\u00e9cense agora como moi antigos e con orixes que precederon ao momento da diverxencia da vida en tres dominios. Este descubrimento levou aos modernos vir\u00f3logos a reconsiderar e reavaliar estas tres hip\u00f3teses cl\u00e1sicas.\nAs evidencias que apoian a existencia dun mundo ancestral de ARN e as an\u00e1lises computacionais de secuencias de ADN viral e de h\u00f3spedes est\u00e1n permitindo comprender mellor as relaci\u00f3ns evolutivas entre diferentes virus e poden axudar a identificar os devanceiros dos virus modernos. Ata agora, ditas an\u00e1lises non probaron cal destas hip\u00f3teses \u00e9 correcta. Por\u00e9n, parece improbable que todos os virus co\u00f1ecidos actualmente te\u00f1an un antepasado com\u00fan, e os virus probablemente se orixinaron numerosas veces no pasado por un ou varios mecanismos.\nAlgunhas prote\u00ednas virais determinadas est\u00e1n presentes en virus que infectan a seres vivos dos tres dominios da vida, pero a maior\u00eda das prote\u00ednas virais non te\u00f1en hom\u00f3logas nos organismos celulares actuais, todo o cal parece indicar que son moi antigos. Alg\u00fans tipos de viri\u00f3ns seguramente se orixinaron independentemente antes que LUCA, o \u00faltimo antepasado com\u00fan universal da vida celular, como indican os estudos das prote\u00ednas da c\u00e1pside. Os estudos moleculares indican tam\u00e9n que os virus, ao seren parasitos intracelulares obrigados, coevolucionaron cos seus h\u00f3spedes. Os virus tenden a adaptarse ao seu h\u00f3spede natural e, se levan longo tempo evolucionando nel, causan enfermidades leves ou limitadas, propag\u00e1ndose sen afectaren demasiado ao organismo h\u00f3spede, pero non as\u00ed cando infectan a un h\u00f3spede que non \u00e9 o seu h\u00f3spede habitual ou levan pouco tempo nunha especie h\u00f3spede, xa que nese caso adoitan ser m\u00e1is virulentos.\nOs pri\u00f3ns son mol\u00e9culas de prote\u00ednas infecciosas que non conte\u00f1en ADN ou ARN. Poden causar infecci\u00f3ns como o mal das ovellas tolas ou scrapie, a encefalopat\u00eda esponxiforme bovina (\"enfermidade das vacas tolas\") nos vac\u00fans e a enfermidade debilitante cr\u00f3nica nos cervos; nos humanos entre as enfermidades pri\u00f3nicas est\u00e1n o kuru, enfermidade de Creutzfeldt-Jakob e a s\u00edndrome de Gerstmann-Str\u00e4ussler-Scheinker. A\u00ednda que os pri\u00f3ns son esencialmente diferentes dos virus e viroides, o seu descubrimento deulle creto \u00e1 teor\u00eda de que os virus poder\u00edan ter evolucionado a partir de mol\u00e9culas autorreplicantes.\nMicrobiolox\u00eda.\nPropiedades vitais.\nA\u00ednda que a opini\u00f3n m\u00e1is com\u00fan \u00e9 que os virus non deben considerarse seres vivos, hai distintos pareceres sobre se efectivamente deben considerarse formas de vida ou s\u00f3 estruturas org\u00e1nicas que interaccionan cos organismos vivos, e o debate incrementouse co descubrimento do \"Mimivirus\", un virus cun xenoma de gran tama\u00f1o, e outros virus similares. Os virus foron descritos como \"organismos no limiar da vida\", xa que se parecen aos organismos en que pos\u00faen xenes e evolucionan por selecci\u00f3n natural, e reprod\u00facense creando m\u00faltiples copias de si mesmos por autoensamblaxe dos seus compo\u00f1entes. A\u00ednda que te\u00f1en xenes, non te\u00f1en estrutura celular, a cal se considera comunmente como a unidade b\u00e1sica da vida. Os virus non te\u00f1en o seu propio metabolismo, e requiren unha c\u00e9lula h\u00f3spede para fabricar novos produtos. Por tanto, non poden reproducirse naturalmente f\u00f3ra da s\u00faa c\u00e9lula h\u00f3spede. (a\u00ednda que especies bacterianas como as rickettsias e clamidias son consideradas organismos vivos a pesar de teren esa mesma limitaci\u00f3n). As formas de vida aceptadas como tales utilizan a divisi\u00f3n celular para reproducirse, mentres que os virus o que fan \u00e9 ensamblarse espontaneamente dentro de c\u00e9lulas. Isto \u00e9 tam\u00e9n distinto do crecemento aut\u00f3nomo dun cristal, xa que herdan mutaci\u00f3ns xen\u00e9ticas ao estaren suxeitos \u00e1 selecci\u00f3n natural. A autoensamblaxe dos virus dentro das c\u00e9lulas ten implicaci\u00f3ns para o estudo da orixe da vida, xa que dan maior creto \u00e1 hip\u00f3tese de que a vida puido comezar como unha autoensamblaxe de mol\u00e9culas org\u00e1nicas.\nEstrutura.\nOs virus presentan unha gran diversidade de formas e tama\u00f1os na s\u00faa morfolox\u00eda. En xeral, os virus son moito m\u00e1is pequenos c\u00e1s bacterias. A maior\u00eda dos virus que foron estudados te\u00f1en un di\u00e1metro entre 20 e 300 nan\u00f3metros. Alg\u00fans filovirus te\u00f1en unha lonxitude total de ata 1.400\u00a0nm, pero os seus di\u00e1metros son s\u00f3 duns 80\u00a0nm. A maior\u00eda dos virus non poden verse co microscopio \u00f3ptico, polo que se debe usar o microscopio electr\u00f3nico para visualizar os viri\u00f3ns. Para incrementar o contraste entre os virus e o fondo onde se encontran, util\u00edzanse \"tinguiduras\" electrodensas, que son soluci\u00f3ns de sales de metais pesados, como o volframio, que dispersan os electr\u00f3ns das rexi\u00f3ns cubertas coa tinguidura. Cando os viri\u00f3ns est\u00e1n cubertos coa tinguidura (tinguidura positiva), os detalles m\u00e1is finos quedan escurecidos. A tinguidura negativa soluciona ese problema ao tinguir s\u00f3 o fondo.\nUnha part\u00edcula v\u00edrica completa, co\u00f1ecida como viri\u00f3n, consta dun \u00e1cido nucleico rodeado dunha cuberta protectora de prote\u00ednas chamada c\u00e1pside. As c\u00e1psides est\u00e1n formadas por subunidades proteicas id\u00e9nticas chamadas caps\u00f3meros. Os virus poden ter unha \"envoltura\" lip\u00eddica derivada das membranas celulares das c\u00e9lulas h\u00f3spede. As prote\u00ednas da c\u00e1pside est\u00e1n codificadas polo xenoma viral. A forma da c\u00e1pside serve para distinguir os virus morfoloxicamente. As subunidades proteicas codificadas polo virus autoens\u00e1mblanse para formar a c\u00e1pside, e en xeral requiren a presenza do xenoma do virus. Os virus complexos codifican prote\u00ednas que colaboran na construci\u00f3n da c\u00e1pside. As prote\u00ednas asociadas co \u00e1cido nucleico co\u00f1\u00e9cense como nucleoprote\u00ednas, e a asociaci\u00f3n das prote\u00ednas da c\u00e1pside viral co \u00e1cido nucleico viral denom\u00ednase nucleoc\u00e1pside. A c\u00e1pside e a estrutura enteira do virus poden ser sondadas fisicamente con microscopio de forza at\u00f3mica.\nEn xeral, hai catro tipos morfol\u00f3xicos de virus, que son:\nOs poxvirus son grandes virus complexos que te\u00f1en unha morfolox\u00eda pouco com\u00fan. O xenoma viral est\u00e1 asociado con prote\u00ednas dentro dunha estrutura discoidal central chamada nucleoide. O nucleoide est\u00e1 rodeado por unha membrana e dous corpos laterais de funci\u00f3n desco\u00f1ecida. O virus ten unha envoltura externa cunha grosa capa de prote\u00ednas chatoladas sobre a s\u00faa superficie. O viri\u00f3n completo \u00e9 lixeiramente pleom\u00f3rfico, xa que a s\u00faa forma vai desde ovoide a coa forma de ladrillo. O mimivirus era ata hai pouco o virus m\u00e1is longo co\u00f1ecido, cun di\u00e1metro de c\u00e1pside de 400\u00a0nm. Desde a s\u00faa superficie prox\u00e9ctanse filamentos proteicos que miden 100\u00a0nm. A c\u00e1pside aparece hexagonal vista ao microscopio electr\u00f3nico, e, por tanto, dita c\u00e1pside \u00e9 probablemente do tipo icosa\u00e9drico. En 2011, descubriuse un virus a\u00ednda maior no fondo oce\u00e1nico da costa do Chile, que foi chamado provisionalmente \"Megavirus chilensis\", e pode verse mesmo con microscopio \u00f3ptico.\nAlg\u00fans virus que infectan arqueas te\u00f1en estruturas complexas que non est\u00e1n relacionadas con ningunha outra forma presente nos virus, cunha ampla variedade de morfolox\u00edas, que van desde estruturas con forma de fuso, a virus que lembran bast\u00f3ns con gancho, b\u00e1goas ou mesmo botellas. Outros virus de arqueas lembran aos bacteri\u00f3fagos con cola, e poden ter diversas estruturas de cola.\nXenoma.\nAs distintas especies de virus presentan unha enorme variedade de estruturas xen\u00f3micas, e, como grupo, os virus conte\u00f1en m\u00e1is diversidade xen\u00f3mica estrutural c\u00e1s plantas e animais, arqueas, ou bacterias. Hai mill\u00f3ns de tipos de virus, a\u00ednda que s\u00f3 5.000 foron descritos en detalle.\nO \u00e1cido nucleico que leva os xenes dos virus \u00e9 ou ben ADN ou ARN, polo que se denominan virus de ADN ou virus de ARN, respectivamente. A gran maior\u00eda dos virus te\u00f1en xenomas de ARN. Os virus das plantas adoitan a ter xenomas de ARN monocatenario e os bacteri\u00f3fagos de ADN bicatenario.\nOs xenomas virais poden ser circulares, como nos poliomavirus, ou lineares, como nos adenovirus. O tipo de \u00e1cido nucleico \u00e9 irrelevante con respecto \u00e1 forma do xenoma. Entre os virus de ARN e certos virus de ADN, o xenoma est\u00e1 a mi\u00fado dividido en partes separadas, polo que se chama \"segmentado\". Nos virus de ARN, cada segmento xeralmente codifica unha soa prote\u00edna e o m\u00e1is com\u00fan \u00e9 que os segmentos se encontren xuntos dentro dunha mesma c\u00e1pside. Por\u00e9n, non todos os segmentos te\u00f1en que estar no mesmo viri\u00f3n para que o virus sexa infeccioso, como se demostra no virus do mosaico do Bromus (afecta a planta \"Bromus inermis\") e noutros virus de plantas.\nUn xenoma viral, independentemente do seu tipo de \u00e1cido nucleico, \u00e9 case sempre monocatenario ou bicatenario, xa que os mixtos son raros. Os xenomas monocatenarios constan dun \u00e1cido nucleico coas bases non apareadas. Os xenomas bicatenarios constan de d\u00faas cadeas complementarias con bases apareadas. As part\u00edculas v\u00edricas dalgunhas familias de virus, como as que pertencen aos \"Hepadnaviridae\", conte\u00f1en un xenoma que \u00e9 parcialmente de dobre cadea e parcialmente monocatenario.\nNa maior\u00eda dos xenomas v\u00edricos de ARN e alg\u00fans con xenomas de ADN monocatenario, as cadeas simples poden ser de sentido positivo (chamadas cadeas m\u00e1is ou +) ou ben de sentido negativo (chamadas cadeas menos ou -), segundo sexan ou non complementarias ao ARN mensaxeiro viral. O ARN viral de sentido positivo ten o mesmo sentido c\u00f3 ARNm viral e as\u00ed polo menos unha parte del pode ser traducido inmediatamente pola c\u00e9lula h\u00f3spede. O ARN viral de sentido negativo \u00e9 complementario do ARNm e debe ser convertido nun ARN de sentido positivo por unha ARN polimerase ARN dependente antes da s\u00faa traduci\u00f3n. A nomenclatura do ADN para os virus de ADN monocatenario xen\u00f3mico dun s\u00f3 sentido \u00e9 similar \u00e1 nomenclatura do ARN en que a \"cadea codificante\" para o ARNm viral \u00e9 complementaria dela (\u2212), e a \"cadea non codificante\" \u00e9 unha copia dela (+). Con todo, varios tipos de virus de ADN monocatenario e ARN monocatenario te\u00f1en xenomas que son ambisentido nos que se forma un intermediato replicativo de dobre cadea. Exemplos de virus con xenoma ambisentido son os xeminivirus, que son virus de ADN monocatenario de plantas, e os arenavirus, que son virus de ARN monocatenario de animais.\nO tama\u00f1o dos xenomas var\u00eda moito entre as especies. Os xenomas virais m\u00e1is pequenos (os dos circovirus de ADN monocatenario da familia \"Circoviridae\") codifican s\u00f3 d\u00faas prote\u00ednas e te\u00f1en un tama\u00f1o de xenoma de s\u00f3 2 quilobases, e os m\u00e1is grandes (o dos mimivirus) te\u00f1en tama\u00f1os xen\u00f3micos dunhas 1,2 megabases e codifican unhas mil prote\u00ednas. Os xenomas dos virus de ADN grande nucleocitoplasm\u00e1ticos, grupo ao que pertence o mimivirus, son excepcionais, xa que son dun tama\u00f1o moi grande para un virus, codifican moitas prote\u00ednas e son comparables aos dalgunhas bacterias. En xeral, os virus de ARN te\u00f1en tama\u00f1os xen\u00f3micos menores c\u00f3s virus de ADN debido a unha maior taxa de erro durante a replicaci\u00f3n, e te\u00f1en un tama\u00f1o superior m\u00e1ximo l\u00edmite. Al\u00e9n deste l\u00edmite, os erros no xenoma que se producen durante a replicaci\u00f3n fan que o virus sexa inoperante ou non competitivo. Para compensar isto, os virus de ARN con frecuencia te\u00f1en xenomas segmentados (o xenoma div\u00eddese en mol\u00e9culas m\u00e1is pequenas) reducindo as\u00ed a posibilidade de que un erro nun s\u00f3 compo\u00f1ente do xenoma incapacite a totalidade do xenoma. Polo contrario, os virus de ADN xeralmente te\u00f1en xenomas m\u00e1is longos a causa da maior fidelidade de copia que pos\u00faen os seus encimas replicativos. Os virus de ADN monocatenario son unha excepci\u00f3n a esta regra, xa que as taxas de mutaci\u00f3n nestes xenomas poden aproximarse ao caso extremo dos virus de ARN monocatenario.\nOs virus poden sufrir cambios xen\u00e9ticos por medio de varios mecanismos. Estes incl\u00faen un proceso chamado deriva antix\u00e9nica na que as bases do ADN ou ARN mutan a outras bases. A maior\u00eda destas mutaci\u00f3ns puntuais son \"silenciosas\", \u00e9 dicir, non causan cambios na prote\u00edna codificada polo xene, pero outras poden proporcionar vantaxes evolutivas como a resistencia a drogas antivirais. O cambio antix\u00e9nico (\"antigenic shift\") ten lugar cando hai un cambio importante no xenoma do virus. Isto pode ser o resultado da recombinaci\u00f3n xen\u00e9tica ou de redistribuci\u00f3n (\"reassortment\"). Cando isto ocorre co virus da gripe poden orixinarse pandemias. Os virus de ARN \u00e1s veces existen como \"quasiespecies\" ou enxames de virus da mesma especie pero con secuencias xen\u00f3micas lixeiramente distintas. Estas \"quasiespecies\" son unha das dianas principais da selecci\u00f3n natural.\nOs xenomas segmentados te\u00f1en tam\u00e9n vantaxes evolutivas. Distintas cepas dun virus cun xenoma segmentado poden intercambiar e combinar xenes e producir unha proxenie de virus que ten caracter\u00edsticas \u00fanicas. Isto denom\u00ednase redistribuci\u00f3n ou \"sexo viral\".\nA recombinaci\u00f3n xen\u00e9tica \u00e9 o proceso polo cal unha fibra de ADN rompe e despois volve a unirse ao extremo dunha mol\u00e9cula diferente da orixinal. Isto pode ocorrer cando varios virus infectan a unha c\u00e9lula simultaneamente, e os estudos da evoluci\u00f3n viral indican que a recombinaci\u00f3n \u00e9 un proceso moi estendido nas especies estudadas. A recombinaci\u00f3n \u00e9 com\u00fan tanto nos virus de ADN coma nos de ARN.\nCiclo de replicaci\u00f3n.\nAs poboaci\u00f3ns virais non crecen por divisi\u00f3n celular, porque os virus son acelulares. O que fan \u00e9 utilizar a maquinaria e metabolismo da c\u00e9lula h\u00f3spede para producir m\u00faltiples copias de si mesmos, fabricando os seus compo\u00f1entes e \"ensambl\u00e1ndoos\" na c\u00e9lula.\nO ciclo de vida dos virus difire moito entre especies pero p\u00f3dese dicir que hai seis estadios b\u00e1sicos nun ciclo de vida viral t\u00edpico, que son:\nO material xen\u00e9tico dentro das part\u00edculas v\u00edricas, e o m\u00e9todo polo cal se replica o material, var\u00eda considerablemente entre diferentes tipos de virus.\nEfectos sobre a c\u00e9lula h\u00f3spede.\nA gama de efectos estruturais e bioqu\u00edmicos da infecci\u00f3n v\u00edrica sobre a c\u00e9lula h\u00f3spede \u00e9 ampla. Denom\u00ednanse \"efectos citop\u00e1ticos\". A maior\u00eda das infecci\u00f3ns v\u00edricas orixinan finalmente a morte da c\u00e9lula h\u00f3spede. As causas da morte poden ser a lise celular, alteraci\u00f3ns na superficie da membrana da c\u00e9lula e apoptose. Con frecuencia a morte celular est\u00e1 causada polo cesamento das s\u00faas actividades normais debido \u00e1 supresi\u00f3n exercida por prote\u00ednas v\u00edricas espec\u00edficas, non todas as cales son compo\u00f1entes da part\u00edcula v\u00edrica.\nAlg\u00fans virus non causan cambios aparentes na c\u00e9lula infectada. As c\u00e9lulas nas que o virus est\u00e1 latente e inactivo mostran poucos sinais de infecci\u00f3n e a mi\u00fado funcionan normalmente. Isto causa infecci\u00f3ns persistentes e o virus acostuma estar en estado dormente durante moitos meses ou anos. Isto \u00e9 com\u00fan nos virus do herpes. Alg\u00fans virus, como o de Epstein-Barr, poden causar unha proliferaci\u00f3n celular sen orixinar un tumor maligno, e outros, como os papilomavirus, poden causar cancro.\nRango de h\u00f3spedes.\nOs virus son, con gran diferenza, as entidades biol\u00f3xicas m\u00e1is abundantes da Terra e o seu n\u00famero supera o de todos os seres vivos xuntos. Infectan a todo tipo de vida celular, tanto de animais coma de plantas, fungos, protistas ou bacterias. Por\u00e9n, cada tipo de virus pode infectar s\u00f3 un limitado rango de h\u00f3spedes e moitos son espec\u00edficos de especie. Alg\u00fans, como o virus da var\u00edola por exemplo, poden infectar s\u00f3 unha especie, a humana neste caso, e dise que te\u00f1en un rango de h\u00f3spedes estreito. Outros virus, como o virus da rabia, poden infectar diferentes especies de animais e dise que te\u00f1en un rango amplo. Os virus que infectan plantas son inofensivos para os animais, e a maior\u00eda dos virus que infectan outros animais son inofensivos para os humanos. O rango de h\u00f3spedes dalg\u00fans bacteri\u00f3fagos est\u00e1 limitado a unha soa cepa de bacterias e poden utilizarse para rastrear a fonte de estalidos infecciosos por un m\u00e9todo chamado tipificaci\u00f3n de fagos.\nClasificaci\u00f3n.\nA clasificaci\u00f3n trata de describir a diversidade dos virus d\u00e1ndolles nome e agrup\u00e1ndoos segundo as s\u00faas semellanzas. En 1962, Andr\u00e9 Lwoff, Robert Horne e Paul Tournier foron os primeiros que elaboraron un m\u00e9todo de clasificaci\u00f3n dos virus, chamado LHT, baseado no sistema xer\u00e1rquico da taxonom\u00eda de Linneo. Este sistema utilizaba as categor\u00edas de filo, clase, orde, familia, x\u00e9nero e especie. Os virus agrup\u00e1banse de acordo coas propiedades que compart\u00edan (e non coas dos seus h\u00f3spedes) e o tipo de \u00e1cido nucleico que formaba os seus xenomas. M\u00e1is tarde formouse o Comit\u00e9 Internacional de Taxonom\u00eda de Virus (ICTV), que elaborou unha clasificaci\u00f3n na que os virus non est\u00e1n clasificados en filos ou clases, xa que o pequeno tama\u00f1o do seu xenoma e alta taxa de mutaci\u00f3n fai dif\u00edcil determinar os seus antepasados al\u00e9n da categor\u00eda de orde. Como complemento a esta clasificaci\u00f3n util\u00edzase a clasificaci\u00f3n de Baltimore.\nClasificaci\u00f3n do ICTV.\nO Comit\u00e9 Internacional de Taxonom\u00eda de Virus (\"International Committee on Taxonomy of Viruses\", ICTV) elaborou o sistema de clasificaci\u00f3n actual dos virus e publicou directrices que fac\u00edan grande \u00e9nfase en certas propiedades dos virus para manter a uniformidade das familias v\u00edricas. Estableceuse as\u00ed unha taxonom\u00eda unificada (un sistema universal para clasificar os virus). O 9\u00ba informe do ICTV define o concepto de especie v\u00edrica como o taxon m\u00e1is baixo da xerarqu\u00eda dos taxons virais. Con todo, s\u00f3 se estudou unha pequena parte da diversidade total de virus, e as an\u00e1lises de mostras de procedencia humana encontraron que arredor do 20% das secuencias de virus recollidas non foran vistas nunca antes, e as mostras recollidas do ambiente, como as procedentes de auga mari\u00f1a e sedimentos oce\u00e1nicos, atoparon que a gran maior\u00eda das secuencias eran completamente novas.\nA estrutura taxon\u00f3mica xeral \u00e9 a seguinte:\nNa taxonom\u00eda do ICTV publicada no 2011, dist\u00ednguense seis ordes, os \"Caudovirales\", \"Herpesvirales\", \"Mononegavirales\", \"Nidovirales\", \"Picornavirales\" e \"Tymovirales\". Prop\u00faxose ademais unha s\u00e9tima orde, os \"Ligamenvirales\". O Comit\u00e9 non distingue formalmente entre subespecies, cepas e illamentos. No total hai 6 ordes, 87 familias, 19 subfamilias, 349 x\u00e9neros, arredor de 2.284 especies e uns 3.000 tipos a\u00ednda non clasificados.\nClasificaci\u00f3n de Baltimore.\nO bi\u00f3logo e premio Nobel David Baltimore ideou o sistema de clasificaci\u00f3n dos virus co\u00f1ecido como clasificaci\u00f3n de Baltimore. O sistema de clasificaci\u00f3n do ICTV util\u00edzase conxuntamente con estoutro nas clasificaci\u00f3ns dos virus modernas.\nA clasificaci\u00f3n de Baltimore dos virus est\u00e1 baseada no mecanismo utilizado para a produci\u00f3n do ARNm. Os virus deben xerar os seus ARNm a partir dos seus xenomas para poder producir prote\u00ednas e replicarse, pero utilizan diferentes mecanismos para facelo en cada familia v\u00edrica. Os xenomas virais poden ser monocatenarios ou bicatenarios, de ARN ou de ADN, e poden ou non utilizar a reversotranscriptase (RT). Ademais, os virus de ARN monocatenario poden ser de sentido positivo (+) ou antisentido (\u2212). Esta clasificaci\u00f3n establece sete grupos:\nComo exemplo da clasificaci\u00f3n viral, o virus da varicela, chamado virus da varicela z\u00f3ster (VZV), pertence \u00e1 orde Herpesvirales, familia \"Herpesviridae\", subfamilia \"Alphaherpesvirinae\" e x\u00e9nero \"Varicellovirus\" (na clasificaci\u00f3n do ICTV). Ademais est\u00e1 encadrado no grupo I da clasificaci\u00f3n de Baltimore porque \u00e9 un virus de ADN bicatenario que non utiliza reversotranscriptase.\nAxentes subvirais e pri\u00f3ns.\nOutros axentes similares a virus, que tam\u00e9n son estudados pola virolox\u00eda, pero que non presentan todas as propiedades da definici\u00f3n tradicional de virus (non te\u00f1en c\u00e1pside proteica, non se replican na falta doutros virus), e non est\u00e1n inclu\u00eddos nas clasificaci\u00f3ns dos virus normais, son os chamados axentes subvirais. Entre eles est\u00e1n:\nOutros axentes estudados pola virolox\u00eda son os pri\u00f3ns. Os pri\u00f3ns non son virus, xa que se trata de prote\u00ednas sen \u00e1cido nucleico, pero con capacidade \"infecciosa\". Segundo a interpretaci\u00f3n com\u00fan, os pri\u00f3ns adoptan unha conformaci\u00f3n tridimensional anormal que causa unha enfermidade e que pode propagarse a outras prote\u00ednas iguais que ti\u00f1an a conformaci\u00f3n normal. Poden transmitirse dun individuo a outro, polo que pode dicirse que te\u00f1en car\u00e1cter infeccioso. Exemplos de doenzas causada por pri\u00f3ns son a s\u00edndrome de Creutzfeldt-Jakobs e a encefalopat\u00eda esponxiforme bovina (\"mal das vacas tolas\").\nOs virus nas enfermidades humanas.\nExemplos de enfermidades humanas com\u00fans causadas por virus son o arrefriado com\u00fan, a gripe, a varicela e o herpes labial. Moitas enfermidades serias como o \u00e9bola, a SIDA, a gripe aviaria e a SARS son tam\u00e9n causadas por virus. A capacidade relativa dos virus de causar doenzas denom\u00ednase virulencia. Estanse a investigar outras doenzas para comprobar se te\u00f1en un virus como axente causante, como a posible conexi\u00f3n entre o herpesvirus humano 6 (HHV6) e enfermidades neurol\u00f3xicas como a esclerose m\u00faltiple e a s\u00edndrome de fatiga cr\u00f3nica. Hai controversia sobre se o bornavirus, que previamente se pensaba que causaba enfermidades neurol\u00f3xicas en cabalos, poder\u00eda ser responsable de enfermidades psiqui\u00e1tricas en humanos.\nOs virus utilizan diferentes mecanismos para producir enfermidades nun organismo, o cal depende en gran medida da especie viral de que se trate. Os mecanismos a nivel celular incl\u00faen principalmente a lise celular, isto \u00e9, a sa\u00edda da c\u00e9lula rompendo a s\u00faa membrana coa conseguinte morte da c\u00e9lula. En organismos multicelulares, se morre un n\u00famero suficiente de c\u00e9lulas, todo o organismo empezar\u00e1 a sufrir os efectos. A\u00ednda que os virus distorsionan a homeostase normal saudable, orixinando doenzas, poden existir dentro dun organismo de forma relativamente inofensiva. Un exemplo \u00e9 a capacidade do virus herpes simplex, que causa o herpes labial, de permanecer en estado dormente no corpo humano, o que se denomina latencia, e que \u00e9 unha caracter\u00edstica dos virus herpes, como o virus de Epstein-Barr, que causa a febre glandular, e o virus varicela z\u00f3ster, que causa a varicela e o herpes z\u00f3ster. A maior\u00eda da xente foi infectada por alg\u00fan tipo de herpes. Por\u00e9n, estes virus latentes poder\u00edan en certas circunstancias ser beneficiosos, xa que \u00e1s veces a presenza do virus pode incrementar a inmunidade contra pat\u00f3xenos bacterianos como \"Yersinia pestis\".\nAlg\u00fans virus causan infecci\u00f3ns cr\u00f3nicas que duran toda a vida, nas que os virus contin\u00faan replic\u00e1ndose no corpo a pesar dos esforzos dos mecanismos de defensa do h\u00f3spede. Isto \u00e9 com\u00fan nas infecci\u00f3ns polos virus das hepatites B e C. As persoas infectadas cronicamente denom\u00ednanse portadores, xa que serven de reservorios de virus infecciosos. En poboaci\u00f3ns cunha alta proporci\u00f3n de portadores, dise que a enfermidade \u00e9 end\u00e9mica.\nEpidemiolox\u00eda.\nA epidemiolox\u00eda viral \u00e9 a rama da medicina que trata da transmisi\u00f3n e control das infecci\u00f3ns v\u00edricas en humanos. A transmisi\u00f3n dos virus pode ser vertical, o que significa que se transmite de nai a fillo, ou horizontal, que significa que se transmite dunha persoa a outra. Exemplos de transmisi\u00f3n vertical son a do virus da hepatite B e do VIH, na que o meni\u00f1o xa nace infectado co virus. Outro exemplo m\u00e1is raro \u00e9 o do virus da varicela z\u00f3ster, o cal, a pesar de que causa infecci\u00f3ns relativamente leves nos humanos, pode ser letal para o feto ou o neonato.\nA transmisi\u00f3n horizontal \u00e9 o mecanismo m\u00e1is com\u00fan de transmisi\u00f3n das infecci\u00f3ns v\u00edricas nas poboaci\u00f3ns. A transmisi\u00f3n pode ocorrer nos seguintes casos:\nA taxa ou velocidade de transmisi\u00f3n das infecci\u00f3ns virais depende de factores como a densidade de poboaci\u00f3n, o n\u00famero de individuos susceptibles (por exemplo, os que non son inmunes), a calidade do servizo de recollida de lixo e o tempo climatol\u00f3xico.\nA epidemiolox\u00eda pode utilizarse para romper a cadea de infecci\u00f3ns en poboaci\u00f3ns durante os estalidos de enfermidades virais. Util\u00edzanse medidas de control base\u00e1ndose no co\u00f1ecemento de como se transmite o virus. \u00c9 importante atopar a fonte ou fontes do estalido e identificar o virus. Unha vez que o virus foi identificado, a cadea de transmisi\u00f3n pode interromperse \u00e1s veces polas vacinas. Cando non se disp\u00f3n de vacinas, poden ser efectivas a hixiene e a desinfecci\u00f3n. A mi\u00fado, as persoas infectadas son illadas do resto da comunidade, e os que estiveron expostos ao virus deben pasar un per\u00edodo de corentena. En epidemias en animais \u00e1s veces hai que sacrificar moitos animais. A maior\u00eda das infecci\u00f3ns virais de humanos e doutros animais te\u00f1en un per\u00edodo de incubaci\u00f3n durante o cal a infecci\u00f3n non causa s\u00edntomas evidentes. Os per\u00edodos de incubaci\u00f3n das enfermidades virais var\u00edan desde uns poucos d\u00edas a semanas. Despois do per\u00edodo de incubaci\u00f3n ou solap\u00e1ndose un pouco con el, hai un per\u00edodo en que o individuo ou animal infectado \u00e9 contaxioso e pode infectar outras persoas ou animais. Co\u00f1\u00e9cense os per\u00edodos de incubaci\u00f3n e de contaxio de moitas infecci\u00f3ns virais, o que \u00e9 importante para o control das epidemias. Cando o estalido infeccioso causa unha proporci\u00f3n anormalmente alta de casos na poboaci\u00f3n, localidade ou rexi\u00f3n, denom\u00ednase epid\u00e9mico. Se a infecci\u00f3n se estende por todo o mundo, denom\u00ednase pand\u00e9mica.\nEpidemias e pandemias.\nAs poboaci\u00f3ns ind\u00edxenas de Am\u00e9rica foron decimadas por enfermidades contaxiosas como a var\u00edola, tra\u00eddas a Am\u00e9rica polos colonizadores europeos. Non se sabe exactamente cantos ind\u00edxenas americanos morreron por estas enfermidades alleas que entraron no continente despois da chegada de Col\u00f3n, pero est\u00edmase que foi preto do 70% da poboaci\u00f3n. O dano feito por estas doenzas axudou significativamente os intentos europeos de desprazar e conquistar a poboaci\u00f3n nativa.\nUnha pandemia \u00e9 unha epidemia estendida por todo o mundo. A pandemia de gripe de 1918, que se prolongou ata 1919, tivo unha severidade de categor\u00eda 5 e foi causada por unha cepa do virus da gripe A infrecuentemente virulenta e mortal. As v\u00edtimas eran con frecuencia adultos mozos e saudables, ao contrario da maior\u00eda das epidemias de gripe, que afectan principalmente nenos, vellos, ou persoas debilitadas. As estimaci\u00f3ns vellas calculaban que matara a 40\u201350\u00a0mill\u00f3ns de persoas, pero as m\u00e1is recentes estiman que puido matar a 100\u00a0mill\u00f3ns, ou o 5% da poboaci\u00f3n mundial en 1918.\nA maior\u00eda dos investigadores cre que o VIH se orixinou na \u00c1frica subsahariana durante o s\u00e9culo XX, e converteuse agora nunha pandemia. Calc\u00falase que hai hoxe no mundo 38,6 mill\u00f3ns de persoas que viven coa enfermidade. O programa das Naci\u00f3ns Unidas contra a SIDA (UNAIDS) e a Organizaci\u00f3n Mundial da Sa\u00fade (OMS) estiman que a SIDA leva matado xa a m\u00e1is de 25 mill\u00f3ns de persoas desde que se co\u00f1eceu en 1981, o que fai que se considere unha das epidemias m\u00e1is destrutivas da historia. En 2007 houbo 2,7 mill\u00f3ns de novas infecci\u00f3ns polo VIH e 2 mill\u00f3ns de mortes relacionadas co VIH.\nVarios virus pat\u00f3xenos moi letais son membros dos \"Filoviridae\". Os filovirus son virus do tipo filamentoso, que causan febre hemorr\u00e1xica viral, e entre eles est\u00e1n o virus \u00c9bola e o virus Marburg. O virus Marburg causou en 2004-2005 un estalido infeccioso en Angola, que foi a peor epidemia co\u00f1ecida dunha febre hemorr\u00e1xica viral.\nCancro.\nCertos virus son causa ben establecida de cancro en humanos e outras especies. Os cancros virais ocorren s\u00f3 nunha minor\u00eda das persoas ou animais infectados. Os virus procancerosos pertencen a varias familias v\u00edricas, tanto de virus de ARN coma de ADN, polo que non hai un s\u00f3 tipo de \"oncovirus\" (un termo usado orixinalmente para os retrovirus agudamente transformantes). O desenvolvemento do cancro est\u00e1 determinado por unha variedade de factores como a inmunidade do h\u00f3spede e as mutaci\u00f3ns no h\u00f3spede. Entre os virus que se aceptan como causa de cancros humanos est\u00e1n alg\u00fans xenotipos de papilomavirus humano, virus da hepatite B, virus da hepatite C, virus de Epstein-Barr, herpesvirus asociado ao sarcoma de Kaposi e virus T-linfotr\u00f3pico humano. O virus do cancro humano descuberto m\u00e1is recentemente \u00e9 un poliomavirus (poliomavirus da c\u00e9lula de Merkel), que causa a maior\u00eda dos casos dunha rara forma de cancro de pel chamado carcinoma de c\u00e9lula de Merkel.\nOs virus da hepatite poden orixinar infecci\u00f3ns cr\u00f3nicas que dean lugar a cancro de f\u00edgado. A infecci\u00f3n polo virus T-linfotr\u00f3pico humano pode causar mielopat\u00eda asociada ao virus HTLV-1 e leucemia de c\u00e9lula T adulta. Os papilomavirus humanos orixinan cancros de c\u00e9rvix uterino, pel, ano e pene. Entre os \"Herpesviridae\", os herpesvirus asociados ao sarcoma de Kaposi causan sarcoma de Kaposi e certos linfomas, e o virus de Epstein-Barr causa o linfoma de Burkitt, linfoma de Hodgkin, trastornos linfoproliferativos de c\u00e9lulas B e carcinoma nasofar\u00ednxeo. O poliomavirus de c\u00e9lulas de Merkel est\u00e1 moi relacionado co SV40 e poliomavirus de ratos, que foron utilizados como modelos animais de virus do cancro durante 50 anos.\nMecanismos de defensa do h\u00f3spede.\nA primeira li\u00f1a de defensa do corpo contra os virus \u00e9 o sistema inmunitario innato. Este consta de c\u00e9lulas e outros mecanismos que defenden o h\u00f3spede das infecci\u00f3ns dun modo non espec\u00edfico. Isto significa que as c\u00e9lulas do sistema innato reco\u00f1ecen e responden aos pat\u00f3xenos dun modo xen\u00e9rico, pero, ao contrario do que ocorre coa acci\u00f3n do sistema inmunitario adaptativo, isto non confire ao h\u00f3spede unha inmunidade protectora de longa duraci\u00f3n.\nA interferencia de ARN \u00e9 unha importante defensa innata contra os virus. Moitos virus te\u00f1en unha estratexia de replicaci\u00f3n que implica a formaci\u00f3n de ARN bicatenario. Cando eses virus infectan \u00e1 c\u00e9lula, liberan a s\u00faa mol\u00e9cula ou mol\u00e9culas de ARN, as cales se unen inmediatamente a un complexo proteico chamado Dicer que corta o ARN en pequenos anacos. Act\u00edvase unha v\u00eda bioqu\u00edmica chamada complexo RISC, a cal degrada o ARNm viral e a c\u00e9lula sobrevive \u00e1 infecci\u00f3n. Os rotavirus evitan este mecanismo de defensa non decapsid\u00e1ndose por completo dentro da c\u00e9lula e liberando o novo ARNm producido a trav\u00e9s de poros da c\u00e1pside interna da part\u00edcula. O ARN de dobre cadea xen\u00f3mico permanece protexido dentro da parte central (\"core\") do viri\u00f3n.\nCando o sistema inmunitario adaptativo dos vertebrados encontra un virus, produce anticorpos espec\u00edficos, que se unen ao virus e a mi\u00fado o converten en non infeccioso (neutralizaci\u00f3n do virus). Esta \u00e9 a inmunidade humoral. Hai dous tipos de anticorpos que son os m\u00e1is importantes. O primeiro son as IgM, que son moi efectivas neutralizando virus, pero que as c\u00e9lulas inmunitarias producen s\u00f3 durante unhas poucas semanas. O segundo, chamado IgG, prod\u00facese por tempo prolongado. A presenza ou non de IgM no sangue do h\u00f3spede util\u00edzase para comprobar que hai unha infecci\u00f3n aguda, mentres que a IgG indica que se produciu a infecci\u00f3n nalg\u00fan momento pasado. Os anticorpos IgG m\u00eddense cando se est\u00e1n realizando probas de inmunidade.\nOs anticorpos poden seguir sendo un mecanismo de defensa efectivo mesmo despois de que os virus conseguisen entrar na c\u00e9lula h\u00f3spede. Unha prote\u00edna celular chamada TRIM21 pode unirse aos anticorpos que permaneceron unidos \u00e1 superficie da part\u00edcula do virus unha vez que este entrou na c\u00e9lula. Isto prepara a subseguinte destruci\u00f3n dos virus polos encimas do sistema do proteosoma da c\u00e9lula.\nUnha segunda defensa que te\u00f1en os vertebrados contra os virus denom\u00ednase inmunidade mediada por c\u00e9lulas e implica \u00e1s chamadas c\u00e9lulas T. As c\u00e9lulas do corpo despregan constantemente curtos fragmentos das s\u00faas prote\u00ednas na superficie celular, e, se unha c\u00e9lula T reco\u00f1ece un fragmento viral sospeitoso al\u00ed, a c\u00e9lula h\u00f3spede \u00e9 destru\u00edda polas c\u00e9lulas T citot\u00f3xicas e proliferan as c\u00e9lulas T espec\u00edficas contra ese virus. C\u00e9lulas como os macr\u00f3fagos e c\u00e9lulas dendr\u00edticas son especialistas nesta presentaci\u00f3n de ant\u00edxenos.\nA produci\u00f3n de interfer\u00f3n \u00e9 outro mecanismo importante de defensa do h\u00f3spede. O interfer\u00f3n \u00e9 unha prote\u00edna producida polas c\u00e9lulas do corpo cando est\u00e1n infectadas por virus. O seu papel na inmunidade \u00e9 complexo; desencadea a produci\u00f3n de encimas antiv\u00edricos que finalmente impiden a reproduci\u00f3n do virus. O interfer\u00f3n gamma activa a actividade de macr\u00f3fagos e c\u00e9lulas asasinas naturais.\nNon todas as infecci\u00f3ns v\u00edricas producen unha resposta inmune protectora por esta v\u00eda. O VIH evita o sistema inmunitario ao cambiar continuamente a secuencia das prote\u00ednas da superficie do viri\u00f3n e por permanecer un tempo latente integrado no cromosoma. Estes virus persistentes evitan o control do sistema inmunitario secuestrando ou bloqueando a presentaci\u00f3n de ant\u00edxenos, con resistencia \u00e1s citocinas, con evasi\u00f3n das actividades das c\u00e9lulas asasinas naturais, evitando a apoptose e con cambios antix\u00e9nicos. Outros virus chamados \"virus neurotr\u00f3picos\", esp\u00e1llanse por propagaci\u00f3n neural no sistema nervioso, onde o sistema inmune non pode acadalos.\nPrevenci\u00f3n e tratamento.\nComo os virus utilizan v\u00edas metab\u00f3licas vitais da c\u00e9lula h\u00f3spede para replicarse, son dif\u00edciles de eliminar sen usar f\u00e1rmacos que causen efectos t\u00f3xicos ao h\u00f3spede en xeral. As estratexias m\u00e9dicas m\u00e1is efectivas contra as enfermidades de orixe viral son a vacinaci\u00f3n para adquirir inmunidade contra a infecci\u00f3n, e as drogas antivirais que interfiren selectivamente coa replicaci\u00f3n viral.\nVacinas.\nA vacinaci\u00f3n \u00e9 un modo barato e efectivo de previr as infecci\u00f3ns v\u00edricas. As vacinas xa se usaban para previr as infecci\u00f3ns virais moito antes de que se descubrise a existencia dos virus. A primeira vacina obtida por Edward Jenner no s\u00e9culo XVIII inmunizaba contra o virus da var\u00edola. O seu uso supuxo un declive dr\u00e1stico na morbilidade (enfermidade) e mortalidade asociadas con infecci\u00f3ns virais como a polio, sarampelo, papeiras e rub\u00e9ola. As infecci\u00f3ns polo virus do sarampelo foron erradicadas nos pa\u00edses onde se fixo unha correcta campa\u00f1a continuada de vacinaci\u00f3n. Hai vacinas efectivas para previr unhas trece infecci\u00f3ns virais nos humanos, e moitas outras util\u00edzanse para previr infecci\u00f3ns virais en animais. As vacinas poden consistir en virus atenuados ou inactivados, ou en prote\u00ednas virais (ant\u00edxenos). As vacinas de virus atenuados conte\u00f1en formas debilitadas do virus, que non poden causar a enfermidade, pero conte\u00f1en ant\u00edxenos que provocar\u00e1n a inmunizaci\u00f3n. As vacinas de virus atenuados poden ser perigosas cando se administran a persoas cun sistema inmunitario debilitado (persoas inmunocomprometidas), porque nestas persoas, o virus debilitado pode causar a enfermidade. Utilizando diversas t\u00e9cnicas biotecnol\u00f3xicas e a enxe\u00f1ar\u00eda xen\u00e9tica poden producirse vacinas de subunidades. Nestas vacinas \u00fasanse s\u00f3 as prote\u00ednas da c\u00e1pside do virus. A vacina da hepatite B \u00e9 un exemplo deste tipo de vacinas. As vacinas de subunidades son seguras nos pacientes inmunocomprometidos porque non poden causar a enfermidade.\nA vacina do virus da febre amarela, constitu\u00edda por unha cepa atenuada chamada 17D, \u00e9 probablemente a vacina m\u00e1is segura e efectiva que se xerou ata agora.\nDrogas antivirais.\nOs medicamentos ou drogas antivirais son con frecuencia an\u00e1logos de nucle\u00f3sidos, (as unidades que forman o ADN unidas a fosfatos, que non son as aut\u00e9nticas no caso dos an\u00e1logos), que os virus incorporan aos seus xenomas durante a replicaci\u00f3n en lugar dos verdadeiros nucle\u00f3sidos. O ciclo de vida do virus queda detido porque o novo ADN sintetizado \u00e9 inactivo. Isto d\u00e9bese a que estes an\u00e1logos carecen de grupos hidroxilo, os cales son os que se enlazan cos grupos fosfato para formar o esqueleto da mol\u00e9cula de ADN. Exemplos de an\u00e1logos de nucle\u00f3sidos son o aciclovir utilizado contra o virus Herpes simplex e a lamivudina usada contra o VIH e o virus da hepatite B. O aciclovir \u00e9 unha das drogas antivirais m\u00e1is antigas e m\u00e1is usadas.\nOutras drogas antivirais atacan outros estadios do ciclo de vida do virus. O VIH depende dun encima proteol\u00edtico chamado protease de VIH-1 para madurar e facerse plenamente infeccioso. Hai un tipo de drogas chamado inhibidores da protease que inactivan este encima.\nA hepatite C orix\u00ednase pola infecci\u00f3n por un virus de ARN. No 80% das persoas infectadas, a enfermidade \u00e9 cr\u00f3nica, e, se non reciben tratamento, quedan infectados para o resto da s\u00faa vida. Por\u00e9n, hai agora un tratamento efectivo que utiliza o an\u00e1logo de nucle\u00f3sido ribavirina combinada con interfer\u00f3n. Tam\u00e9n se desenvolveu un tratamento para portadores asintom\u00e1ticos cr\u00f3nicos do virus da hepatite B que utiliza unha estratexia similar usando lamivudina.\nInfecci\u00f3ns v\u00edricas noutras especies.\nOs virus infectan a todos os tipos de vida celular e, a\u00ednda que os virus est\u00e1n presentes universalmente, cada especie celular \u00e9 sensible \u00e1 s\u00faa propia gama espec\u00edfica de virus, que con frecuencia infectan s\u00f3 a esas especies. Alg\u00fans virus, chamados sat\u00e9lites, poden replicarse s\u00f3 en c\u00e9lulas que foron \u00e1 vez infectadas por outro virus determinado.\nVirus de animais.\nOs virus son pat\u00f3xenos importantes do gando vac\u00fan. Enfermidades como a febre aftosa e a lingua azul son causadas por virus. Os animais de compa\u00f1\u00eda como gatos, cans e cabalos, se non est\u00e1n vacinados, son susceptibles de padecer infecci\u00f3ns virais serias. O parvovirus canino \u00e9 un pequeno virus de ADN e as s\u00faas infecci\u00f3ns son con frecuencia mortais nas cr\u00edas. Como todos os invertebrados, a abella mel\u00edfera \u00e9 susceptible a moitas infecci\u00f3ns virais. Por\u00e9n, a maior\u00eda dos virus coexisten sen causar danos nos seus h\u00f3spedes e non causan s\u00edntomas de enfermidade.\nVirus de plantas.\nExisten moitos tipos de virus de plantas, pero a mi\u00fado causan s\u00f3 unha perda do rendemento da colleita, e non \u00e9 economicamente viable tratar de controlalas. Os virus de plantas son xeralmente transmitidos de planta a planta pola intermediaci\u00f3n doutros organismos, denominados \"vectores\". Estes son normalmente insectos, pero alg\u00fans fungos, vermes nematodos e os protozoos poden ser tam\u00e9n vectores. Cando se considera economicamente viable controlar as infecci\u00f3ns v\u00edricas das plantas, os esforzos conc\u00e9ntranse en exterminar nesa \u00e1rea aos vectores e eliminar h\u00f3spedes alternativos, como malas herbas. Os virus de plantas non poden infectar a humanos e a outros animais porque s\u00f3 poden reproducirse en c\u00e9lulas de plantas.\nAs plantas te\u00f1en mecanismos de defensa elaborados e efectivos contra os virus. Un dos m\u00e1is efectivos \u00e9 a presenza dos chamados xenes de resistencia (R). Cada xene R confire resistencia a un virus determinado ao activar a morte celular localizada de certas partes da planta arredor da c\u00e9lula infectada, o cal pode a mi\u00fado verse a primeira vista en forma de grandes manchas. Isto frea o espallamento da infecci\u00f3n. A interferencia de ARN \u00e9 tam\u00e9n unha defensa efectiva nas plantas. Cando est\u00e1n infectadas, as plantas adoitan producir desinfectantes naturais que destr\u00faen aos virus, como o \u00e1cido salic\u00edlico, \u00f3xido n\u00edtrico e mol\u00e9culas reactivas do os\u00edxeno.\nAs part\u00edculas dos virus de plantas ou part\u00edculas similares a virus (VLPs) te\u00f1en aplicaci\u00f3ns en biotecnolox\u00eda e nanotecnolox\u00eda. As c\u00e1psides da maior\u00eda dos virus de plantas son estruturas simples e robustas e poden producirse en grandes cantidades ou ben por infecci\u00f3n das plantas ou pola expresi\u00f3n en diversos sistemas heter\u00f3logos. As part\u00edculas de virus de plantas poden modificarse xen\u00e9tica e quimicamente para encapsular material alleo e poden ser incorporadas en estruturas supramoleculares para o seu uso en biotecnolox\u00eda.\nVirus de bacterias.\nOs bacteri\u00f3fagos son un grupo de virus com\u00fan e diverso e son a forma m\u00e1is abundante de entidade biol\u00f3xica en medios acu\u00e1ticos: hai ata dez veces m\u00e1is deste tipo de virus nos oc\u00e9anos do que bacterias, atinxindo niveis de 250.000.000 de bacteri\u00f3fagos por mililitro de auga do mar. Estes virus infectan a bacterias espec\u00edficas un\u00edndose a mol\u00e9culas receptoras de superficie e despois entrando na c\u00e9lula. Nun breve per\u00edodo de tempo, nalg\u00fans casos s\u00f3 minutos, empeza a traducirse o ARNm viral a prote\u00ednas. Estas prote\u00ednas orixinan novos viri\u00f3ns dentro da c\u00e9lula, prote\u00ednas auxiliares, que axudan a ensamblar novos viri\u00f3ns, ou prote\u00ednas implicadas na lise da c\u00e9lula. Os encimas virais axudan na degradaci\u00f3n da membrana da c\u00e9lula, e, no caso do fago T4, en s\u00f3 uns vinte minutos despois da inxecci\u00f3n lib\u00e9ranse uns 300 fagos.\nO principal modo que utilizan as bacterias para defenderse dos bacteri\u00f3fagos \u00e9 producir encimas que destr\u00faen o ADN alleo. Estes encimas, chamados endonucleases de restrici\u00f3n, cortan en anacos o ADN viral que os bacteri\u00f3fagos inxectan nas bacterias. As bacterias tam\u00e9n dispo\u00f1en dun sistema que utiliza as secuencias CRISPR para reter fragmentos do xenoma dos virus con que as bacterias estiveron en contacto no pasado, o que lles permite bloquear a replicaci\u00f3n dos virus por medio dun mecanismo similar \u00e1 interferencia de ARN. Este sistema xen\u00e9tico proporciona \u00e1s bacterias inmunidade adquirida \u00e1s infecci\u00f3ns.\nVirus de arqueas.\nAlg\u00fans virus repl\u00edcanse dentro de arqueas: estes son virus de ADN de dobre cadea con formas raras e \u00e1s veces \u00fanicas. Estes virus foron estudados en maior detalle en arqueas term\u00f3filas, particularmente as ordes dos Sulfolobales e Thermoproteales. A defensa contra estes virus poden facela por medio de interferencia de ARN a partir de secuencias de ADN repetitivo dos xenomas das arqueas que est\u00e1n relacionados cos xenes dos virus.\nPapel dos virus en ecosistemas acu\u00e1ticos.\nUnha culleradi\u00f1a de auga de mar cont\u00e9n arredor dun mill\u00f3n de virus. Son esenciais na regulaci\u00f3n dos ecosistemas de auga salgada e doce. A maior\u00eda destes virus son bacteri\u00f3fagos, polo que son inofensivos para plantas e animais. Estes virus infectan e destr\u00faen bacterias nas comunidades microbianas acu\u00e1ticas, as cales interve\u00f1en no mecanismo m\u00e1is importante de reciclaxe do carbono nos medios mari\u00f1os. As mol\u00e9culas org\u00e1nicas liberadas polas c\u00e9lulas bacterianas por acci\u00f3n dos virus estimulan o crecemento de novas bacterias e algas.\nOs microorganismos constit\u00faen m\u00e1is do 90% da biomasa do mar. Est\u00edmase que os virus matan aproximadamente o 20% desta biomasa cada d\u00eda e que hai 15 veces m\u00e1is virus nos oc\u00e9anos ca bacterias e arqueas. Os virus son os principais axentes responsables da r\u00e1pida destruci\u00f3n das nocivas floraci\u00f3ns de algas (entre elas as mareas vermellas), que poden matar ou intoxicar a outras formas de vida mari\u00f1as.\nO n\u00famero de virus nos oc\u00e9anos decrece canto m\u00e1is nos afastamos da costa e canto maior \u00e9 a profundidade, onde hai menos organismos h\u00f3spedes.\nOs efectos dos virus mari\u00f1os son de grande alcance. Ao incrementaren a cantidade de fotos\u00edntese nos oc\u00e9anos cambiando a composici\u00f3n das comunidades de seres vivos mari\u00f1as, os virus son indirectamente responsables da reduci\u00f3n do di\u00f3xido de carbono atmosf\u00e9rico en aproximadamente 3 xigatoneladas de carbono por ano.\nComo calquera outros organismos, os mam\u00edferos mari\u00f1os son susceptibles \u00e1s infecci\u00f3ns virais por virus de animais. En 1988 e 2002, morreron en Europa miles de focas com\u00fans (\"Phoca vitulina\") a causa do virus do moquillo das focas (un paramixovirus do x\u00e9nero \"Morbilivirus\"). Moitos outros virus, como calicivirus, herpesvirus, adenovirus e parvovirus, circulan ente as poboaci\u00f3ns de mam\u00edferos mari\u00f1os.\nPapel dos virus na evoluci\u00f3n.\nOs virus son un medio natural importante de transferencia de xenes entre diferentes especies, o cal incrementa a diversidade xen\u00e9tica e impulsa a evoluci\u00f3n. P\u00e9nsase que os virus tiveron un papel central nos inicios da evoluci\u00f3n na Terra, antes da diversificaci\u00f3n de bacterias, arqueas e eucariotas e no tempo en que viviu o \u00faltimo antepasado universal com\u00fan dos seres vivos da Terra. Os virus son a\u00ednda hoxe un dos maiores reservorios de diversidade xen\u00e9tica inexplorada na Terra.\nAplicaci\u00f3ns.\nCiencias da vida e medicina.\nOs virus son importantes nas investigaci\u00f3ns de biolox\u00eda molecular e biolox\u00eda celular, xa que proporcionan sistemas simples que poden usarse para manipular e estudar as funci\u00f3ns da c\u00e9lula. Por exemplo, os virus foron moi \u00fatiles no estudo da xen\u00e9tica e axudaron a comprender os mecanismos b\u00e1sicos de xen\u00e9tica molecular, como a replicaci\u00f3n do ADN, transcrici\u00f3n, procesamento do ARN, traduci\u00f3n, transporte de prote\u00ednas e inmunolox\u00eda.\nOs xenetistas a mi\u00fado utilizan os virus como vectores para introducir xenes nas c\u00e9lulas que est\u00e1n a estudar. Isto \u00e9 \u00fatil para facer que a c\u00e9lula produza unha substancia allea, ou para estudar o efecto de introducir un novo xene no xenoma. De modo similar, a viroterapia utiliza os virus como vectores para tratar varias doenzas, xa que poden unirse especificamente a c\u00e9lulas e ao ADN. \u00c9 moi prometedor o seu uso no tratamento do cancro e na terapia x\u00e9nica. Cient\u00edficos da Europa do leste utilizaron contra as infecci\u00f3ns bacterianas a terapia de fagos como unha alternativa aos antibi\u00f3ticos durante alg\u00fan tempo, e o interese por esta estratexia est\u00e1 increment\u00e1ndose, debido ao crecente nivel de resistencia a antibi\u00f3ticos que est\u00e1n presentando algunhas bacterias pat\u00f3xenas.\nA expresi\u00f3n de prote\u00ednas heter\u00f3logas polos virus \u00e9 a base de varios procesos de produci\u00f3n actuais de prote\u00ednas como as dos ant\u00edxenos de vacinas e anticorpos. Desenvolv\u00e9ronse recentemente procesos industriais que usan vectores virais, e varias prote\u00ednas farmacol\u00f3xicas est\u00e1n en proceso de ensaio precl\u00ednico ou cl\u00ednico.\nCiencias dos materiais e nanotecnolox\u00eda.\nAs tendencias actuais en nanotecnolox\u00eda pretenden facer un uso m\u00e1is vers\u00e1til dos virus. Desde o punto de vista dun cient\u00edfico dos materiais, os virus poden verse como nanopart\u00edculas org\u00e1nicas.\nA s\u00faa superficie leva instrumentos espec\u00edficos dese\u00f1ados para cruzar as barreiras das s\u00faas c\u00e9lulas h\u00f3spede. O tama\u00f1o e forma dos virus, e o n\u00famero e natureza dos grupos funcionais da s\u00faa superficie, est\u00e1 definido con precisi\u00f3n. Os virus util\u00edzanse comunmente en ciencias dos materiais como armaz\u00f3ns para modificaci\u00f3ns de superficies unidas covalentemente. Unha calidade especial dos virus \u00e9 que poden ser adaptados por evoluci\u00f3n dirixida. As poderosas t\u00e9cnicas desenvolvidas polas ciencias da vida est\u00e1n convert\u00e9ndose na base de estratexias de enxe\u00f1ar\u00eda para obter nanomateriais, o que abre un amplo campo de aplicaci\u00f3ns al\u00e9n da biolox\u00eda e medicina.\nDebido ao seu tama\u00f1o, forma e estrutura qu\u00edmica ben definida, os virus utiliz\u00e1ronse como moldes para organizar materiais a nanoescala. Exemplos recentes incl\u00faen traballos no Laboratorio de Investigaci\u00f3n Naval dos Estados Unidos, nos que se utilizaron part\u00edculas do virus do mosaico do feix\u00f3n caup\u00ed (\"Vigna unguiculata\"), ou CPMV, para amplificar os sinais de sensores baseados en micromatrices de ADN. Nesta aplicaci\u00f3n, as part\u00edculas do virus separan a tinguidura fluorescente utilizada para a sinalizaci\u00f3n para impedir a formaci\u00f3n de d\u00edmeros non fluorescentes que act\u00faen como atenuadores da fluorescencia. Outro exemplo \u00e9 o uso de CPMV como taboleiros de circu\u00edtos a nanoescala na electr\u00f3nica molecular.\nVirus sint\u00e9ticos.\nMoitos virus poden sintetizarse \"de novo\" e o primeiro virus sint\u00e9tico creouse en 2002. Na realidade, non \u00e9 o verdadeiro virus o que se sintetiza, sen\u00f3n s\u00f3 o seu xenoma de ADN (no caso dos virus de ADN), ou unha copia de ADNc do seu xenoma (no caso dos virus de ARN). Para moitas familias de virus o ADN ou ARN sint\u00e9tico espido (unha vez que foi convertido encimaticamente en ADNc sint\u00e9tico) \u00e9 infeccioso se o introducimos nunha c\u00e9lula. \u00c9 dicir, o virus cont\u00e9n toda a informaci\u00f3n precisa para producir novos virus. Esta tecnolox\u00eda est\u00e1 agora us\u00e1ndose para investigar novas estratexias de produci\u00f3n de vacinas. A capacidade de sintetizar virus ten consecuencias de enorme alcance, xa que un virus xa non se pode considerar extinguido, con tal que se co\u00f1eza e preserve a informaci\u00f3n da secuencia do seu xenoma e se dispo\u00f1a de c\u00e9lulas permisivas para ese virus. Actualmente, pode dispo\u00f1erse publicamente en bases de datos en li\u00f1a dos Institutos Nacionais da Sa\u00fade dos EEUU das secuencias xen\u00f3micas completas de 2.408 virus distintos (inclu\u00edndo o da var\u00edola).\nArmas biol\u00f3xicas.\nA capacidade dos virus de causar epidemias devastadoras nas sociedades humanas trouxo a preocupaci\u00f3n de que os virus se utilizasen como armas na guerra biol\u00f3xica. A preocupaci\u00f3n aumentou cando se conseguiu volver a producir con \u00e9xito no laboratorio o virus da gripe de 1918 de sinistra sona. O virus da var\u00edola foi historicamente unha praga en moitas \u00e1reas antes da s\u00faa erradicaci\u00f3n. Hai polo menos dous centros co\u00f1ecidos no mundo que gardan mostras do virus da var\u00edola: o Instituto Vector en Rusia e os Centros para a Prevenci\u00f3n e Control de Enfermidades nos EEUU. Os temores de que poidan usarse como armas microbiol\u00f3xicas non est\u00e1n totalmente infundados e o virus da var\u00edola poder\u00eda ser unha arma temible. T\u00e9\u00f1ase en conta que a vacina da var\u00edola ti\u00f1a unha porcentaxe de casos con efectos secundarios graves (durante os \u00faltimos anos da vacinaci\u00f3n antes da erradicaci\u00f3n, cando xa hab\u00eda poucos casos de var\u00edola, houbo m\u00e1is casos de xente seriamente enferma como resultado da vacinaci\u00f3n ca de mortes pola var\u00edola), e a vacinaci\u00f3n contra a var\u00edola xa non se practica universalmente. En consecuencia, gran parte da poboaci\u00f3n humana actual case non adquiriu ningunha resistencia \u00e1 var\u00edola."}
{"id": "2373", "revid": "127505", "url": "https://gl.wikipedia.org/wiki?curid=2373", "title": "Violadores del Verso", "text": "Violadores del Verso ou Doble V \u00e9 un grupo musical formado por catro rapeiros aragoneses: Hate (tam\u00e9n chamado Sho-Hai) (Sergio Rodr\u00edguez, MC), Kase-O (tam\u00e9n co\u00f1ecido como Javat) (Javier Ibarra, MC), L\u00edrico (David Gilaberte, MC) e R de Rumba (Rub\u00e9n Cuevas, dj e produtor). O seu representante \u00e9 Jos\u00e9 Ram\u00f3n Alconchel.\nTraxectoria.\nA primeira referencia que existe dos 4 rapeiros colaborando xuntos e autodenomin\u00e1ndose Violadores del Verso, ocorre na maqueta de Gangsta Squad [formado por \"L\u00edrico\" (MC) e \"Brutal\" (produtor e DJ)] \"Es tan solo un aviso\", a\u00ednda que existen tanto na segunda maqueta de Kase-O, como na de Bufank [formado por Juez (produtor), R de Rumba (produtor e DJ) e Hate (ou Sho Hai) (MC)], xa colaboraci\u00f3ns dos que ser\u00edan os compo\u00f1entes de Violadores del Verso.\nEn 1998 aparece o seu primeiro traballo profesional, un EP de 6 cortes co t\u00edtulo de \"Violadores del Verso\". Neste disco danse as primeiras e \u00fanicas produci\u00f3ns co\u00f1ecidas de L\u00edrico. Ten como colaborador a FranFuethefirst.\nEse mesmo ano aparece o maxi \"Violadores del Verso presentan a Kase-O en: Mierda\". Este disco cont\u00e9n catro canci\u00f3ns, d\u00faas cantadas e as respectivas instrumentais. Incl\u00fae o pol\u00e9mico tema: \"Mierda\" que conclu\u00edu o famoso \"beef\" entre Kase-O e Metro (do grupo Geronaci\u00f3n).\nEn 1999 aparece o seu primeiro LP como grupo, \"Genios\", un disco que revolucionou o panorama nacional e instaurounos como grupo de referencia do rap espa\u00f1ol. Hoxe en d\u00eda seguen sendo referencia. Destaca a colaboraci\u00f3n do norteamericano Jeru The Damaja. Do segundo tema do disco, \"M\u00e1ximo expo\u00f1ente\" realizouse o primeiro videoclip do grupo.\nEn 2001 publicaron dous traballos co nome de Doble V. Primeiro apareceu o maxi \"Atr\u00e1s\", con tres temas in\u00e9ditos. Do tema que d\u00e1 t\u00edtulo ao disco gravouse o segundo videoclip do grupo.\nEse mesmo ano, apareceu o LP \"Vicios y Virtudes\", co que se consagraron como un dos grupos m\u00e1is importantes do rap en castel\u00e1n. Destacan temas como \"La ciudad nunca duerme\" e \"Trae ese ron\".\nA mediados do 2002, publicaron un EP, titulado \"T\u00fa eres alguien/Bombo Clap\", que inclu\u00eda dous temas novos: un remix de \"La ciudad nunca duerme\" e das canci\u00f3ns dun concerto realizado na sala Aqualung de Madrid. O disco vend\u00edase xunto co DVD do devandito concerto. Deste modo, Violadores del Verso convert\u00edanse no primeiro grupo de rap espa\u00f1ol en editaren un v\u00eddeo dun dos seus concertos.\nCatro anos m\u00e1is tarde, en maio de 2006, presentaron \"Vivir para contarlo/Haciendo lo nuestro\", un maxisingle adianto do seu LP \"Vivir para contarlo\". Este maxi ten dous temas novos e o remix dun deles, amais dos instrumentais correspondentes. Conta coa colaboraci\u00f3n de Fran Fuethefirst, membro de Cloaka Company. Este maxi situouse como n\u00famero 1 en vendas durante varias semanas e foi o sinxelo m\u00e1is vendido do ano 2006, xa que nuns d\u00edas vendeu m\u00e1is de 18.000 copias.\nO seu terceiro LP, \"Vivir para contarlo\", sa\u00edu \u00e1 venda o 2 de novembro de 2006, gravado nos estudios Rap Solo por R de Rumba e masterizado en Nova York nos estudios Master Disk polo enxe\u00f1eiro de son Tony Dawsey. O disco pod\u00edase escoitar \u00edntegro na p\u00e1xina web da MTV de Espa\u00f1a, xa que o grupo o colgou na rede unha semana antes do seu lanzamento. Con este disco conseguiron vender m\u00e1is de 60.000 copias, polo que conseguiron o \"Disco de Ouro\". En s\u00f3 seis d\u00edas, chegaron ao n\u00famero un na listaxe de vendas en Espa\u00f1a. Por\u00e9n, ning\u00fan dos compo\u00f1entes do grupo foi a recoller o galard\u00f3n, nin ningu\u00e9n no seu nome. Tam\u00e9n o grupo zaragozano ga\u00f1ou o premio \"Best Spanish Act\" nos premios europeos da MTV celebrados o 1 de novembro de 2007 en M\u00fcnich.\nNo ano 2008 a editorial \"Zona de Obras\" publicou un libro verbo do grupo, titulado \"Los hijos secretos del funk. Conversaciones con Violadores del Verso\". Unha conversa-entrevista na que os membros falan sobre a s\u00faa historia, traballo, recordos etc.\nEste mesmo ano colaboraron no disco do grupo Soziedad Alkoholika, titulado \"Mala Sangre\", concretamente na canci\u00f3n \"Pol\u00edtica del miedo\", cuxa letra foi composta por Doble V.\nDiscograf\u00edas en solitario.\nHate.\nCon Bufank:\nL\u00edrico.\nCon Gangsta Squad:"}
{"id": "2374", "revid": "98629", "url": "https://gl.wikipedia.org/wiki?curid=2374", "title": "Sida", "text": "A s\u00edndrome de inmunodeficiencia adquirida ou SIDA (\u00e1s veces sida) \u00e9 a fase final da infecci\u00f3n polo virus da inmunodeficiencia humana, polo que o proceso infeccioso completo se chama infecci\u00f3n por VIH/SIDA ou VIH/SIDA (en ingl\u00e9s HIV/AIDS). Tr\u00e1tase dunha enfermidade do sistema inmunitario humano causada pola infecci\u00f3n polo virus da inmunodeficiencia humana (VIH) na cal o sistema inmunitario perde a capacidade de loitar contra as infecci\u00f3ns. O virus ataca principalmente as c\u00e9lulas T CD4+ do sistema inmunitario (un tipo de gl\u00f3bulo branco do sangue que activa e regula o sistema inmunitario). Durante o per\u00edodo inicial da infecci\u00f3n, a persoa pode experimentar un breve per\u00edodo de s\u00edntomas parecidos aos dunha gripe. Isto vai seguido dun prolongado per\u00edodo sen s\u00edntomas. A medida que a enfermidade progresa, esta interfire cada vez m\u00e1is co funcionamento do sistema inmunitario, facendo que a persoa sexa moito m\u00e1is susceptible do normal a toda clase de infecci\u00f3ns, inclu\u00edndo infecci\u00f3ns oportunistas e tumores que xeralmente non afectan \u00e1s persoas con sistemas inmunitarios intactos. Nas fases avanzadas da infecci\u00f3n o n\u00famero de linfocitos T (ou c\u00e9lulas T) dimin\u00fae, e a OMS considera que se chega \u00e1 fase de SIDA (estadio IV da infecci\u00f3n) cando o reconto de linfocitos T CD4+ baixou a menos de 200/\u00b5L.\nO VIH transm\u00edtese principalmente durante as relaci\u00f3ns sexuais sen protecci\u00f3n (inclu\u00eddo o sexo anal e oral), m\u00e1is tam\u00e9n a trav\u00e9s do sangue infectado por medio de transfusi\u00f3ns de sangue non debidamente controladas, ou por compartir agullas hipod\u00e9rmicas e xeringas, como tam\u00e9n de nai a fillo durante o embarazo, parto, ou lactaci\u00f3n. Polo tanto, os flu\u00eddos corporais con suficiente concentraci\u00f3n de virus como para poder contaxiar son o seme, flu\u00eddo vaxinal, preexaculado, sangue e leite materno. Outros flu\u00eddos corporais distintos dos mencionados, como a saliva e as b\u00e1goas, non transmiten o VIH. A prevenci\u00f3n da infecci\u00f3n por VIH faise principalmente por medio da pr\u00e1ctica do \"sexo seguro\" (uso de preservativos) e non compartir xeringas e agullas (hai campa\u00f1as p\u00fablicas de entrega de xeringas dun s\u00f3 uso).\nActualmente, non existe cura nin vacina para esta enfermidade; por\u00e9n, existe un tratamento con drogas antirretrovirais, que fai moito m\u00e1is lento o curso da enfermidade e proporciona unha esperanza de vida case normal. A\u00ednda que o tratamento antirretroviral reduce o risco de morte e outras complicaci\u00f3ns desta enfermidade, estes medicamentos son caros e levan asociados diversos efectos secundarios non desexados.\nO corpo reacciona contra o virus formando anticorpos, que se poden detectar no soro sangu\u00edneo mediante probas anal\u00edticas. As persoas que te\u00f1en eses anticorpos dise que son seropositivas ou VIH positivas. En xeral (a\u00ednda que hai excepci\u00f3ns), a presenza de anticorpos contra o VIH indica a presenza do VIH, polo que os seropositivos poden contaxiar a outras persoas a\u00ednda que non chegasen a\u00ednda \u00e1 fase de SIDA (a cal \u00e9 s\u00f3 a fase final da infecci\u00f3n por VIH). Outras probas detectan o ARN ou certos ant\u00edxenos do virus.\nAs investigaci\u00f3ns xen\u00e9ticas sobre o virus indican que o VIH se orixinou en \u00c1frica central occidental a inicios do s\u00e9culo XX. A SIDA foi reco\u00f1ecida inicialmente polos Centros para o Control e Prevenci\u00f3n de Enfermidades (CDC) en 1981 e a s\u00faa causa (a infecci\u00f3n por VIH) foi identificada pouco despois a inicios desa d\u00e9cada. Desde o seu descubrimento, a SIDA leva causado uns 30\u00a0mill\u00f3ns de mortos (ata 2009). En 2010, aproximadamente 34\u00a0mill\u00f3ns de persoas viv\u00edan infectadas polo VIH en todo o mundo. A SIDA consid\u00e9rase unha pandemia.\nA SIDA tivo un grande impacto na sociedade, tanto como enfermidade coma por ser unha causa de discriminaci\u00f3n das persoas infectadas. A enfermidade tam\u00e9n ten un impacto econ\u00f3mico moi significativo. Hai moitas concepci\u00f3ns erradas sobre a SIDA, como a crenza de que pode transmitirse por contactos casuais non sexuais.\nSignos, s\u00edntomas e fases.\nExisten tres estadios polos que pasa a infecci\u00f3n por VIH: infecci\u00f3n aguda, latencia cl\u00ednica e SIDA.\nInfecci\u00f3n aguda.\nO per\u00edodo inicial que segue ao contaxio do VIH denom\u00ednase VIH agudo, VIH primario ou s\u00edndrome retroviral aguda. Moitos individuos desenvolven unha enfermidade similar \u00e1 gripe ou parecida a unha mononucleose de d\u00faas a catro semanas despois do contaxio, mentres que noutras non se observan s\u00edntomas significativos. Os s\u00edntomas aparecen no 40\u201390% dos casos e xeralmente incl\u00faen febre, linfoadenopat\u00eda, farinxite, rash cut\u00e1neo, dor de cabeza, e chagas na boca ou xenitais. As erupci\u00f3ns cut\u00e1neas, que aparecen nun 20\u201350% dos casos, pres\u00e9ntanse no tronco e son de tipo maculopapular, clasicamente. Algunhas persoas tam\u00e9n desenvolven infecci\u00f3ns oportunistas nesta fase. Poden aparecer tam\u00e9n s\u00edntomas gastrointestinais como n\u00e1useas, v\u00f3mitos ou diarrea, ou tam\u00e9n s\u00edntomas neurol\u00f3xicos de neuropat\u00eda perif\u00e9rica ou s\u00edndrome de Guillain-Barr\u00e9. A duraci\u00f3n dos s\u00edntomas var\u00eda, pero \u00e9 normalmente dunha a d\u00faas semanas.\nDebido ao seu car\u00e1cter non espec\u00edfico, con frecuencia estes s\u00edntomas non son reco\u00f1ecidos como signos dunha infecci\u00f3n por VIH. Mesmo en casos nos que o paciente pasa reco\u00f1ecemento m\u00e9dico pode haber un mal diagn\u00f3stico e considerarse que se trata dunha das moitas enfermidades infecciosas com\u00fans de s\u00edntomas similares. Por iso se recomenda que se considere a posibilidade de infecci\u00f3n por VIH en pacientes que presentan unha febre inexplicada e que estivesen expostos a factores de risco para a infecci\u00f3n.\nLatencia cl\u00ednica.\nOs s\u00edntomas iniciais ve\u00f1en seguidos por un estadio chamado latencia cl\u00ednica, VIH asintom\u00e1tico ou VIH cr\u00f3nico. Sen tratamento, este segundo estadio da infecci\u00f3n por VIH pode durar desde tres a uns 20 anos (como media 8 anos). A\u00ednda que o t\u00edpico \u00e9 que haxa moi poucos ou ning\u00fan s\u00edntoma ao principio, despois, preto do final desta fase moita xente presenta febre, perda de peso, problemas gastrointestinais e dores musculares. Entre o 50 e o 70% das persoas afectadas desenvolven linfoadenopat\u00eda xeneralizada persistente, caracterizada polo agrandamento inexplicado e non doloroso de m\u00e1is dun grupo de ganglios linf\u00e1ticos (distintos dos das inguas) durante de tres a seis meses.\nA\u00ednda que a maior\u00eda dos infectados por VIH-1 te\u00f1en unha carga viral detectable e en ausencia de tratamento progresar\u00e1n ata a fase de SIDA, unha pequena proporci\u00f3n (aproximadamente o 5%) mant\u00e9n niveis de c\u00e9lulas T CD4+ (linfocitos T colaboradores) sen recibiren terapia antirretroviral durante m\u00e1is de 5 anos. Estes individuos son clasificados como controladores do VIH ou \"non progresores a longo prazo\" (LTNP, \u00e9 dicir, neles a enfermidade non progresa normalmente). Outro grupo \u00e9 o dos que tam\u00e9n mante\u00f1en unha carga viral baixa ou indetectable sen tratamento antirretroviral, que se denominan \"controladores elite\" ou \"supresores elite\". Representan aproximadamente a 1 de cada 300 persoas infectadas.\nS\u00edndrome de inmunodeficiencia adquirida (SIDA).\nA s\u00edndrome de inmunodeficiencia adquirida (SIDA) def\u00ednese en termos de recontos de c\u00e9lulas T CD4+ por debaixo de 200 c\u00e9lulas por \u00b5L ou pola aparici\u00f3n de enfermidades espec\u00edficas en asociaci\u00f3n coa infecci\u00f3n por VIH. En ausencia dun tratamento espec\u00edfico, arredor da metade das persoas infectadas polo VIH desenvolven a SIDA en dez anos. As condici\u00f3ns iniciais m\u00e1is com\u00fans que alertan da chegada \u00e1 fase de SIDA son a pneumon\u00eda pneumoc\u00edstica (40%), caquexia (20%) e candid\u00edase esof\u00e1xica. Outros signos com\u00fans son as infecci\u00f3ns do tracto respiratorio recorrentes.\nAs infecci\u00f3ns oportunistas poden estar causadas por bacterias, virus, fungos e parasitos que ser\u00edan normalmente controlados polo sistema inmune. As infecci\u00f3ns concretas que aparecen dependen en parte dos organismos que son com\u00fans no ambiente do paciente. Estas infecci\u00f3ns poden afectar a case calquera \u00f3rgano do corpo.\nAs persoas con SIDA te\u00f1en un maior risco de desenvolver varios cancros inducidos por virus, como: sarcoma de Kaposi, linfoma de Burkitt, linfoma de sistema nervioso central primario, e cancro cervical. O sarcoma de Kaposi \u00e9 o cancro m\u00e1is com\u00fan e aparece no 10 a 20% das persoas co VIH. O segundo cancro m\u00e1is com\u00fan \u00e9 o linfoma, que \u00e9 a causa da morte de case o 16% da xente con SIDA e \u00e9 o signo inicial da SIDA nun 3 a 4%. Ambos os cancros est\u00e1n asociados co herpervirus humano 8. O cancro cervical (de c\u00e9rvix uterino) d\u00e1se m\u00e1is frecuentemente nas persoas con SIDA debido \u00e1 s\u00faa asociaci\u00f3n co papilomavirus humano (HPV).\nAdemais, as persoas con SIDA te\u00f1en frecuentemente s\u00edntomas sist\u00e9micos como febres prolongadas, suoraci\u00f3n (especialmente de noite), ganglios linf\u00e1ticos inchados, calafr\u00edos, debilidade, e perda de peso. A diarrea \u00e9 outro s\u00edntoma com\u00fan presente en case o 90% das persoas con SIDA. Tam\u00e9n poden estar afectados por diversos s\u00edntomas psiqui\u00e1tricos e neurol\u00f3xicos independentes de infecci\u00f3ns oportunistas ou cancros.\nTransmisi\u00f3n.\nO VIH transm\u00edtese por tres v\u00edas principais: contacto sexual, exposici\u00f3n a flu\u00eddos ou tecidos corporais infectados, e de nai a fillo durante o embarazo, parto ou lactaci\u00f3n (o que se chama transmisi\u00f3n vertical). Non hai risco de contaxiarse co VIH con feces, secreci\u00f3ns nasais, saliva, esputos, suor, b\u00e1goas, urina, ou v\u00f3mitos a non ser que estean contaminados con sangue. \u00c9 posible ser coinfectado por m\u00e1is dunha cepa de VIH, o que se denomina superinfecci\u00f3n por VIH.\nV\u00eda sexual.\nOs flu\u00eddos sexuais (seme, flu\u00eddos vaxinais, preexaculado) infectados conte\u00f1en cantidades suficientes de virus como para causar infecci\u00f3n e durante as pr\u00e1cticas sexuais pode haber exposici\u00f3n ao sangue, polo que o virus se pode transmitir nas relaci\u00f3ns sexuais. De feito, o xeito m\u00e1is frecuente de transmisi\u00f3n do VIH \u00e9 por medio dun contacto sexual cunha persoa infectada. A maior\u00eda dos contaxios ocorren nos contactos heterosexuais (\u00e9 dicir, entre persoas de distinto sexo); por\u00e9n, o patr\u00f3n de transmisi\u00f3n var\u00eda significativamente entre os pa\u00edses. Nos EUA, en 2009, a maior\u00eda das transmisi\u00f3ns por v\u00eda sexual foron entre homes que tiveran sexo con outros homes, e esta poboaci\u00f3n sup\u00f3n o 64% de todos os novos casos. Pero noutros pa\u00edses, como os de \u00c1frica a maior\u00eda son transmisi\u00f3ns heterosexuais.\nEn canto aos contactos heterosexuais sen protecci\u00f3n, est\u00edmase que o risco de transmisi\u00f3n do VIH por acto sexual \u00e9 catro veces maior nos pa\u00edses con baixa renda per c\u00e1pita que nos m\u00e1is desenvolvidos. Nos pa\u00edses pobres, o risco de transmisi\u00f3n de muller a home est\u00edmase do 0,38% por acto, e de home a muller \u00e9 de 0,30% por acto; os datos equivalentes estimados para os pa\u00edses con maior renda son 0,04% por acto de muller a home, e 0,08% por acto de home a muller. O risco de transmisi\u00f3n no sexo anal \u00e9 especialmente alto, estimado en 1,4-1,7% por acto tanto nos contactos heterosexuais coma nos homosexuais. A\u00ednda que o risco de transmisi\u00f3n por medio de sexo oral \u00e9 relativamente baixo, tam\u00e9n existe. O risco de recibir sexo oral foi descrito como \"case nulo\" pero informouse dalg\u00fans casos. O risco por acto estimado \u00e9 de 0-0,04% nun acto de sexo oral receptivo. Nos casos en que est\u00e1 implicada a prostituci\u00f3n nos pa\u00edses con baixos ingresos, o risco de transmisi\u00f3n de muller a home calculouse en 2,4% por acto e de home a muller en 0,05% por acto.\nO risco de transmisi\u00f3n increm\u00e9ntase en presenza de moitas infecci\u00f3ns de transmisi\u00f3n sexual e de \u00falceras xenitais. As \u00falceras xenitais parecen incrementar o risco en aproximadamente cinco veces. Outras infecci\u00f3ns transmitidas sexualmente, como a gonorrea, infecci\u00f3n por clamidias, tricomon\u00edase, e vaxinose bacteriana, est\u00e1n asociadas cun aumento do risco de transmisi\u00f3n un pouco menor.\nA carga viral dunha persoa infectada \u00e9 un importante factor de risco na transmisi\u00f3n por v\u00eda sexual e de nai a fillo. Durante os primeiros 2,5\u00a0meses dunha infecci\u00f3n por VIH a infectividade dunha persoa \u00e9 doce veces maior debido \u00e1 s\u00faa alta carga viral. Se a persoa est\u00e1 nas \u00faltimas fases da infecci\u00f3n, as taxas de transmisi\u00f3n son aproximadamente oito veces maiores.\nAs persoas que traballan na industria do sexo comercial (como no cine pornogr\u00e1fico) te\u00f1en un risco incrementado de contaxio. O sexo duro pode ser un factor asociado cun incremento do risco de transmisi\u00f3n. As violaci\u00f3ns tam\u00e9n se pensa que te\u00f1en un maior risco de transmisi\u00f3n do VIH, xa que raramente se usan cond\u00f3ns nesas circunstancias, e son probables traumas na vaxina ou o recto, e hai un maior risco de transmisi\u00f3n \u00e1 vez doutras infecci\u00f3ns de transmisi\u00f3n sexual.\nV\u00eda sangu\u00ednea.\nA segunda forma m\u00e1is frecuente de transmisi\u00f3n do VIH no mundo \u00e9 por v\u00eda sangu\u00ednea por contacto co sangue ou produtos sangu\u00edneos. A transmisi\u00f3n polo sangue pode ter lugar por pincharse cunha agulla hipod\u00e9rmica contaminada, moitas veces por compartiren agullas os consumidores de drogas, mais tam\u00e9n por transfusi\u00f3ns de sangue ou recibir produtos sangu\u00edneos contaminados, ou mesmamente por inxecci\u00f3ns m\u00e9dicas con equipos non esterilizados. Esta v\u00eda ch\u00e1mase parenteral. O risco de transmisi\u00f3n ao compartir agullas durante o consumo de drogas \u00e9 de entre o 0,63 e o 2,4% por acto, cunha media do 0,8%. En Espa\u00f1a este modo de contaxio \u00e9 m\u00e1is com\u00fan que noutros pa\u00edses europeos. O risco de contaxiarse co VIH polo uso dunha agulla hipod\u00e9rmica que usou unha persoa infectada polo VIH est\u00edmase no 0,3% por acto (arredor de 1 de cada 333) e o risco ao expo\u00f1er as membranas mucosas a sangue infectado \u00e9 do 0,09% por acto (1 de cada 1000). Por exemplo, nos EUA os usuarios de drogas intravenosas supuxeron o 12% dos novos casos de VIH en 2009, e nalgunhas partes do mundo m\u00e1is do 80% dos consumidores de drogas inxectables son VIH positivos.\nO VIH transm\u00edtese en aproximadamente o 93% dos casos de transfusi\u00f3n de sangue infectado. Nos pa\u00edses desenvolvidos o risco de adquirir o VIH por transfusi\u00f3n de sangue \u00e9 extremadamente baixo (menos de 1 por cada medio mill\u00f3n), xa que se realiza un maior control e se analiza a presenza de VIH. Nos pa\u00edses con rendas baixas, s\u00f3 a metade das transfusi\u00f3ns son analizadas axeitadamente para detectar o virus (datos de 2008), e est\u00edmase que ata o 15% das infecci\u00f3ns por VIH neses pa\u00edses adquir\u00edronse por transfusi\u00f3ns de sangue ou produtos sangu\u00edneos, o que representa entre o 5% e o 10% das infecci\u00f3ns mundiais.\nAs inxecci\u00f3ns m\u00e9dicas realizadas usando material pouco seguro te\u00f1en tam\u00e9n un significativo papel na extensi\u00f3n dos contaxios por VIH na \u00c1frica subsahariana. En 2007, entre o 12 e o 17% das infecci\u00f3ns nesa rexi\u00f3n atribu\u00edronse ao uso de xeringas m\u00e9dicas. A Organizaci\u00f3n Mundial da Sa\u00fade estima que o risco de transmisi\u00f3n como resultado dunha inxecci\u00f3n m\u00e9dica en \u00c1frica \u00e9 de 1,2%. Outros riscos significativos est\u00e1n asociados con procedementos invasivos, parto asistido ou tratamentos odontol\u00f3xicos nesa rexi\u00f3n do mundo.\nAs persoas que fan ou \u00e1s que lle fan unha tatuaxe, perforaci\u00f3ns no seu corpo (\"piercings\"), e escarificaci\u00f3ns est\u00e1n teoricamente en risco de infecci\u00f3n, pero non hai casos confirmados documentados. Non \u00e9 posible que os mosquitos ou outros insectos transmitan o VIH, xa que s\u00f3 poden chuchar o sangue e non inxectan sangue (saliva anticoagulante si).\nV\u00eda perinatal: de nai a fillo.\nO VIH pode transmitirse de nai a fillo durante o embarazo, parto ou lactaci\u00f3n materna. Esta \u00e9 a terceira forma m\u00e1is com\u00fan de transmisi\u00f3n do VIH no mundo. Esta v\u00eda ch\u00e1mase v\u00eda materno-filial, perinatal ou transmisi\u00f3n vertical. En ausencia de tratamento, o risco de transmisi\u00f3n antes ou durante o nacemento \u00e9 de arredor do 20% e se ademais a nai d\u00e1 o peito ao fillo \u00e9 do 35%. En 2008, a transmisi\u00f3n vertical supuxo o 90% dos casos de VIH en nenos. Cun tratamento adecuado o risco de infecci\u00f3n de nai a fillo pode reducirse a s\u00f3 o 1%. O tratamento preventivo implica que a nai tome antirretrovirais durante o embarazo e parto, realizar unha ces\u00e1rea electiva, non dar de mamar, e administrar antirretrovirais tam\u00e9n ao neonato. Por\u00e9n, moitas destas medidas non est\u00e1n dispo\u00f1ibles no mundo en desenvolvemento econ\u00f3mico. Se o sangue contamina a comida durante as pr\u00e1cticas de premastigaci\u00f3n pode haber tam\u00e9n risco de transmisi\u00f3n.\nVirolox\u00eda.\nO VIH \u00e9 o causante \u00faltimo do espectro de enfermidades co\u00f1ecido como VIH/SIDA. O VIH \u00e9 un retrovirus que infecta principalmente a compo\u00f1entes do sistema inmunitario humano como as c\u00e9lulas T CD4+, macr\u00f3fagos e c\u00e9lulas dendr\u00edticas. Directa ou indirectamente destr\u00fae os linfocitos T CD4+.\nO VIH forma parte do x\u00e9nero \"Lentivirus\", que pertence \u00e1 familia \"Retroviridae\". Os Lentivirus comparten moitas caracter\u00edsticas morfol\u00f3xicas e biol\u00f3xicas. Os lentivirus infectan a moitas especies de mam\u00edferos, que son caracteristicamente responsables de enfermidades de longa duraci\u00f3n cun longo per\u00edodo de incubaci\u00f3n. Os lentivirus transm\u00edtense como virus de ARN con envoltura monocatenarios de fibra de sentido positivo. Despois da entrada na c\u00e9lula diana, o xenoma de ARN viral \u00e9 convertido (reversotranscrito) en ADN de dobre cadea por un encima codificado polo virus chamado transcriptase inversa, que se transporta, xunto co xenoma viral, dentro da part\u00edcula v\u00edrica. O ADN viral resultante \u00e9 despois importado ao n\u00facleo celular e int\u00e9grase no ADN cromos\u00f3mico celular pola acci\u00f3n do encima integrase codificado polo virus e de cofactores do h\u00f3spede. Unha vez integrado, o virus pode quedar latente no cromosoma, o que fai que o virus e a c\u00e9lula h\u00f3spede infectada non sexan detectados polo sistema inmunitario. Alternativamente, o virus pode ser transcrito, producindo novos xenomas virais de ARN, e, a partir destes, novas prote\u00ednas virais, que se empaquetar\u00e1n formando novas part\u00edculas v\u00edricas que se liberar\u00e1n da c\u00e9lula e infectar\u00e1n a outras c\u00e9lulas.\nForon caracterizados dous tipos de VIH: VIH-1 e VIH-2. O VIH-1 \u00e9 o virus que foi descuberto orixinalmente (e denominado inicialmente LAV ou HTLV-III). \u00c9 o m\u00e1is virulento, e m\u00e1is infectivo, e \u00e9 a causa da maior\u00eda das infecci\u00f3ns por VIH no mundo. A menor infectividade do VIH-2 en comparaci\u00f3n co VIH-1 implica que \u00e9 menor o n\u00famero de persoas que, despois de ser expostas ao VIH-2, acaban sendo infectadas. Debido \u00e1 s\u00faa relativamente peor capacidade de transmisi\u00f3n, o VIH-2 est\u00e1 principalmente confinado en \u00c1frica occidental.\nFisiopatolox\u00eda.\nDespois de que o virus entra no corpo hai un per\u00edodo de r\u00e1pida replicaci\u00f3n viral, que fai que o virus sexa abondoso no sangue perif\u00e9rico. Durante a infecci\u00f3n primaria, o nivel do VIH pode atinxir varios mill\u00f3ns de part\u00edculas por mililitro de sangue. Esta resposta est\u00e1 acompa\u00f1ada por unha acusada ca\u00edda no n\u00famero de c\u00e9lulas T CD4+ circulantes. A viremia aguda est\u00e1 case invariablemente asociada coa activaci\u00f3n das c\u00e9lulas T CD8+ (ou T citot\u00f3xicas), que matan \u00e1s c\u00e9lulas infectadas por VIH que detecten, e coa produci\u00f3n de anticorpos polas c\u00e9lulas B (seroconversi\u00f3n). A resposta das c\u00e9lulas T CD8+ p\u00e9nsase que \u00e9 importante para o control dos niveis v\u00edricos, que chegan a un pico e despois declinan, o que fai que os recontos de c\u00e9lulas T CD4+ se recuperen. Unha boa resposta das c\u00e9lulas T CD8+ est\u00e1 asociada cunha progresi\u00f3n m\u00e1is lenta da enfermidade e un mellor progn\u00f3stico, a\u00ednda que isto non elimina o virus do corpo.\nA fisiopatolox\u00eda da SIDA \u00e9 complexa. A longo prazo, o VIH causa a SIDA ao facer diminu\u00edr as c\u00e9lulas T CD4+ (ou T colaboradoras ou T4). Isto debilita o sistema inmunitario e facilita a aparici\u00f3n das infecci\u00f3ns oportunistas. Os diversos tipos de c\u00e9lulas T son esenciais para que se desenvolva a resposta inmunitaria e sen elas o corpo non pode loitar contra as infecci\u00f3ns ou as c\u00e9lulas cancerosas. Os mecanismos polos que se produce a depleci\u00f3n do n\u00famero de c\u00e9lulas T CD4+ \u00e9 distinto nas fases aguda e cr\u00f3nica. Durante a fase aguda, a lise de c\u00e9lulas inducida polo VIH e a matanza das c\u00e9lulas infectadas por parte das c\u00e9lulas T citot\u00f3xicas (ou CD8+) explica a diminuci\u00f3n de c\u00e9lulas T CD4+, a\u00ednda que a apoptose pode ser tam\u00e9n outro factor que act\u00faa. Durante a fase cr\u00f3nica, as consecuencias da activaci\u00f3n inmune xeneralizada acoplada coa perda gradual da capacidade do sistema inmunitario de xerar novas c\u00e9lulas T parece explicar o lento declive do n\u00famero de c\u00e9lulas T CD4+.\nA\u00ednda que os s\u00edntomas da inmunodeficiencia caracter\u00edstica da SIDA non aparecen ata anos despois de que unha persoa foi infectada, a maior cantidade de perda de c\u00e9lulas T CD4+ ocorre durante as primeiras semanas da infecci\u00f3n, especialmente na mucosa intestinal, onde se encontran a maior parte dos linfocitos do corpo. A raz\u00f3n desta preferencia pola perda das c\u00e9lulas T CD4+ da mucosa \u00e9 que a maior\u00eda das c\u00e9lulas T CD4+ da mucosa expresan a prote\u00edna de superficie CCR5, que o VIH utiliza como correceptor para entrar nas c\u00e9lulas, mentres que s\u00f3 unha pequena fracci\u00f3n das c\u00e9lulas T CD4+ que se encontran no torrente sangu\u00edneo te\u00f1en esta prote\u00edna.\nO VIH procura e destr\u00fae as c\u00e9lulas T CD4+ que expresen a CCR5 durante a fase de infecci\u00f3n aguda. Finalmente, unha vigorosa resposta inmune consegue controlar a infecci\u00f3n ao final da fase aguda, e in\u00edciase a fase de latencia cl\u00ednica. As c\u00e9lulas T CD4+ dos tecidos mucosos contin\u00faan sendo especialmente afectadas. A continua replicaci\u00f3n do VIH orixina un estado de activaci\u00f3n inmunitaria xeneralizada que se mant\u00e9n durante a fase cr\u00f3nica. A activaci\u00f3n inmune, que se reflicte polo incremento do estado de activaci\u00f3n das c\u00e9lulas inmunitarias e a liberaci\u00f3n de citocinas proinflamatorias, \u00e9 resultado da actividade de varios produtos x\u00e9nicos do VIH e da resposta inmune contra a continua replicaci\u00f3n do VIH. Tam\u00e9n est\u00e1 ligada \u00e1 ca\u00edda do sistema de vixilancia inmunitaria da barreira da mucosa gastrointestinal causada pola diminuci\u00f3n das c\u00e9lulas T CD4+ da mucosa durante a fase aguda da enfermidade.\nDiagnose.\nO VIH/SIDA diagnost\u00edcase por medio de probas de laboratorio e despois base\u00e1ndose na presenza de certos signos e s\u00edntomas. Nalg\u00fans pa\u00edses, como os EUA as probas para determinar a presenza do VIH recom\u00e9ndanse para todas as persoa entre 15 e 65 anos inclu\u00eddas as mulleres embarazadas, e adicionalmente para todos os que estean en alto risco, o cal incl\u00fae os que te\u00f1en enfermidades de transmisi\u00f3n sexual, pero en moitas partes do mundo un terzo dos portadores de VIH s\u00f3 se decatan de que est\u00e1n infectados cando chegan a unha fase avanzada da enfermidade, cando se fai aparente a SIDA ou a inmunodeficiencia grave.\nProbas para a detecci\u00f3n do VIH.\nA maior\u00eda das persoas infectadas polo VIH empezan a producir anticorpos espec\u00edficos contra el (o que se chama seroconversi\u00f3n) nun per\u00edodo de tres a doce semanas despois da infecci\u00f3n inicial, que se poden detectar en probas anal\u00edticas. A diagnose do VIH primario antes da seroconversi\u00f3n faise medindo o ARN do VIH ou o ant\u00edxeno p24. Os resultados positivos obtidos polas probas de anticorpos ou pola t\u00e9cnica da PCR son confirmados despois por probas cun anticorpo distinto ou por PCR.\nAs probas de detecci\u00f3n de anticorpos en nenos menores de 18 meses son normalmente inexactas debido a que presentan a\u00ednda anticorpos maternos (inmunidade pasiva natural). Polo tanto, a infecci\u00f3n por VIH s\u00f3 pode ser diagnosticada pola proba da PCR para o ARN ou ADN do VIH, ou por probas para detectar o ant\u00edxeno p24. Na maior parte do mundo non se ten acceso a probas de PCR fiables e en moitos lugares simplemente agardan a que se desenvolvan os s\u00edntomas ou a que o neno te\u00f1a a idade para facerlle unha proba de anticorpos precisa. Na \u00c1frica subsahariana en 2007\u20132009 entre o 30 e o 70% da poboaci\u00f3n co\u00f1ec\u00eda o seu estado con respecto ao VIH. En 2009, entre o 3,6 e o 42% dos homes e mulleres dos pa\u00edses subsaharianos fixeran as probas, o cal representa un incremento significativo comparado cos anos anteriores.\nClasificaci\u00f3ns das infecci\u00f3ns por VIH.\n\u00dasanse dous sistemas cl\u00ednicos principais para clasificar a enfermidade do VIH ou asociadas ao VIH para prop\u00f3sitos de vixilancia, que son: o sistema de clasificaci\u00f3n da OMS para a infecci\u00f3n e enfermidade do VIH, e o sistema de clasificaci\u00f3n do CDC para a infecci\u00f3n por VIH. O sistema de clasificaci\u00f3n dos Centros para o Control e Prevenci\u00f3n de Enfermidades (CDC) \u00e9 o que se adoptou m\u00e1is frecuentemente nos pa\u00edses desenvolvidos. Pero como o sistema da Organizaci\u00f3n Mundial da Sa\u00fade (OMS) non require probas de laboratorio, \u00e9 a m\u00e1is axeitada para as condici\u00f3ns de restrici\u00f3n de recursos que se dan nos pa\u00edses en desenvolvemento econ\u00f3mico, nos que se pode usar tam\u00e9n como axuda para a xesti\u00f3n cl\u00ednica da enfermidade. Malia as s\u00faas diferenzas, estes dous sistemas permiten a s\u00faa comparaci\u00f3n con prop\u00f3sitos estat\u00edsticos.\nA OMS propuxo primeiro unha definici\u00f3n da SIDA en 1986. Pero desde ent\u00f3n, a clasificaci\u00f3n da OMS foi posta ao d\u00eda e ampliada varias veces, e a versi\u00f3n m\u00e1is recente \u00e9 a publicada en 2007. O sistema da OMS utiliza as seguintes categor\u00edas:\nOs CDC dos Estados Unidos tam\u00e9n crearon un sistema de clasificaci\u00f3n para a infecci\u00f3n por VIH, que se puxo ao d\u00eda en 2008 e en 2014. Este sistema clasifica as infecci\u00f3ns por VIH base\u00e1ndose no reconto CD4 e os s\u00edntomas cl\u00ednicos e describe a infecci\u00f3n en tres estadios ou fases, que nas persoas maiores de 6 anos de idade son:\nPara prop\u00f3sitos de vixilancia, a diagnose da SIDA a\u00ednda se mant\u00e9n se, despois do tratamento, os recontos de c\u00e9lulas T CD4+ aumentan por encima de 200 por \u00b5L de sangue ou se curan outras enfermidades definitorias da SIDA.\nPrevenci\u00f3n.\nContacto sexual.\nUn uso constante de cond\u00f3ns reduce o risco de transmisi\u00f3n do VIH en aproximadamente o 80% a longo prazo. Cando os cond\u00f3ns son utilizados consistentemente por unha parella na cal unha das persoas est\u00e1 infectada, a taxa de infecci\u00f3n por VIH \u00e9 de menos do 1% por ano. Hai algunhas evidencias que suxiren que o cond\u00f3n feminino pode proporcionar un nivel equivalente de protecci\u00f3n. A aplicaci\u00f3n dun xel vaxinal que conte\u00f1a tenofovir (un inhibidor da transcriptase inversa) inmediatamente antes da relaci\u00f3n sexual parece reducir as taxas de infecci\u00f3n en aproximadamente o 40% entre as mulleres africanas. Polo contrario, o uso do espermicida nonoxinol-9 pode incrementar o risco de transmisi\u00f3n debido \u00e1 s\u00faa tendencia a causar irritaci\u00f3n vaxinal e rectal.\nA circuncisi\u00f3n na \u00c1frica subsahariana \"reduce o contaxio do VIH nos homes heterosexuais entre o 38% e o 66% en 24 meses\". Base\u00e1ndose nestes estudos a Organizaci\u00f3n Mundial da Sa\u00fade e UNAIDS recomendaron en 2007 a circuncisi\u00f3n dos homes como m\u00e9todo de prevenci\u00f3n da transmisi\u00f3n de muller a home. Disc\u00fatese se isto prev\u00e9n tam\u00e9n a transmisi\u00f3n de home a muller e non est\u00e1 determinado se isto \u00e9 beneficioso nos pa\u00edses desenvolvidos e entre homes que te\u00f1en relaci\u00f3ns sexuais con outros homes. Alg\u00fans expertos temen que unha menor percepci\u00f3n de vulnerabilidade entre os homes circuncidados poida causar unha maior incidencia de comportamentos sexuais de risco, o que neutralizar\u00eda os seus efectos preventivos.\nOs programas que promoven a abstinencia sexual non parecen afectar ao risco de contraer o VIH. Son tam\u00e9n escasas as evidencias dos beneficios obtidos por unha educaci\u00f3n por pares (feita por persoas normais da comunidade que non son profesionais da sanidade ou educaci\u00f3n). A educaci\u00f3n sexual nas escolas pode diminu\u00edr os comportamentos de risco. Unha minor\u00eda a\u00ednda substancial de mozos segue realizando pr\u00e1cticas de alto risco malia estar informados do VIH/SIDA, subestimando o seu propio risco de ser infectados. Non se sabe se tratar outras enfermidades de transmisi\u00f3n sexual \u00e9 efectivo para a prevenci\u00f3n do VIH.\nPre-exposici\u00f3n.\nTratar \u00e1s persoas con VIH con recontos CD4 de \u2265 350 c\u00e9lulas/\u00b5L con antirretrovirais ofrece unha protecci\u00f3n \u00e1s s\u00faas parellas ante a infecci\u00f3n do 96%. Isto \u00e9 unha reduci\u00f3n do risco de transmisi\u00f3n de 10 a 20 veces. Unha profilaxe pre-exposici\u00f3n cunha dose diaria do medicamento tenofovir, con ou sen emtricitabine, \u00e9 efectivo en varios grupos de persoas como os homes que te\u00f1en relaci\u00f3ns sexuais con homes, parellas nas que un dos membros \u00e9 VIH positivo, e mozos heterosexuais en \u00c1frica. Pode ser tam\u00e9n efectivo en usuarios de drogas intravenosas e hai un estudo que encontrou neles unha diminuci\u00f3n do risco de 0,7 a 0,4 por 100\u00a0persoa\u00a0ano.\nAs precauci\u00f3ns de car\u00e1cter xeral nos ambientes sanitarios tam\u00e9n se cre que son efectivas para diminu\u00edr o risco de adquirir o VIH. O uso de drogas intravenosas \u00e9 un importante factor de risco e as estratexias de \"reduci\u00f3n de danos\" como os programas de entrega de xeringas dun s\u00f3 uso e a terapia de substituci\u00f3n de opioides (con metadona, por exemplo) parecen ser efectivas para facer decrecer os riscos.\nPost-exposici\u00f3n.\nA administraci\u00f3n de antirretrovirais de 48 a 72\u00a0horas despois da exposici\u00f3n a sangue VIH positivo ou secreci\u00f3ns xenitais denom\u00ednase profilaxe post-exposici\u00f3n. O uso do axente zidovudina reduce \u00e1 quinta parte o risco de infecci\u00f3n polo VIH despois dunha ferida feita con agulla hipod\u00e9rmica. Recom\u00e9ndase o tratamento despois dunha violaci\u00f3n cando se sabe que o causante era VIH positivo, pero \u00e9 controvertido cando non se co\u00f1ece o seu estado con respecto ao VIH. Os r\u00e9ximes actuais de tratamento usan tipicamente lopinavir/ritonavir e lamivudina/zidovudina ou emtricitabine/tenofovir e poden diminu\u00edr adicionalmente o risco. A duraci\u00f3n do tratamento \u00e9 xeralmente de catro semanas e est\u00e1 frecuentemente asociado a efectos adversos (a zidovudina nun 70% dos casos, con n\u00e1useas no 24%, fatiga no 22%, angustia emocional no 13%, e dores de cabeza no 9%).\nDe nai a fillo.\nOs programas para previr a transmisi\u00f3n vertical do VIH (de nais a fillos) poden reducir as taxas de transmisi\u00f3n un 92\u201399%. Isto implica fundamentalmente o uso dunha combinaci\u00f3n de medicamentos antivirais durante o embarazo e no meni\u00f1o despois do nacemento e potencialmente incl\u00fae a alimentaci\u00f3n por biber\u00f3n e non do peito materno. Se a substituci\u00f3n do modo de alimentaci\u00f3n \u00e9 aceptable, realizable, alcanzable, sustentable, e segura (non en todas as partes do mundo o \u00e9), as nais deber\u00edan evitar dar o peito. Se se est\u00e1 dando unha alimentaci\u00f3n exclusivamente do peito materno, a administraci\u00f3n de profilaxe antirretroviral prolongada ao neno dimin\u00fae o risco de transmisi\u00f3n.\nVacinaci\u00f3n.\nMalia os moitos intentos de obter unha vacina contra o VIH, non hai ningunha vacina efectiva contra o VIH ou SIDA. Un ensaio da vacina RV 144 publicado en 2009 encontrou unha reduci\u00f3n parcial do risco de transmisi\u00f3n de aproximadamente o 30%, o que estimulou a esperanza entre a comunidade cient\u00edfica de que se poida conseguir unha vacina verdadeiramente efectiva no pr\u00f3ximo futuro. Est\u00e1n en marcha m\u00e1is ensaios da vacina RV 144.\nTratamento.\nNon existe unha cura nin vacina efectiva contra o VIH/SIDA. O tratamento consiste nun tratamento ou \"terapia antirretroviral de grande actividade\" (TARGA ou, en ingl\u00e9s, HAART) que fai m\u00e1is lenta a progresi\u00f3n da enfermidade e en 2010 m\u00e1is de 6,6\u00a0mill\u00f3ns de persoas estaban seguindo esta terapia nos pa\u00edses de renda per c\u00e1pita baixa ou media. O tratamento tam\u00e9n incl\u00fae un tratamento preventivo e activo das infecci\u00f3ns oportunistas.\nTerapia antiviral.\nAs opci\u00f3ns actuais da \"terapia antirretroviral de grande actividade\" son as combinaci\u00f3ns (\"c\u00f3cteles\") de polo menos tres medicamentos que pertencen a dous tipos ou \"clases\" de axentes antirretrovirais. Inicialmente o tratamento \u00e9 normalmente un inhibidor da reversotranscriptase non nucle\u00f3sido (NNRTI) xunto con dous inhibidores da reversotranscriptase an\u00e1logos de nucle\u00f3sidos (NRTIs). Os NRTIs t\u00edpicos son: zidovudina (AZT) ou tenofovir (TDF) e lamivudina (3TC) ou emtricitabina (FTC). Util\u00edzanse combinaci\u00f3ns de axentes como os inhibidores da protease (PI) se o r\u00e9xime de tratamento anterior perde eficacia.\nDeb\u00e1tese moito cando se debe empezar a terapia antirretroviral. A OMS, as directrices europeas e as dos Estados Unidos recomendan o uso dos antirretrovirais en todos os adolescentes, adultos e mulleres pre\u00f1adas infectados que te\u00f1an un reconto CD4 de menos de 350/\u03bcL ou nos que te\u00f1an s\u00edntomas significativos independentemente do valor do seu reconto CD4. Esta recomendaci\u00f3n est\u00e1 apoiada polo feito de que empezando o tratamento a ese nivel red\u00facese o risco de morte. Ademais nos EUA isto recom\u00e9ndase a todas as persoas infectadas polo VIH independentemente do seu reconto CD4 ou s\u00edntomas presentados, a\u00ednda que a recomendaci\u00f3n faise con menos \u00e9nfase para aqueles con recontos maiores ao mencionado valor. A OMS tam\u00e9n recomenda o tratamento naqueles que est\u00e1n coinfectados con tuberculose e nos que te\u00f1en hepatite B activa cr\u00f3nica. Unha vez que se empeza o tratamento recom\u00e9ndase que se contin\u00fae sen per\u00edodos de descanso ou \"vacaci\u00f3ns\". Moitas persoas son diagnosticadas bastante tempo despois do momento en que idealmente se deber\u00eda comezar o tratamento. O resultado desexado do tratamento \u00e9 un reconto de ARN de VIH en plasma a longo prazo por debaixo de 50\u00a0copias/mL. Recom\u00e9ndase comprobar os niveis para determinar se o tratamento \u00e9 efectivo inicialmente despois de catro semanas de iniciado, e unha vez que os niveis caen por debaixo de 50\u00a0copias/mL compr\u00f3base xeralmente cada tres ou seis meses. Un control inadecuado consid\u00e9rase que \u00e9 ter m\u00e1is de 400\u00a0copias/mL. Base\u00e1ndose neses criterios o tratamento \u00e9 efectivo en m\u00e1is do 95% da xente durante o primeiro ano.\nEntre os beneficios deste tratamento est\u00e1n unha diminuci\u00f3n do risco de progresi\u00f3n da SIDA e de morte. No mundo desenvolvido o tratamento tam\u00e9n mellora a sa\u00fade f\u00edsica e mental. Con tratamento hai un 70% de reduci\u00f3n no risco de ter tuberculose. Beneficios adicionais son un decrecemento do risco de transmisi\u00f3n da doenza \u00e1s parellas sexuais e de nai a fillo. A efectividade do tratamento depende en gran medida do seu seguimento rigoroso. As raz\u00f3ns para non seguilo poden ser un escaso acceso \u00e1 atenci\u00f3n sanitaria, falta de apoios sociais adecuados, enfermidades mentais e abuso de drogas. A complexidade dos r\u00e9ximes de tratamento (debido o n\u00famero de p\u00edlulas e as frecuentes doses que c\u00f3mpre tomar) e os efectos adversos poden reducir tam\u00e9n o nivel de seguimento do tratamento. A pesar de que o custo dalg\u00fans medicamentos \u00e9 un importante factor, en 2010 o 47% dos que o necesitar\u00edan est\u00e1bano tomando nos pa\u00edses con rendas baixas ou medias e a taxa de constancia no seguimento do r\u00e9xime de tratamento \u00e9 similar nos pa\u00edses de baixa renda e nos de alta.\nOs efectos secundarios adversos dependen do axente que se estea tomando. Alg\u00fans que son relativamente com\u00fans son: s\u00edndrome de lipodistrofia, dislipidemia, e diabetes mellitus especialmente cos inhibidores da protease. Outros s\u00edntomas com\u00fans son diarrea, e un incremento do risco de enfermidades cardiovasculares. Novos tratamentos recomendados est\u00e1n asociados con menos efectos adversos. Certas medicaci\u00f3ns poden estar asociadas con defectos conx\u00e9nitos, polo que non son axeitados para mulleres que queren ter fillos.\nOs tratamentos recomendados para nenos son algo diferentes aos dos adultos. Nos pa\u00edses desenvolvidos, en 2010, o 23% dos nenos que ti\u00f1an necesidade de tratamento ti\u00f1an acceso a el. A OMS recomenda o tratamento para todos os nenos de menos de doce meses de idade. Nos EUA recom\u00e9ndase para os que est\u00e1n entre un e cinco anos con recontos de ARN do VIH maiores de 100.000\u00a0copias/mL, e tam\u00e9n naqueles de m\u00e1is de cinco anos con recontos CD4 de menos de 500/\u03bcL.\nInfecci\u00f3ns oportunistas.\nAs medidas para previr as infecci\u00f3ns oportunistas son efectivas en moitas persoas con VIH/SIDA. Ademais de mellorar o estado da s\u00faa enfermidade polo VIH, o tratamento con antirretrovirais reduce o risco de desenvolver infecci\u00f3ns oportunistas adicionais. A vacinaci\u00f3n contra as hepatites A e B acons\u00e9llase a todas as persoas en risco de contraer o VIH antes de que puidesen chegar a ser infectados; por\u00e9n, tam\u00e9n se pode administrar despois da infecci\u00f3n. Nos nenos nacidos de nais VIH positivas recom\u00e9ndase a profilaxe con trimethoprim/sulfametoxazol entre as catro e seis semanas de idade e cesar a alimentaci\u00f3n do peito materno cando os recursos sanitarios son limitados. Tam\u00e9n se recomenda para previr a pneumon\u00eda por \"Pneumocystis\" ou PCP, causada polo l\u00e9vedo \"Pneumocystis jirovecii\" (antes \"P. carinii\"), cando os recontos CD4 dunha persoa est\u00e1n por debaixo de 200\u00a0c\u00e9lulas/\u03bcL e nos que previamente tiveron PCP. \u00c1s persoas cunha inmunosupresi\u00f3n substancial tam\u00e9n se lles aconsella unha terapia profil\u00e1ctica contra a toxoplasmose e a meninxite por \"Cryptococcus\". O feito de tomar medidas preventivas axeitadas reduciu a frecuencia destas infecci\u00f3ns \u00e1 metade entre 1992 e 1997.\nMedicina alternativa.\nMoitas persoas usan medicinas alternativas para mellorar o seu estado no VIH/SIDA tomando suplementos nutricionais e outras substancias supostamente beneficiosas. Por exemplo, nos EUA aproximadamente o 60 % das persoas con VIH utilizan diversas formas desta medicina alternativa, mesmo se a eficacia desas terapias non foi a\u00ednda claramente establecida. Con respecto aos consellos diet\u00e9ticos sobre a SIDA algunhas evidencias indican que se obte\u00f1en alg\u00fans beneficios coa suplementaci\u00f3n da dieta con micronutrientes. As evidencias sobre a suplementaci\u00f3n con selenio son variadas con algunhas evidencias preliminares de que pode ser beneficiosa. Hai tam\u00e9n algunhas evidencias de que a suplementaci\u00f3n con vitamina A nos nenos reduce a mortalidade e mellora o seu crecemento. En \u00c1frica en mulleres pre\u00f1adas e lactantes malnutridas unha suplementaci\u00f3n con vitaminas mellorou os resultados para as nais e os nenos. O consumo na dieta de micronutrientes nos niveis axeitados (dose diaria recomendada) por adultos infectados por VIH \u00e9 recomendado pola OMS. Pero a OMS afirma tam\u00e9n que varios estudos indican que a suplementaci\u00f3n con vitamina A, cinc, e ferro pode producir efectos adversos en adultos VIH positivos. Non hai evidencias dabondo que apoien o uso de medicinas de herborister\u00eda nesta doenza.\nProgn\u00f3stico.\nO VIH/SIDA converteuse nunha doenza cr\u00f3nica en vez dunha doenza aguda mortal en moitas \u00e1reas do mundo. O progn\u00f3stico var\u00eda en cada persoa, e tanto o reconto CD4 coma a carga viral son \u00fatiles para predicir os resultados. Sen tratamento, o tempo de supervivencia medio despois da infecci\u00f3n por VIH est\u00edmase entre 9 e 11\u00a0anos, dependendo do subtipo de VIH. Despois do diagn\u00f3stico de SIDA, se non \u00e9 posible dispo\u00f1er de tratamento, a supervivencia \u00e9 de s\u00f3 entre 6 e 19\u00a0meses. A terapia antirretroviral de grande actividade e unha axeitada prevenci\u00f3n das infecci\u00f3ns oportunistas reducen as taxas de mortalidade nun 80%, e elevan a esperanza de vida para un adulto xove acabado de diagnosticar a 20\u201350 anos. Isto \u00e9 entre dous terzos e case o da poboaci\u00f3n xeral. Se o tratamento empeza m\u00e1is tarde no curso da infecci\u00f3n, o progn\u00f3stico xa non \u00e9 tan bo: por exemplo, se o tratamento empeza inmediatamente despois do diagn\u00f3stico de SIDA, a esperanza de vida \u00e9 ~10\u201340\u00a0anos. Sen tratamento, a metade dos nenos nados co VIH morren antes de cumpriren os dous anos.\nA causa principal de morte por VIH/SIDA son as infecci\u00f3ns oportunistas e o cancro, que son o resultado frecuente da insuficiencia progresiva do sistema inmunitario. O risco de cancro parece incrementarse unha vez que os recontos CD4 est\u00e1n por debaixo de 500/\u03bcL. A taxa de progresi\u00f3n de enfermidades cl\u00ednicas var\u00eda moito entre individuos e est\u00e1 afectada por varios factores como a susceptibilidade da persoa e a s\u00faa funci\u00f3n inmunitaria; o seu acceso a coidados m\u00e9dicos, a presenza de coinfecci\u00f3ns; e a cepa ou cepas concretas do virus que estean implicadas.\nA coinfecci\u00f3n con tuberculose \u00e9 unha das principais causas de enfermidade e morte nos casos de VIH/SIDA, e est\u00e1 presente nun terzo de todas as persoas infectadas, causando o 25% das mortes relacionadas co VIH. De feito, o VIH \u00e9 un dos factores de risco m\u00e1is importantes para a tuberculose. A hepatite C \u00e9 outra coinfecci\u00f3n moi com\u00fan na que cada unha das d\u00faas enfermidades acelera a progresi\u00f3n da outra. Os dous cancros m\u00e1is com\u00fans asociados co VIH/SIDA son o sarcoma de Kaposi e o linfoma non de Hodgkin relacionado coa SIDA.\nMesmo con tratamento antirretroviral, a longo prazo as persoas infectadas polo VIH poden experimentar trastornos neurocognitivos, osteoporose, neuropat\u00edas, cancros, nefropat\u00eda, e enfermidades cardiovasculares. Non est\u00e1 claro se estas condici\u00f3ns resultan da infecci\u00f3n por VIH como tal ou son efectos adversos do tratamento.\nEpidemiolox\u00eda.\nO VIH/SIDA \u00e9 unha pandemia global. En 2010, aproximadamente 34\u00a0mill\u00f3ns de persoas ti\u00f1an o VIH en todo o mundo.\nDestes aproximadamente 16,8\u00a0mill\u00f3ns son mulleres e 3,4\u00a0mill\u00f3ns son de menos de 15\u00a0anos de idade. Causou aproximadamente 1,8\u00a0mill\u00f3ns de mortes en 2010, o que significa que as mortes foron diminu\u00edndo desde o pico de 2,2\u00a0mill\u00f3ns acadado en 2005. En 2012 hab\u00eda xa uns 35,3\u00a0mill\u00f3ns de persoas infectadas polo VIH no mundo, e ese ano os casos de novas infecci\u00f3ns foron 2,3\u00a0mill\u00f3ns. En 2013 o n\u00famero de mortes no mundo foi duns 1,34\u00a0mill\u00f3ns.\nA \u00c1frica subsahariana \u00e9 a rexi\u00f3n do mundo m\u00e1is afectada. En 2010, estim\u00e1base que se concentraba al\u00ed o 68% (22,9\u00a0mill\u00f3ns de persoas) de todos os casos de VIH do mundo e o 66% de todas as mortes (1,2\u00a0mill\u00f3ns). Isto significa que aproximadamente o 5% da poboaci\u00f3n adulta est\u00e1 infectada e crese que \u00e9 a causa do 10% de todas as mortes infant\u00eds. As mulleres supo\u00f1en o 60% dos casos, o cal \u00e9 unha gran diferenza con respecto a outras rexi\u00f3ns. Sur\u00e1frica ten as cifras m\u00e1is altas do mundo de poboaci\u00f3n con VIH con 5,9\u00a0mill\u00f3ns. A esperanza de vida caeu nos pa\u00edses m\u00e1is afectados por culpa do VIH/SIDA; por exemplo, en 2006 estim\u00e1base que esta caera de 65 anos a 35 en Botswana. A transmisi\u00f3n de nai a fillo, en 2013, en Botswana e Sur\u00e1frica diminu\u00edra a menos do 5% e houbo unha mellora tam\u00e9n en moitos outros pa\u00edses africanos debido a un maior acceso \u00e1 terapia antirretroviral.\nO sur e sueste de Asia \u00e9 a segunda rexi\u00f3n m\u00e1is afectada; en 2010 esta rexi\u00f3n ti\u00f1a uns 4\u00a0mill\u00f3ns de casos ou o 12% mundial das persoas con VIH, o que orixinou uns 250.000 falecementos. Aproximadamente o 2,4\u00a0mill\u00f3ns destes casos est\u00e1n na India.\nEn 2008 nos EUA aproximadamente 1,2\u00a0mill\u00f3ns de persoas viv\u00edan con VIH, e houbera 17.500 mortes relacionadas. Os CDC estimaban que en 2008 o 20% dos norteamericanos infectados non sab\u00edan que estaban infectados. No Reino Unido en 2009 houbo aproximadamente 86.500 casos, que deron lugar a 516 falecementos. No Canad\u00e1 en 2008 houbo uns 65.000 casos que causaron 53 mortes. A prevalencia \u00e9 menor no Oriente Pr\u00f3ximo e Norte de \u00c1frica co 0,1% ou menos, o leste de Asia ten o 0,1% e a Europa Occidental e Central ten o 0,2%.\nEntre o reco\u00f1ecemento da SIDA como enfermidade en 1981 e o ano 2009 houbo no mundo case 30\u00a0mill\u00f3ns de mortos por esta causa.\nA SIDA en Galicia.\nDesde que se detectou o primeiro caso de SIDA en Galicia en 1984 a evoluci\u00f3n da epidemia no pa\u00eds foi moi cambiante en canto ao n\u00famero de infectados, casos de SIDA e v\u00edas de infecci\u00f3n. Nos datos que se ofrecen, procedentes de informes da Consellar\u00eda de Sanidade, c\u00f3mpre distinguir entre o n\u00famero de casos nun ano, o n\u00famero de casos acumulado nun per\u00edodo, e a taxa de incidencia (casos por mill\u00f3n de habitantes). Segundo se indique, f\u00e1lase de casos de SIDA ou de casos de persoas infectadas por VIH. En Galicia, o primeiro caso diagnosticado foi un home de 24 anos que ingresou no Complexo Hospitalario Universitario A Coru\u00f1a o 4 de decembro de 1984 e morreu no ver\u00e1n seguinte . Os primeiros casos deb\u00e9ronse a infecci\u00f3ns por VIH-1, que son as maioritarias. O primeiro caso de infecci\u00f3n por VIH-2 en Galicia (e en todo o Estado espa\u00f1ol) deuse en 1990 nun mari\u00f1eiro que estivera traballando en \u00c1frica.\nPer\u00edodo 1984-2010.\nO primeiro caso de SIDA en Galicia diagnosticouse en 1984 e desde ese ano ata 1996 a incidencia aumenta rapidamente, chegando ata 131 casos por mill\u00f3n de habitantes (total 358 casos), para a partir dese ano experimentar un importante descenso cunha taxa de incidencia estabilizada en arredor de 40 casos por mill\u00f3n de habitantes (e nos \u00faltimos anos inferior), o cal quere dicir que deron bastante bo resultado as medidas de prevenci\u00f3n e de tratamento retroviral.\nEn total desde 1983 ata o 31 de decembro de 2010 houbo 3.887 casos de SIDA acumulados (inclu\u00edndo os de falecidos). A provincia con maior n\u00famero de casos acumulados nese per\u00edodo foi A Coru\u00f1a (1.623 casos acumulados), e a de maiores taxas de incidencia acumuladas foi Pontevedra (1.654 casos por mill\u00f3n acumulados). Nos casos acumulados o sexo maioritario \u00e9 o masculino (77,2%). En canto \u00e1 idade, no tramo entre os 20-44 anos acumul\u00e1base o 86% dos casos.\nEn canto ao modo de transmisi\u00f3n nese per\u00edodo o 62,6% dos casos est\u00e1 asociado ao consumo de drogas intravenosas, que foi a forma de transmisi\u00f3n maioritaria nos primeiros anos, pero que descendeu notablemente desde 1997 e nos \u00faltimos anos foi superada pola transmisi\u00f3n heterosexual. A transmisi\u00f3n heterosexual \u00e9 a segunda forma maioritaria de transmisi\u00f3n nese per\u00edodo cun 21,4% cun claro aumento nos \u00faltimos anos. A terceira v\u00eda de contaxio foron as relaci\u00f3ns homosexuais entre homes, que tivo unha evoluci\u00f3n irregular no tempo, pero que a comezos do s\u00e9culo XXI tivo un aumento chegando ao 21 % dos casos de SIDA en homes, a\u00ednda que sempre estivo por debaixo da v\u00eda heterosexual ag\u00e1s no per\u00edodo 1988-1990.\nNos casos acumulados a enfermidade diagn\u00f3stica de SIDA m\u00e1is com\u00fan foi a tuberculose extrapulmonar (18%), seguida da pneumon\u00eda por Pneumocystis (16%) e a tuberculose pulmonar (14%).\nEn canto ao intervalo entre o diagn\u00f3stico como VIH positivo e o de caso de SIDA, este era curto nos primeiros anos do per\u00edodo, \u00e9 dicir, os pacientes non se decataban que estaban infectados case ata que empezaban a ter s\u00edntomas de SIDA, pero isto mellorou desde mediados da d\u00e9cada de 1990, e a\u00ednda as\u00ed nos \u00faltimos anos arredor dunha terceira parte dos afectados chega \u00e1 fase de SIDA sen saber (ou sab\u00e9ndoo s\u00f3 meses antes) que estaba infectada. Tendo en conta o importante que \u00e9 empezar unha terapia antirretroviral canto antes, isto indica o importante que \u00e9 facer as probas de detecci\u00f3n do VIH o m\u00e1is precozmente posible.\nDe 1984 a 2008 morreran 2.678 persoas por causa da SIDA en Galicia; a cifra descendeu a parir de 1996 e despois estabilizouse en menos de 100 mortes anuais. Afectou moito m\u00e1is a homes (taxa de 17,5 mortes por mill\u00f3n de habitantes) que a mulleres (taxa do 4,4).\nEn canto ao pa\u00eds de orixe, os estranxeiros con SIDA en Galicia ata 1988 eran s\u00f3 o 2%, pero despois esa cifra foi aumentando, de modo que entre 2001-2010 eran xa o 10,2%.\nAdemais da visi\u00f3n hist\u00f3rica de conxunto, \u00e9 interesante ver tam\u00e9n cal foi a situaci\u00f3n especificamente nos \u00faltimos anos, xa que algunhas caracter\u00edsticas epidemiol\u00f3xicas deste per\u00edodo son distintas das do per\u00edodo anterior. No per\u00edodo 2004-2010 houbo 612 casos de SIDA, e 1.432 persoas deron positivo nas probas de detecci\u00f3n do VIH. As taxas de infecci\u00f3n son inferiores \u00e1s do Estado espa\u00f1ol (74 infectados por mill\u00f3n de habitantes en Galicia fronte a 91 en Espa\u00f1a) e tam\u00e9n as de SIDA.\nNestes \u00faltimos anos a v\u00eda de transmisi\u00f3n m\u00e1is frecuente son as relaci\u00f3ns heterosexuais sen protecci\u00f3n (41%), seguida das relaci\u00f3ns homosexuais entre homes (31% na poboaci\u00f3n, pero contando s\u00f3 os homes \u00e9 a v\u00eda maioritaria: 40%), e o asociado ao uso de drogas intravenosas (23%). Segue habendo un 46% de diagn\u00f3sticos tard\u00edos (e arredor dunha terceira parte dos casos s\u00f3 co\u00f1eceron que estaban infectados ao mesmo tempo ou case ao mesmo tempo que o diagn\u00f3stico de SIDA).\nHistoria.\nDescubrimento.\nA SIDA foi observada clinicamente por primeira vez en 1981 nos EUA. Os casos iniciais detect\u00e1ronse nun conxunto de drogadictos por v\u00eda intravenosa e homes gais nos que non se co\u00f1ec\u00eda a causa da deterioraci\u00f3n da inmunidade que presentaban, e mostraban s\u00edntomas de pneumon\u00eda por \"Pneumocystis carinii\" (hoxe chamado \"P. jirovecii\"), unha infecci\u00f3n oportunista rara que se sab\u00eda que aparec\u00eda en persoas co sistema inmunitario comprometido. Pouco despois, outros homes gais desenvolveron o que ata ent\u00f3n era un raro cancro de pel chamado sarcoma de Kaposi. Apareceron despois moitos m\u00e1is casos da pneumon\u00eda por \"Pneunocystis\" e de sarcoma de Kaposi, o que alertou os Centros para o Control e Prevenci\u00f3n de Enfermidades dos Estados Unidos (CDC), que formaron un equipo para monitorizar a epidemia.\nAo principio, o CDC non lle deu un nome oficial \u00e1 doenza, e xeralmente refer\u00edanse a ela polos nomes das enfermidades que estaban asociadas con ela, por exemplo, linfadenopat\u00eda, a doenza pola cal os descubridores do VIH lle deron nome ao virus inicialmente. Tam\u00e9n usaron a denominaci\u00f3n \"Sarcoma de Kaposi e Infecci\u00f3ns Oportunistas\", o nome co cal se creara o equipo especial do CDC en 1981. Na prensa xeral acu\u00f1ouse o termo \"GRID\" (\"gay-related immune deficiency\", inmunodeficiencia relacionada cos gais). O CDC, na procura dun nome para a doenza, e tendo en conta as comunidades infectadas denominouna \u201cenfermidade dos 4H\u201d, xa que parec\u00eda que s\u00f3 afectaba a catro grupos que empezaban por hache: haitianos, homosexuais, hemof\u00edlicos, e usuarios de hero\u00edna. Por\u00e9n, unha vez que se determinou que a SIDA non afectaba s\u00f3 \u00e1 comunidade gai, quedaba claro que o termo GRID era incorrecto e introduciuse a denominaci\u00f3n \"SIDA\" nunha xuntanza en xullo de 1982. En setembro de 1982 o CDC empezou a usar o nome SIDA.\nEn 1983, dous grupos de investigaci\u00f3n por separado liderados por Robert Gallo e Luc Montagnier declararon independentemente que os pacientes de SIDA pod\u00edan estar a sufrir unha infecci\u00f3n por un novo retrovirus, e publicaron os seus descubrimentos no mesmo n\u00famero da revista \"Science\". Gallo afirmou que un virus que illara o seu grupo dun paciente de SIDA era sorprendentemente similar en estrutura a outros virus T linfotr\u00f3picos humanos (HTLVs) que o seu grupo fora o primeiro en illar. O grupo de Gallo chamou o seu novo virus illado HTLV-III. Ao mesmo tempo, o grupo de Montagnier illou un virus dun paciente que presentaba inflamaci\u00f3n dos ganglios linf\u00e1ticos do pescozo e debilidade f\u00edsica, que son dous s\u00edntomas cl\u00e1sicos da SIDA. Contradicindo os informes do grupo de Gallo, Montagnier e os seus colegas mostraron que as prote\u00ednas internas do virus eran inmunoloxicamente diferentes das do HTLV-I. O grupo de Montagnier denominou o seu novo virus illado virus asociado \u00e1 linfadenopat\u00eda (LAV). Como estes dous virus se viu que eran o mesmo, en 1986, o LAV e o HTLV-III foron renomeados como VIH (en ingl\u00e9s HIV).\nOrixe.\nTanto o VIH-1 coma o VIH-2 crese que se orixinaron en primates non humanos da \u00e1rea de \u00c1frica centro-occidental e que foron transferidos aos humanos a inicios do s\u00e9culo XX. O VIH-1 parece que se orixinou no sur do Camer\u00fan por unha evoluci\u00f3n do SIV(cpz), un virus da inmunodeficiencia simia (SIV) que infecta aos chimpanc\u00e9s salvaxes da subespecie \"Pan troglodytes troglodytes\". O parente m\u00e1is pr\u00f3ximo do VIH-2 \u00e9 o SIV(smm), un virus do mono mangabey \"Cercocebus atys atys\", un mono do Vello Mundo que vive nas zonas costeiras de \u00c1frica occidental (desde o sur do Senegal ao oeste de Costa do Marfil). Os monos do Novo Mundo como os do x\u00e9nero \"Aotus\" son resistentes \u00e1 infecci\u00f3n polo VIH-1, posiblemente porque presentan unha fusi\u00f3n de dous xenes para a resistencia viral.\nP\u00e9nsase que o VIH-1 saltou a barreira entre especies en tres ocasi\u00f3ns distintas, dando lugar a tres grupos de virus, M, N, e O (ver subtipos do VIH).\nHai evidencias de que os humanos que participaban nas actividades de caza e comercializaci\u00f3n de caza salvaxe (cazadores e vendedores), adquir\u00edan con frecuencia o SIV. Por\u00e9n, o SIV \u00e9 un virus feble, que \u00e9 normalmente suprimido pola sistema inmunitario humano en poucas semanas. Crese que c\u00f3mpren varias transmisi\u00f3ns do virus de individuo a individuo en r\u00e1pida sucesi\u00f3n para darlle ao virus SIV tempo dabondo para mutar ao VIH. Ademais, debido \u00e1 s\u00faa relativamente baixa taxa de transmisi\u00f3n de persoa a persoa, o SIV s\u00f3 se pode espallar a trav\u00e9s da poboaci\u00f3n en presenza dun ou m\u00e1is canais de transmisi\u00f3n de alto risco, que se cre non se daban en \u00c1frica antes do s\u00e9culo XX.\nOs canais de transmisi\u00f3n de alto risco espec\u00edficos propostos, que permitiron ao virus adaptarse aos humanos e espallarse na poboaci\u00f3n, dependen do tempo en que se considere que se produciu o paso do virus de animal a humano. Os estudos xen\u00e9ticos do virus suxiren que o antecesor com\u00fan m\u00e1is recente do VIH-1 do grupo M data de arredor de 1910. Os que propo\u00f1en esta data ligan a epidemia de VIH coa emerxencia do colonialismo e o crecemento das grandes cidades africanas, o que orixinou cambios sociais, como un alto grao de promiscuidade sexual e unha extensi\u00f3n da prostituci\u00f3n, acompa\u00f1ada pola alta frecuencia de \u00falceras xenitais (como as causadas pola s\u00edfilis) nas cidades coloniais nacentes. Mentres que as taxas de transmisi\u00f3n do VIH durante as relaci\u00f3ns sexuais vaxinais son baixas en circunstancias normais, multipl\u00edcanse se un membro da parella sofre unha enfermidade de transmisi\u00f3n sexual que causa \u00falceras xenitais. Nas cidades coloniais do 1900 hab\u00eda unha alta prevalencia de prostituci\u00f3n e \u00falceras xenitais, ata o punto de que, en 1928, se cre que un 45% das mulleres residentes no leste de Kinshasa se dedicaban \u00e1 prostituci\u00f3n, e, en 1933, arredor do 15% de todos os residentes desa cidade ti\u00f1an s\u00edfilis.\nNesa mesma li\u00f1a, un recente estudo estat\u00edstico realizado por Nuno R. Faria e outros investigadores, entre eles David Posada, da Universidade de Vigo, considera que o virus da SIDA pasou dos chimpanc\u00e9s ao home ao manipular carne de caza deses animais a principios do s\u00e9culo XX, e chegou \u00e1 zona de Kinshasa arredor de 1920, e nas d\u00e9cadas seguintes foron produc\u00edndose diversos cambios que favoreceron a propagaci\u00f3n do subtipo M, como o crecemento urbano, o aumento das viaxes en ferrocarril e cambios no comercio sexual, e as campa\u00f1as de vacinaci\u00f3n con xeringas sen esterilizar. A partir de 1960 o virus estendeuse por todo o pa\u00eds e por outros pa\u00edses africanos e, finalmente, por todo o mundo. Os investigadores concl\u00faen que os cambios sociais e econ\u00f3micos, e non tanto os cambios xen\u00e9ticos no virus, foron os factores que determinaron a extensi\u00f3n da epidemia.\nUnha visi\u00f3n alternativa mant\u00e9n que pr\u00e1cticas m\u00e9dicas pouco seguras que se levaron a cabo en \u00c1frica despois da segunda guerra mundial, como a reutilizaci\u00f3n de xeringas non est\u00e9riles para un s\u00f3 uso durante as campa\u00f1as de vacinaci\u00f3n en masa, e campa\u00f1as de tratamentos antimalaria e con antibi\u00f3ticos, foron o vector inicial que permitiu que o virus se adaptase aos humanos e se espallase.\nO primeiro caso ben documentado de VIH en humanos data de 1959 no Congo. O virus pod\u00eda estar presente nos EUA xa en 1966, pero a gran maior\u00eda das infecci\u00f3ns que ocorreron f\u00f3ra da \u00c1frica subsahariana (inclu\u00edndo os EUA) poden ser rastreadas a un s\u00f3 individuo que foi infectado co VIH en Hait\u00ed e que trouxo a infecci\u00f3n aos EUA arredor de 1969. A epidemia estendeuse despois rapidamente entre os grupos con pr\u00e1cticas de alto risco, inicialmente de homes que ti\u00f1an sexo con outros homes.\nSociedade e cultura.\nEstigma e discriminaci\u00f3n.\nO estigma de ter SIDA existe no mundo en diferentes formas, como a exclusi\u00f3n social, evitaci\u00f3n ou discriminaci\u00f3n; probas obrigatorias do VIH sen previo consentimento ou sen confidencialidade; violencia contra os individuos infectados; e a corentena de individuos infectados polo VIH. Todo isto a pesar de que o virus s\u00f3 se contaxia por unhas v\u00edas moi concretas e non por unha convivencia normal. O medo \u00e1 violencia ou marxinaci\u00f3n relacionada co estigma fai que moita xente non se faga as probas do VIH, inicie tarde o seu tratamento e perpet\u00fae a transmisi\u00f3n do VIH a outras persoas.\nA mi\u00fado o estigma da SIDA expr\u00e9sase en conxunci\u00f3n con outros estigmas, especialmente os asociados coa homosexualidade, bisexualidade, promiscuidade, prostituci\u00f3n, e consumo de drogas.\nImpacto econ\u00f3mico.\nO VIH/SIDA afecta \u00e1 econom\u00eda das persoas e dos pa\u00edses. O Produto Interior Bruto (PIB) da maior\u00eda dos pa\u00edses afectados descendeu debido \u00e1 falta de capital humano causada pola SIDA. Sen unha axeitada nutrici\u00f3n, nin coidados m\u00e9dicos e medicinas, gran cantidade de persoas morren polas complicaci\u00f3ns causadas pola SIDA. As persoas afectadas non s\u00f3 non poden traballar, sen\u00f3n que tam\u00e9n requiren coidados m\u00e9dicos significativos. Est\u00edmase que en 2007 12\u00a0mill\u00f3ns de persoas quedaron orfas por causa da SIDA. Moitos quedan ao coidado dos seus av\u00f3s xa vellos.\nComo afecta principalmente a adultos mozos, a SIDA reduce a poboaci\u00f3n que paga impostos, \u00e1 s\u00faa vez reducindo os ingresos dos gobernos para investir en educaci\u00f3n e servizos sanitarios xerais (\u00e1 vez que ese gasto se debe aumentar en atenci\u00f3n sanitaria, coidado de orfos, formaci\u00f3n do novos traballadores en substituci\u00f3n dos desaparecidos), todo o cal reduce o crecemento da econom\u00eda.\nA nivel dom\u00e9stico, a SIDA causa perdas de ingresos e un incremento do gasto en coidados sanitarios. Un estudo en Costa do Marfil encontrou que nos fogares con alg\u00fan paciente de VIH/SIDA, os gastos m\u00e9dicos eran d\u00faas veces superiores aos doutros fogares.\nRelixi\u00f3n e SIDA.\nA actitude das confesi\u00f3ns relixiosas ante a SIDA foi moi controvertida nos \u00faltimos vinte anos, principalmente porque algunhas autoridades relixiosas declararon publicamente a s\u00faa oposici\u00f3n ao uso de cond\u00f3ns como medio de prevenci\u00f3n. A estratexia dalgunhas relixi\u00f3ns para previr a SIDA, segundo as argumentaci\u00f3ns do informe para a sa\u00fade americana do experto Matthew Hanley titulado \"A Igrexa Cat\u00f3lica e a crise global de SIDA\" bas\u00e9ase en que c\u00f3mpren cambios culturais como volver a facer \u00e9nfase na fidelidade dentro do matrimonio e a abstinencia sexual f\u00f3ra del.\nAlgunhas organizaci\u00f3ns relixiosas afirmaron que a oraci\u00f3n cura o VIH/SIDA. En 2011, a BBC informou de que varias igrexas de Londres afirmaban que rezar curaba a SIDA, e o Centro para o Estudo da Sa\u00fade Sexual e VIH situado en Hackney (Londres) informou de que varias persoas deixaran de tomar a s\u00faa medicaci\u00f3n, \u00e1s veces polo consello directo do seu pastor, o que orixinou certo n\u00famero de falecementos. A Igrexa Sinagoga de Todas as Naci\u00f3ns anunciaba unha \"auga de unci\u00f3n\" para prometer unha curaci\u00f3n por Deus, a\u00ednda que o grupo negou que aconsellase \u00e1 xente parar de tomar a medicaci\u00f3n.\nNegacionismo, conspiraci\u00f3ns e conceptos errados.\nUn pequeno grupo de persoas contin\u00faa a discutir a conexi\u00f3n entre o VIH e a SIDA, ou mesmo a existencia do propio VIH, ou a validez das probas de detecci\u00f3n do VIH e os seus m\u00e9todos de tratamento. Estas posturas co\u00f1\u00e9cense como negacionismo da SIDA e foron examinadas e rexeitadas pola comunidade cient\u00edfica. Por\u00e9n, tiveron un impacto significativo en certos sectores da opini\u00f3n p\u00fablica ou mesmo en pol\u00edtica, como ocorreu en Sur\u00e1frica, onde a posici\u00f3n gobernamental adoptou o negacionismo da SIDA (entre 1999\u20132005) que foi responsable da resposta ineficaz que se lle deu \u00e1 epidemia de SIDA nese pa\u00eds (hoxe Sur\u00e1frica \u00e9 o pa\u00eds do mundo con m\u00e1is casos de VIH/SIDA), e \u00e1 cal se culpou de centos de miles de infecci\u00f3ns e mortes polo VIH que se puideron ter evitado. A operaci\u00f3n INFEKTION foi unha operaci\u00f3n sovi\u00e9tica a escala mundial para estender a informaci\u00f3n de que os EUA crearan o VIH/SIDA. As enquisas indican que unha cantidade significativa de persoas cr\u00edan e seguen a crer nesas informaci\u00f3ns.\nHai moitos conceptos errados sobre o VIH e a SIDA. Tres dos m\u00e1is com\u00fans son que a SIDA pode transmitirse por un contacto casual normal, que as relaci\u00f3ns sexuais cunha virxe curan a SIDA, e que o VIH s\u00f3 pode infectar a homes homosexuais e usuarios de drogas. Outros conceptos errados son que calquera relaci\u00f3n sexual anal entre dous homes gais non infectados pode orixinar unha infecci\u00f3n do VIH, e que os debates abertos sobre a homosexualidade e a SIDA nas escolas levan a un aumento da homosexualidade e a SIDA.\nInvestigaci\u00f3n.\nA investigaci\u00f3n sobre o VIH/SIDA incl\u00fae todas as investigaci\u00f3ns m\u00e9dicas que intentan previr, tratar, ou curar o VIH/SIDA xunto coa investigaci\u00f3n fundamental sobre a natureza do VIH como axente infeccioso e da SIDA como enfermidade causada polo VIH.\nMoitos gobernos e instituci\u00f3ns de investigaci\u00f3n participan na investigaci\u00f3n sobre o VIH/SIDA e en proporcionar informaci\u00f3n en campos como a educaci\u00f3n sexual, e o desenvolvemento de f\u00e1rmacos, como microbicidas, vacinas para o VIH, e antirretrovirais, a profilaxe pre-exposici\u00f3n e a circuncisi\u00f3n e VIH."}
{"id": "2375", "revid": "98629", "url": "https://gl.wikipedia.org/wiki?curid=2375", "title": "Nach", "text": "Ignacio Forn\u00e9s Olmo, anteriormente co\u00f1ecido como Nach Scratch e actualmente co\u00f1ecido como Nach, nado en Albacete o 1 de outubro de 1976, \u00e9 un Mc alacantino, un dos rapeiros m\u00e1is veteranos da escena espa\u00f1ola.\nEstilo.\nAs s\u00faas letras son co\u00f1ecidas polo seu gran sentido e porque parecen sacadas de situaci\u00f3ns da vida real, o cal se demostra no seu disco, \"Poes\u00eda Difusa\". Ademais caracter\u00edzase por ter un estilo de seu moi expresivo, xogando con enxe\u00f1os estruturais e tam\u00e9n empregando moitos recursos literarios. O seu estilo caracter\u00edzase pola maior sentimentalidade (por as\u00ed decilo) que outros Mc's de Espa\u00f1a que non se dedican soamente a expresa-los seus sentimentos, tales como o amor."}
{"id": "2376", "revid": "23204", "url": "https://gl.wikipedia.org/wiki?curid=2376", "title": "D12", "text": "D12 (tam\u00e9n co\u00f1ecido como The Dirty Dozen e D-Twizzy) \u00e9 un grupo de hip hop orixinario de Detroit, M\u00edchigan. Cos seus \u00e1lbums \"Devil's Night\" en 2001 e \"D12 World\" en 2004 alcanzou o posto m\u00e1is alto na lista de \u00e1lbums dos Estados Unidos, Reino Unido e Australia. D12 foi formado en 1990, pero s\u00f3 atinxiron o \u00e9xito no mundo do rap cando Eminem, l\u00edder do grupo, acadou a fama internacional a principios de s\u00e9culo, a\u00ednda que D12 tivese \u00e9xito no terreo underground uns anos atr\u00e1s.\nMembros.\nMembros actuais.\nD12 actualmente est\u00e1 composto por cinco membros: \nInicios.\nProof formou D12 como un colectivo de rap de MC's de Detroit, entre os que se inclu\u00edan a Bizarre, Eminem, Eye Kyu, Killa Hawk e Fuzz Scoota. Charging Soldier estivo no grupo brevemente, xa que o botaron por diferenzas con outros membros de D12. Varios membros comezaron a facerse un nome no hip hop a finais dos 90. Bizarre ga\u00f1ou o premio Inner City Entertainment's Flava of the Year, sacar\u00eda un \u00e1lbum chamado \"Attack Of The Weirdos\" e converter\u00edase nun membro de Tha Outsidaz con Eminem e Rah Digga. Proof ga\u00f1ou unha competic\u00ed\u00f3n de freestyle da revista The Source en 1998."}
{"id": "2570", "revid": "1505", "url": "https://gl.wikipedia.org/wiki?curid=2570", "title": "Radi\u00e1n", "text": "O radi\u00e1n \u00e9 a unidade do \u00e1ngulo plano no Sistema Internacional de Unidades. \nEnt\u00e9ndese por radi\u00e1n o \u00e1ngulo no que a medida do arco \u00e9 igual \u00e1 medida do raio nunha circunferencia, situando o \u00e1ngulo no centro. O Seu s\u00edmbolo \u00e9 rad.\nAt\u00e9 1995 tivo a categor\u00eda de unidade suplementaria no Sistema Internacional de Unidades, como o estereorradi\u00e1n. A partir dese ano, e at\u00e9 o presente, ambas unidades figuran na categor\u00eda de unidades derivadas.\nEmpr\u00e9gase primordialmente na F\u00edsica, no c\u00e1lculo infinitesimal, na trigonometr\u00eda, na goniometr\u00eda etc. \n\u00c9 unha medida moi \u00fatil para medir \u00e1ngulos, posto que pode simplificar os c\u00e1lculos, xa que os \u00e1ngulos m\u00e1is com\u00fans expr\u00e9sanse mediante m\u00faltiplos de \u03c0.\nOutras unidades de medida de \u00e1ngulos convencionais son o grao sesaxesimal, o grao centesimal e, na astronom\u00eda, a hora.\nDefinici\u00f3n.\nO \u00e1ngulo formado por dous raios dunha circunferencia, medido en radi\u00e1ns, \u00e9 igual \u00e1 lonxitude do arco que abranguen os raios; \u00e9 dicir, \"\u03b8\" = \"a\" /\"r\", sendo \"\u03b8\" o \u00e1ngulo, \"a\" a lonxitude do arco, e \"r\" o raio. Ent\u00f3n, o \u00e1ngulo completo, formula_1, que ten unha circunferencia de radio r, en radi\u00e1ns, \u00e9:\nEquivalencias.\nA t\u00e1boa amosa a conversi\u00f3n dos \u00e1ngulos m\u00e1is com\u00fans.\nO radi\u00e1n ten unha unidade derivada chamada radi\u00e1n por segundo (rad/s). Esta ten unha equivalencia coas rpm (revoluci\u00f3ns por minuto). As equivalencias p\u00f3dense calcular rapidamente coa f\u00f3rmula que segue:\nDe rpm a rad/s:\nformula_3 que simplificando:formula_4\nDe rad/s a rpm:\nformula_5 que simplificando:formula_6"}
{"id": "2572", "revid": "5863", "url": "https://gl.wikipedia.org/wiki?curid=2572", "title": "Programa", "text": "O termo programa pode referirse a:"}
{"id": "2574", "revid": "85894", "url": "https://gl.wikipedia.org/wiki?curid=2574", "title": "Joseph Darby", "text": "Joseph M. Darby, nado en Corriganville (Maryland) c. 1979, \u00e9 un militar estadounidense.\nTraxectoria.\nO 13 de xaneiro de 2004 denunciou as torturas e vexaci\u00f3ns en Abu Ghraib (Iraq) perpetradas polo Ex\u00e9rcito dos Estados Unidos de Am\u00e9rica tras a invasi\u00f3n dese pa\u00eds.\nReco\u00f1ecemento.\nO 7 de maio de 2004 Darby foi proclamado \"Persoa da semana\" por Peter Jennings no \"ABC's World News Tonight\", e en decembro foi elixido como unha das tres 'Persoas do ano' por ABC News. Foi entrevistado por Anderson Cooper o 10 de decembro de 2006, en \"60 Minutes\" (o segmento foi redifundido o 24 de xu\u00f1o de 2007).\nRecibiu o premio John F. Kennedy \u00e1 coraxe o 16 de maio de 2005, en reco\u00f1ecemento pola coraxe amosada na exposici\u00f3n dos abusos en Abu Ghraib.\nRecibiu unha carta persoal de Donald Rumsfeld, requir\u00edndolle que non falase sobre como fora desvelada a s\u00faa identidade por Rumsfeld a pesar de asegurarlle o anonimato aos militares."}
{"id": "2575", "revid": "22570", "url": "https://gl.wikipedia.org/wiki?curid=2575", "title": "Abu Ghraib", "text": "Abu Ghraib (\u0623\u0628\u0648 \u063a\u0631\u064a\u0628 en \u00e1rabe) \u00e9 unha cidade de Iraq, localizada a 20\u00a0km ao oeste de Bagdad. Ten entre 750\u00a0000 e 1\u00a0500\u00a0000 habitantes. En 1944 creouse o distrito de Abu Ghraid.\nNa cidade est\u00e1 o Presidio de Abu Ghraib, tristemente famoso polas torturas e vexaci\u00f3ns a\u00ed perpetradas, primeiro polo r\u00e9xime de Saddam Hussein e logo polo ex\u00e9rcito americano, denunciadas en primeiro lugar por Joseph Darby."}
{"id": "2576", "revid": "23204", "url": "https://gl.wikipedia.org/wiki?curid=2576", "title": "Iraq", "text": "Iraq (en \u00e1rabe \u0627\u0644\u0639\u0631\u0627\u0642), e oficialmente Rep\u00fablica de Iraq (en \u00e1rabe:, \u00e9 un pa\u00eds de Asia Occidental que abrangue a chaira aluvial de Mesopotamia, o l\u00edmite noroccidental dos Montes Zagros, e a parte leste do deserto sirio.\nIraq limita con Turqu\u00eda polo norte, con Ir\u00e1n polo leste, Kuwait polo sueste, Arabia Saudita polo sur, Xordania polo suroeste e Siria polo oeste. Ademais o pa\u00eds ten unha franxa costeira de 58\u00a0km de lonxitude no noroeste do Golfo P\u00e9rsico. A s\u00faa capital, Bagdad est\u00e1 localizada na zona do centro deste. Os dous grandes r\u00edos do pa\u00eds, o Tigris e o \u00c9ufrates, discorren polo centro do pa\u00eds dende o noroeste cara ao sueste. Estes r\u00edos, proporcionan a Iraq de terras aptas para a agricultura, en contraste das terras \u00e1ridas que cobren a meirande parte de Asia Occidental.\nIraq era co\u00f1ecido antigamente polo top\u00f3nimo grego Mesopotamia \"(Terra entre dous r\u00edos)\" e foi o lugar de sucesivas civilizaci\u00f3ns dende o milenio 6 antes de Cristo. A rexi\u00f3n entre os r\u00edos Tigris e \u00c9ufrates \u00e9 considerada como o berce da civilizaci\u00f3n e o lugar onde apareceu a escrita. En diferentes per\u00edodos da s\u00faa historia, Iraq foi o centro dos imperios ind\u00edxenas acadio, sumerio, asirio, e babil\u00f3nico. Formou parte dos imperios medo, aquem\u00e9nida, helen\u00edstico, parto, sas\u00e1nida, romano, rashidun, umayyad, abb\u00e1sida, mongol, saf\u00e1vida, afs\u00e1rida e otom\u00e1n. Por outra banda, estivo baixo dominio brit\u00e1nico como Mandato da Sociedade de Naci\u00f3ns. Iraq \u00e9 o fogar de dous dos lugares m\u00e1is sagrados do mundo para o xi\u00edsmo: Najaf e Karbala.\nOs seus l\u00edmites modernos foron establecidos en 1920 pola Sociedade de Naci\u00f3ns cando o Imperio Otom\u00e1n foi divido segundo o Tratado de S\u00e8vres. Iraq foi posta baixo a autoridade do Reino Unido como \"Mandato brit\u00e1nico de Mesopotamia\". A monarqu\u00eda foi establecida en 1921 e o Reino de Iraq obtivo a independencia en 1932. En 1958, a monarqu\u00eda foi abolida e creouse a Rep\u00fablica de Iraq. Iraq foi controlado polo Partido Ba'ath dende 1968 ata o 2003. Despois da invasi\u00f3n de 2003 liderada polos Estados Unidos de Am\u00e9rica e forzas multinacionais, o partido Ba'ath foi eliminado do poder e celebr\u00e1ronse elecci\u00f3ns parlamentarias. A presenza americana en Iraq rematou no 2011.\nHistoria.\nAntigo Iraq.\nO \u00abBerce da civilizaci\u00f3n\u00bb \u00e9 o termo que se utiliza comunmente para identificar a \u00e1rea que comprende o Iraq moderno, fogar da primeira civilizaci\u00f3n co\u00f1ecida, a civilizaci\u00f3n sumeria. Esta orixinouse no f\u00e9rtil val regado polos r\u00edos Tigris e \u00c9ufrates ao sur de Iraq, durante o per\u00edodo Calcol\u00edtico (per\u00edodo Ubaid). Para finais do cuarto milenio antes de Cristo, neste lugar atop\u00e1ronse os primeiros sistemas de escritura e da historia escrita. A civilizaci\u00f3n sumeria floreceu durante m\u00e1is de 3000 anos e foi gradualmente sucedida polo imperio acadio durante o s\u00e9culo XXIV\u00a0a.\u00a0C. Despois de dous s\u00e9culos de dominio acadio foi seguido dun renacemento do Imperio sumerio durante o s\u00e9culo XXI\u00a0a.\u00a0C. Unha invasi\u00f3n elamita no ano 2004\u00a0a.\u00a0C. levou a terceira dinast\u00eda de Ur ao seu fin. No s\u00e9culo XXI\u00a0a.\u00a0C., unha nova civilizaci\u00f3n acadia, Asiria, subira \u00e1 posici\u00f3n dominante no norte de Iraq. Logo, durante o s\u00e9culo XIX\u00a0a.\u00a0C. ao sur de Iraq formouse un Estado amorreo contempor\u00e1neo, chamado Babilonia.\nDurante o seguintes catorce s\u00e9culos, Iraq converteuse no centro do poder mundial, baixo os imperios asirio e babil\u00f3nico. Entre estes destacan o Imperio babil\u00f3nico de Hammurabi e o Imperio asirio de Shamshiadad I entre os s\u00e9culos XIX e XVIII\u00a0a.\u00a0C., o Imperio asirio medio entre 1365 e 1076\u00a0a.\u00a0C., o Imperio neoasirio entre 911 e 609\u00a0a.\u00a0C. e o \u00faltimo Imperio babil\u00f3nico de 620-539\u00a0a.\u00a0C. O Imperio neoasirio, en particular, puxo a Iraq no centro dun enorme dominio que se estend\u00eda desde o C\u00e1ucaso ata Exipto e Arabia, e desde Chipre a Persia.\nNo 539 a.C., Ciro II o Grande, rei da veci\u00f1a Persia derrotou o Imperio neobabil\u00f3nico na batalla de Opis e Iraq sumouse ao Imperio aquem\u00e9nida durante case dous s\u00e9culos. Ciro II conseguiu o control da rexi\u00f3n que permaneceu baixo o mandato persa ata a s\u00faa conquista por Alexandre Magno no ano 331 a.C.. Trala morte de Alexandro, a dinast\u00eda sel\u00e9ucida de orixe grega gobernou durante m\u00e1is de dous s\u00e9culos. Os partos (247\u00a0a. C.-224\u00a0d. C.) de Persia conquistaron a rexi\u00f3n durante o reinado de Mitr\u00eddates I de Partia (entre 171 e 138\u00a0a.\u00a0C). Desde Siria, os romanos invadiron a parte occidental da rexi\u00f3n en varias ocasi\u00f3ns.\nO cristianismo comezou a consolidarse en Iraq (sobre todo en Asiria) entre os s\u00e9culos I e III, e Asiria converteuse no centro da Igrexa de Oriente.\nOs sas\u00e1nidas de Persia baixo Ardashir I destru\u00edron o Imperio parto e conquistaron a rexi\u00f3n no 224\u00a0d.\u00a0C. A rexi\u00f3n foi provincia do Imperio sas\u00e1nida durante m\u00e1is de catro s\u00e9culos, ata a conquista musulm\u00e1 de Persia, arredor da metade do s\u00e9culo VII, tempo durante o cal se formaron varios Estados ind\u00edxenas durante a \u00e9poca dos partos, como Adiabena, Osroena e Hatra. Durante os anos 240 e 250\u00a0d.\u00a0C., os sas\u00e1nidas conquistaron gradualmente os estados independentes, culminando en Assur no 256\u00a0d.\u00a0C. A rexi\u00f3n foi, polo tanto, unha provincia do imperio sas\u00e1nida durante m\u00e1is de catro s\u00e9culos, e converteuse na fronteira e o campo de batalla entre os imperios sas\u00e1nidas e o bizantino, con ambos os imperios debilit\u00e1ndose mutuamente, abrindo cami\u00f1o \u00e1 conquista \u00e1rabe-musulm\u00e1 de Persia a mediados do s\u00e9culo VII.\nIdade Media.\nA conquista \u00e1rabe isl\u00e1mica a mediados do s\u00e9culo VII\u00a0d.\u00a0C. estableceu o islam en Iraq, o que trouxo consigo unha grande afluencia de \u00e1rabes e kurdos. Baixo o califato dos Rashidun, Al\u00ed, quen era primo e xenro do profeta Mahoma, mudou a capital a Kufa, ao converterse no cuarto califa. O califato omeia gobernou a provincia de Iraq en Damasco durante o s\u00e9culo VII, a\u00ednda que co tempo existiu un califato independente en C\u00f3rdoba.\nO califato abas\u00ed constru\u00edu a cidade de Bagdad, ao longo do Tigris no s\u00e9culo VIII, como a s\u00faa capital, e converteuse na principal metr\u00f3pole do mundo \u00e1rabe e musulm\u00e1n durante cinco s\u00e9culos. Bagdad foi a cidade m\u00e1is grande e multicultural da Idade Media, chegando a ter unha poboaci\u00f3n que exced\u00eda o mill\u00f3n de habitantes, e foi centro de aprendizaxe durante a idade de ouro isl\u00e1mica. Os mongois destru\u00edron a cidade e queimaron a s\u00faa biblioteca durante o asedio de Bagdad no s\u00e9culo XIII.\nEn 1257, Hulagu Kan preparou un ex\u00e9rcito extremadamente grande co prop\u00f3sito de conquistar Bagdad. Cando chegaron \u00e1 capital isl\u00e1mica, Hulagu esixiu a rendici\u00f3n, pero cando Al-Mustasim \u2013o \u00faltimo califa abas\u00ed\u2013 negouse, Halagu enfureceuse e, de acordo coa estratexia mongol de desalentar a resistencia, asediou Bagdad , saqueou a cidade e masacrou a moitos dos habitantes. As estimaci\u00f3ns do n\u00famero de mortos van de 200\u2009000 ao mill\u00f3n de persoas.\nOs mongois destru\u00edron o califato abas\u00ed e a Casa da Sabedor\u00eda de Bagdad, que conti\u00f1a numerosos documentos hist\u00f3ricos de gran valor. A cidade nunca recuperou o seu status de centro principal de cultura e influencia mundial. Alg\u00fans historiadores cren que a invasi\u00f3n mongol destru\u00edu gran parte do sistema de rega que sostivera a Mesopotamia durante milenios. Outros historiadores apuntan \u00e1 salinizaci\u00f3n do chan como culpable da diminuci\u00f3n da agricultura.\nA Peste negra de mediados do s\u00e9culo XIV devastou gran parte do mundo isl\u00e1mico. A mellor estimaci\u00f3n para o Medio Oriente \u00e9 unha taxa de mortalidade de aproximadamente un terzo.\nEn 1401, o xefe militar de ascendencia mongol Tamerl\u00e1n invadiu Iraq. Despois de conquistar Bagdad, foron masacrados m\u00e1is de 20\u2009000 dos seus cidad\u00e1ns. Tamerl\u00e1n ordenara que cada soldado deb\u00eda volver con d\u00faas cabezas humanas cortadas polo menos como evidencia para mostrarllas. Alg\u00fans guerreiros estaban tan asustados que mataron os prisioneiros capturados ao principio da campa\u00f1a, para asegurarse de ter as cabezas esixidas por Tamerl\u00e1n. Tam\u00e9n masacrou a poboaci\u00f3n nativa cristi\u00e1 asiria e deixou completamente abatida a cidade de Asur.\nIraq otom\u00e1n.\nNo final do s\u00e9culo XIV e nos principios do s\u00e9culo XV, os Kara Koyunlu, ou turcos de ovellas negras, gobernaron a \u00e1rea co\u00f1ecida agora como Iraq. En 1466 os turcom\u00e1ns de ovellas brancas derrotaron os Kara Koyunlu e tomaron o control. Desde principios do s\u00e9culo XVI, en 1508, Iraq do mesmo xeito que con todos os territorios dos antigos turcom\u00e1ns das Ovellas Brancas, caeu nas mans dos safav\u00edes iranianos. Debido \u00e1 rivalidade turco-iraniana dun s\u00e9culo de duraci\u00f3n entre os safavidas e os veci\u00f1os turcos otom\u00e1ns, Iraq disputar\u00edase entre os dous durante m\u00e1is de cen anos durante as frecuentes guerras otom\u00e1n-persas .\nCo Tratado de Zuhab en 1639, a maior parte do territorio da actual Iraq quedou baixo o dominio do Imperio otom\u00e1n como o eialete de Bagdad. Ao longo da dominaci\u00f3n otom\u00e1 (1533\u20131918) o territorio de Iraq actual era un campo de batalla entre os imperios rivais rexionais e as alianzas tribais. A dinast\u00eda Saf\u00e1vida de Ir\u00e1n afirmou brevemente a s\u00faa hexemon\u00eda sobre Iraq durante os per\u00edodos de 1508\u20131533 e 1622\u20131638\nNo s\u00e9culo XVII, os frecuentes conflitos cos saf\u00e1vidas minaran a fortaleza do Imperio otom\u00e1n e debilitaran o seu control sobre as s\u00faas provincias. A poboaci\u00f3n n\u00f3made creceu coa chegada dos bedu\u00ednos de N\u00e9yed procedentes da pen\u00ednsula ar\u00e1biga. As incursi\u00f3ns bedu\u00ednas nas zonas poboadas fix\u00e9ronse imposibles de frear.\nDurante os anos 1747 e 1831 Iraq foi gobernado pola dinast\u00eda mameluca de orixe xeorxiana, o que logrou \u00e9xito na independencia da Sublime Porta otom\u00e1, reprimiu as revoltas tribais, freou o poder dos xan\u00edzaros, restaurou a orde e introduciu un programa para a modernizaci\u00f3n econ\u00f3mica e militar. En 1831 os otom\u00e1ns lograron derrocar o r\u00e9xime mameluco e impuxeron un control estrito sobre Iraq. A poboaci\u00f3n iraqu\u00ed reduciuse a menos de cinco mill\u00f3ns de habitantes nos principios do s\u00e9culo XX.\nReino de Iraq baixo a administraci\u00f3n brit\u00e1nica.\nDurante a primeira guerra mundial, os otom\u00e1ns pux\u00e9ronse ao lado de Alema\u00f1a e as potencias centrais. Na campa\u00f1a de Mesopotamia contra as potencias centrais, as forzas brit\u00e1nicas invadiron o pa\u00eds e sufriron unha dura derrota inflinxida polo ex\u00e9rcito turco durante o asedio de Kut (1915-1916). Con todo, posteriormente os brit\u00e1nicos recuper\u00e1ronse grazas ao apoio dos \u00e1rabes e asirios locais. En 1916, os brit\u00e1nicos e os franceses fixeron un plan para dividirse o Imperio otom\u00e1n despois da guerra, no marco do acordo Sykes-Picot. As forzas brit\u00e1nicas se reagruparon e tomaron Bagdad en 1917 e derrotaron os otom\u00e1ns. O armisticio asinouse en 1918. O Imperio otom\u00e1n foi desmembrado e o control que os otom\u00e1ns exerc\u00edan sobre os eialetes (provincias) de Bagdad, Mosul e Basora pasou \u00e1s mans do Reino Unido. Os brit\u00e1nicos formalizaron o seu control sobre Iraq ao recibiren un Mandato da Sociedade de Naci\u00f3ns sobre Mesopotamia en 1920. Inicialmente o Mandato brit\u00e1nico non inclu\u00eda a provincia de Mosul, no norte, pero ao descubrirse a importancia dos xacementos petrol\u00edferos al\u00ed presentes, Mosul foi integrada no Mandato en 1926.\nO 23 de agosto de 1921 despois dun plebiscito co 96% de votos a favor foi nomeado e el\u00edxido, co apoio dos brit\u00e1nicos en agradecemento \u00e1s contribuci\u00f3ns da s\u00faa familia durante a Rebeli\u00f3n \u00e1rabe, o haxemita Faisal I como rei de Iraq (antes xa fora nomeado rei da Gran Siria polos nacionalista \u00e1rabes tras finalizar a primeira guerra mundial, pero expulsado polos franceses).\nAdministraci\u00f3n brit\u00e1nica e reino independente.\nEn 1927 Faisal negocia cos ingleses a independencia de Iraq, abrindo un per\u00edodo que se caracterizar\u00e1 pola s\u00faa inestabilidade e pola represi\u00f3n das reivindicaci\u00f3ns das minor\u00edas. Finalmente, Iraq \u00e9 admitida como naci\u00f3n soberana na Sociedade de Naci\u00f3ns o 3 de outubro de 1932, a\u00ednda que a presenza militar brit\u00e1nica continuou. Grupos nacionalistas liderados polo Partido Nacionalista e o Partido da Irmandade Nacional protagonizaron a oposici\u00f3n \u00e1 presenza estranxeira no pa\u00eds. Un ano despois (8 de setembro de 1933) o rei Faisal morre, deixando o seu fillo m\u00e1is vello como sucesor, Gazi.\nO rei Gazi gobernou como cabeza figurativa despois da morte do rei Faisal en 1933, mentres tanto foi minado por diversos intentos de golpes militares, ata a s\u00faa morte en 1939. Gazi foi seguido polo seu fillo menor de idade, Faisal II. O seu tio 'Abd al-Ilah actuou como rexente durante a minor\u00eda de idade de Faisal.\nEn 1946, grandes folgas sacudiron a Kirkuk. Os manifestantes denuncian as condici\u00f3ns de traballo, pero tam\u00e9n a dominaci\u00f3n brit\u00e1nica sobre a compa\u00f1\u00eda petroleira. Os l\u00edderes pol\u00edticos dos partidos progresistas son encarcerados. En 1948, cando o goberno asinou un novo tratado de alianza co Reino Unido, produc\u00edronse manifestaci\u00f3ns masivas. A monarqu\u00eda perde o control das r\u00faas por uns d\u00edas. A lei do estado de emerxencia aplicouse inmediatamente e Nouri Said, un veterano da monarqu\u00eda que xa asumira moitas veces o liderado do goberno, regresou ao poder e introduciu leis anticomunistas. O Secretario Xeral do Partido Comunista Iraqu\u00ed, Youssouf Salman, \u00e9 aforcado e os xornais censurados. A partir de 1954, a pertenza ao Partido Comunista levou \u00e1 perda da nacionalidade.\nA inmensa pobreza no campo est\u00e1 a obrigar a moitos agricultores para trasladarse aos suburbios urbanos e causando algunhas tensi\u00f3ns sociais. En 1955 no contexto da guerra fr\u00eda, o Reino do Iraq entrou no Pacto de Bagdad e uniuse aos Estados Unidos. A alianza do goberno cos estados occidentais promove o desenvolvemento do ex\u00e9rcito.\nRep\u00fablica iraqu\u00ed.\nO 14 de xullo de 1958 o xeneral de brigada Abdul Karim Qasim encabezou a revoluci\u00f3n dos Oficiais Libres iraqu\u00eds, apoiados por Exipto, derrocando a monarqu\u00eda haxemita e proclamaron a rep\u00fablica. Durante o seu goberno, Qasim foi co\u00f1ecido popularmente como al-za\u02bf\u012bm (\u0627\u0644\u0632\u0639\u064a\u0645) ou \"O l\u00edder\" e \u00e9 considerado por moitos o pai do Iraq moderno. Despois de tomar o poder, Qasim asumiu o cargo de primeiro ministro e ministro de defensa, mentres que o coronel Arif foi seleccionado como viceprimeiro ministro e ministro do interior. Convert\u00e9ronse na m\u00e1xima autoridade en Iraq con poderes executivos e lexislativos. Muhammad Najib ar-Ruba'i converteuse en presidente do Consello de Soberan\u00eda (xefe de estado), pero o seu poder era moi limitado.\nPouco despois, o 26 de xullo de 1958, aprobouse a Constituci\u00f3n provisional, \u00e1 espera de que se promulgase unha lei permanente despois dun referendo libre. Segundo o documento, Iraq ser\u00eda unha rep\u00fablica e unha parte da naci\u00f3n \u00e1rabe, mentres que como relixi\u00f3n oficial do estado figuraba o islam. Os poderes lexislativos recaeron no Consello de ministros, coa aprobaci\u00f3n do Consello de soberan\u00eda, mentres que a funci\u00f3n executiva tam\u00e9n recaeu no Consello de ministros. O novo goberno, de inspiraci\u00f3n nacionalista \u00e1rabe e socialista conta co apoio dos exiliados kurdos (cuxo regreso permitira) e do Partido Comunista. Nas semanas seguintes adopt\u00e1ronse moitas reformas: reforma agraria, axuda \u00e1s familias pobres, plans urbanos, etc..\nO 8 de febreiro de 1963 Qasim foi derrocado por Abdul Salam Arif mediante outro golpe de estado perpetrado por unha coalici\u00f3n de baazistas, militares e outros grupos panarabistas. Antes do golpe de estado, Arif fora elixido l\u00edder do Consello do Mando Revolucionario e tras o golpe foi proclamado Presidente de Iraq dada a s\u00faa gran popularidade. O 13 de abril de 1966 o presidente Abdul Salam Arif morr\u00eda nun accidente de helic\u00f3ptero preto de Basora e o suced\u00eda interinamente o primeiro ministro Abdul Rahman al-Bazzaz, que ao cabo de tres d\u00edas renunciaba en favor de Abd al -Rahman Arif, irm\u00e1n do presidente falecido, que segundo se cre foi considerado polos militares do Consello de Mando da Revoluci\u00f3n Iraqu\u00ed m\u00e1is d\u00e9bil e manexable que o presidente morto. A noite do 16 ao 17 de xullo de 1968, mentres Arif durm\u00eda, un golpe de estado, no que non houbo que lamentar mortes, dep\u00fa\u00f1ao e levaba ao poder ao xeneral baasista Ahmed Hassan al-Bakr. O ministro de defensa Hardan Al Tikriti, telefonoulle e informoulle que xa non era presidente, deste xeito puido sa\u00edr para ao exilio en Turqu\u00eda.\nSaddam Husayn.\nA partir de 1976 Al-Bakr empezou a delegar maiores funci\u00f3ns no seu lugartenente, Saddam Husayn membro destacado do revolucionario Partido \u00c1rabe Socialista Baaz e, logo, da facci\u00f3n iraqu\u00ed do partido e da s\u00faa organizaci\u00f3n rexional, Saddam xogou un rol clave no golpe de 1968 (logo denominado \u00abRevoluci\u00f3n do 17 de xullo\u00bb), que levou a rama iraqu\u00ed do partido ao poder no pa\u00eds. Por influencia de Saddam, en 1978 prohibiuse toda actividade pol\u00edtica diferente \u00e1 do Baath. Ao ano seguinte, o 16 de xullo de 1979, Al-Bakr renunciou aos seus cargos pouco despois de cumprir os 65 anos e transferiullos a Saddam Husayn, quen prontamente expulsou do goberno aos antigos funcionarios leais \u00e1 Al-Bakr e que m\u00e1is adiante pasar\u00eda a ser ditador de Iraq durante 24 anos.\nEn 1979, tivo lugar a revoluci\u00f3n iraniana. Despois de meses de incursi\u00f3ns transfronteirizas entre os dous pa\u00edses, Saddam declarou a guerra contra Ir\u00e1n en setembro de 1980, inici\u00e1ndose deste xeito a guerra iranio iraqu\u00ed (ou primeira guerra do golfo p\u00e9rsico), que case durou oito anos e orixinou que os pa\u00edses occidentais se puxesen na s\u00faa contra. Aproveitando o caos posterior \u00e1 revoluci\u00f3n en Ir\u00e1n, Iraq capturou alg\u00fans territorios no suroeste de Ir\u00e1n, pero Ir\u00e1n recuperou todos os territorios perdidos en dous anos, e durante o seguintes seis anos Ir\u00e1n estivo \u00e1 ofensiva. No marco da citada guerra iranio iraqu\u00ed, Saddam Husayn cometeu unha serie de matanzas na rexi\u00f3n kurda, ao norte de Iraq, que foron cualificadas por varios pa\u00edses como xenocidio. A matanza, co\u00f1ecida como Operaci\u00f3n al-Anfal, saldouse coa destruci\u00f3n de 4500 poboaci\u00f3ns e aldeas, e co asasinato de ao redor de 180\u00a0000 civ\u00eds. A campa\u00f1a de exterminio tivo lugar entre os anos 1986-1989, e nela levaron a cabo ofensivas directas, bombardeos a\u00e9reos, destruci\u00f3n de cidades, deportaci\u00f3ns, fusilamentos e ataques con armas qu\u00edmicas. A guerra qu\u00edmica tivo episodios como o ataque a Halabja, cidade que foi bombardeada con gas mostaza, e os gases nerviosos sar\u00edn, tab\u00fan e VX, provocando 5000 mortos nunha noite. Estes ataques eran dese\u00f1ados polo primo de Saddam, Ali Hassan al-Mayid, co\u00f1ecido como \"Al\u00ed o Qu\u00edmico\".\nEn 1990 tras chegar ao fin do conflito con Ir\u00e1n, desatouse o conflito co\u00f1ecido como a Guerra do Golfo. No contexto das discusi\u00f3ns en torno ao prezo do petr\u00f3leo, Saddam ordenou unha nova invasi\u00f3n para anexionarse Kuwait. Unha coalici\u00f3n de tropas internacionais de 34 pa\u00edses, liderada polos Estados Unidos, lanzan en xaneiro de 1991 a \"Operaci\u00f3n Tormenta do Deserto\". Como contraofensiva, Iraq bombardeou cidades de Israel e Arabia con m\u00edsiles Scud. Finalmente Kuwait foi liberado e a s\u00faa soberan\u00eda restitu\u00edda, a\u00ednda que Husayn continuou no poder. En 1993, Saddam anunciou a entrada da Campa\u00f1a de fe nun contexto onde tanto a crise de sanci\u00f3ns internacionais como o impacto psicol\u00f3xico das d\u00faas guerras do golfo cuestionaran o liderado Baaz. Con esta campa\u00f1a Saddam buscaba unha lexitimidade isl\u00e1mica. \u00c1 guerra sucedeulle unha d\u00e9cada de sanci\u00f3ns a Iraq, e conflitos entre o goberno e as minor\u00edas xi\u00edta e kurda, que eran reprimidas e torturadas, que desencadeou a Operaci\u00f3n Raposo do Deserto en 1998.\nEn outubro de 2002 un referendo ratificou a permanencia do ditador Saddam Husayn \u00e1 fronte do estado durante 7 anos m\u00e1is. Durante ese ano o presidente estadounidense George W. Bush insist\u00eda en que Iraq posu\u00eda armas de destruci\u00f3n masiva, e que deb\u00eda destru\u00edlas tal como estaba acordado nas diversas resoluci\u00f3ns da ONU acordadas despois da Guerra do Golfo de 1991. Iraq aceptou cumprir unha nova resoluci\u00f3n da ONU que acordaba o env\u00edo de inspectores da ONU a Iraq para verificar o armamento que ti\u00f1a. En 2003, no contexto internacional xurdido tras os atentados do 11 de setembro de 2001, o goberno dos Estados Unidos e os seus aliados acusaron o r\u00e9xime de Husayn de posu\u00edr armas qu\u00edmicas e de destruci\u00f3n masiva como as que utilizou en 1988. A pesar da negaci\u00f3n do r\u00e9xime, o Consello de Seguridade das Naci\u00f3ns Unidas instou a Iraq con 3 resoluci\u00f3ns (1441, 1483 e 1511), a que deixase paso a inspectores como Hans Blix. Ante os problemas e negativas para levar a cabo inspecci\u00f3ns, tivo lugar o Cume dos Azores, onde houbo un ultimato que deu lugar \u00e1 Guerra de Iraq, levada a cabo por unha nova coalici\u00f3n internacional. O r\u00e9xime caeu en poucas semanas, e Saddam Husayn foi xulgado e executado a finais de 2006 por un tribunal iraqu\u00ed. Paralelamente, tivo lugar unha insurrecci\u00f3n que atacaba tanto as tropas da coalici\u00f3n, como as facci\u00f3ns sunnitas, e comet\u00eda indiscriminados atentados terroristas contra a poboaci\u00f3n civil. A ocupaci\u00f3n finalizou coa retirada das tropas americanas en 2011.\nEn 2013, un dos grupos insurrectos afiliado a Al Qaida que participaba na insurrecci\u00f3n contra o goberno sirio incrementou o seu dominio ata proclamar a s\u00faa independencia respecto a organizaci\u00f3n transnacional, proclamou o Estado Isl\u00e1mico de Iraq e o Levante e anunciou unha campa\u00f1a coa intenci\u00f3n de conquistar todos os pa\u00edses onde, segundo a organizaci\u00f3n, o islam ser\u00eda predominante nalg\u00fan momento hist\u00f3rico. O 29 de xu\u00f1o de 2014 proclamaron o seu xefe desde 2010, Abu Bakr al-Baghdadi, como \u00abcalifa Ibrahim\u00bb do Estado Isl\u00e1mico, declarando \u00absuprimidas todas as organizaci\u00f3ns e fronteiras\u00bb, o que sumiu a Iraq nunha nova situaci\u00f3n de guerra que durou ata o 9 de decembro de 2017 cando o Estado Isl\u00e1mico foi expulsado do territorio iraqu\u00ed.\nHoxe en d\u00eda, o pa\u00eds vive nunha inseguridade permanente debido os ataques dos insurrectos. As v\u00edtimas militares estadounidenses superan as 2.000 e as v\u00edtimas civ\u00eds iraqu\u00eds poden superar as 30 mil.\nTralas elecci\u00f3ns lexislativas de 2005, Jalal Talabani (kurdo) \u00e9 elixido presidente, estar\u00e1 acompa\u00f1ado por dous vicepresidentes, un xi\u00edta e outro sunnita.\nGoberno e pol\u00edtica.\nO 30 de xaneiro do ano 2005 unha Asemblea Nacional Constitu\u00ednte foi elixida mediante sufraxio universal, directo e secreto nuns comicios organizados polo goberno provisional iraqu\u00ed instaurado no pa\u00eds coa transferencia de soberan\u00eda do 28 de xu\u00f1o de 2004.\nEsta Asemblea aprobou unha nova Constituci\u00f3n Nacional que foi ratificada polo pobo de Iraq nun referendo (co 82% dos votos a favor) o 15 de outubro de 2005 (nesta ocasi\u00f3n si votaron gran parte dos \u00e1rabes sunnitas, a\u00ednda que o fixeron polo Non \u00e1 Constituci\u00f3n; mentres que os \u00e1rabes xi\u00edtas e kurdos fix\u00e9rono a favor do texto constitucional).\nSegundo esta nova Constituci\u00f3n, o r\u00e9xime pol\u00edtico de Iraq \u00e9 unha rep\u00fablica parlamentaria federal. Por esta raz\u00f3n, o gobernante do pa\u00eds \u00e9 o primeiro ministro; e o presidente representa unha figura simb\u00f3lica de unidade. A Constituci\u00f3n reco\u00f1ece o islam como fonte prioritaria do Dereito en Iraq, impo\u00f1endo a s\u00faa supremac\u00eda, mesmo, \u00e1 propia constituci\u00f3n.\nO Presidente da Rep\u00fablica \u00e9 elixido polo Consello de Representantes (C\u00e1mara Baixa do Parlamento) por unha maior\u00eda de polo menos dous terzos dos deputados (artigo 68 da Constituci\u00f3n); pero se ning\u00fan candidato obt\u00e9n esa maior\u00eda na primeira rolda, os dous m\u00e1is votados competir\u00e1n nunha segunda volta onde resultar\u00e1 elixido o que obte\u00f1a os votos do maior n\u00famero de deputados.\nO artigo 74 da Constituci\u00f3n estipula que o Presidente da Rep\u00fablica debe asignar a misi\u00f3n de formar un Gabinete ao candidato a primeiro ministro do partido pol\u00edtico ou coalici\u00f3n pol\u00edtica que te\u00f1a maior cantidade de deputados no Consello de Representantes. O Presidente debe facer a asignaci\u00f3n dentro dos quince d\u00edas seguintes \u00e1 primeira reuni\u00f3n de cada novo Consello de Representantes electo.\nO candidato a primeiro ministro ten un prazo m\u00e1ximo de trinta d\u00edas desde a s\u00faa asignaci\u00f3n polo presidente para nomear os ministros do seu gabinete e para dese\u00f1ar a s\u00faa Plataforma Ministerial (o seu programa de goberno); e logo deber\u00e1 presentarse ante o Consello de Representantes e pedir o seu apoio ou confianza. Entenderase que o Consello de Representantes outorgoulle a s\u00faa confianza e que polo tanto o primeiro ministro e os seus ministros foron elixidos; cando cada un dos seus ministros sexa aprobado ou ratificado de forma individual, e cando a s\u00faa Plataforma Ministerial sexa aprobada pola maior\u00eda absoluta do Consello de Representantes (polo menos a metade m\u00e1is un dos deputados do Consello). Como o Consello componse actualmente dun total de 325 deputados, requ\u00edrese o voto favorable dun m\u00ednimo de 163 deputados para que un candidato a primeiro ministro sexa elixido ou ratificado. En caso contrario, o presidente deber\u00e1 asignar a formaci\u00f3n do Gabinete a outro candidato.\nPor todo isto, cando os cidad\u00e1ns iraqu\u00eds elixen os seus deputados ao Consello de Representantes est\u00e1n a elixir de maneira indirecta ao presidente da Rep\u00fablica, ao primeiro ministro e ao resto do Goberno; e como en toda democracia parlamentaria, o l\u00edder de cada partido pol\u00edtico ou coalici\u00f3n pol\u00edtica que presenta unha lista de candidatos a deputados x\u00f3gase nas elecci\u00f3ns lexislativas ou parlamentarias a posibilidade de ser elixido primeiro ministro.\nO Consello de Representantes pode destitu\u00edr o primeiro ministro e o seu Goberno cun voto de censura ou non confianza que re\u00fana o apoio da mesma cantidade de votos necesarios para ratificar ao primeiro ministro (polo menos a metade m\u00e1is un dos deputados).\nO primeiro ministro ten o poder de nomear e destitu\u00edr todos os ministros do Goberno; pero para que o nomeamento dun ministro sexa v\u00e1lido ten que ser aprobado polo Consello de Representantes por maior\u00eda absoluta. Se non se consegue esa maior\u00eda, o primeiro ministro deber\u00e1 nomear a outra persoa para o cargo.\nO Consello de Representantes, ademais de elixir o presidente da Rep\u00fablica e ao primeiro ministro, exerce o Poder lexislativo; e unha Corte Suprema exerce o Poder xudicial.\nDebido ao seu car\u00e1cter federal, a Constituci\u00f3n permite \u00e1s Provincias organizarse en \"Rexi\u00f3ns Aut\u00f3nomas\"; que gozar\u00edan dunha ampla autonom\u00eda do Poder Central. O feito de que a Constituci\u00f3n estipule que estas rexi\u00f3ns queden cunha gran parte das ganancias das riquezas petroleiras dispo\u00f1ibles nos seus respectivos territorios, \u00e9 unha das causas da forte oposici\u00f3n sunnita \u00e1 Constituci\u00f3n (porque os \u00e1rabes sunnitas viven nas rexi\u00f3ns onde hai menos petr\u00f3leo, mentres xi\u00edtas e kurdos viven nas que te\u00f1en m\u00e1is recursos petrol\u00edferos).\nDesde 1992, o Goberno Rexional de Kurdist\u00e1n (KRG) baseouse en Erbil. O KRG ten un Parlamento, elixido por votaci\u00f3n popular, chamado Asemblea Nacional do Kurdist\u00e1n iraqu\u00ed, e un gabinete integrado polo PDK, o UPK e os seus aliados (Partido Comunista Iraqu\u00ed, o Partido Socialista de Kurdist\u00e1n, etc.) Estrutural e, oficialmente, as d\u00faas partes mostran poucas diferenzas entre si. Do mesmo xeito que as s\u00faas organizaci\u00f3ns internacionais que son similares e ambos te\u00f1en unha estrutura similar de autoridade. Os kurdos xa ti\u00f1an a s\u00faa Rexi\u00f3n Aut\u00f3noma antes da aprobaci\u00f3n da Constituci\u00f3n, e por iso a mesma reco\u00f1\u00e9celles un \u00abstatus especial\u00bb con maior autogoberno. Os kurdos elixen en elecci\u00f3ns presidenciais rexionais directas ao Presidente da Rexi\u00f3n Aut\u00f3noma do Kurdist\u00e1n (nome da s\u00faa rexi\u00f3n aut\u00f3noma); tam\u00e9n elixen a un parlamento \"rexional\".\nA Constituci\u00f3n estipula que o futuro Parlamento debe aprobar unha lei para crear e organizar o \"Consello da Uni\u00f3n\"; este Consello estar\u00e1 formado por representantes das autoridades das Rexi\u00f3ns e Provincias, e ser\u00e1 unha especie de C\u00e1mara Alta do Parlamento (Senado). Pero as s\u00faas funci\u00f3ns ser\u00e1n moi limitadas, sobre todo examinar as funci\u00f3ns e poderes das rexi\u00f3ns e provincias; non poder\u00e1 participar na elecci\u00f3n do presidente e o primeiro ministro federais porque esta \u00e9 unha atribuci\u00f3n exclusiva do Consello de Representantes.\nAs primeiras elecci\u00f3ns parlamentarias baixo a nova Constituci\u00f3n celebr\u00e1ronse o 15 de decembro de 2005; nelas a Alianza Unida Iraqu\u00ed (coalici\u00f3n de partidos confesionais x\u00editas) ga\u00f1ou a maior\u00eda no Consello de Representantes do novo Parlamento.\nXeograf\u00eda.\nProvincias de Iraq.\nTen unha superficie de 437.073\u00a0km\u00b2, aproximadamente o tama\u00f1o de California. A capital \u00e9 Bagdad, de 3,8 mill\u00f3ns de habitantes (1986). Outras cidades importantes son Basora, Mosul, Kirkuk, As-Sulaym\u0101n\u012bya ou Arbil.\nIraq est\u00e1 dividido en 19 provincias (\"muhafazat\", singular: \"muhafazah\"):\nEconom\u00eda.\nA econom\u00eda de Iraq caracter\u00edzase por unha forte dependencia da exportaci\u00f3n de petr\u00f3leo e por acentuar un desenvolvemento dirixido por organismos centrais. Antes do inicio da guerra contra Ir\u00e1n en setembro de 1980, o futuro da econom\u00eda iraqu\u00ed era brillante. A produci\u00f3n de petr\u00f3leo alcanzara o nivel de 3,5 mill\u00f3ns de barr\u00eds por d\u00eda e os ingresos do petr\u00f3leo sumaban 21.000 mill\u00f3ns de d\u00f3lares en 1979 e 27.000 mill\u00f3ns de d\u00f3lares en 1980. Ao comezar a guerra, Iraq acumulara aproximadamente 35.000 mill\u00f3ns de d\u00f3lares en reservas de divisas.\nEducaci\u00f3n.\nSegundo un informe de UNICEF publicado en 2018, a maior\u00eda dos nenos e nenas desfavorecidos non reciben \u00abning\u00fan apoio gobernamental\u00bb, o que tende a acentuar as fendas e as desigualdades. Na educaci\u00f3n en particular, onde as necesidades seguen sendo \u00abinmensas\u00bb despois de anos de conflito. A metade das escolas p\u00fablicas de Iraq necesitan ser rehabilitadas e o pa\u00eds necesita outras 7500 escolas.\u00a0O 92% dos nenos est\u00e1n matriculados na escola primaria, pero s\u00f3 un pouco m\u00e1is da metade dos nenos desfavorecidos terminan a escola primaria. A fenda ampl\u00edase a\u00ednda m\u00e1is na educaci\u00f3n secundaria e superior, \u00abonde menos dunha cuarta parte se grad\u00faa (23%), comparado coas tres cuartas partes dos nenos procedentes de medios acomodados (73%)\u00bb. Por outra banda, s\u00f3 o 40% dos nenos e nenas est\u00e1n totalmente vacinados, e menos do 40% da poboaci\u00f3n ten acceso \u00e1 auga potable nos seus fogares, o que pon os nenos e nenas en grave risco de contraer enfermidades transmitidas pola auga.\nDemograf\u00eda.\nEvoluci\u00f3n demogr\u00e1fica:\nIdiomas oficiais.\n\u00c9 un pa\u00eds oficialmente biling\u00fce, sendo o \u00e1rabe e o kurdo os idiomas oficiais, o \u00e1rabe \u00e9 falado na maior parte do pa\u00eds, o kurdo \u00e9 a lingua da Rexi\u00f3n auton\u00f3ma Kurda ou Kurdist\u00e1n iraqu\u00ed, chamada as\u00ed desde a administraci\u00f3n do partido Baath nos anos 1970 e 1980. Dita rexi\u00f3n ten o dereito de ensinar kurdo nas s\u00faas escolas.\nRelixi\u00f3n e etnicidade.\nUn estudo do Al-Quds Press Research Center, con sede en Londres, d\u00e1 a seguinte composici\u00f3n \u00e9tnica e relixiosa:"}
{"id": "2578", "revid": "86", "url": "https://gl.wikipedia.org/wiki?curid=2578", "title": "Portatil", "text": ""}
{"id": "2579", "revid": "98629", "url": "https://gl.wikipedia.org/wiki?curid=2579", "title": "Prot\u00f3n", "text": "O prot\u00f3n \u00e9 unha part\u00edcula, con carga el\u00e9ctrica positiva de valor 1,6*10\u221219C, que pode atoparse nos n\u00facleos at\u00f3micos. O n\u00famero de prot\u00f3ns dun n\u00facleo at\u00f3mico determina o n\u00famero at\u00f3mico Z deste, e a suma de n\u00famero de prot\u00f3ns m\u00e1is n\u00famero de neutr\u00f3ns, a s\u00faa masa at\u00f3mica A (\u00f3 ter os neutr\u00f3ns unha masa s\u00f3 lixeiramente superior, e poder desprezar a masa dos electr\u00f3ns). Prot\u00f3ns e neutr\u00f3ns son chamados nucle\u00f3ns.\nOs n\u00facleos at\u00f3micos te\u00f1en un ou m\u00e1is prot\u00f3ns, sendo unha parte necesaria dos mesmos. Pola definici\u00f3n de elemento, o n\u00famero de prot\u00f3ns no n\u00facleo, chamado n\u00famero at\u00f3mico, \u00e9 a propiedade caracter\u00edstica das propiedades dun elemento. Como cada ten fixado por definici\u00f3n o n\u00famero de prot\u00f3ns, ten un \u00fanico n\u00famero at\u00f3mico.\n\"Proton\" \u00e9 o vocablo grego para \"primeiro\", qued\u00e1ndolle o nome da asignaci\u00f3n que fixo Ernest Rutherford para o n\u00facleo de hidr\u00f3xeno no 1920. En anos anteriores (1917), Rutherford descubrira que o n\u00facleo do hidr\u00f3xeno, o n\u00facleo m\u00e1is lixeiro, pod\u00eda obterse do n\u00facleo do nitr\u00f3xeno por colisi\u00f3ns at\u00f3micas. Os prot\u00f3ns foron polo tanto candidatos a part\u00edcula fundamental, bloque constitu\u00ednte do nitr\u00f3xeno e calquera outro n\u00facleo m\u00e1is pesado.\nNo moderno Modelo est\u00e1ndar da f\u00edsica de part\u00edculas, os prot\u00f3ns son hadr\u00f3ns, e, como os neutr\u00f3ns, os outros nucle\u00f3ns, est\u00e1n compostos de tres quarks. Despois da consideraci\u00f3n orixinal de part\u00edcula elemental, hoxe reco\u00f1\u00e9cense como estruturados de tres quarks: dous quark arriba, de carga +\"e\" e un quark abaixo de carga \u2013\"e\". A masa en repouso dos quarks constitu\u00edntes contrib\u00fae s\u00f3 nun 1% da masa do prot\u00f3n. O resto da masa do prot\u00f3n \u00e9 debida \u00e1 enerx\u00eda da estrutura entre quarks, inclu\u00edndo a enerx\u00eda cin\u00e9tica dos quarks e a enerx\u00eda dos glu\u00f3ns do campo que mante\u00f1en xuntos os quarks. como so prot\u00f3ns non son part\u00edculas fundamentais, te\u00f1en un tama\u00f1o f\u00edsico, a\u00ednda que non totalmente definido; a ra\u00edz cuadr\u00e1tica media (raio de carga) dun prot\u00f3n est\u00e1 entre 0,84\u20130,87 fm (0,84*10\u221215 a 0,87*10\u221215 m).\nEn 2020, subsiste o enigma da masa do prot\u00f3n, pois a masa dos quark constitu\u00edntes e a subministrada polo bos\u00f3n de Higgs s\u00f3 sup\u00f3n da orde do 1% da masa observada."}
{"id": "2583", "revid": "6", "url": "https://gl.wikipedia.org/wiki?curid=2583", "title": "Estad\u00edstica", "text": ""}
{"id": "2584", "revid": "98629", "url": "https://gl.wikipedia.org/wiki?curid=2584", "title": "Columnas de H\u00e9rcules", "text": "As Columnas de H\u00e9rcules \u00e9 o nome dado na antig\u00fcidade \u00e1s costas que bordean o estreito de Xibraltar por ambas as d\u00faas beiras. O nome fai referencia a Xibraltar (\"Calpe\" en lat\u00edn) ao norte, na costa europea, e ao monte Abila (\"mons Abila\"), hoxe \"Djebel Musa\", ao sur, ao lado de Ceuta, na costa africana. As columnas recibiron o seu nome do heroe mitol\u00f3xico grego Heracles \"(en galego, por v\u00eda latina: H\u00e9rcules)\". Segundo a cronolox\u00eda xeogr\u00e1fica dos gregos, as columnas de H\u00e9rcules constitu\u00edan o comezo do mundo e foran derrubadas polo semi-deus.\nA creencia de que m\u00e1is al\u00f3 delas non hab\u00eda nada provocou a creaci\u00f3n do lema Non Plus Ultra, que co descubrimento de Am\u00e9rica derivar\u00eda en Plus Ultra."}
{"id": "2585", "revid": "85894", "url": "https://gl.wikipedia.org/wiki?curid=2585", "title": "Xibraltar", "text": "Xibraltar (en ingl\u00e9s e castel\u00e1n: \"Gibraltar\") \u00e9 un Territorio Espa\u00f1ol de Ultramar situado no extremo meridional da Pen\u00ednsula Ib\u00e9rica, ao leste da ba\u00eda de Alxeciras, que se estende sobre a formaci\u00f3n xeol\u00f3xica da rocha de Xibraltar (en ingl\u00e9s: \"the Rock of Gibraltar\" ou tam\u00e9n, \"The Rock\"), pen\u00ednsula que domina a beira norte do estreito de Xibraltar, comunicando o mar Mediterr\u00e1neo e o Oc\u00e9ano Atl\u00e1ntico.\nXibraltar limita ao norte con Espa\u00f1a e alberga unha poboaci\u00f3n de preto de 29.000 habitantes nunha superficie de menos de 7\u00a0km\u00b2, cunha econom\u00eda baseada no sector de servizos, principalmente como centro financeiro e tur\u00edstico. Aproveitando a s\u00faa privilexiada posici\u00f3n estrat\u00e9xica, \u00e9 tam\u00e9n unha base aeronaval das Forzas Armadas Brit\u00e1nicas.\nHistoria.\nXibraltar e Abila (antiga cidade e promontorio na actual Ceuta) formaban as chamadas Columnas de H\u00e9rcules, que os mari\u00f1eiros fenicios marcaron cunhas columnas de prata para indicar aos pobos mediterr\u00e1neos os lindes seguros de navegaci\u00f3n.\nO nome de Xibraltar, Kalpe para os gregos, prov\u00e9n do \u00e1rabe \"Yabal Tariq\" (\"monte Tariq\") na honra do xeneral musulm\u00e1n Tariq ibn Ziyad.\nInglaterra e Pa\u00edses Baixos, d\u00faas grandes potencias mar\u00edtimas, eran inimigas da aspiraci\u00f3n de Filipe de Anjou ao trono de Espa\u00f1a. En xullo de 1702, durante a Guerra de Sucesi\u00f3n Espa\u00f1ola, chegaron a C\u00e1diz e desembarcaron en Rota e El Puerto de Santa Mar\u00eda.\nO 4 de agosto de 1704, outra escuadra inglesa tomou Xibraltar. O seu comandante tomou posesi\u00f3n da Rocha en nome da ra\u00ed\u00f1a Ana I de Inglaterra(un dos protagonistas destes acontecementos \u00e9 o soado Marlborough, ou -como lle dic\u00edan os espa\u00f1ois- Mambr\u00fa). Nove anos m\u00e1is tarde, a conquista formalizouse mediante o Tratado de Utrecht (1713).\nEspa\u00f1a fixo varios intentos de reconquistar esta cidade, en 1727, 1779 ata 1782, e non reco\u00f1eceu a ocupaci\u00f3n desta zona do seu territorio e p\u00faxoo en restituci\u00f3n, establecendo un l\u00edmite fronteirizo entre o Reino Unido e Espa\u00f1a.\nTodos os intentos por recuperar Xibraltar fracasaron debido \u00e1 superioridade inglesa no mar. O escritor espa\u00f1ol, nado en C\u00e1diz, Jos\u00e9 Cadalso morreu nun destes intentos.\nEstableceuse unha fronteira e campo militar en Xibraltar. Os xibraltare\u00f1os de 1704 refuxi\u00e1ranse coa insignia do seu concello en San Roque e xunto a esta aldea creceu o chamado Los Barrios. M\u00e1is tarde foi repoboada Alxeciras (abandonada desde 1369).\nO contrabando converteuse nunha important\u00edsima actividade econ\u00f3mica na zona; o goberno de Carlos III deu un golpe mortal \u00e1 pirater\u00eda mediante o reforzamento do poder\u00edo naval e a sinatura de tratados cos pa\u00edses veci\u00f1os.\nDurante a segunda guerra mundial, Xibraltar foi a base de operaci\u00f3ns militares brit\u00e1nicas entre o Atl\u00e1ntico e o Mediterr\u00e1neo.\nFrancisco Franco consider\u00e1baa unha afronta \u00e1 dignidade espa\u00f1ola. Intentando forzar unha devoluci\u00f3n mantivo fechada \"a reixa\" durante case 13 anos que impediu a comunicaci\u00f3n directa entre as poboaci\u00f3ns a un e outro lado da fronteira. Tras finalizar a ditadura, de novo se permitiu o paso de viaxeiros e mercador\u00edas.\nNa actualidade os gobernos espa\u00f1ois seguen reclamando a soberan\u00eda ou cosoberan\u00eda da Rocha, pero esta reclamaci\u00f3n sempre foi rexeitada polo goberno brit\u00e1nico; os habitantes de Xibraltar defenderon o \"statu quo\" de dependencia do Reino Unido en referendos oficiosos convocados polas autoridades locais.\nGoberno e pol\u00edtica.\nComo Territorio Brit\u00e1nico de Ultramar, Xibraltar tivo un considerable autogoberno aut\u00f3nomo desde a introduci\u00f3n da s\u00faa actual Constituci\u00f3n en 1969. Este autogoberno estendeuse coa Constituci\u00f3n de 2006.\nO Gobernador de Xibraltar, designado polo monarca do Reino Unido, \u00e9 responsable dos asuntos de defensa, relaci\u00f3ns exteriores, seguridade interna e estabilidade financeira. O resto de materias, definidas como \"dom\u00e9sticas\", son responsabilidade do Goberno Xibraltar, co l\u00edder do partido maioritario no parlamento como ministro principal.\nA cuesti\u00f3n da soberan\u00eda contin\u00faa dominando a pol\u00edtica de Xibraltar. Os dous partidos pol\u00edticos principais, os socialdem\u00f3cratas (\"Gibraltar Social-Democrats\", GSD) e os laboristas (\"Gibraltar Socialist Labour Party\", GSLP) oponse rotundamente a calquera transferencia da soberan\u00eda a Espa\u00f1a. Espa\u00f1a contin\u00faa solicitando a retrocesi\u00f3n do territorio, e o Goberno brit\u00e1nico, mentres declara que non ter\u00e1 lugar ning\u00fan cambio sen o consentimento do pobo de Xibraltar, en 2002 aceptou o principio de soberan\u00eda conxunta con Espa\u00f1a. Con todo, todos os partidos pol\u00edticos locais opux\u00e9ronse a este movemento, reclamando no seu lugar a autodeterminaci\u00f3n para Xibraltar, do mesmo xeito que os principais partidos brit\u00e1nicos da oposici\u00f3n. A proposici\u00f3n de aceptar un arranxo con Espa\u00f1a foi rotundamente rexeitada pola poboaci\u00f3n en dous referendos celebrados en 1967 e en 2002, o \u00faltimo dos cales apenas uns meses despois de que o Goberno brit\u00e1nico aceptase o principio de soberan\u00eda compartida. En ambas as ocasi\u00f3ns m\u00e1is do 95 por cento dos votantes expresou a s\u00faa resoluci\u00f3n a seguir sendo brit\u00e1nicos (na \u00faltima ocasi\u00f3n, a porcentaxe foi do 98,97 por cento).\nOrganizaci\u00f3n pol\u00edtico-administrativa.\nDivisi\u00f3ns territoriais.\nXibraltar at\u00f3pase dividida en sete \u00e1reas residenciais, que aparecen na seguinte t\u00e1boa. As cifras de poboaci\u00f3n est\u00e1n tomadas do censo de 2001:\nStatus de Xibraltar na Uni\u00f3n Europea.\nXibraltar \u00e9 parte da Uni\u00f3n Europea (UE), unha vez ingresado na Comunidade Econ\u00f3mica Europea co Reino Unido en 1973: por unha disposici\u00f3n especial o tratado da UE apl\u00edcase aos territorios europeos de cuxas relaci\u00f3ns exteriores un Estado membro \u00e9 responsable. Na pr\u00e1ctica, Xibraltar \u00e9 o \u00fanico territorio cuberto por esta cl\u00e1usula.\nUnha declaraci\u00f3n com\u00fan realizada por Espa\u00f1a e o Reino Unido an\u00e9xase \u00e1 Constituci\u00f3n Europea (Tratado polo que se establece unha Constituci\u00f3n para Europa, cuxa ratificaci\u00f3n atopar actualmente en suspenso). Esta declaraci\u00f3n di o seguinte:\nO tratado que establece a constituci\u00f3n apl\u00edcase a Xibraltar como territorio europeo cuxas relaci\u00f3ns exteriores son responsabilidade dun estado membro. Isto non implicar\u00e1 cambios nas posici\u00f3ns respectivas dos estados membros referidos.\nSegundo o negociado polo Reino Unido a petici\u00f3n do goberno de Xibraltar, algunhas leis da UE non se estenden a Xibraltar. Debido a varias disposici\u00f3ns do tratado da adhesi\u00f3n do Reino Unido \u00e1s comunidades europeas: \nEn relaci\u00f3n ao comercio de bens, Xibraltar \u00e9 considerada, de feito, como pa\u00eds externo pola UE. O euro non \u00e9 moeda de curso legal, pero se acepta informalmente. Os nacionais brit\u00e1nicos asentados al\u00ed foron clasificados como cidad\u00e1ns dos territorios brit\u00e1nicos de ultramar relacionados con Xibraltar. Como tal, son cidad\u00e1ns plenos da UE, segundo un declaraci\u00f3n do Reino Unido en 1982. Aos cidad\u00e1ns dos territorios brit\u00e1nicos de ultramar relacionados con Xibraltar permit\u00eduselles, a partir de 1983, rexistrarse como cidad\u00e1ns brit\u00e1nicos de acordo coa secci\u00f3n 5 da \"British Nationality Act\" (Lei Brit\u00e1nica de Nacionalidade) de 1981. O 21 de maio de 2002, a cidadan\u00eda brit\u00e1nica foille concedida a todos os xibraltare\u00f1os que a posu\u00edan xa.\nO censo electoral compilado para as elecci\u00f3ns europeas de 2004 mostrou, que \u00e1 parte duns poucos, a maior\u00eda dos xibraltare\u00f1os exercitara o seu dereito \u00e1 cidadan\u00eda brit\u00e1nica.\nXibraltar foi exclu\u00eddo das elecci\u00f3ns ao Parlamento Europeo por unha disposici\u00f3n especial do Tratado que organizaba estas elecci\u00f3ns por sufraxio directo, pero esta disposici\u00f3n foi recorrida con \u00e9xito ante o Tribunal Europeo de Dereitos Humanos. Como consecuencia desta decisi\u00f3n, os xibraltare\u00f1os votaron por primeira vez nas elecci\u00f3ns ao Parlamento Europeo de 2004, formando parte da rexi\u00f3n suroeste de Inglaterra. Participou o 58% do electorado de Xibraltar, comparado co 31% da rexi\u00f3n na s\u00faa totalidade, co Partido Conservador asegur\u00e1ndose un triunfo irresistible.\nDefensa.\nA defensa do territorio \u00e9 responsabilidade do Reino Unido. A guarnici\u00f3n proporci\u00f3naa o Rexemento Real de Xibraltar (\"Royal Gibraltar Regiment\"), orixinalmente unha forza de reservistas a tempo parcial que pasou a ser parte do ex\u00e9rcito brit\u00e1nico en 1990. O rexemento incl\u00fae soldados a tempo completo e parcial recrutados en Xibraltar, as\u00ed como soldados profesionais brit\u00e1nicos trasladados desde outros rexementos.\nA Rocha \u00e9 un posto de escoita das telecomunicaci\u00f3ns a trav\u00e9s do norte de \u00c1frica e, debido \u00e1 s\u00faa localizaci\u00f3n, a\u00ednda segue sendo unha base clave da OTAN. Naves brit\u00e1nicas e estadounidenses visitan con frecuencia o seu porto, o que incl\u00fae tam\u00e9n submarinos de propulsi\u00f3n nuclear, o que adoita traducirse en grave inquietude en todo o Campo de Xibraltar.\nXeograf\u00eda.\nXibraltar \u00e9 unha estreita pen\u00ednsula situada na costa mediterr\u00e1nea meridional de Espa\u00f1a, entre a ba\u00eda de Alxeciras e o mar de Albor\u00e1n, ao noroeste do estreito de Xibraltar. Ten 5 quil\u00f3metros de longo e 1,2 quil\u00f3metros de ancho e est\u00e1 conectado a Espa\u00f1a mediante un itsmo baixo e areoso, duns dous quil\u00f3metros de longo.\nA pen\u00ednsula consiste nun penedo de pedra calcaria e lousa co\u00f1ecido como a Rocha de Xibraltar. Lev\u00e1ntase abruptamente desde o itsmo ata 421 m de altura en \"Rock Gun\", o cume m\u00e1is setentrional. A s\u00faa maior altura (426 m), sit\u00faase preto do seu extremo meridional. A pendente da Rocha descende gradualmente ata o mar na Punta de Europa, o punto m\u00e1is meridional do territorio, situado en fronte de Ceuta, situada a 32 quil\u00f3metros ao sur, al\u00e9n do estreito. Desde o Mediterr\u00e1neo, Xibraltar aparece como serie de cant\u00eds escarpados e inaccesibles. No lado occidental, a pendente \u00e9 m\u00e1is gradual e at\u00f3pase ocupada por vivendas situadas en diferentes alturas que se apertan ata 90 metros por encima dos vellos muros da fortaleza. M\u00e1is arriba, os cant\u00eds de pedra calcaria case illan a parte superior da Rocha, cuberto por unha mara\u00f1a de \u00e1rbores silvestres. Xibraltar non ten ning\u00fan manancial ou r\u00edo, polo que unha zona de 14 hect\u00e1reas de pendentes are\u00fadas situada sobre Catalan Bay e Sandy Bay foi cuberta para captar auga de choiva. A auga almac\u00e9nase en varios alxibes escavados na rocha. Esta auga mest\u00farase posteriormente con auga extra\u00edda de pozos situados no itsmo ou desalgada a partir de auga mari\u00f1a.\nEconom\u00eda.\nDebido \u00e1 carencia do espazo na pen\u00ednsula, non hai agricultura. Hai unha pequena cantidade de industria lixeira (bebidas) pero as fontes de ingresos principais son o transporte mar\u00edtimo, o turismo (m\u00e1is de sete mill\u00f3ns de turistas visitan Xibraltar cada ano), e as actividades financeiras.\nNos \u00faltimos anos produciuse unha expansi\u00f3n significativa das instalaci\u00f3ns hostaleiras e das facilidades de ba\u00f1o para estimular o turismo. As instalaci\u00f3ns portuarias ocupan a maior parte da beira occidental do territorio as\u00ed como unha porci\u00f3n de terra ga\u00f1ada ao mar na ba\u00eda de Alxeciras.\nA econom\u00eda xibraltare\u00f1a estivo tradicionalmente sustentada na provisi\u00f3n de servizos ao Ministerio de Defensa brit\u00e1nico. En 1984, tales actividades constitu\u00edan o 60% da econom\u00eda xibraltare\u00f1a. Con todo, desde ent\u00f3n, a presenza militar brit\u00e1nica reduciuse abruptamente (en 1983, pech\u00e1ronse os estaleiros da Royal Navy), co que a econom\u00eda xibraltare\u00f1a viuse forzada a diversificarse (en 2002, a contribuci\u00f3n do Ministerio de Defensa brit\u00e1nico ao PIB xibraltare\u00f1o era apenas un 7%). Foi sobre todo tras a elecci\u00f3n de Joe Bossano en 1988, cando Xibraltar, amparada na s\u00faa condici\u00f3n de territorio da Comunidade Europea, ao tanto que exenta do IVE e \u00e1 marxe da uni\u00f3n aduaneira, desenvolveu unha lexislaci\u00f3n fiscal que a converteu nun activo centro financeiro \"offshore\", considerado un para\u00edso fiscal debido \u00e1s s\u00faas vantaxosas condici\u00f3ns fiscais. Defin\u00edronse as\u00ed dous tipos de compa\u00f1\u00edas, as exentas (\"exempt companies\") e as cualificadas (\"qualifying companies\"), que, residentes en Xibraltar, non te\u00f1en actividade econ\u00f3mica nin comercial en Xibraltar. Estas compa\u00f1\u00edas pagan un imposto anual non superior a 300 libras esterlinas e pagan un imposto sobre beneficios testemu\u00f1al (2% no caso das compa\u00f1\u00edas cualificadas; nada se se trata de exentas). Adicionalmente, non existe ning\u00fan tipo de control de cambios para as persoas f\u00edsicas ou xur\u00eddicas residentes en Xibraltar. En setembro de 2004 Xibraltar ten 28,000 compa\u00f1\u00edas sobre o seu rexistro, de que 8,500 eran impositivas libres. Xibraltar comezou a estabelecer un c\u00f3digo financeiro m\u00e1is estrito.\nO r\u00e9xime fiscal xibraltare\u00f1o levou \u00e1 OCDE a inclu\u00edr o territorio na lista de para\u00edsos fiscais en xu\u00f1o de 2000. O goberno xibraltare\u00f1o comprometeuse en 2002 a mellorar a transparencia dos seus sistemas regulatorio e fiscal e establecer un intercambio efectivo de informaci\u00f3n en materia fiscal con outros membros da OCDE, de forma que non foi inclu\u00edda na lista de para\u00edsos fiscais non cooperadores. As autoridades xibraltare\u00f1as soste\u00f1en que a pesar do vantaxoso r\u00e9xime fiscal do que gozan as sociedades exentas, o rigor dos controis aplicados impide a utilizaci\u00f3n da praza como centro de branqueo de di\u00f1eiro, o cal foi apoiado por informes de organismos como o FMI.\nNa actualidade, at\u00f3pase en marcha un proceso que terminar\u00e1 coa total eliminaci\u00f3n deste sistema financeiro en 2010. En efecto, o 18 de febreiro de 2005, o goberno brit\u00e1nico aceptou a recomendaci\u00f3n da Comisaria da Competencia de abolir para finais do 2010 o r\u00e9xime fiscal exento xibraltare\u00f1o.\nDemograf\u00eda.\nComo \u00e9 propio nun porto mediterr\u00e1neo de m\u00e1xima importancia, a poboaci\u00f3n actual de Xibraltar ten unha orixe diversa: principalmente brit\u00e1nica e espa\u00f1ola, con minor\u00edas de orixe italiana, portuguesa e maltesa; e \u00e1rabes e xudeus orixinarios de Marrocos e outros pa\u00edses do sur do Mediterr\u00e1neo.\nOs cidad\u00e1ns de Xibraltar son chamados \"llanitos\", posiblemente do italiano \"gianni\" (\"giovanni\": 'novo, mozo') ou por asociaci\u00f3n sem\u00e1ntica co nome da comarca: Campo de Xibraltar. A variante do dialecto andaluz que se fala na colonia recibe tam\u00e9n este nome.\nA lingua oficial \u00e9 o ingl\u00e9s, a\u00ednda que se fala tam\u00e9n o espa\u00f1ol que \u00e9 a lingua materna de moitos xibraltare\u00f1os.\nCultura.\nAs relixi\u00f3ns m\u00e1is profesadas son o catolicismo (76%), o protestantismo (6%), o anglicanismo, o islam (6,9%), o xuda\u00edsmo (2,3%), ningunha ou outra 7% (1991)."}
{"id": "2586", "revid": "23204", "url": "https://gl.wikipedia.org/wiki?curid=2586", "title": "Provincia de C\u00e1diz", "text": "A provincia de C\u00e1diz est\u00e1 situada ao sur de Espa\u00f1a, na comunidade aut\u00f3noma de Andaluc\u00eda. Pos\u00fae un dos climas m\u00e1is benignos da Pen\u00ednsula Ib\u00e9rica durante boa parte do ano.\nCaracter\u00edsticas.\nNomear a Serra de Grazalema, na que se atopa \"El Pinsapar\" (Parque Natural e Reserva da Biosfera) e, en contraste co resto da provincia, a zona co \u00edndice de pluviosidade m\u00e1is alto de Espa\u00f1a. Tam\u00e9n \u00e9 de salientar o Parque Natural de Los Alcornocales. Salientar as s\u00faas praias longas e de area fina, moitas delas a\u00ednda non urbanizadas nin extremadamente explotadas polo turismo.\nAo sur at\u00f3pase o Campo de Xibraltar, unha comarca na que principalmente se atopan:\nLa L\u00ednea de la Concepci\u00f3n e Alxeciras. A Rocha de Xibraltar \u00e9 unha colonia do Reino Unido e non pertence administrativamente \u00e1 provincia de C\u00e1diz.\nA capital da provincia \u00e9 a cidade de C\u00e1diz."}
{"id": "2587", "revid": "85894", "url": "https://gl.wikipedia.org/wiki?curid=2587", "title": "Alxeciras", "text": "Alxeciras (en ) \u00e9 unha cidade e municipio do sur de Espa\u00f1a, situado no Campo de Xibraltar, provincia de C\u00e1diz, Andaluc\u00eda.\nEst\u00e1 situada na ba\u00eda de Alxeciras, un enclave xeogr\u00e1fico estrat\u00e9xico por acharse no estreito de Xibraltar, lugar de contacto entre o mar Mediterr\u00e1neo e o oc\u00e9ano Atl\u00e1ntico. Esta situaci\u00f3n fixo que posea o porto mar\u00edtimo con maior tr\u00e1nsito de persoas e mercanc\u00edas entre Europa e \u00c1frica, concretamente entre Espa\u00f1a e Marrocos.\nAlxeciras con 121.414 habitantes \u00e9 o d\u00e9cimo municipio de Andaluc\u00eda e o segundo da provincia en termos poboacionais, tras Xerez da Fronteira e por diante da capital provincial, C\u00e1diz.\nToponimia.\nO nome \"Algeciras\" procede do \u00e1rabe \u0627\u0644\u062c\u0632\u064a\u0631\u0629 \u0627\u0644\u062e\u0636\u0631\u0627\u0621 \"Al-Yazira al-Jadr\u0101'\", \"a illa verde\", pola illa que se encontraba na s\u00faa costa antes de ser anexionada polo porto. Tam\u00e9n poder\u00eda proceder de \u0627\u0644\u062c\u0632\u0627\u0626\u0631 \"Al-Yaz\u0101'ir\" (\"as illas\"). Este nome naceu no ano 711 cos primeiros musulm\u00e1ns que chegaron \u00e1 Pen\u00ednsula Ib\u00e9rica. Anteriormente, na \u00e9poca romana a cidade situada no que actualmente \u00e9 o centro da cidade denominouse Iulia Traducta, nome que fai referencia a que foi poboada por disidentes ao imperio romano procedentes de T\u00e1nxer. Aparece designada tam\u00e9n como Tingentera, interpretada como \"Tingis altera\" ou \"a outra Tingis\", e como \"Iulia Ioza\" en p\u00fanico.\nO xentilicio \u00e9 \"alxecire\u00f1o-a\". Como outras cidades da zona (La L\u00ednea, Xibraltar, Ceuta etc.) os seus cidad\u00e1ns te\u00f1en un xentilicio particular popular, as\u00ed aos alxecire\u00f1os ch\u00e1manselle \"especiales\", segundo pode ser, porque na zona d\u00e1base no pasado un vi\u00f1o chamado Especial.\nEconom\u00eda.\nAlxeciras \u00e9 o motor comercial da comarca. As s\u00faas industrias principais son a petroqu\u00edmica e a pesca. O porto de Alxeciras \u00e9 o m\u00e1is importante de Espa\u00f1a en tr\u00e1fico total de mercador\u00edas, cun movemento total de 74,8 mill\u00f3ns de toneladas en 2008."}
{"id": "2589", "revid": "15490", "url": "https://gl.wikipedia.org/wiki?curid=2589", "title": "Eduardo Chillida", "text": "Eduardo Chillida Juantegui, nado en Donostia o 10 de xaneiro de 1924 e finado na mesma cidade o 19 de agosto de 2002, foi un escultor vasco.\nTraxectoria.\nPrimeiro foi futbolista na Real Sociedad de F\u00fatbol de Donostia, pero tivo que deixalo por unha lesi\u00f3n. Estudou arquitectura en San Sebasti\u00e1n e Madrid, e abandonou a carreira comezando a estudar debuxo no C\u00edrculo de Belas Artes de Madrid. Trasl\u00e1dase a Par\u00eds e casa \u00f3 ano seguinte con Pilar Belzunce, comezando o mesmo ano a s\u00faa longa carreira na que destacar\u00eda o \"Peite do Vento\", escultura en aceiro que se instalou en Donostia en 1971. No ano 1975 dese\u00f1ou o logotipo da Universidade do Pa\u00eds Vasco. Recibiu diversos premios, entre eles o Princesa de Asturias das Artes en 1987.\nNa \u00faltima parte da s\u00faa vida, Chillida constitu\u00edu o museo Chillida-Leku, inaugurado en 2000 no casar\u00edo de Zabalaga (no concello de Hernani, xunto a San Sebasti\u00e1n) unha fermosa construci\u00f3n tradicional vasca remodelada polo escultor e rodeada dun grande espazo de xard\u00edns coa maior colecci\u00f3n da obra do artista.\nUn dos seus proxectos m\u00e1is afamados e pol\u00e9micos, a\u00ednda que inconcluso, foi o baleirado da monta\u00f1a Tindaya, na illa canaria de Fuerteventura, co obxectivo de crear no seu interior un inmenso cubo no que se simbolizaba a l\u00faa e o sol."}
{"id": "2590", "revid": "5312", "url": "https://gl.wikipedia.org/wiki?curid=2590", "title": "1924", "text": "1924 (MCMXXIV) foi un ano bisesto comezado en martes segundo o calendario gregoriano.\nOutros.\nHistoria ano a ano"}
{"id": "2591", "revid": "5863", "url": "https://gl.wikipedia.org/wiki?curid=2591", "title": "Escultor", "text": ""}
{"id": "2592", "revid": "197", "url": "https://gl.wikipedia.org/wiki?curid=2592", "title": "Efem\u00e9ride", "text": "Efem\u00e9ride significa, en lat\u00edn, \"memorial diario\", \"calendario\" (\"ephemeris\", \"\u00ecdis\") ou, en grego, \"de cada d\u00eda\" (\"eph\u00e9mer\u00eds\", \"\u00eedos\"). A palabra \"ef\u00e9mero/a\" (\"que dura un d\u00eda\") ten a mesma etimolox\u00eda.\nEfem\u00e9rides cronol\u00f3xicas.\nUnha efem\u00e9ride \u00e9 un feito relevante escrito para ser lembrado ou conmemorado nun certo d\u00eda, ou unha sucesi\u00f3n cronol\u00f3xica de datas e os seus respectivos acontecementos. As\u00ed, na prensa escrita resulta xa habitual inclu\u00edr unha secci\u00f3n que, baixo o t\u00edtulo \"efem\u00e9rides\", recolle distintos acontecementos importantes ocorridos nesa mesma data \u00f3 longo da historia.\nEfem\u00e9rides astrol\u00f3xicas e astron\u00f3micas.\nNa forma plural, \"efem\u00e9rides\", \u00e9 o termo usado por magos, astr\u00f3logos e monarcas para anunciaren tanto as ocorrencias dalg\u00fans acontecementos celestiais, como as eclipses e cometas, como para como escoller a posici\u00f3n dos astros para sinaturas e tratados imperiais segundo a posici\u00f3n dos astros de cada d\u00eda, normalmente encontrados nun conxunto de t\u00e1boas denominadas hoxe \"efem\u00e9rides astron\u00f3micas\", e que indican a posici\u00f3n dos astros para cada d\u00eda do ano.\nEn astronom\u00eda, unha efem\u00e9ride \u00e9 un suceso astron\u00f3mico puntual no tempo: poden ser eclipses, ali\u00f1amentos, oposici\u00f3ns planetarias, equinoccios ou solsticios, apoxeos e perixeos, impactos, etc."}
{"id": "2593", "revid": "22570", "url": "https://gl.wikipedia.org/wiki?curid=2593", "title": "Tr\u00e1nsito astron\u00f3mico", "text": "Un tr\u00e1nsito astron\u00f3mico \u00e9 un suceso que ocorre cando un corpo celeste aparenta moverse sobre a superficie doutro, visto por un observador dende un punto particular. De xeito usual, ref\u00edrese a casos nos que o corpo que atravesa por diante \u00e9 significativamente m\u00e1is pequeno que o m\u00e1is distante; doutro xeito, referir\u00e9monos \u00f3 evento como eclipse (total ou parcial) ou ocultaci\u00f3n.\nUn exemplo dun tr\u00e1nsito envolve o movemento dun planeta entre un observador terrestre e o Sol. Isto pode suceder s\u00f3 cos planetas interiores, ou sexa Mercurio e Venus. Por\u00e9n, visto dende os planetas exteriores, como Marte, a Terra transita ocasionalmente o Sol.\nO termo pode ser usado tam\u00e9n para describir o movemento dun sat\u00e9lite \u00f3 longo do seu planeta de referencia, por exemplo un dos sat\u00e9lites galileanos (\u00cdo, Europa, Gan\u00edmedes, Calisto) \u00f3 longo de X\u00fapiter, como pode verse dende a Terra.\nEn anos recentes, o descubrimento de planetas extra solares aumentou o interese sobre a posibilidade de detectar os seus tr\u00e1nsitos sobre a s\u00faa propia estrela primaria. HD 209458b \u00e9 o primeiro descuberto de tales planetas transitorios.\nContactos.\nDurante un tr\u00e1nsito hai 4 \"contactos\", cando a circunferencia do c\u00edrculo pequeno (disco do corpo pequeno) toca a circunferencia do c\u00edrculo maior (disco do corpo maior) nun punto. Os contactos suceden na seguinte orde:"}
{"id": "2594", "revid": "11384", "url": "https://gl.wikipedia.org/wiki?curid=2594", "title": "Tr\u00e1nsito de Venus", "text": "O tr\u00e1nsito de Venus \u00e9 un raro fen\u00f3meno astron\u00f3mico que consiste no paso do planeta Venus por diante do Sol.\nCaracter\u00edsticas.\nA diferenza doutros tr\u00e1nsitos m\u00e1is frecuentes, como os de Mercurio por diante do Sol, o de Venus prod\u00facese cunha frecuencia duns 120 anos, 6 anos, 120 anos etc. Estes ciclos d\u00e9bense \u00e1 inclinaci\u00f3n relativa das \u00f3rbitas da Terra e Venus e os seus per\u00edodos de revoluci\u00f3n.\nA \u00faltima vez que se puido apreciar en Galicia foi visible dende a Mari\u00f1a de Lugo o 8 de xu\u00f1o do 2004, cando Venus fixo aparici\u00f3n \u00e1s sete e vinte da ma\u00f1\u00e1 e sa\u00edu do disco \u00e1 unha e vinte e cinco. O fen\u00f3meno volveu facerse visible desde gran parte da Terra, pero non desde Galicia, o 5-6 de xu\u00f1o de 2012."}
{"id": "2601", "revid": "2445", "url": "https://gl.wikipedia.org/wiki?curid=2601", "title": "Tiananmen", "text": "Tiananmen p\u00f3dese referir a:"}
{"id": "2602", "revid": "5312", "url": "https://gl.wikipedia.org/wiki?curid=2602", "title": "1989", "text": "1989 (MCMLXXXIX) foi un ano com\u00fan comezado en domingo segundo o calendario gregoriano. No hor\u00f3scopo chin\u00e9s foi o Ano da Serpe.\nOutros.\nHistoria ano a ano"}
{"id": "2604", "revid": "98629", "url": "https://gl.wikipedia.org/wiki?curid=2604", "title": "4 de xu\u00f1o", "text": "O 4 de xu\u00f1o \u00e9 o 155\u00ba d\u00eda do ano do calendario gregoriano e o 156\u00ba nos anos bisestos. Quedan 210 d\u00edas para finalizar o ano.\nOutros.\nOs 366 d\u00edas do ano"}
{"id": "2605", "revid": "98629", "url": "https://gl.wikipedia.org/wiki?curid=2605", "title": "Mam\u00edferos", "text": "Os mam\u00edferos (en ) son unha clase de amniotas que se caracterizan pola s\u00faa homeotermia. Dist\u00edngu\u00e9nse doutros amniotas, como o son os r\u00e9ptiles e as aves, pola mand\u00edbula inferior formada por un \u00fanico \u00f3so, o maxilar inferior (tam\u00e9n chamado dentario), por presentaren tres \u00f3sos medios na cadea de \u00f3sos do o\u00eddo, por teren os dentes moi especializados, pola presenza dun padal secundario, pola de pelaxe, un olfacto moi desenvolvido, polo seu neoc\u00f3rtex e pola produci\u00f3n de leite das femias para alimentar as s\u00faas cr\u00edas. O cerebro dos mam\u00edferos regula a temperatura corporal e o sistema circulatorio, inclu\u00eddo o coraz\u00f3n. Os mam\u00edferos abranguen os animais m\u00e1is grandes do planeta, as baleas rorcuais, as\u00ed como os m\u00e1is intelixentes ou con maior capacidade cognitiva; como son os elefantes, alg\u00fans primates e cet\u00e1ceos. Anatomicamente, o corpo \u00e9 de catro patas adaptadas aos medios terrestres, mais alg\u00fans mam\u00edferos est\u00e1n adaptados \u00e1 vida mari\u00f1a, arb\u00f3rea, no aire ou sobre d\u00faas pernas. O grupo m\u00e1is grande de mam\u00edferos, os placentarios te\u00f1en placenta e alimentan as crias despois do remate do empre\u00f1e. O tama\u00f1o dos mam\u00edferos vai de tan s\u00f3 30 ou 40 mil\u00edmetros a 33 metros de longo.\nA ciencia que estuda os mam\u00edferos denom\u00ednase teriolox\u00eda.\nOs mam\u00edferos apareceron a finais do Tri\u00e1sico, hai uns 210 mill\u00f3ns de anos. Abranguen aproximadamente 5 400 especies, entre as que est\u00e1 o ser humano.\nCaracter\u00edsticas.\nA principal caracter\u00edstica, que alude \u00f3 nome da clase, \u00e9 a presenza de gl\u00e1ndulas mamarias nas femias de t\u00f3dalas especies. Estas gl\u00e1ndulas segregan leite para alimentar as cr\u00edas durante os seus primeiros meses de vida.\nOutros caracteres son a simplificaci\u00f3n esquel\u00e9tica do cranio e da mand\u00edbula inferior (un s\u00f3 \u00f3so, chamado \"dentario\") con dentes moi especializados, a presenza dun \"padal secundario\", a aparici\u00f3n dos c\u00f3ndilos occipitais para a articulaci\u00f3n do cranio coa columna vertebral, a cadea de osi\u00f1os do o\u00eddo, que permiten a transmisi\u00f3n do son, un olfacto moi desenvolvido, a maior complexidade do cerebro, a aparici\u00f3n dun diafragma muscular para separar a cavidade tor\u00e1cica da abdominal, e para rematar, o revestimento de pelos que presenta toda a superficie do corpo.\nPel.\nA pel, xeralmente espesa, est\u00e1 formada por unha capa exterior ou epiderme, unha capa profunda ou derme e un estrato subcut\u00e1neo repleto de graxa que lle serve de protecci\u00f3n contra as perdas de calor, xa que os mam\u00edferos son animais homeotermos.\nOs pelos orix\u00ednanse na epiderme e neles p\u00f3dese distinguir unha parte sa\u00ednte ou talo e outra parte oculta na pel ou ra\u00edz; esta ra\u00edz \u00e9 m\u00e1is grosa na s\u00faa parte inferior formando o \"bulbo pil\u00edfero\". A ra\u00edz est\u00e1 protexida por unha especie de va\u00ed\u00f1a, de orixe epid\u00e9rmica, que recibe o nome do \"fol\u00edculo\", e no que desembocan as gl\u00e1ndulas seb\u00e1ceas que lubrican o pelo. No fol\u00edculo impl\u00e1ntanse o \"m\u00fasculo horripilador\", que \u00e9 o responsable do levantamento vertical do mesmo. Nos mam\u00edferos de vida acu\u00e1tica e nos que viven en climas tropicais, os pelos adoitan reducirse en n\u00famero e tama\u00f1o e, \u00e1s veces, desaparecen no estado adulto.\nNa pel, ademais dos pelos, impl\u00e1ntanse as gl\u00e1ndulas mamarias e as gl\u00e1ndulas sudor\u00edparas, que segregan, a trav\u00e9s de poros da epiderme, un l\u00edquido composto por substancias t\u00f3xicas para o organismo (suor).\nOutras formaci\u00f3ns cut\u00e1neas de natureza c\u00f3rnea que presentan os mam\u00edferos son as unllas, cornos e o pico (no caso do ornitorrinco).\nAparello locomotor.\nO aparello locomotor \u00e9 o conxunto de sistemas e tecidos que posibilitan o mantemento do corpo do animal e o seu movemento. Est\u00e1 formado polo sistema \u00f3seo, o sistema muscular e o sistema articular.\nSistema \u00f3seo.\nO sistema \u00f3seo est\u00e1 formado polo esqueleto, no que se poden distinguir:\nAdemais existen outras formaci\u00f3ns \u00f3seas como o \u00f3so hioide (sost\u00e9n da lingua), os \u00f3sos do o\u00eddo medio, o baculum dalg\u00fans carn\u00edvoros e mesmo os \u00f3sos card\u00edacos dalg\u00fans b\u00f3vidos nos que osifica a cartilaxe card\u00edaca.\nAparello dixestivo.\nEst\u00e1 formado por unha boca, con dentes, beizos e lingua, na cal desembocan as gl\u00e1ndulas salivais; unha farinxe curta; un es\u00f3fago que atravesa o diafragma; un est\u00f3mago en forma de saco e no que desembocan as gl\u00e1ndulas g\u00e1stricas; un intestino delgado moi longo, dividido en tres partes (duodeno, xexuno e \u00edleo) e no que se produce parte da absorci\u00f3n da substancias alimenticias, e un intestino terminal, que comprende o cego (moi desenvolvido en herb\u00edvoros), o groso e o recto, que desemboca ao exterior polo ano.\nAdemais existen unha serie de gl\u00e1ndulas anexas, entre as que hai que destacar o f\u00edgado, moi voluminoso e provisto dunha ves\u00edcula biliar, e o p\u00e1ncreas, que verte a s\u00faa secreci\u00f3n no duodeno.\nAparello respiratorio.\nA respiraci\u00f3n \u00e9 de tipo pulmonar e l\u00e9vase a cabo por dous pulm\u00f3ns, libres na cavidade pleural, e que se ramifican en bronquios, bronqu\u00edolos e alv\u00e9olos pulmonares.\nAparello circulatorio.\nA circulaci\u00f3n \u00e9 dobre e completa. O coraz\u00f3n est\u00e1 dividido en d\u00faas aur\u00edculas e dous ventr\u00edculos, levando a parte dereita sangue venoso e a esquerda arterial. Ademais, existe unha complicada rede de vasos venosos e arteriais que chegan a t\u00f3dalas partes do organismo.\nAdemais da circulaci\u00f3n sangu\u00ednea, nos mam\u00edferos existe unha abundante rede linf\u00e1tica.\nSistema nervioso.\nO enc\u00e9falo acada un gran tama\u00f1o, estando particularmente desenvolvidos os hemisferios cerebrais. O cerebelo tam\u00e9n aumenta de tama\u00f1o con respecto aos outros grupos de vertebrados.\nA actividade ps\u00edquica \u00e9 moito maior que no resto dos animais e nas formas m\u00e1is evolucionada apr\u00e9cianse trazos de memoria e, \u00e1s veces, de intelixencia.\nReproduci\u00f3n.\nEn t\u00f3dolos mam\u00edferos pres\u00e9ntanse os sexos separados e a reproduci\u00f3n \u00e9 de tipo viv\u00edpara, ag\u00e1s no grupo dos monotremas, que \u00e9 ov\u00edpara.\nO desenvolvemento do embri\u00f3n vai acompa\u00f1ado da formaci\u00f3n dunha serie de anexos embrionarios, como son o corion, amnio, alantoide e o saco vitelino. As peluxes do corion, xunto co alantoide, \u00fanense \u00e1 parede do \u00fatero e dan lugar \u00e1 placenta. Esta permanece unida ao embri\u00f3n polo cord\u00f3n umbilical, e \u00e9 a trav\u00e9s del por onde pasan a substancias nutritivas da nai ao feto e as substancias de refugo do feto \u00e1 nai.\nO per\u00edodo de xestaci\u00f3n e o n\u00famero de cr\u00edas por camada var\u00edan moito segundo os grupos. Normalmente, canto maior \u00e9 o tama\u00f1o do animal, m\u00e1is longo \u00e9 o per\u00edodo de xestaci\u00f3n e menor o n\u00famero de cr\u00edas. A maior parte dos mam\u00edferos proporcionan aos seus fillos coidados paternais.\nComportamento.\nComunicaci\u00f3n e vocalizaci\u00f3n.\nMoitos mam\u00edferos comun\u00edcanse por vocalizaci\u00f3n. A comunicaci\u00f3n vocal serve para moitos prop\u00f3sitos, por exemplo nos rituais de aparellamento, como sinal de alarma, para indicar fontes de comida, e por raz\u00f3ns sociais. Os machos chaman frecuentemente para atraer \u00e1s femias e para advertir a outros machos, como fan os le\u00f3ns e os cervos cos seus ruxidos. Os cantos do xibardo deben de ser sinais \u00e1s femias; tendo diferentes dialectos en distintas rexi\u00f3ns do oc\u00e9ano. As vocalizaci\u00f3ns sociais incl\u00faen as chamadas territoriais dos xib\u00f3ns, e o uso da frecuencia por parte dos morcegos de nariz laceolada para distinguirse doutros grupos. O mono verde d\u00e1 distintos tipos de alarma para, polo menos, catro tipos diferentes de depredadores, e a reacci\u00f3n doutros monos var\u00eda de acordo \u00e1 chamada. Por exemplo, se o sinal de alarma e dunha pit\u00f3n, os monos soben \u00e1s \u00e1rbores, mentres que se a alarma \u00e9 dunha aguia, fai que o mono busque un lugar no chan onde agocharse. Dun xeito similar, os cans das pradeiras te\u00f1en un complexo sistema de chamadas que indican o tipo, o tama\u00f1o e a velocidade de aproximaci\u00f3n dun depredador. Os elefantes comun\u00edcanse socialmente mediante unha ampla variedade de sons que incl\u00faen bufidos, berros, sons de trompa, ruxidos e murmurios. Alg\u00fans destes \u00faltimos son chamadas infras\u00f3nicas, por debaixo do rango audible dos humanos, e poden ser o\u00eddas por outros elefantes a m\u00e1is de 10\u00a0km nas horas pr\u00f3ximas ao amencer e \u00f3 solpor.\nClasificaci\u00f3n dos mam\u00edferos.\nOs primeiros mam\u00edferos apareceron na Terra a finais do per\u00edodo Tri\u00e1sico, hai uns 210 mill\u00f3ns de anos, e desenvolv\u00e9ronse durante a era Terciaria. Nos m\u00e1is primitivos a\u00ednda se atopan afinidades cos r\u00e9ptiles.\nTaxonom\u00eda.\nOs mam\u00edferos viventes na actualidade p\u00f3dense agrupar en d\u00faas subclases principais:\nOrdes.\nSegundo a obra m\u00e1is aceptada actualmente polos teri\u00f3logos, o \"Mammal Species of the World\", a clase comprende as seguintes ordes: \nModernos investigadores, como Montgelard, Catzeflis e Douzery, en 1997, re\u00fanen nun clado, o dos \"Cetartiodactyla\", as cl\u00e1sicas ordes dos \"Cetacea\" e os \"Artiodactyla\". V\u00e9xase tam\u00e9n Euungulata.\nO \"World Register of Marine Species\" d\u00e1lle aos \"Cetartiodactyla\" a categor\u00eda de orde, polo que haber\u00eda que considerar aos cet\u00e1ceos e aos artiod\u00e1ctilos como subordes.\nPola s\u00faa parte, a \"Animal Diversity Web\" outorga a este grupo a categor\u00eda de superorde, inclu\u00eddo as ordes de cet\u00e1ceos e artiod\u00e1ctilos.\nFiloxenia.\nRelaci\u00f3ns filoxen\u00e9ticas.\n ,_______ \"Morganucodonta\" +\n __| ,___ \"Prototheria\" _____ \"Monotremata\"\n |___|___ \"Multituberculata\" +\n | ,__ \"Metatheria\" \n |___ \"Theria\"___|\n |__ \"Eutheria\"\n\u00c1rbore filoxen\u00e9tica.\nCladograma, \ncon mam\u00edferos, grupo Mammalia, como principal.\nEvoluci\u00f3n dos mam\u00edferos.\nA evoluci\u00f3n dos mam\u00edferos pasou por moitos puntos dende a aparici\u00f3n dos seus devanceiros sin\u00e1psidos no per\u00edodo de finais do Carbon\u00edfero. A metade do Tri\u00e1sico aparecen moitas especiesde sin\u00e1psidos que semellan mam\u00edferos. A li\u00f1a que d\u00e1 lugar aos mam\u00edferos de hoxe en d\u00eda esc\u00edndese no Xur\u00e1sico; unha li\u00f1a que incl\u00fae a \"Dryolestes\", que \u00e9 m\u00e1is pr\u00f3ximo as actuais placentarios e marsupiais ca aos monotremas, as\u00ed como a \"Ambondro\", m\u00e1is achegado aos monotremas. A continuaci\u00f3n as li\u00f1as de eutheria e metatheria sep\u00e1ranse. Destas, os metaterios ser\u00e1n os animais m\u00e1is achegados aos actuais marsupiais mentres que os eutheria son os m\u00e1is achegados aos placentarios. Xa que \"Juramaia\", o eutherio m\u00e1is recente co\u00f1ecido, viviu hai 160 mill\u00f3ns de anos no Xur\u00e1sico, esta diverxencia debeu ter ocorrido nese per\u00edodo.\nO evento de extinci\u00f3n do Cret\u00e1ceo-Paleoxeno provocou a extinci\u00f3n de todos os dinosauros non aviarios (os paxaros son unha li\u00f1a que xorde dos dinosauros e a \u00fanica hoxe en d\u00eda viva) e \u00e9 nese momento cando grupos de mam\u00edferos, placentarios e marsupiais diversific\u00e1ronse ocupando novos nichos ecol\u00f3xicos durante o Paleoxeno e o Neoxeno. Ao final deste per\u00edodo est\u00e1n xa presentes todas as ordes de mam\u00edferos modernos.\nOs mam\u00edferos son os \u00fanicos sin\u00e1psidos que actualmente persisten A li\u00f1a de sin\u00e1psidos diverxeu da li\u00f1a dos saur\u00f3pidos no final do Carbon\u00edfero, hai entre 320 e 31 mill\u00f3ns de anos atr\u00e1s. Os sauropidos son hoxe os r\u00e9ptiles e aves xunto con outros animais extintos m\u00e1is achegado aos mam\u00edferos. Isto non incl\u00fae aos mam\u00edferos semellantes a r\u00e9ptiles, un grupo m\u00e1is achegado aos mam\u00edferos.\nAo longo do Permiano, os sin\u00e1psidos eran principalmente carn\u00edvoros mais con varios herb\u00edvoros relevantes. No per\u00edodo do Tri\u00e1sico un grupo anterioremente non dos principais, os arcosauro, convert\u00e9ronse nos vertebrados dominantes. Os mammaliaformes apareceron durante este per\u00edodo; cun olfacto moi sensible e cun cerebro m\u00e1is desenvolto, introduc\u00edronse en nichos nocturnos e grazas a isto expux\u00e9ronse menos a predaci\u00f3n de arcosauros. O estilo de vida nocturno puido ter contribu\u00eddo a trazos caracter\u00edsticos principais dos mam\u00edferos como seren endot\u00e9rmicos e ter pelo. Mais adiante no Mesozoico, despois de que os dinosauros ter\u00f3podos desprazaran aos rauisuchianos como os carn\u00edvoros dominantes, os mam\u00edferos conquistaron novos nichos. Como caso disto, alg\u00fans fix\u00e9ronse actu\u00e1ticos, alg\u00fans voadores e incluso outros chegaron a se alimentar de dinosauros xuven\u00eds.\nA maior parte das mostras da evoluci\u00f3n dos mam\u00edferos b\u00e1sase en xacementos de f\u00f3siles. A\u00ednda que as g\u00e1ndulas mamais son unha caracter\u00edstica fundamental dos mam\u00edferos modernos, pouco se sabe acerca da evoluci\u00f3n da lactaci\u00f3n. Isto d\u00e9bese a que sendo un tecido brando non se conserva no rex\u00edstro f\u00f3sil. Moita da evoluci\u00f3n dos mam\u00edferos c\u00e9ntrase, pola contra, na forma dos dentes e nas partes m\u00e1is duras do corpo de tetr\u00e1podos."}
{"id": "2606", "revid": "89787", "url": "https://gl.wikipedia.org/wiki?curid=2606", "title": "Toxo arnal", "text": "\"Para o x\u00e9nero de plantas chamadas normalmente toxos ver o artigo Toxo (x\u00e9nero Ulex)\".\nO toxo arnal, tam\u00e9n chamado simplemente toxo, \u00e9 un arbusto espi\u00f1ento da clase das dicotiled\u00f3neas (nome cient\u00edfico: Ulex europaeus) e da familia das leguminosas, de flores amarelas moi rechamantes que mide entre 0,5 ata 3 metros segundo a variedade. Os agromos son verdes e as follas son espi\u00f1as de entre 1 e 3\u00a0cm. Cando a planta \u00e9 a\u00ednda nova, as follas son normais, trifoliadas.\nEtimolox\u00eda.\nO termo galego toxo (en portugu\u00e9s \"tojo\"), vir\u00eda dunha verba preindoeuropea \"toju\". En galego tam\u00e9n recibe os nomes de toxo bravo, toxo albar, \u00e1rgoma, cachal, toxo branco, toxo macho, toxo arnelo, toxo arnio, toxo cachas, toxo cachudo ou toxo com\u00fan.\nDistribuci\u00f3n e h\u00e1bitat.\nO toxo at\u00f3pase no occidente europeo, desde Escocia a Portugal e ao leste at\u00e9 B\u00e9lxica. \u00c9 a \"flor nacional\" da Breta\u00f1a francesa e de Galiza. Noutras partes nas que se introduciu, como Nova Zelandia, Australia, o oeste dos Estados Unidos e Chile, \u00e9 unha praga, chegando a estar na lista de \"100 das especies ex\u00f3ticas invasoras m\u00e1is dani\u00f1as do mundo\" da IUCN.\nEn Galicia \u00e9 o toxo m\u00e1is grande do x\u00e9nero, at\u00e9 os 3 m. Medra nos cant\u00eds mari\u00f1os de gran parte do pa\u00eds e do norte de Portugal. Nesta zona at\u00f3pase a subespecie end\u00e9mica \"latebracteatus\".\nCaracter\u00edsticas.\nTense a crenza de que o toxo est\u00e1 todo o ano en flor mais non \u00e9 certo, \u00e9 polas diferentes especies de toxos, que florean a distinto tempo (ver artigo \"Ulex\").\nFloraci\u00f3n.\nAs flores, chamadas chorimas, miden entre 1 e 2\u00a0cm. O froito \u00e9 unha va\u00ed\u00f1a de dous cent\u00edmetros de cor cinza escuro rodeada dos restos marr\u00f3n claros da flora. Esta va\u00ed\u00f1a cont\u00e9n d\u00faas ou tres sementes negras que se liberan cando a va\u00ed\u00f1a estala en momentos de calor.\nArde moi doadamente, pero medra moi pronto ap\u00f3s un incendio, polo que son das primeiras plantas en ocupar un terreo que ardeu. As sementes poden xerminar mesmo se se viron algo afectadas polo lume.\nO seu uso tradicional \u00e9 como estrume para as cortes, a\u00ednda que a finais do s\u00e9culo XX co\u00f1eceuse unha proposta por parte dunha empresa xaponesa para aproveitar os restos da roza para a s\u00faa utilizaci\u00f3n como biomasa.\nO toxo na cultura popular.\nGalicia.\nA flor do toxo, a chorima, consid\u00e9rase a flor nacional de Galicia, tam\u00e9n est\u00e1 considerada a flor nacional bretoa.\nO toxo serv\u00eda coma alimento do gando, coma estrume e tam\u00e9n para roxar o forno. A parte l\u00edgnea, moi dura, serv\u00eda tam\u00e9n coma combust\u00edbel nas coci\u00f1as de le\u00f1a e nas [[lareira]]s. Tam\u00e9n para facer os [[caxato]]s (cos que tam\u00e9n se xogaba \u00e1 choca).\nEstranxeiro.\nO toxo \u00e9 a insignia dos clans [[Escocia|escoceses]] [[Clan Sinclair|Sinclair]] e [[Clan MacLennan|MacLennan]]. Mentres que a semellante flor da [[xesta]] \u00e9 a insignia dos reis de Inglaterra.\nNa novela cl\u00e1sica de [[Thomas Hardy]] \"[[O regreso do nativo]]\", cando Clym est\u00e1 medio cego de tanto ler, t\u00f3rnase a apa\u00f1ar toxo na terra de Egdon, para consternaci\u00f3n da s\u00faa dona Eustacia.\nA inflamabilidade do toxo, que arde tan axi\u00f1a, tam\u00e9n \u00e9 mencionada nalgunhas fontes, por exemplo [[Arthur Conan Doyle|Doyle]], no seu libro \"[[Sir Nigel]]\" o personaxe Sir John Chandos di: \"...Eles estralan coma un toxo en chamas, mais se aturas un chisco a calor, logo pode que se vire m\u00e1is fr\u00edo... Se o gal\u00e9s fose coma o lume de toxo, logo, meu deus! Os escoceses son coma a turba, xa que est\u00e1n a arder pero sen rematar nunca.\"\n[[Winnie-the-Pooh]] caeu en riba dun toxo cando estaba intentando apa\u00f1ar mel no primeiro cap\u00edtulo do libro do mesmo nome.\nNo segundo libro de [[J. R. R. Tolkien]], \"[[As D\u00faas Torres]]\", [[Frodo Bulseiro]] e [[Samwise Gamgee]] son guiados por [[Smeagol]] ([[Gollum]]) entre unha matogueira de toxos moi altos e vellos, de cami\u00f1o \u00e1s [[Minas Morgul]] ou a 'Torre da L\u00faa'.\nV\u00e9xase tam\u00e9n.\nBibliograf\u00eda.\n[[Categor\u00eda:Arbustos]]\n[[Categor\u00eda:Ulex|arnal]]\n[[Categor\u00eda:Fab\u00e1ceas]]\n[[Categor\u00eda:Plantas invasoras]]\n[[Categor\u00eda:Plantas descritas en 1753]]\n[[Categor\u00eda:S\u00edmbolos de Galicia]]"}
{"id": "2607", "revid": "6", "url": "https://gl.wikipedia.org/wiki?curid=2607", "title": "Neutr\u00f3n", "text": "O neutr\u00f3n \u00e9 unha part\u00edcula subat\u00f3mica sen carga neta, presente no n\u00facleo at\u00f3mico de practicamente todos os \u00e1tomos, excepto o protio. A\u00ednda que se di que o neutr\u00f3n non ten carga, en realidade est\u00e1 composto por tres part\u00edculas fundamentais cargadas, chamadas quarks, cuxas cargas sumadas son cero.\nUn neutr\u00f3n \u00e9 un bari\u00f3n neutro formado por dous quarks \"down\" e un quark \"up\". Forma, xunto cos prot\u00f3ns os n\u00facleos at\u00f3micos. F\u00f3ra do n\u00facleo at\u00f3mico \u00e9 inestable e ten unha vida media duns 14 minutos emitindo un electr\u00f3n e un antineutrino para converterse nun prot\u00f3n. A s\u00faa masa \u00e9 moi similar \u00e1 do prot\u00f3n.\nAlgunhas das s\u00faas propiedades:\nO neutr\u00f3n \u00e9 necesario para a estabilidade de case t\u00f3dolos n\u00facleos at\u00f3micos (a \u00fanica excepci\u00f3n \u00e9 o hidr\u00f3xeno), xa que interact\u00faa fortemente atra\u00e9ndose con neutr\u00f3ns e prot\u00f3ns, pero non se repele con ning\u00fan, como si o fan os prot\u00f3ns, que se atraen nuclearmente pero rep\u00e9lense electrostaticamente."}
{"id": "2610", "revid": "85894", "url": "https://gl.wikipedia.org/wiki?curid=2610", "title": "As Pontes de Garc\u00eda Rodr\u00edguez", "text": "As Pontes de Garc\u00eda Rodr\u00edguez, tam\u00e9n co\u00f1ecido sinxelamente como As Pontes, \u00e9 un concello da provincia da Coru\u00f1a, pertencente \u00e1 comarca do Eume. Segundo o IGE en 2016 ti\u00f1a 10\u00a0399 habitantes, dos cales 5\u00a0091 eran homes e 5\u00a0308 eran mulleres. O seu xentilicio \u00e9 \u00ab\u00bb. At\u00f3pase entre as comarcas da Terra Ch\u00e1, \u00f3 leste, e a de Ferrol, \u00f3 oeste.\nDebido a que o concello das Pontes \u00e9 o de maior tama\u00f1o da provincia da Coru\u00f1a, p\u00f3dese atopar nel unha gran variedade de paisaxes distintas. O monte Caxado, ao norte, constit\u00fae cos seus 756 metros de altura o punto m\u00e1is elevado do concello e un dos m\u00e1is elevados da provincia. Entre os r\u00edos que discorren polo concello destaca o Eume, que percorre o concello ao longo de 9 quil\u00f3metros, e d\u00e1 nome \u00e1 comarca. No concello as\u00e9ntase tam\u00e9n gran parte do parque natural das fragas do Eume.\nNo ano 1267 at\u00f3pase o primeiro texto que constata a existencia do \"Concejo das Pontes\". En 1376, Henrique II de Castela concedeulle o se\u00f1or\u00edo da Vila das Pontes ao cabaleiro Garc\u00eda Rodr\u00edguez de Valcarce. Este comezou ent\u00f3n a construci\u00f3n dun castelo e unha ponte seguindo o cami\u00f1o real Lugo-Ferrol (a actual Ponte da Perfolla), dando lugar ao nome da vila de \"Ponte de Garc\u00eda Rodr\u00edguez\", que posteriormente derivar\u00eda no actual nome do concello.\nA principal industria do concello \u00e9 a Central t\u00e9rmica das Pontes, cunha potencia de 1400 megavatios xunto con outra central el\u00e9ctrica nova que usa o gas para producir electricidade. En 2012 rematou o proceso de enchido de auga da antiga mina de lignito esgotada, convert\u00e9ndoa nun lago de grandes dimensi\u00f3ns cunha praia artificial.\nXeograf\u00eda.\nAbrangue unha superficie de 249,37\u00a0km\u00b2 e limita ao norte con Ma\u00f1\u00f3n e Ortigueira, ao leste e sueste con Muras e Xermade, ao suroeste con Monfero, e ao oeste coa Capela, San Sadurni\u00f1o e As Somozas.\nDebido a que o concello das Pontes \u00e9 o de maior tama\u00f1o da provincia da Coru\u00f1a, p\u00f3dese atopar nel unha gran variedade de paisaxes distintas. O monte Caxado, ao norte, constit\u00fae cos seus 756 metros de altura o punto m\u00e1is elevado do concello e un dos m\u00e1is elevados da provincia. \u00d3 seu redor hai outros montes como A Pena da Loba (658 m), o Macizo Sucadio (667 m), os Macizos de Penas de Noite (626 m) ou o de Deveso (558 m).\nOs r\u00edos que discorren polo concello son en xeral caudalosos, cun r\u00e9xime bastante regular. Destaca entre eles o Eume, que percorre o concello ao longo de 9 quil\u00f3metros, e d\u00e1 nome \u00e1 comarca. Tralo peche da mina de lignito a ceo aberto que subministraba \u00e1 central t\u00e9rmica das Pontes en 2007, comezouse un proceso de recheo do oco deixado, de m\u00e1is de 5\u00a0km de lonxitude, 2,5\u00a0km de ancho e unha profundidade m\u00e1xima de 206 m, con 547 mill\u00f3ns de m\u00b3 de auga procedentes do r\u00edo Eume, dalg\u00fans regatos da zona e de augas pluviais. En 2012 rematou o proceso coa creaci\u00f3n do lago das Pontes, un dos maiores de Europa destas caracter\u00edsticas.\nNo concello as\u00e9ntase gran parte do parque natural das fragas do Eume que bordea o encoro do Eume.\nClima.\nO clima das Pontes foi tradicionalmente definido coma un clima oce\u00e1nico h\u00famido, con certas caracter\u00edsticas de clima continental nos vales e de clima de monta\u00f1a nas alturas da serra. Dentro da clasificaci\u00f3n clim\u00e1tica de K\u00f6ppen est\u00e1 considerado coma . A temperatura media anual da vila \u00e9 de 12,7\u00a0\u00b0C, cunha variaci\u00f3n interanual de 10,7\u00a0\u00b0C. O termo medio de temperatura media para xaneiro \u00e9 de 7,8\u00a0\u00b0C, con medias m\u00e1ximas de 11,3\u00a0\u00b0C e m\u00ednimas de 4,4\u00a0\u00b0C, mentres que o termo medio de agosto acada os 18,5\u00a0\u00b0C, con medias m\u00e1ximas de 22,9\u00a0\u00b0C e m\u00ednimas de 18,5\u00a0\u00b0C.\nO concello das Pontes rexistra unhas precipitaci\u00f3ns anuais de 1.800 l/m\u00b2. O mes de decembro adoita ser o m\u00e1is chuvioso, podendo producirse en xaneiro e febreiro xeadas e precipitaci\u00f3ns en forma de neve.\nDemograf\u00eda.\nDurante a primeira metade do s\u00e9culo XX houbo poucas variaci\u00f3ns na poboaci\u00f3n do concello, con subidas e baixadas pouco representativas. O balance final deste medio s\u00e9culo foi positivo, de 1900 a 1950 a poboaci\u00f3n aumentou en 1325 habitantes. A evoluci\u00f3n foi completamente distinta na segunda metade do s\u00e9culo, aumentando a un ritmo maior e chegando a duplicarse en 40 anos ata acadar os 13\u00a0214 habitantes en 1991, en parte debido a que en 1982 o concello integrou as parroquias de Goente, Bermui, Espi\u00f1aredo, San Pedro de Eume, Ribadeume, A Faeira e Seoane, que at\u00e9 ent\u00f3n formaban parte do municipio da Capela. Esta data marcou o m\u00e1ximo hist\u00f3rico da poboaci\u00f3n do concello, xa que na \u00faltima d\u00e9cada do s\u00e9culo XX e na primeira do XXI produciuse un descenso apreciable de poboaci\u00f3n ata os 10\u00a0399 habitantes habitantes no ano 2016., dos cales 5\u00a0091 eran homes e 5\u00a0308 eran mulleres.\nEn canto a distribuci\u00f3n por tramos de idade, no 2015 a poboaci\u00f3n maior de 64 anos representaba a quinta parte do total do concello, duplicando \u00e1 menor de 16 anos. Os datos oficiais do IGE de 2014 indican un valor para o \u00edndice de envellecemento de 157,2. No 2013, a idade media \u00e1 maternidade era de 32,4 anos, cun n\u00famero medio de fillos por muller de 0,8.\nOs datos de poboaci\u00f3n recollidos nos censos oficiais feitos ao inicio de cada d\u00e9cada desde o ano 1900 amosan a evoluci\u00f3n da poboaci\u00f3n no concello:\nHistoria.\nNo concello atop\u00e1ronse varios obxectos prehist\u00f3ricos, m\u00e1is dun centenar de m\u00e1moas, anacos de cer\u00e1mica e vasos campaniformes. Segundo un estudo de 2010, a zona do concello era un asentamento perif\u00e9rico \u00e1s zonas preferentes de ocupaci\u00f3n das comunidades do neol\u00edtico. Hai numerosas probas da romanizaci\u00f3n da zona, como son varios sarc\u00f3fagos paleocristi\u00e1ns atopados na vila e restos de vivendas romanizadas, entre outros.\nNo ano 1267 at\u00f3pase o primeiro texto que constata a existencia do \"Concejo das Pontes\". En 1376, Henrique II de Castela concedeulle o se\u00f1or\u00edo da Vila das Pontes ao cabaleiro Garc\u00eda Rodr\u00edguez de Valcarce por rescatalo da prisi\u00f3n na que se atopaba trala batalla de N\u00e1jera.\nA s\u00faa li\u00f1axe extinguiuse nuns 100 anos, pasando a pertencer o se\u00f1or\u00edo \u00e1 casa de Lemos. Por\u00e9n, deixou pegada nas numerosas pontes que mandou constru\u00edr no r\u00edo Eume, destacando entre elas a ponte dos Ferros tam\u00e9n co\u00f1ecida como \"ponte vella\".\nSegundo o Catastro de Ensenada de 1752, resid\u00edan por aquel ent\u00f3n no casco urbano pont\u00e9s pouco m\u00e1is de douscentos habitantes e cerca de mil no resto do concello. A vila dispu\u00f1a dun Hospital para recoller, dar pousada e asistir a pobres, peregrinos e viandantes. O edificio, cuxo recordo d\u00e1 nome \u00e1 praza principal das Pontes, seguiu sendo hospital ata mediados do s\u00e9culo XIX e escola ata a segunda d\u00e9cada do s\u00e9culo XX, no que foi derru\u00eddo por orde municipal. A finais do s\u00e9culo XVIII Jos\u00e9 Cornide Saavedra comunicou \u00e1 Real Sociedade Econ\u00f3mica de Amigos do Pa\u00eds de Santiago a existencia nas Pontes de Garc\u00eda Rodr\u00edguez de xacementos de lignito. En 1860 levantouse unha nova ponte constru\u00edda na \u00e9poca de Isabel II de Espa\u00f1a e de quen recibe o nome.\nNas d\u00e9cadas de 1950 e 1960 a empresa nacional ENCASO foi a responsable da construci\u00f3n dunha central t\u00e9rmica de 32\u00a0MW e dunha f\u00e1brica de fertilizantes, as\u00ed como do comezo da explotaci\u00f3n da mina de lignito e a construci\u00f3n do encoro da Ribeira. Isto supuxo un aumento considerable da poboaci\u00f3n por mor da necesidade de man de obra, e a creaci\u00f3n do poboado das Veigas para a asignaci\u00f3n de vivendas aos traballadores. A comezos da d\u00e9cada de 1970 Endesa comezou a construci\u00f3n da central t\u00e9rmica das Pontes de 1400\u00a0MW, que xunto a explotaci\u00f3n da mina de lignito marcou o desenvolvemento industrial do concello durante a segunda metade do s\u00e9culo XX, ademais de influ\u00edr no desenvolvemento urban\u00edstico da vila coa creaci\u00f3n de varios novos poboados como os da Magdalena, Anguieiro, Barreiro e o da Fraga.\nNo ano 1982 anexion\u00e1ronse \u00f3 concello as 6 parroquias m\u00e1is pr\u00f3ximas do concello da Capela (Espi\u00f1aredo, Goente, Ribadeume, Bermui, A Faeira, San Pedro de Eume e O Seixo), feito que contribu\u00edu xunto \u00e1 construci\u00f3n da central t\u00e9rmica a que o concello acadase o seu punto de maior expansi\u00f3n territorial e maior poboaci\u00f3n. Dende ent\u00f3n o concello sufriu un declive industrial e poboacional, particularmente destacado tralo peche da mina de carb\u00f3n por parte de Endesa no ano 2008.\nCultura.\nToponimia.\nAs orixes do nome do concello rem\u00f3ntanse ao ano 1376, cando o conde Garc\u00eda Rodr\u00edguez de Valcarce tomou posesi\u00f3n das terras do val no que se asenta o concello, tralo decreto do rei Henrique II de Castela. Este comezou ent\u00f3n a construci\u00f3n dun castelo e unha ponte seguindo o cami\u00f1o real Lugo-Ferrol (a actual Ponte da Perfolla), dando lugar ao nome da vila das \"Pontes d\u2019Uyme\", que posteriormente derivar\u00eda no actual nome do concello.\nEn canto os lugares do concello, varios dos top\u00f3nimos te\u00f1en a s\u00faa orixe en termos c\u00e9lticos, como por exemplo A Cu\u00ed\u00f1a (\"Costa empinada\"), O Catarou (\"Mirador\") ou O Reboredo (\"Carballeira\"). Outros destes lugares te\u00f1en a orixe do seu top\u00f3nimo no lat\u00edn, como O Caneiro (\"canna\"), A Ermida (\"eremita\"), O Chao (\"planus\"), Espi\u00f1aredo (\"epina\") ou O Castro (\"castrum\").\nEtnograf\u00eda.\nFestas e celebraci\u00f3ns.\nAs Festas da Virxe do Carme cel\u00e9branse t\u00f3dolos 16 de xullo dende 1741, trala fundaci\u00f3n da Confrar\u00eda do Carmelo no ano 1736 por Blas Santom\u00e9 Aguiar, irm\u00e1n do ent\u00f3n p\u00e1rroco das Pontes, e a aprobaci\u00f3n dos seus estatutos en 1741. A festividade do Carme comezou a tomar notoriedade e no ano 1860 a Virxe do Carme pasou a ser patroa do concello.\nDa festa profana do Carme, a popular, tense constancia de que se celebra dende o ano 1800 \u00f3 consignar nos libros da confrar\u00eda a retribuci\u00f3n dos m\u00fasicos que actuaban cada ano. A partir do ano 1880 a festividade do Carme pasou a ser organizada polos veci\u00f1os do pobo, con actos relixiosos e l\u00fadicos. Especial relevancia na festa ten a procesi\u00f3n nocturna que o s\u00e1bado de festa parte da capela do Carme coa imaxe da Virxe ata a igrexa, capela \u00e1 que regresa o domingo cami\u00f1ando sobre unha extensa alfombra floral.\nA Romar\u00eda da Fraga ten lugar o 25 de xullo. Comezou a celebrarse no ano 1904 por iniciativa de Manuel Fern\u00e1ndez Vidal, naquel ent\u00f3n xu\u00edz de Paz. Esa primeira celebraci\u00f3n tivo lugar nunha leira dunhas oitenta \u00e1reas de superficie, preto do r\u00edo Eume e poboada de carballos e outras \u00e1rbores pequenas. O lugar co\u00f1ec\u00edase como a illa da Ramalleira, e era propiedade de Sergio Rivera Chao. Estaba rodeada polo r\u00edo Eume, polo que os romeiros ti\u00f1an que achegarse a ela a trav\u00e9s dunha pequena ponte.\nAta 1948 os ponteses e visitantes seguiron celebrando a romar\u00eda neste lugar, na que foi popularmente chamada \"Festa da Isla\". Por mor da construci\u00f3n da presa hidroel\u00e9ctrica da central de ENCASO en 1948, a illa quedou anegada e a celebraci\u00f3n trasladouse a unha fraga no barrio do Barreiro, propiedade de Rita Cabarcos Dur\u00e1n, quen fora mestra na escola das Pontes. Dende 1950 continuouse a celebrar a romar\u00eda nesta paraxe natural \u00e1 beira do r\u00edo Eume, entre os poboados da Fraga e do Barreiro e o barrio da Cu\u00ed\u00f1a.\nAta o ano 1966 o baile remataba \u00f3 solpor e a verbena celebr\u00e1base na praza do Hospital. Celebr\u00e1banse concursos de cabanas, empanadas, tortillas e traxes t\u00edpicos acompa\u00f1ados de m\u00fasica popular e tradicional. Ao falecer o propietario da parcela sen escriturar a doaz\u00f3n, o concello mercou o terreo \u00f3s seus herdeiros por 725\u00a0000 pesetas a comezos dos anos 1970. Nas \u00faltimas edici\u00f3ns pasouse a delimitar a fraga en parcelas para a construci\u00f3n de cabanas e merendeiros, e a celebraci\u00f3n pasou a iniciarse na noite do 24 de xullo con varios concertos de m\u00fasica folk, seguido da sesi\u00f3n verm\u00fa a cargo dunha orquestra o d\u00eda 25. Ten a consideraci\u00f3n oficial de festa de interese tur\u00edstico nacional.\nAs principais festas gastron\u00f3micas do concello son a Feira do Grelo, que ten lugar o domingo de entroido e que naceu en 1981 para potenciar a agricultura local., a Feira de Fungos e Cogomelos, que ten lugar o 1 de novembro e recolle diversos actos como a degustaci\u00f3n de pratos, concursos micol\u00f3xicos e o Mercado de Oportunidades Vila de As Pontes (MOVA), e a Feira do Queixo e o Mel que ten lugar no mes de outubro na parroquia de Goente e leva celebr\u00e1ndose dende 2008.\nOutras das festas locais son a Cita coa Historia, unha feira de recreaci\u00f3n hist\u00f3rica que comezou a celebrarse no 2013 e ten lugar na vila antiga, e a Festa do Lago en agosto, que conmemora a inauguraci\u00f3n do lago e a s\u00faa praia que tivo lugar o 20 de agosto de 2012.\nGastronom\u00eda.\nUn dos produtos caracter\u00edsticos do concello son as mantecadas das Pontes, de elaboraci\u00f3n artesanal, feitas con manteiga de vaca cocida, ovos, fari\u00f1a e azucre. Segundo o historiador Enrique Rivera Rouco, foron introducidas no concello nos principios do s\u00e9culo XX por Pilar Prieto Penabad, que deprendera a elaboraci\u00f3n e receita das mesmas a unha veci\u00f1a de Muras que fora instru\u00edda nun convento de monxas.\nTradici\u00f3n oral.\nExisten diversas lendas relativas a varios dos lugares do concello, recollidas polo historiador local Enrique Rivera en diversas publicaci\u00f3ns:\nVilas irmandadas.\nO concello est\u00e1 irmandado coa vila bretoa de Lesneven, a vila galesa de Carmarthen, e a vila cubana de Arroyo Naranjo.\nEconom\u00eda.\nHistoricamente a econom\u00eda do concello tivo unha gran dependencia da industria e da minar\u00eda, a\u00ednda que tam\u00e9n disp\u00f3n de n\u00facleos de poboaci\u00f3n dedicados \u00e1 agricultura e \u00e1 gander\u00eda. A renda dispo\u00f1ible bruta por habitante no 2009 era de 16\u00a0930,27\u00a0\u20ac, mentres que o produto interior bruto por habitante no 2012 acadaba os 85\u00a0804\u00a0\u20ac. Segundo datos da Axencia Estatal de Administraci\u00f3n Tributaria, no ano 2013 a renda bruta media no concello foi de 29\u00a0298\u00a0\u20ac, a segunda m\u00e1is alta de Galicia.\nNas Pontes de Garc\u00eda Rodr\u00edguez ten importancia a explotaci\u00f3n gandeira sendo o seu leite empregado, entre outros destinos, na empresa Queser\u00edas del Eume situada na parroquia da Faeira Segundo datos do IGE, no 2012 exist\u00edan 264 explotaci\u00f3ns de gando bovino, sumando un total de 3\u00a0294 cabezas entre elas. Son tam\u00e9n importantes os seus recursos forestais para a industria madeireira e papeleira, as\u00ed como a fabricaci\u00f3n de combustible a partir de biomasa.\nA principal industria do concello \u00e9 a Central t\u00e9rmica das Pontes. A central t\u00e9rmica \u00e9 a m\u00e1is grande de Espa\u00f1a, e a s\u00faa cheminea, con 356 metros de altura, \u00e9 a construci\u00f3n m\u00e1is alta de Espa\u00f1a, e figura no Libro Guinness dos R\u00e9cords como a cheminea m\u00e1is voluminosa do mundo. Ten unha potencia de 1400 megavatios xunto con outra central el\u00e9ctrica que usa o gas para producir electricidade, nun ciclo combinado de 800 megavatios. Ademais o concello conta con varios parques e\u00f3licos e dous encoros no r\u00edo Eume, o encoro da Ribeira e o encoro do Eume. Todas estas instalaci\u00f3ns no seu conxunto fan que o concello sexa un dos lugares con maior produci\u00f3n de enerx\u00eda a nivel mundial. O concello conta tam\u00e9n con tres parques industriais onde se asentan diversas empresas: O pol\u00edgono industrial de Penapurreira, o pol\u00edgono industrial dos Air\u00edos e o pol\u00edgono Cruz das Cabezas.\nNo relativo \u00f3 turismo, no ano 2012 rematou o proceso de enchido de auga da antiga mina de lignito esgotada, convert\u00e9ndoa nun lago de 8,65 ha de superficie cunha praia artificial.\nInfraestruturas.\nO concello at\u00f3pase a uns 42\u00a0km de distancia por estrada de Ferrol (AG-64), a uns 67,1\u00a0km de A Coru\u00f1a e a uns 68,4\u00a0km de Lugo. As principais v\u00edas de comunicaci\u00f3n terrestres do concello son:\nMedios de comunicaci\u00f3n.\nRTV Eume \u00e9 a emisora de radio e televisi\u00f3n local do concello, fundada o 11 de novembro de 1989, cunha programaci\u00f3n que incl\u00fae emisi\u00f3ns musicais, reportaxes sobre eventos ocorridos no concello, entrevistas e novas locais. Na celebraci\u00f3n do seu 24\u00ba aniversario, a radio acadou un r\u00e9cord Guinness tras realizar entrevistas sen pausa durante 24 horas e 6 minutos.\nA asociaci\u00f3n local de inform\u00e1tica Amigus comezou o 24 de xullo de 2003 un portal web no que se recollen novas locais e novas relacionadas co mundo da tecnolox\u00eda.\nO xornal local \"A Nova Uni\u00f3n\", que tomou o seu nome do desaparecido xornal local de comezos do s\u00e9culo XX \"La Uni\u00f3n\", tivo unha primeira edici\u00f3n independente quincenal de marzo a agosto do 1995, e unha segunda edici\u00f3n mensual que comezou en xaneiro de 1997, editada por Amigos de As Pontes.\nDeporte.\nO equipo de f\u00fatbol Club Deportivo As Pontes fundouse no 1960 e federouse oficialmente co nome de Calvo Sotelo o 28 de setembro dese ano. O equipo mudou de nome varias veces, pasando a chamarse Endesa en 1973 e en 1982 Endesa As Pontes, para recuperar o seu nome inicial de \"As Pontes\" en 2002. Ten no seu haber dous t\u00edtulos de liga da terceira divisi\u00f3n espa\u00f1ola, dous de rexional preferente, a Copa de Galicia de 1968, o Trofeo Concepci\u00f3n Arenal de 1992, a Copa Deputaci\u00f3n da Coru\u00f1a de 1996 e varios trofeos menores.\nOutros equipos locais destacados noutros deportes son o Club de Rugby Fendetestas que milita na segunda categor\u00eda da Liga Galega de Rugby, o club de f\u00fatbol sala O Esteo F.S., e o Club de Baloncesto As Pontes En canto os deportes individuais destacan o pirag\u00fcismo e o tiro con arco, con nomes destacados como o pirag\u00fcista Borja Prieto e o tirador Miguel Alvari\u00f1o. Ademais, dende a creaci\u00f3n do lago comezaron a celebrarse no concello diversas probas atl\u00e9ticas como a proba de Ironman Northwest Triman e a carreira Samurai Xtreme Race.\nPol\u00edtica e goberno.\nAquilino Meizoso foi alcalde entre 1987 e 1995, en representaci\u00f3n da agrupaci\u00f3n independente Amigos de As Pontes. Nas elecci\u00f3ns de 1995 resultou elixido alcalde V\u00edctor Guerreiro do BNG, se ben foi destitu\u00eddo dous anos m\u00e1is tarde nunha moci\u00f3n de censura que levou \u00e1 alcald\u00eda ao socialista Vicente L\u00f3pez Pena. V\u00edctor Guerreiro obtivo a maior\u00eda de 9 concelleiros para o BNG nas elecci\u00f3ns de 1999 e 2003.\nO PSdeG-PSOE converteuse na forza m\u00e1is votada nas elecci\u00f3ns de 2007 con 8 concelleiros, os mesmos que o BNG, que perdeu a s\u00faa maior\u00eda no Concello. Valent\u00edn Gonz\u00e1lez Formoso converteuse en alcalde \u00e1 fronte dun goberno municipal socialista en minor\u00eda, perante os 8 ed\u00eds do BNG e o \u00fanico concelleiro do PPdeG. Gonz\u00e1lez Formoso foi elixido de novo alcalde nas elecci\u00f3ns de 2011, ao acadar 12 concelleiros a lista por el encabezada, fronte aos 4 do BNG e 1 do PPdG. Catro anos despois, no 2015, volveu a sa\u00edr elixido Valent\u00edn G\u00f3nzalez Formoso, acadando o PSdeG 11 concelleiros, o BNG 3, Xunt@s por As Pontes 2 e PPdeG 1. En 2019 Formoso revalida o seu goberno acadando o PSdG 12 concelleiros, o BNG 3, Son en Com\u00fan 1 e PPdG 1."}
{"id": "2612", "revid": "23204", "url": "https://gl.wikipedia.org/wiki?curid=2612", "title": "Provincia da Coru\u00f1a", "text": "A Coru\u00f1a \u00e9 unha das catro provincias de Galicia creadas por Javier de Burgos en 1833, e est\u00e1 situada no noroeste do pa\u00eds e da pen\u00ednsula Ib\u00e9rica. Limita ao norte e ao oeste co oc\u00e9ano Atl\u00e1ntico, ao leste coa provincia de Lugo e ao sur coa provincia de Pontevedra. Toma o nome da s\u00faa capital, a cidade da Coru\u00f1a.\nXeograf\u00eda.\nA provincia ten unha superficie de 7.950 km\u00b2.\nP\u00f3dese acceder a ela por estrada pola autov\u00eda A-6, procedente de Lugo, Castela e Le\u00f3n e Madrid, pola autoestrada AP-9, que une a capital da provincia con Ferrol e Santiago de Compostela, prolong\u00e1ndose ata as cidades de Pontevedra e Vigo, ambas na provincia de Pontevedra. Tam\u00e9n se pode acceder \u00e1 provincia coa autov\u00eda AG-64 procedente de Vilalba (na Terra Ch\u00e1, Lugo), onde enlaza coa A-8 que se prolonga ata Asturias, Cantabria e o Pa\u00eds Vasco.\nPor ferrocarril, son catro as li\u00f1as que chegan. Tres delas son de RENFE: D\u00faas ve\u00f1en de Castela e Le\u00f3n. Unha v\u00e9n de Le\u00f3n e entra a Galiza por Monforte de Lemos, e de al\u00ed a Lugo e A Coru\u00f1a, e outra que v\u00e9n de Zamora, entra a Galiza por Ourense, continuando por Santiago e A Coru\u00f1a (li\u00f1a dobre AVE e mercador\u00edas electrificada). A terceira li\u00f1a de Renfe \u00e9 o corredor atl\u00e1ntico, que une Vigo coa Coru\u00f1a. Por outro lado, FEVE ten unha li\u00f1a de v\u00eda estreita que entra en Galiza cruzando a r\u00eda de Ribadeo, desde Asturias, acabando en Ferrol estaci\u00f3n \u00e1 que tam\u00e9n chega RENFE.\nPor aire, son d\u00faas as portas de entrada: o aeroporto da Lavacolla, preto de Santiago de Compostela, e o aeroporto de Alvedro, xunto \u00e1 cidade da Coru\u00f1a.\nPor mar, os dous principais portos son o porto da Coru\u00f1a e o porto de Ferrol; ambos reciben habitualmente buques de pasaxeiros.\nR\u00edos.\nOs principais r\u00edos da provincia son:\nR\u00edas e praias.\nAs principais r\u00edas da provincia son:\nA provincia da Coru\u00f1a ten 49 praias con bandeira azul das 128 que hai en toda Galiza.\nClima.\nA provincia ten un clima oce\u00e1nico, caracterizado por ser temperado e h\u00famido. A choivas son abundantes, sobre todo no inverno. Ten estaci\u00f3ns suaves, cunha temperatura media en inverno de 10\u00a0\u00b0C e de 20\u00a0\u00b0C en ver\u00e1n.\nPoboaci\u00f3n.\nSegundo o IGE, en 2020 viv\u00edan na provincia da Coru\u00f1a 1\u00a0121\u00a0815 persoas, das que 411\u00a0012 o fac\u00edan nalgunha das tres grandes urbes da provincia (A Coru\u00f1a, Santiago de Compostela e Ferrol). \nDurante todo o s\u00e9culo XX a poboaci\u00f3n da provincia non deixou de medrar mant\u00e9ndose dende finais do s\u00e9culo XX e no prinicio do XXI superando o mill\u00f3n de habitantes.\nPatrimonio.\nAs maiores atracci\u00f3ns culturais e tur\u00edsticas da provincia son a Catedral de Santiago de Compostela e a Torre de H\u00e9rcules ambos monumentos declarados patrimonio da humanidade pola Unesco.\nAlg\u00fans dos museos da provincia da Coru\u00f1a:\nUniversidades.\nNa provincia hai d\u00faas universidades, a Universidade de Santiago de Compostela e a Universidade da Coru\u00f1a, amais dos centros asociados da UNED.\nEconom\u00eda.\nNa provincia da Coru\u00f1a te\u00f1en a s\u00faa sede as seguintes empresas:\nEnerx\u00eda.\nEntre os concellos de Arteixo e A Coru\u00f1a est\u00e1 a \u00fanica refinar\u00eda que hai en Galiza. A Refinar\u00eda da Coru\u00f1a de Repsol ten capacidade para refinar 180.000 barr\u00eds diarios. Na provincia hai m\u00e1is dun xiga vatio de potencia enerx\u00e9tica en parques e\u00f3licos. Hai d\u00faas centrais t\u00e9rmicas de carb\u00f3n para producir electricidade. Unha \u00e9 a Central t\u00e9rmica das Pontes con 1.400 mega vatios de potencia e a outra a Central t\u00e9rmica de Meirama de 563 mega vatios, as d\u00faas queimando carb\u00f3n de importaci\u00f3n. \u00c1 capacidade el\u00e9ctrica s\u00famase nos \u00faltimos anos d\u00faas plantas de ciclo combinado (gas-vapor). Unha nas Pontes con 800 mega vatios de potencia e outra en Sab\u00f3n de 400 mega vatios xunto \u00e1 t\u00e9rmica de fuel oil de 480 mega vatios. Na r\u00eda de Ferrol est\u00e1 a planta regasificadora de Reganosa. S\u00famase a potencia hidr\u00e1ulica dos encoros da provincia.\nPortos e aeroportos.\nA provincia ten dous aeroportos, o Aeroporto da Lavacolla e o de Alvedro. Entre os portos destacan o Porto da Coru\u00f1a e o de Ferrol."}
{"id": "2615", "revid": "23204", "url": "https://gl.wikipedia.org/wiki?curid=2615", "title": "D\u00fanedain", "text": "No legendarium de J. R. R. Tolkien, os D\u00fanedain (singular: D\u00fanadan, \"home do oeste\") eran unha raza ficticia dos homes descendente dos Numenorianos que sobreviviran o afundimento da illa do seu reino e que emigraran a Eriador, na Terra Media liderados por Elendil e mais os seus fillos, Isildur e An\u00e1rion. Co\u00f1ec\u00edaselles tam\u00e9n como os \"Homes do Oeste\" e \"Homes de Westernesse\" (traduci\u00f3ns directas do voc\u00e1bulo Sindarin). Asent\u00e1ronse principalmente en Arnor e Gondor.\nO nome Oestron para \"D\u00fanadan\" era sinxelamente \"Ad\u00fbn\", \"habitante do oeste\", mais este termo non adoitaba empregarse. Este nome reserv\u00e1base para os N\u00famen\u00f3reanos que manti\u00f1an amizade cos elfos: os demais, sobreviventes host\u00eds do cataclismo, recib\u00edan o nome de Numenorianos Negros.\nHistoria.\nOs D\u00fanedain descend\u00edan dos amigos dos elfos, o reducido grupo de homes da Primeira Idade que se puxeron do lado dos Elfos Noldorin en Beleriand. O seu primeiro l\u00edder foi Elros, un medio elfo. Os Valar outorg\u00e1ronlles N\u00famenor como a s\u00faa patria a comezos da Segunda Idade, e m\u00e1is adiante ergueron cidades fortificadas ao longo das costas occidentais da Terra Media, exercendo un dominio sobre os homes que habitaban esas zonas. Finalmente N\u00famenor afundiu no mar e uns poucos dos Fieis (liderados por Elendil) deron escapado da destruci\u00f3n.\nO esp\u00edrito de Sauron fuxiu de N\u00famenor cara \u00e1 Terra Media, onde volveu amasar poderosos ex\u00e9rcitos para se enfrontar aos novos reinos D\u00fanedain, Gondor e Arnor. Coa axuda de Gil-galad e mais os elfos, Sauron foi derrotado, e esvaeceuse no leste durante moitos s\u00e9culos. Durante ese tempo Gondor e Arnor viviron un per\u00edodo de prosperidade.\nA medida que Sauron foi recobrando a s\u00faa forma e reunindo forzas, chegaron do leste unha serie de pragas letais que adoitaban azoutar con m\u00e1is forza o norte c\u00f3 sur, decimando a poboaci\u00f3n de Arnor. Amais, o xefe dos nove Espectros do Anel, co\u00f1ecido como o Rei Bruxo de Angmar, iniciou un asalto aos divididos reinos D\u00fanedain do norte desde unha fortaleza situada nas monta\u00f1as (Carn D\u00fbm). Ao cabo, deu destru\u00eddo Arthedain, o derradeiro dos reinos setentrionais.\nAp\u00f3s a ca\u00edda de Arthedain, unha parte dos D\u00fanedain do norte torn\u00e1ronse nos Montes\u00edos do Norte, facendo o pos\u00edbel por manter a paz nas terras case que desertas dos seus devanceiros. A poboaci\u00f3n D\u00fanedain de Arnor que sobreviviu retirouse ao \u00e1ngulo cara ao sur de Valfendido, e outros grupos m\u00e1is reducidos estabeleceron asentamentos illados no extremo oeste de Eriador.\n\u00d3 longo dos s\u00e9culos, os D\u00fanedain meridionais de Gondor mesturaron o seu sangue cada vez m\u00e1is cos chamados Homes Medios, e a li\u00f1axe s\u00f3 ficou pura nalgunhas rexi\u00f3ns como Dol Amroth. A s\u00faa esperanza de vida acurtouse con cada xeraci\u00f3n. Ao cabo, mesmo alg\u00fans reis de Gondor casaron con mulleres non pertencentes aos D\u00fanedain.\nNa Cuarta Idade, os D\u00fanedain de Gondor e Arnor reun\u00edronse baixo a goberno do rei Aragorn II Elessar (tam\u00e9n co\u00f1ecido como \"o D\u00fanadan\"). Este casou con Arwen, filla de Elrond (que resultaba ser un curm\u00e1n moi afastado) e reintroduciu o sangue \u00e9lfico na li\u00f1axe da s\u00faa familia.\nAl\u00e9n dos Fieis, hab\u00eda D\u00fanedain no sur ao cargo de gornici\u00f3ns numenorianas en lugares como Umbar. Moitos deles foran corrompidos polas ensinanzas de Sauron e seguiron a serlle fiel ap\u00f3s a ca\u00edda da s\u00faa patria. Co\u00f1\u00e9ceselles cono Numenorianos Negros.\nCaracter\u00edsticas.\nOs D\u00fanedain eran superiores aos demais homes no tocante \u00e1 nobreza f\u00edsica e espiritual. Por\u00e9n, tam\u00e9n eran quen de cometer actos malvados se eran corrompidos, e nesas circunstancias a s\u00faa maldade era maior. Canto ao seu aspecto f\u00edsico caracteriz\u00e1banse por seren altos, de cabelo escuro, pel clara e ollos grises.\nAmais, os D\u00fanedain, especialmente os de clase alta, posu\u00edan unha grande sabedor\u00eda e poder de percepci\u00f3n, chegando a proferir profec\u00edas nalg\u00fans casos. Gozaban dunha esperanza de vida m\u00e1is longa (o triplo da vida dun home normal) c\u00f3 resto dos homes e conservaban a s\u00faa mocidade at\u00e9 a fin dos seus d\u00edas. Malia que non se explica completamente o motivo n' \"A Historia dos Anos\", un dos factores que provocaron o esmorecemento dos D\u00fanedain foi a s\u00faa tendencia a ter poucos fillos, s\u00f3 un en moitos casos. Aragorn provi\u00f1a dunha longa li\u00f1axe de fillos \u00fanicos."}
{"id": "2616", "revid": "23204", "url": "https://gl.wikipedia.org/wiki?curid=2616", "title": "Anano (Terra Media)", "text": "Os ananos da Terra Media son seres que aparecen nas novelas de J. R. R. Tolkien. Tr\u00e1tase dunha raza de seres que se caracteriza principalmente por medir arredor dun metro e ser grandes canteiros, as\u00ed como valorosos guerreiros.\nOs ananos ou Khaz\u00e2d, como se denominaban a si mesmos, tam\u00e9n eran chamados Naugrim (\"O pobo Minguado\") ou incluso Gonnhirrim (\"Mestres da pedra\") en \"Sindarin\", a lingua dos Elfos Grises.\nCaracter\u00edsticas.\nComo o seu nome indica, son m\u00e1is baixos que os humanos, cunha altura de entre 120 e 150 cent\u00edmetros. Pese a iso, son robustos e m\u00e1is fortes e recios que o resto das razas. Todos te\u00f1en barba, tanto homes como mulleres, e cort\u00e1rllela \u00e9 a maior vergonza e ofensa que se lles pode facer.\nO seu car\u00e1cter \u00e9 teimudo e persistente e son ademais a raza m\u00e1is traballadora da obra de Tolkien. Son valentes no combate e a s\u00faa vontade e orgullo fan que rara vez sexan enganados ou corrompidos polo mal, nin sequera mediante os Aneis de Poder. Se ben \u00e9 certo que nalg\u00fan momento o seu orgullo se volveu contra eles, isto \u00e9 algo que lles sucedeu a t\u00f3dalas razas nun momento ou outro.\nAs s\u00faas habilidades bas\u00e9anse no dominio dos metais e das xemas, que non foron superadas por ningu\u00e9n que non fose Aul\u00eb e os seus m\u00e1is achegados alumnos. Asemade, a s\u00faa capacidade mineira e na arquitectura non te\u00f1en igual na Terra Media."}
{"id": "2617", "revid": "23204", "url": "https://gl.wikipedia.org/wiki?curid=2617", "title": "Troll (hom\u00f3nimos)", "text": "Co termo n\u00f3rdico troll podemos facer referencia a:"}
{"id": "2618", "revid": "98629", "url": "https://gl.wikipedia.org/wiki?curid=2618", "title": "Mineral", "text": "Un mineral \u00e9 un corpo producido por procesos de natureza inorg\u00e1nica, xeralmente cunha composici\u00f3n qu\u00edmica definida e, se se forma en condici\u00f3ns favorables (espazo, tempo e repouso axeitados), unha estrutura at\u00f3mica definida pola s\u00faa cela unidade que se expresa na s\u00faa forma cristalina e outras propiedades f\u00edsicas caracter\u00edsticas. Adoita presentarse en estado s\u00f3lido \u00e1 temperatura media da Terra, a\u00ednda que alg\u00fans, como a auga e o mercurio, pres\u00e9ntanse en estado l\u00edquido.\nA ciencia que os estuda ch\u00e1mase mineralox\u00eda.\nAs\u00ed pois, as tres caracter\u00edsticas b\u00e1sicas dos minerais son:\nHai minerais formados por un s\u00f3 elemento, como o xofre, ou por varios, como o cinabrio.\nClasificaci\u00f3n.\nUn mineral pode ser clasificado con certa facilidade a simple vista, pero isto non sempre \u00e9 posible. En moitas ocasi\u00f3ns \u00e9 necesario levar a cabo un estudo qu\u00edmico da s\u00faa estrutura para poder saber ante que nos atopamos. \u00c9 logo necesario, para un estudo completo dos minerais, que se te\u00f1an en conta non s\u00f3 os aspectos externos e f\u00edsicos da peza, tam\u00e9n \u00e9 importante o estudo dos \u00e1tomos que o compo\u00f1en e a s\u00faa relaci\u00f3n estequiom\u00e9trica entre eles (f\u00f3rmula qu\u00edmica).\nClasificaci\u00f3n qu\u00edmica e estrutural.\nA clasificaci\u00f3n que utilizamos hoxe en d\u00eda para estudar os diferentes tipos de minerais foi proposta en 1938 polo alem\u00e1n H. Strunz. Esta s\u00e9guese a usar nos nosos d\u00edas, a\u00ednda que axustada lixeiramente. Bas\u00e9ase no estudo da composici\u00f3n qu\u00edmica dos minerais para dividilos despois en diferentes clases. As clases son as seguintes:\nA presenza dos minerais na codia terrestre.\nOs minerais est\u00e1n formados pola uni\u00f3n de diversos elementos qu\u00edmicos, pero a abundancia duns elementos e a escaseza doutros fai que s\u00f3 uns poucos elementos sexan de importancia e a ter en conta na formaci\u00f3n dos minerais terrestres. O os\u00edxeno e o silicio supo\u00f1en o 75% do volume total da codia terrestre. Estes elementos, xunto co ferro, sodio, potasio, calcio, aluminio e magnesio, supo\u00f1en o 99% do volume total e polo tanto o 99% de presenza no proceso de formaci\u00f3n dos minerais terrestres.\nAs\u00ed pois, non t\u00f3dolos minerais son igual de abundantes na Terra. A t\u00e1boa que segue m\u00f3stranos cales son os m\u00e1is importantes segundo o seu volume total que representan:\nA\u00ednda as\u00ed, existen na Terra m\u00e1is de 4.000 especies diferentes de minerais.\nA x\u00e9nese mineral.\nA formaci\u00f3n dos minerais v\u00e9n dada a trav\u00e9s dos seguintes 5 tipos de mecanismos co\u00f1ecidos:"}
{"id": "2619", "revid": "98629", "url": "https://gl.wikipedia.org/wiki?curid=2619", "title": "Teorema de Pit\u00e1goras", "text": "O Teorema de Pit\u00e1goras \u00e9 unha relaci\u00f3n entre os tres lados dun tri\u00e1ngulo rect\u00e1ngulo. Establece que o cadrado da hipotenusa \u00e9 igual \u00e1 suma dos cadrados dos catetos; \u00e9 dicir, se \"a\" e \"b\" son as lonxitudes dos catetos e \"c\" a da hipotenusa do tri\u00e1ngulo rect\u00e1ngulo, verif\u00edcase a chamada \"igualdade pitag\u00f3rica\":\nO teorema leva o nome do matem\u00e1tico grego Pit\u00e1goras (\"ca.\" 570 a.C.\u2014\"ca.\" 495 a.C.), a quen a tradici\u00f3n atrib\u00fae a s\u00faa demostraci\u00f3n, se ben argum\u00e9ntase frecuentemente que o co\u00f1ecemento de teorema \u00e9 anterior. Hai evidencias de que os babilonios co\u00f1ec\u00edan e entend\u00edan a f\u00f3rmula, mais chegaron ata n\u00f3s poucas evidencias de que a usaran como ferramenta matem\u00e1tica.\nO teorema ten numerosas demostraci\u00f3ns, posibelmente \u00e9 o teorema matem\u00e1tico con m\u00e1is demostraci\u00f3ns. Hainas de todo tipo, tanto demostraci\u00f3ns xeom\u00e9tricas como alx\u00e9bricas, tendo algunhas delas alg\u00fans milenios de existencia. O teorema pode ser xeneralizado de m\u00faltiples formas, en espazos de dimensi\u00f3ns superiores e en espazos non euclidianos, a obxectos que non son tri\u00e1ngulos rect\u00e1ngulos \u00e9, de feito, a obxectos que nin sequera son tri\u00e1ngulos como os s\u00f3lidos \"n\"-dimensionais. O teorema de Pit\u00e1goras ten interese f\u00f3ra das matem\u00e1ticas como s\u00edmbolo da dificultade matem\u00e1tica, da m\u00edstica, ou do poder intelectual. Hai referencias populares dabondo na literatura, teatro, m\u00fasica, canci\u00f3ns, selos e vi\u00f1etas.\nHistoria.\nHai un debate sobre se o teorema de Pit\u00e1goras foi descuberto unha vez ou varias veces en moitos lugares.\nA historia do teorema pode dividirse en catro partes: co\u00f1ecemento das ternas pitag\u00f3ricas, co\u00f1ecemento da relaci\u00f3n entre os lados dun tri\u00e1ngulo rect\u00e1ngulo, co\u00f1ecemento das relaci\u00f3ns entre \u00e1ngulos adxacentes, e demostraci\u00f3ns do teorema no \u00e1mbito dun sistema dedutivo.\nBartel Leendert van der Waerden (1903\u20131996) conxecturou que as ternas pitag\u00f3ricas foron descubertas alxebricamente polos babilonios. Escrito entre 2.000 e 1.786 a.C., o papiro \"Berlin 6619\" do per\u00edodo medio do imperio exipcio incl\u00fae un problema cuxa soluci\u00f3n \u00e9 a terna pitag\u00f3rica 6:8:10, mais o problema non menciona ning\u00fan tri\u00e1ngulo. A t\u00e1boa mesopot\u00e1mica \"Plimpton 322\", escrita entre os anos 1790 e 1750 a.C. durante o reinado de Hammurabi o Grande, cont\u00e9n moitos exemplos intimamente relacionados coas ternas pitag\u00f3ricas.\nNa India, o Sulba Sutra escrito por Baudhayana en data incerta entre os s\u00e9culos VIII e II a.C., cont\u00e9n unha lista de ternas pitag\u00f3ricas descubertas alxebricamente, un enunciado do teorema de Pit\u00e1goras, e unha demostraci\u00f3n xeom\u00e9trica deste para un tri\u00e1ngulo rect\u00e1ngulo is\u00f3scele. O \"Sulba Sutra\" de Apastamba (\"ca.\" 600\u00a0a.C.) cont\u00e9n unha demostraci\u00f3n num\u00e9rica do caso xeral do teorema de Pit\u00e1goras, usando un c\u00f3mputo de \u00e1reas. Van der Waerden cr\u00eda que dita demostraci\u00f3n \"estaba certamente baseada en tradici\u00f3ns antigas\". Carl Benjamin Boyer pensaba que os elementos achados en \"\u015aulba-s\u0169tram\" deb\u00edan ter ra\u00edces mesopot\u00e1micas.\nCon contidos co\u00f1ecidos desde moito antes, mais sobreviventes en textos datados arredor do s\u00e9culo I a.C., o texto chin\u00e9s \"Zhou Bi Suan Jing\" (\u5468\u9ac0\u7b97\u7ecf), (\"A aritm\u00e9tica cl\u00e1sica do Gnomon e as sendas circulares do Ceo\") proporciona un razoamento do teorema de Pit\u00e1goras para o tri\u00e1ngulo de lados (3, 4, 5), co\u00f1ecido na China como o \"teorema Gougu\" (\u52fe\u80a1\u5b9a\u7406). Durante a dinast\u00eda Han (202\u00a0a.C. a 220\u00a0d.C), aparecen ternas pitag\u00f3ricas no libro \"Os Nove Cap\u00edtulos sobre a Arte Matem\u00e1tica\", xunto cunha menci\u00f3n aos tri\u00e1ngulos rect\u00e1ngulos. Alg\u00fans cren que o teorema xurdiu primeiro na China, onde \u00e9 co\u00f1ecido como o \"teorema Shang Gao\" (\u5546\u9ad8\u5b9a\u7406), nomeado as\u00ed con posterioridade ao astr\u00f3nomo e matem\u00e1tico do Duque de Zhou, cuxo razoamento compuxo a meirande parte do que est\u00e1 no \"Zhou Bi Suan Jing\".\nPit\u00e1goras (569 a.C. - 475 a.C.) usou m\u00e9todos alx\u00e9bricos para constru\u00edr ternas pitag\u00f3ricas, de acordo co comentario de Proclo sobre Euclides. Proclo, por\u00e9n, escribiu entre o 410 e o 485 d.C. Segundo Sir Thomas L. Heath (1861\u20131940), non existe ningunha atribuci\u00f3n espec\u00edfica do teorema a Pit\u00e1goras na literatura grega que se conserva dos cinco s\u00e9culos posteriores \u00e1 \u00e9poca de Pit\u00e1goras. Non obstante, cando autores como Plutarco e Cicer\u00f3n atribu\u00edron o teorema a Pit\u00e1goras, fix\u00e9rono dun xeito que suxer\u00eda que dita atribuci\u00f3n era amplamente co\u00f1ecida e f\u00f3ra de toda d\u00fabida. \"Se esta f\u00f3rmula \u00e9 correctamente atribu\u00edda ao propio Pit\u00e1goras, [...] p\u00f3dese asumir con certeza que pertence ao per\u00edodo m\u00e1is antigo das matem\u00e1ticas pitag\u00f3ricas\"\nSegundo Proclo, arredor do 400 a.C. Plat\u00f3n deu un m\u00e9todo para encontrar ternas pitag\u00f3ricas que combinaba \u00e1lxebra e xeometr\u00eda. A demostraci\u00f3n axiom\u00e1tica do teorema m\u00e1is antiga que se co\u00f1ece aparece nos Elementos de Euclides arredor do 300 a.C.\nOutras formas do teorema.\nComo xa se indicou na introduci\u00f3n, se \"c\" denota a lonxitude da hipotenusa e \"a\" e \"b\" denotan as lonxitudes dos catetos, o teorema de Pit\u00e1goras pode expresarse mediante a ecuaci\u00f3n pitag\u00f3rica:\nisto \u00e9: \"\"En todo tri\u00e1ngulo rect\u00e1ngulo, a hipotenusa ao cadrado \u00e9 igual \u00e1 suma dos cadrados dos catetos\".\"\nSe a lonxitude dos catetos \"a\" e \"b\" \u00e9 co\u00f1ecida, ent\u00f3n a hipotenusa \"c\" pode calcularse sen m\u00e1is que despexala na ecuaci\u00f3n pitag\u00f3rica:\nisto \u00e9: \"\"A hipotenusa \u00e9 igual \u00e1 ra\u00edz cadrada da suma dos cadrados dos catetos\".\"\nSe a lonxitude da hipotenusa \"c\" e a dun cateto (\"a\" ou \"b\") son co\u00f1ecidas, a lonxitude do outro cateto pode calcularse igualmente despex\u00e1ndoo na ecuaci\u00f3n pitag\u00f3rica:\nou\nA ecuaci\u00f3n pitag\u00f3rica relaciona os lados dun tri\u00e1ngulo rect\u00e1ngulo dun xeito simple, de modo que se as lonxitudes de dous lados son co\u00f1ecidas, p\u00f3dese calcular a lonxitude do terceiro lado. Outro corolario do teorema \u00e9 que, en calquera tri\u00e1ngulo rect\u00e1ngulo, a hipotenusa \u00e9 maior que calquera dos catetos, pero menor ca suma destes.\nTeorema de Pit\u00e1goras xeneralizado.\nUnha xeneralizaci\u00f3n deste teorema \u00e9 o teorema do coseno, que permite calcular a lonxitude dun lado de calquera tri\u00e1ngulo co\u00f1ecidos os outros dous lados e o \u00e1ngulo comprendido entre eles. Se dito \u00e1ngulo \u00e9 recto, o teorema do coseno red\u00facese \u00e1 ecuaci\u00f3n pitag\u00f3rica.\nA forma matem\u00e1tica do teorema do coseno \u00e9:\nSendo formula_7 o \u00e1ngulo oposto ao lado \"a\".\nDemostraci\u00f3ns.\nO teorema de Pit\u00e1goras \u00e9 dos que contan cun maior n\u00famero de demostraci\u00f3ns diferentes, utilizando m\u00e9todos moi diversos. Unha das causas disto \u00e9 que na Idade Media se esix\u00eda unha nova demostraci\u00f3n del para acadar o grao de \"Mag\u00edster matheseos\".\nAlg\u00fans autores propo\u00f1en ata m\u00e1is de mil demostraci\u00f3ns. Outros autores, como o matem\u00e1tico estadounidense E. S. Loomis, catalogou 367 probas diferentes no seu libro de 1927 \"The Pitagoream Proposition\".\nNese mesmo libro, Loomis clasificar\u00eda as demostraci\u00f3ns en catro grandes grupos: as \"alx\u00e9bricas\", onde se relacionan os lados e mailos segmentos do tri\u00e1ngulo; as \"xeom\u00e9tricas\", nas que se realizan comparaci\u00f3ns das \u00e1reas; as \"din\u00e1micas\", a trav\u00e9s das propiedades de forza, masa; e as \"cuaterni\u00f3nicas\", mediante o uso de vectores.\nDemostraci\u00f3n pitag\u00f3rica.\nO teorema de Pit\u00e1goras xa era longamente co\u00f1ecido antes da s\u00faa \u00e9poca, mais el debeu ser o primeiro en demostralo. De calquera xeito, a demostraci\u00f3n atribu\u00edda a Pit\u00e1goras \u00e9 moi simple, e \u00e9 unha proba das chamadas \"por reagrupamento\".\nOs dous cadrados m\u00e1is grandes, de \u00e1reas iguais, que se mostran na figura conte\u00f1en, cada un, catro tri\u00e1ngulos id\u00e9nticos, e a \u00fanica diferenza entre eles radica en que os tri\u00e1ngulos est\u00e1n dispostos de forma diferente en cada cadrado. Polo tanto, as superficies de cor branca en cada cadrado grande deben ter a mesma \u00e1rea. Dita \u00e1rea no cadrado da esquerda \u00e9 \"c2\", mentres que no da dereita \u00e9 a suma das \u00e1reas \"a2\" e \"b2\" dos dous cadrados que a forman. Igualando as \u00e1reas destas superficies obtense o resultado do teorema, QED.\nO feito de que Pit\u00e1goras orixinara esta moi simple proba inf\u00edrese dos escritos do fil\u00f3sofo e matem\u00e1tico grego tard\u00edo, Proclo. A continuaci\u00f3n am\u00f3sanse algunhas outras demostraci\u00f3ns do teorema, mais esta \u00e9 a que se co\u00f1ece como a pitag\u00f3rica.\nDemostraci\u00f3n de Euclides.\nA demostraci\u00f3n presentada por Euclides nos Elementos ap\u00f3iase por un lado no caso de igualdade de dous tri\u00e1ngulos que te\u00f1en un \u00e1ngulo da mesma medida entre dous lados coas mesmas lonxitudes, e por outra parte sobre a proposici\u00f3n XLI do libro I:\nA demostraci\u00f3n comeza constru\u00edndo cadrados sobre os lados dun tri\u00e1ngulo rect\u00e1ngulo: Sexa ABC o tri\u00e1ngulo rect\u00e1ngulo co \u00e1ngulo recto en A, e sexan BCED, ABFG e ACIH os tres cadrados constru\u00eddos exteriormente sobre os lados. A altura de ABC que parte do v\u00e9rtice A corta ao lado oposto BC en J e ao segmento DE en K\nTr\u00e1tase de demostrar que a \u00e1rea do cadrado BCED \u00e9 igual \u00e1 suma das \u00e1reas dos cadrados ABFG e ACIH.\nOs tri\u00e1ngulos BCF e ABD te\u00f1en un \u00e1ngulo igual en B (a s\u00faa medida \u00e9 a do \u00e1ngulo agudo en B do tri\u00e1ngulo ABC aumentada nun \u00e1ngulo recto) e por construci\u00f3n e . Polo tanto os tri\u00e1ngulos BCF e ABD te\u00f1en a mesma \u00e1rea. Agora ben, segundo a proposici\u00f3n XLI mencionada, a \u00e1rea do tri\u00e1ngulo BCF vale a metade da do cadrado ABFG e a \u00e1rea do tri\u00e1ngulo ABD vale a metade da do rect\u00e1ngulo BDKJ. Polo tanto o cadrado ABFG e o rect\u00e1ngulo BDKJ te\u00f1en mesma \u00e1rea.\nDo mesmo xeito, os tri\u00e1ngulos BCI e ACE te\u00f1en un \u00e1ngulo igual en C coas igualdades e , polo tanto ambos tri\u00e1ngulos te\u00f1en a mesma \u00e1rea. E segundo a proposici\u00f3n XLI, o cadrado ACIH ten a mesma \u00e1rea que o rect\u00e1ngulo CEKJ.\nFinalmente, o cadrado BCED descomponse en dous rect\u00e1ngulos BDKJ e CEKJ, cuxas \u00e1reas son as de ABFG e ACIH respectivamente q.e.d.\nDemostraci\u00f3n por semellanza de tri\u00e1ngulos.\nEsta demostraci\u00f3n est\u00e1 baseada na proporcionalidade dos lados de dous tri\u00e1ngulos semellantes, isto \u00e9, no feito de que a raz\u00f3n dos lados correspondentes de tri\u00e1ngulos semellantes \u00e9 sempre a mesma, independentemente do tama\u00f1o dos tri\u00e1ngulos.\nNo tri\u00e1ngulo da figura de hipotenusa \"c\" e catetos \"a\" e \"b\", tr\u00e1zase a altura \"f\" sobre a hipotenusa. Obt\u00e9\u00f1ense as\u00ed dous tri\u00e1ngulos rect\u00e1ngulos (un de hipotenusa \"a\" e catetos \"d\" e \"f\", e outro de hipotenusa \"b\" e catetos \"e\" e \"f\") semellantes ao inicial. Pola semellanza de cada un destes tri\u00e1ngulos co inicial, t\u00e9\u00f1ense as igualdades:\nComo formula_10 e substitu\u00edndo polas igualdades (1) e (2):\nMultiplicando todo por \"c\" obtense o teorema:\nO papel desta demostraci\u00f3n na historia \u00e9 motivo de especulaci\u00f3n. A cuesti\u00f3n \u00e9 por que Euclides non usou esta proba, mais inventou outras. Unha conxectura \u00e9 que a demostraci\u00f3n para tri\u00e1ngulos semellantes utiliza a teor\u00eda das proporci\u00f3ns, un t\u00f3pico non discutido ata a parte final dos \"Elementos\", e que a teor\u00eda das proporci\u00f3ns necesitaba non estaba o suficientemente desenvolvida naquel tempo.\nDemostraci\u00f3ns por reagrupamento.\nXa se discutiu a \"demostraci\u00f3n pitag\u00f3rica\", que \u00e9 unha demostraci\u00f3n por reagrupamento. A mesma idea inspira as tres demostraci\u00f3ns que se mostran m\u00e1is abaixo. A demostraci\u00f3n animada da esquerda, consiste nun cadrado grande de lado , que cont\u00e9n catro tri\u00e1ngulos rect\u00e1ngulos iguais. Os tri\u00e1ngulos m\u00f3stranse en dous agrupamentos distintos, o primeiro deixa dous cadrados \"a\"2 e \"b\"2 sen cubrir; mentres que o segundo deixa un cadrado \"c\"2 sen cubrir. A \u00e1rea do cadrado grande non cambia, a \u00e1rea dos catro tri\u00e1ngulos \u00e9 a mesma ao comezo e ao remate, polo tanto as \u00e1reas negras ao principio e ao final deben ser iguais, \u00e9 dicir \nA segunda proba por reagrupamento m\u00f3strase na animaci\u00f3n do medio. Un cadrado grande f\u00f3rmase con \u00e1rea \"c\"2 a partir de catro tri\u00e1ngulos rect\u00e1ngulos de lados \"a\", \"b\" e \"c\", cos lados fixados arredor dun pequeno cadrado central. Despois f\u00f3rmanse dous rect\u00e1ngulos de lados \"a\" e \"b\" movendo os tri\u00e1ngulos. Engadindo o cadrado m\u00e1is pequeno a estes rect\u00e1ngulos prod\u00facense dous cadrados de \u00e1reas \"a\"2 e \"b\"2, que te\u00f1en que ter a mesma \u00e1rea que o cadrado grande inicial.\nA terceira, a imaxe da dereita, tam\u00e9n proporciona unha demostraci\u00f3n por reagrupamento. Os dous cadrados superiores sobre os catetos div\u00eddense en pezas (mostradas en tons azuis e verdes) que, cando se reagrupan, poden encaixarse e encher o cadrado inferior sobre a hipotenusa - ou, reciprocamente, o cadrado inferior pode dividirse como se mostra na figura en pezas que enchen os dous cadrados superiores m\u00e1is pequenos. Isto mostra que a \u00e1rea do cadrado grande \u00e9 igual \u00e1 suma das \u00e1reas dos dous cadrados pequenos, o cal demostra o teorema\nDemostraci\u00f3ns alx\u00e9bricas.\nO teorema pode probarse alxebricamente usando catro copias dun tri\u00e1ngulo rect\u00e1ngulo de catetos \"a\" e \"b\" e hipotenusa \"c\", dispostos dentro dun cadrado de lado \"c\" como na metade superior da imaxe. Os tri\u00e1ngulos son iguais de \u00e1rea formula_13, mentres que o cadrado pequeno central ten de lado e \u00e1rea . A \u00e1rea do cadrado grande ser\u00e1 polo tanto:\nMais como \u00e9 un cadrado de lado \"c\" e \u00e1rea \"c\"2, ser\u00e1:\nOutra proba similar usa as catro copias do mesmo tri\u00e1ngulo dispostas simetricamente arredor dun cadrado central de lado \"c\", como se mostra na parte inferior da imaxe. O cadrado grande ten de lado e \u00e1rea . Os catro tri\u00e1ngulos e o cadrado central te\u00f1en que ter a mesma \u00e1rea que o cadrado grande, polo tanto:\nobt\u00e9ndose o resultado:\nUnha demostraci\u00f3n relacionada coas anteriores foi publicada polo que ser\u00eda presidente dos Estados Unidos, James Garfield, cando estaba na C\u00e1mara de Representantes. No canto dun cadrado \u00fasase un trapecio que se obt\u00e9n do cadrado da segunda demostraci\u00f3n precedente, mediante a bisecci\u00f3n do cadrado grande ao longo da diagonal do cadrado interior, tal e como se mostra na imaxe. A \u00e1rea do trapecio \u00e9 a metade da \u00e1rea do cadrado grande, \u00e9 dicir:\nPor outra banda, a \u00e1rea do trapecio \u00e9 igual \u00e1 suma das \u00e1reas do tri\u00e1ngulo rect\u00e1ngulo is\u00f3scele de cateto \"c\" e os dous tri\u00e1ngulos rect\u00e1ngulos iguais de catetos \"a\" e \"b\", co cal:\nMultiplicando por 2 para eliminar o factor formula_20, desenvolvendo o cadrado da suma e simplificando, obtense o resultado.\nDemostraci\u00f3n usando o produto escalar.\nDotando ao plano da estrutura de espazo vectorial, os vectores que forman os lados dun tri\u00e1ngulo rect\u00e1ngulo formula_21 verifican a relaci\u00f3n:\nA lonxitude dun lado do tri\u00e1ngulo \u00e9 igual ao m\u00f3dulo do vector que o forma. O cadrado desa lonxitude ser\u00e1, polo tanto, igual ao cadrado do m\u00f3dulo, o cal \u00e9 igual ao produto escalar do vector por si mesmo, e tendo en conta a relaci\u00f3n anterior, temos que:\nAplicando as propiedades distributiva e conmutativa do produto escalar:\nFinalmente, como os vectores formula_25 e formula_26 son perpendiculares, o seu produto escalar \u00e9 nulo, e obtense o teorema:\nDemostraci\u00f3n usando diferenciais.\nO teorema de Pit\u00e1goras pode obterse estudando como var\u00eda a hipotenusa cando se produce un pequeno cambio nun cateto, empregando do c\u00e1lculo infinitesimal.\nO tri\u00e1ngulo \"ABC\" que se mostra na parte superior da imaxe \u00e9 un tri\u00e1ngulo rect\u00e1ngulo de hipotenusa \"BC\". Este mesmo tri\u00e1ngulo aparece na parte inferior da imaxe cham\u00e1ndolle \"y\" \u00e1 lonxitude da hipotenusa, \"x\" \u00e1 lonxitude do cateto \"AC\" e \"a\" \u00e1 lonxitude do cateto \"AB\".\nSe se incrementa \"x\" nunha pequena cantidade \"dx\" ampliando o lado \"AC\" lixeiramente ata \"D\", ent\u00f3n \"y\" tam\u00e9n se incrementa en \"dy\". Estes incrementos son os lados do tri\u00e1ngulo \"CDE\" que \u00e9 \"aproximadamente\" rect\u00e1ngulo e semellante a \"ABC\". Pola semellanza, as raz\u00f3ns dos lados correspondentes son iguais, isto \u00e9:\nQue pode ser reescrito como segue:\nIsto \u00e9 unha ecuaci\u00f3n diferencial cuxa soluci\u00f3n d\u00e1:\nE a constante pode calcularse facendo \"x\" = 0, \"y\" = \"a\", para obter a ecuaci\u00f3n:\nEsta demostraci\u00f3n \u00e9 m\u00e1is intuitiva ca formal: pode facerse m\u00e1is rigorosa substitu\u00edndo \"dx\" e \"dy\" por l\u00edmites propios.\nNa cultura popular.\nO teorema de Pit\u00e1goras aparece na cultura popular nunha gran variedade de formas:"}
{"id": "2620", "revid": "109216", "url": "https://gl.wikipedia.org/wiki?curid=2620", "title": "Hipotenusa", "text": "A hipotenusa \u00e9 o lado maior dun tri\u00e1ngulo rect\u00e1ngulo, e tam\u00e9n o lado oposto ao \u00e1ngulo recto. \u00c9 posible descubrir a medida da hipotenusa mediante o teorema de Pit\u00e1goras, que a relacona cos dous catetos.\nOrixe do termo.\nA palabra hipotenusa deriva, de acordo con algunhas fontes, do grego antigo \u1f51\u03c0\u03bf\u03c4\u03b5\u03af\u03bd\u03bf\u03c5\u03c3\u03b1, unha combinaci\u00f3n de \"hipo\" (\"embaixo\") e \"teinein\" (\"alongar\"). Outros autores suxiren que o significado orixinal en grego foi debido a un obxecto que soporta algo, ou da combinaci\u00f3n de \"hipo\" (\"embaixo\") e \"tenuse\" (\"lado\").\nPropiedades.\nTeorema de Pit\u00e1goras.\nO teorema de Pit\u00e1goras relaciona a lonxitude da hipotenusa coa dos catetos, e di o seguinte:"}
{"id": "2621", "revid": "22570", "url": "https://gl.wikipedia.org/wiki?curid=2621", "title": "Cateto", "text": "Os catetos son os dous lados menores dun tri\u00e1ngulo rect\u00e1ngulo, que conforman o \u00e1ngulo recto caracter\u00edstico de dito tri\u00e1ngulo. O lado oposto ao \u00e1ngulo recto, de maior lonxitude, ch\u00e1mase hipotenusa. A denominaci\u00f3n de catetos e hipotenusa apl\u00edcase s\u00f3 aos lados dos tri\u00e1ngulos rect\u00e1ngulos exclusivamente.\nPropiedades dos catetos.\nTeorema de Pit\u00e1goras.\nO cadrado da lonxitude da hipotenusa \u00e9 igual \u00e1 suma do cadrado das lonxitudes dos catetos.\nNa figura, os lados 'a' e 'b' son os catetos e 'c' a hipotenusa.\nProxecci\u00f3ns ortogonais.\n\u00c9 dicir, o volume dun cateto a \u00e9 media proporcional entre as lonxitudes da s\u00faa proxecci\u00f3n n e a da hipotenusa c.\nNa figura, a hipotenusa \u00e9 o lado c e os catetos son os lados a e b. A proxecci\u00f3n ortogonal de a \u00e9 n, e a de b \u00e9 m.\nRaz\u00f3ns trigonom\u00e9tricas.\nMediante raz\u00f3ns trigonom\u00e9tricas p\u00f3dese obter o valor dos \u00e1ngulos agudos do tri\u00e1ngulo rect\u00e1ngulo. Respecto dun \u00e1ngulo, un cateto denom\u00ednase adxacente ou contiguo, se conforma o \u00e1ngulo xunto coa hipotenusa, e oposto se non forma parte deste \u00e1ngulo a razoar.\nCo\u00f1ecida a lonxitude dos catetos formula_1 e formula_2, a raz\u00f3n entre ambos \u00e9: \na tanxente do \u00e1ngulo. Polo tanto, a funci\u00f3n trigonom\u00e9trica inversa \u00e9:\nsendo formula_5 o valor do \u00e1ngulo oposto ao cateto formula_1.\nO \u00e1ngulo oposto ao cateto formula_2, denominado formula_8, por tratarse dun tri\u00e1ngulo rect\u00e1ngulo, ter\u00e1 o valor:\npois a suma dos \u00e1ngulos de calquera tri\u00e1ngulo plano \u00e9 sempre de 180\u00ba."}
{"id": "2623", "revid": "27155", "url": "https://gl.wikipedia.org/wiki?curid=2623", "title": "Mineralox\u00eda", "text": "A mineralox\u00eda \u00e9 a ciencia que estuda os minerais e as s\u00faas propiedades f\u00edsicas e qu\u00edmicas. Por mineral entendemos unha materia de orixe inorg\u00e1nica, que presenta unha composici\u00f3n homox\u00e9nea e que acostuma presentarse en estado s\u00f3lido e cristalino \u00e1 temperatura media da terra. As\u00ed e todo, hai minerais, como a auga e o mercurio, en estado l\u00edquido. En contraste, a petrolox\u00eda estuda as pedras e as rochas, que te\u00f1en composici\u00f3n qu\u00edmica tam\u00e9n inorg\u00e1nica pero heterox\u00e9nea.\nUn mineral def\u00ednese pola s\u00faa composici\u00f3n e pola s\u00faa cristalograf\u00eda. Por exemplo, se o carbono cristaliza no sistema c\u00fabico recibe o nome de diamante; en cambio, se cristaliza no sistema hexagonal, co\u00f1\u00e9cese como grafito. S\u00f3 pola s\u00faa aparencia xa se reco\u00f1ece que son dous minerais diferentes, pero en realidade te\u00f1en mesma composici\u00f3n qu\u00edmica."}
{"id": "2624", "revid": "56817", "url": "https://gl.wikipedia.org/wiki?curid=2624", "title": "Anatexia", "text": "A anatexia \u00e9 o proceso mediante o cal unha rocha metam\u00f3rfica pasa a transformarse en magma por influencia da temperatura e da presi\u00f3n.\nProceso.\nAs rochas metam\u00f3rficas poden estar soterradas baixo condici\u00f3ns de temperatura e presi\u00f3n abondas para provocar a fusi\u00f3n dunha parte dos minerais que as constit\u00faen.\nSe esta fusi\u00f3n \u00e9 parcial, a rocha transf\u00f3rmase en anatexita ou en migmatita. Se \u00e9 moi importante ou incluso total, os produtos da fusi\u00f3n parcial poden xuntarse para formar un magma e, se este \u00e9 de natureza gran\u00edtica (por exemplo, se a rocha parcialmente fundida \u00e9 un sedimento pel\u00edtico) obterase despois do arrefriamento un granito de anatexia.\nO comezo da fusi\u00f3n depende de numerosos factores, especialmente do quimismo das rochas presentes, da presi\u00f3n total e da presenza e a cantidade de vapor de auga.\nA orde da fusi\u00f3n das rochas \u00e9, en principio, inversa \u00e1 orde da cristalizaci\u00f3n fraccionada e das series de reacci\u00f3n.\nO destino do l\u00edquido que se forma pode ser diverso:\nAnatexitas.\nA anatexita est\u00e1 formada por d\u00faas partes:"}
{"id": "2625", "revid": "27155", "url": "https://gl.wikipedia.org/wiki?curid=2625", "title": "Diax\u00e9nese", "text": "En xeolox\u00eda e oceanograf\u00eda, a diax\u00e9nese ref\u00edrese a calquera mudanza e alteraci\u00f3n do sedimento ap\u00f3s a s\u00faa deposici\u00f3n inicial, durante e despois da litificaci\u00f3n, exclu\u00edndo alteraci\u00f3n superficial (desgaste) e metamorfismo. Estas mudanzas acontecen en temperatura e presi\u00f3n relativamente baixas e resultan en alteraci\u00f3ns mineral\u00f3xicas que orixinan rochas. Non hai ningunha fronteira nidia entre diax\u00e9nese e metamorfismo, mais o \u00faltimo ocorre en temperaturas e presi\u00f3n m\u00e1is elevadas.\nAp\u00f3s a deposici\u00f3n, os sedimentos son compactados e son enterrados baixo capas sucesivas de sedimentos e cimentados por minerais que se precipitan da soluci\u00f3n. Os grans de sedimentos, rochas e f\u00f3siles poden ser substitu\u00eddos por outros minerais durante a diax\u00e9nese. A porosidade xeralmente dimin\u00fae durante a diax\u00e9nese, ag\u00e1s en casos raros, como a disoluci\u00f3n de minerais e dolomitizaci\u00f3n.\nO estudo da diax\u00e9nese en rochas \u00e9 usado para entender a historia tect\u00f3nica a que foron sometidos e os tipos de flu\u00eddos que circularon a trav\u00e9s deles. Dende o punto de vista comercial, tales estudos axudan a avaliar a probabilidade de atopar mineral economicamente vi\u00e1bel e varios dep\u00f3sitos de hidrocarburos.\nO proceso de diax\u00e9nese tam\u00e9n \u00e9 importante na determinaci\u00f3n da decomposici\u00f3n de tecido \u00f3seo."}
{"id": "2626", "revid": "56817", "url": "https://gl.wikipedia.org/wiki?curid=2626", "title": "Cunca sedimentaria", "text": "En xeolox\u00eda e xeograf\u00eda f\u00edsica, unha cunca sedimentaria, conca sedimentaria ou bac\u00eda sedimentaria \u00e9 unha zona onde se depositan os sedimentos produto da erosi\u00f3n da superficie da Terra mediante, normalmente, acci\u00f3n fluvial.\nAd\u00f3itase falar de cunca sedimentaria cando o espesor dos sedimentos \u00e9 duns centos de metros e ten unha extensi\u00f3n de decenas de quil\u00f3metros cadrados, sendo habituais grosores de varios km e extensi\u00f3ns de decenas de miles de km\u00b2.\nExemplos de cuncas sedimentarias son: a conca do Ebro, a conca de Molasse (flanco norte dos Alpes), conca do Guadalquivir, conca do Ganxes (flanco sur do Himalaia), a bac\u00eda do Paran\u00e1.\nA formaci\u00f3n dunha cunca sedimentaria require unha achega de sedimentos e un lugar que favoreza a deposici\u00f3n dos mesmos.\nA an\u00e1lise de cuncas \u00e9 a parte da estratigraf\u00eda que se ocupa do estudo das cuncas sedimentarias. De feito, a an\u00e1lise das cuncas sedimentarias \u00e9 o fin \u00faltimo dos estudos estratigr\u00e1ficos, integrando os datos estratigr\u00e1ficos dos materiais de recheo xunto a outros tect\u00f3nicos, petrol\u00f3xicos, xeoqu\u00edmicos etc.\nA principal importancia social das cuncas sedimentarias \u00e9 que nelas danse as condici\u00f3ns ideais para a maduraci\u00f3n de hidrocarburos.\nA principal relevancia desde o punto de vista cient\u00edfico \u00e9 que a estrutura e idade do recheo sedimentario das cuncas constit\u00faen o mellor rexistro de eventos de deformaci\u00f3n tect\u00f3nica e doutros procesos xeol\u00f3xicos.\nTipos de cuncas.\nCuncas sedimentarias de antepa\u00eds.\nFormadas xunto a or\u00f3xenos compresivos debido \u00e1 flexi\u00f3n da litosfera terrestre baixo o peso das rochas apiladas durante a colisi\u00f3n tect\u00f3nica. Ex.: Cunca do Ganxes, xunto ao Himalaia.\nCuncas sedimentarias marxinais.\nFormadas nas marxes dos continentes, xeralmente fronte \u00e1s desembocaduras de r\u00edos de importancia. Ex.: Delta do Nilo.\nCuncas sedimentarias extensivas.\nFormadas en zonas onde a codia terrestre foi estendida e adelgazada. Ex.: \"Graben\" do Rin.\nCuncas sedimentarias de \"pull-apart\".\nFormadas en zonas de desgarre tect\u00f3nico. Ex.: Mar Morto.\nCuncas sedimentarias carbonatadas.\nFormadas por acumulaci\u00f3n de carbonato c\u00e1lcico bi\u00f3tico. Ex.: Cunca do Mar Caribe."}
{"id": "2627", "revid": "98629", "url": "https://gl.wikipedia.org/wiki?curid=2627", "title": "Rocha", "text": "En xeolox\u00eda ch\u00e1mase rocha ou roca a calquera agregado natural formado por un ou m\u00e1is minerais. Un agregado \u00e9 un s\u00f3lido cohesionado. As rochas xeralmente est\u00e1n constitu\u00eddas por varias especies mineral\u00f3xicas, pero tam\u00e9n existen rochas constitu\u00eddas por un s\u00f3 mineral (rochas monominer\u00e1licas), por exemplo alg\u00fans m\u00e1rmores (formados unicamente por calcita).\nNa codia terrestre dist\u00ednguense tres tipos de rochas:\nAs rochas est\u00e1n sometidas a continuos cambios polas acci\u00f3ns dos axentes xeol\u00f3xicos, segundo un ciclo pechado (\"o ciclo das rochas\"), chamado litox\u00e9nese, no cal interve\u00f1en ata os seres vivos.\nComposici\u00f3n das rochas.\nNas rochas aparecen dous tipos de minerais:\nSe ben a maior\u00eda das rochas est\u00e1n compostas por varios minerais, algunhas delas poden ser de composici\u00f3n monomineral. Entre estas podemos destacar: o xeso, a anhidrita, a calcaria, composta por calcita e a dolom\u00eda (composta case exclusivamente por dolomita). Tam\u00e9n a diatomita, as radiolaritas e as calcarias fussil\u00ednicas son rochas monominerais compostas por esqueletos sil\u00edceos de diatomeas (algas unicelulares) e de radiolarios (protozoos microsc\u00f3picos), no primeiro e segundo casos, e carbon\u00e1ticos de fussil\u00ednidos (protozoos macrosc\u00f3picos) no terceiro caso. O sal com\u00fan ou halita (ClNa) tam\u00e9n pode atoparse formando espesos corpos de rocha que en moitos casos foron explotados durante s\u00e9culos para o consumo alimenticio, como as\u00ed tam\u00e9n na industria. Son famosas polas s\u00faas dimensi\u00f3ns as minas de sal de Wieliczka, en Polonia, en explotaci\u00f3n dende hai 700 anos.\nClasificaci\u00f3n das rochas.\nAs rochas p\u00f3dense clasificar de varias formas atendendo a criterios tales como a composici\u00f3n qu\u00edmica, a textura, a permeabilidade etc\u00e9tera. En calquera caso, o criterio m\u00e1is usado \u00e9 a orixe.\nRochas sedimentarias.\nConstit\u00faense por diax\u00e9nese (compactaci\u00f3n e cementaci\u00f3n a presi\u00f3n e temperaturas normais) dos sedimentos, materiais procedentes da alteraci\u00f3n en superficie doutras rochas, que posteriormente son transportados e depositados pola auga, o xeo e o vento, coa axuda da gravidade o por precipitaci\u00f3n de disoluci\u00f3ns. Tam\u00e9n se clasifican como sedimentarios os dep\u00f3sitos de materiais organ\u00f3xenos, formados por seres vivos, como os arrecifes de coral ou os estratos de carb\u00f3n. As rocas sedimentarias son as que tipicamente presentan f\u00f3siles, restos de seres vivos, a\u00ednda que estes poidan observarse tam\u00e9n nalgunhas rochas metam\u00f3rficas de orixe sedimentaria.\nAs rocas sedimentarias f\u00f3rmanse nas concas ou cuncas de sedimentaci\u00f3n, as concavidades do terreo a onde os materiais arrastrados poa erosi\u00f3n son conducidos coa axuda da gravidade.\nRochas \u00edgneas ou magm\u00e1ticas.\nF\u00f3rmanse pola solidificaci\u00f3n dun magma, unha masa mineral fundida que incl\u00fae vol\u00e1tiles, gases disoltos. O proceso \u00e9 lento, cando ocorre nas profundidades da codia; ou m\u00e1is r\u00e1pido, se o magma se solidifica na superficie. O resultado no primeiro caso son rocas intrusivas ou de profundidade, ou tam\u00e9n nomeadas rochas abisais ou plut\u00f3nicas, formadas por cristais grosos e reco\u00f1ec\u00edbeis; ou rochas volc\u00e1nicas ou extrusivas, cando o magma chega \u00e1 superficie, convertido en lava por desgasificaci\u00f3n.\nAs rocas magm\u00e1ticas intrusivas son as m\u00e1is abundantes, forman a totalidade do manto e as partes profundas da codia ou crusta terrestre. Son as rocas primarias, o punto de partida para a existencia na codia doutras rochas. Exemplos de rochas intrusivas son: o granito, sienita, diorita, gabro, serpentina...\nTam\u00e9n se pode falar dun tipo de rochas magm\u00e1ticas que se constitu\u00edron a pequenas profundidades, as rochas filonianas. Son rocas holocristalinas, compactas, de estrutura ou textura porf\u00edrica ou afan\u00edtica. Os p\u00f3rfiros son: gran\u00edtico, dior\u00edtico, sien\u00edtico...\nDependiendo da composici\u00f3n do magma de partida, m\u00e1is o menos rico en s\u00edlice (SiO2), clasif\u00edcanse en ultram\u00e1ficas (ou ultrab\u00e1sicas), m\u00e1ficas (b\u00e1sicas), intermedias e si\u00e1licas ou \u00e1cidas, sendo estas \u00faltimas as m\u00e1is ricas en s\u00edlice. En xeral son m\u00e1is \u00e1cidas as m\u00e1is superficiais.\nE logo temos as rochas efusivas ou volc\u00e1nicas, formadas como resultado da erupci\u00f3n do magma, o seu arrefriamento e solidificaci\u00f3n produciuse na superficie da Terra, ou no fondo do mar. Variedades de rochas extrusivas ou volc\u00e1nicas son: a traquita,a riolita ou liparita, os vidros volc\u00e1nicos (obsidiana, perlita, pumita ou pedra p\u00f3mez), os basaltos...\nRochas metam\u00f3rficas.\nSon as rochas creadas a trav\u00e9s da transformaci\u00f3n doutras rochas, magm\u00e1ticas ou sedimentarias, debido a alteraci\u00f3ns das condici\u00f3ns ambientais, como a temperatura e a presi\u00f3n. Alg\u00fans exemplos son o gneis, formado a partir do granito; o xisto, formada a partir da arxila; o m\u00e1rmore, formado a partir da calcaria, e a cuarcita, formado a partir da arenita.\nO ciclo das rochas ou ciclo litol\u00f3xico.\nNo contexto do tempo xeol\u00f3xico as rochas sofren transformaci\u00f3ns debido a distintos procesos. Os \"axentes xeol\u00f3xicos exteriores\" producen a \"meteorizaci\u00f3n\", \"erosi\u00f3n\", \"transporte\" e \"sedimentaci\u00f3n\" das rochas da superficie.\nCh\u00e1mase meteorizaci\u00f3n \u00e1 acci\u00f3n xeol\u00f3xica da atmosfera, que produce unha degradaci\u00f3n, fragmentaci\u00f3n e oxidaci\u00f3n. Os materiais resultantes da meteorizaci\u00f3n poden ser atacados pola erosi\u00f3n e transportados. A acumulaci\u00f3n de fragmentos de rocha desprazados pola gravidade forman derrubos. Cando cesa o transporte dos materiais, estes depos\u00edtanse en forma de sedimentos nas \"cuncas sedimentarias\", uns sobre outros, formando capas horizontais (\"estratos\").\nOs sedimentos sofren unha serie de procesos (diax\u00e9nese) que os transforman en rochas sedimentarias. Aquelas proceden da compactaci\u00f3n e cementaci\u00f3n de sedimentos; prod\u00facense nas cuncas sedimentarias, principalmente os fondos mari\u00f1os.\nA compactaci\u00f3n \u00e9 o proceso de eliminaci\u00f3n de ocos nun sedimento, debido ao peso dos sedimentos que caen enriba. A cementaci\u00f3n \u00e9 consecuencia producida pola compactaci\u00f3n; consiste na formaci\u00f3n dun cemento que une entre si aos sedimentos (os fragmentos de rochas).\n= Propiedades das rochas =\nDefinir as propiedades das rochas s\u00e9rvenos para diferenciar unhas das outras e para saber que emprego se lles poden dar. As propiedades son:\nEstrutura.\nA estrutura dunha rocha \u00e9 o conxunto de caracter\u00edsticas a escala xeol\u00f3xica e describe ben os aspectos derivado da deformaci\u00f3n da codia ou crusta terrestre. A estrutura comprende forma, dimensi\u00f3ns e articulaci\u00f3n dos compo\u00f1entes das rochas. Consid\u00e9ranse estruturas todos aqueles elementos, que m\u00e1is al\u00e1 da textura orixinal da rocha, reflicten cambio menores na s\u00faa composici\u00f3n e ordenamento. Son diferentes dependendo do tipo de formaci\u00f3n da rocha. Hainas identific\u00e1beis a simple vista e existen estruturas que s\u00f3 se poden precisar cun microscopio.\nAs diferentes estruturas son:\nFractura.\nEsta propiedade est\u00e1 moi ligada coa estrutura. Ch\u00e1mase factura ao aspecto que presentan os bordos cando escacha unha rocha. Da unha idea, por exemplo, da s\u00faa aptitude para ser labrada. Pode ser:\nCohesi\u00f3n.\nUni\u00f3n \u00edntima entre as part\u00edculas que constit\u00faen a roca, segundo este criterio podemos clasificar \u00e1s rochas en:\nHomoxeneidade.\n\u00c9 unha propiedade moi importante para o emprego das rochas na construci\u00f3n. As rochas, polo xeral, non son homox\u00e9neas.\nDensidade.\nPara determinar a densidade dunha rocha hai que saber os ocos que cont\u00e9n, algo dif\u00edcil.\nAs rochas intrusivas son m\u00e1is densas que as sedimentarias. Nas rochas p\u00f3dese falar de densidade real ou absoluta e densidade aparente, sendo esta \u00faltima achada sen contar coas porosidades internas que poida conter a rocha.\nA densidade absoluta (eixe x) dunha rocha est\u00e1 relacionada coa resistencia a compresi\u00f3n (eixe y) por unha lei que pode representarse como unha hip\u00e9rbole equil\u00e1tera. Dous m\u00e9todos para achar a densidade real son o picn\u00f3metro e o volumen\u00f3metro.\nPorosidade e compactidade.\nA porosidade dunha rocha depende do seu proceso de formaci\u00f3n. Polo tanto:\n\u00cdgneas: presentan unha porosidade moi reducida, pois o seu arrefriamento foi lento.\nVolc\u00e1nicas: de porosidade elevada debido a un arrefriamento r\u00e1pido.\nSedimentarias: a porosidade depender\u00e1 da cantidade de material cementante e ao envoltorio das part\u00edculas constitu\u00edntes..\nHai unha f\u00f3rmula que relaciona a densidade absoluta coa porosidade total. P\u00f3demos falar de poros abertos, externos ou accesibles; e poros pechados ou interiores, que est\u00e1n no interior das pedras e non se comunican co exterior. Dado isto, tam\u00e9n podemos falar de dous tipos de porosidades, a porosidade real, total ou absoluta, aquela porcentaxe que se calculou achando o volume total de poros, abertos e fechados; e porosidade aparente ou aberto, ollando s\u00f3 para os poros abertos.\nA compactidade v\u00e9n sendo a inversa da porosidade.\nAbsorci\u00f3n.\n\u00c9 a relaci\u00f3n entre o volume de poros abertos e o seu peso seco (sen a humidade natural). Nas rochas \u00edgneas \u00e9 moi pequena.\nAs arenitas son dez veces m\u00e1is absorbentes que os granitos e as calcarias a\u00ednda m\u00e1is.\nCapilaridade.\nEsta propiedade ten unha importancia grande en rochas con part\u00edculas moi finas, porque ent\u00f3n os capilares tam\u00e9n ser\u00e1n moi finos. Un exemplo t\u00edpico son as arxilas.\nPermeabilidade.\nA permeabilidade da rocha pode ser constante, a\u00ednda que tam\u00e9n pode ser variable tralo contacto cos l\u00edquidos, pois pode:\nAlg\u00fans exemplos son:\nXeladicidade.\nA auga contida nos poros da rocha pode conxelarse aumentado de volume e creando presi\u00f3ns que poden romper a rocha, isto depender\u00e1 da cantidade de auga que conte\u00f1a a rocha.\nPropiedades t\u00e9rmicas.\nAs rochas conducen moi mal a calor.\nCalor espec\u00edfica alta.\nToman lentamente a calor e despr\u00e9ndena amodo tam\u00e9n.\nDilataci\u00f3n permanente (no arrefriamento non chegan a recuperalo seu volume primitivo).\nPola s\u00faa baixa condutibilidade, as dilataci\u00f3ns e contracci\u00f3n adoitan afectar tan s\u00f3 a unha capa superficial de pouco grosor. Debido a isto pode ocorrer o descascado das rochas, xa que a masa interna non segue os movemento da capa superficial por non haber sufrido a diferenza de temperatura tan acusada como esta.\nResistencia ao fogo.\n\u00c9 mala, e a\u00ednda peor se o fogo se combatese con auga. A causa da irregular repartici\u00f3n da calor prod\u00facense tensi\u00f3n internas elevadas que a rocha non pode resistir. Se se arrefecera rapidamente a rocha con auga, producir\u00edanse unhas fisuras superficiais. Unha excepci\u00f3n son as arenitas densas e de gran fino.\nResistencia \u00e1 tracci\u00f3n.\nA s\u00faa resistencia a este tipo de solicitaci\u00f3n \u00e9 pequena.\nResistencia \u00e1 compresi\u00f3n.\nExpr\u00e9sase dividindo a carga de rotura pola secci\u00f3n sobre a que act\u00faa dita carga.\nDureza e resistencia \u00e1 abrasi\u00f3n.\nDependendo da dureza denom\u00ednanse:\nA resistencia \u00e1 abrasi\u00f3n est\u00e1 moi relacionada coa dureza e \u00e9 moi importante naquelas rochas que vaian empregarse para pavimentaci\u00f3n, afirmado de estradas, chanzos de escaleiras...\nElasticidade.\nOs m\u00f3dulos de elasticidade m\u00e1is elevados pres\u00e9ntanos as rochas moi compactas de gran fino (intrusivas e algunhas metam\u00f3rficas). S\u00e9guenas as rochas \u00edgneas de gran grosor e as sedimentarias de gran fino e ben compactadas.\nCando as cargas act\u00faan durante un per\u00edodo de tempo finito, prod\u00facense deformaci\u00f3ns recuper\u00e1beis e non recuper\u00e1beis, a\u00ednda que as tensi\u00f3ns ocasionadas sexan inferiores ao l\u00edmite de elasticidade da rocha, o comportamento da mesma corresponde a un s\u00f3lido el\u00e1stico ou a un l\u00edquido viscoso.\nCando as cargas son constantes prod\u00facense tres fases:\nSe a carga segue constante pode chegar a producirse a rotura da pedra.\nSe se descarga, producirase unha recuperaci\u00f3n parcial da deformaci\u00f3n.\nEnsaios.\nA avaliaci\u00f3n das propiedades descritas no apartado anterior, real\u00edzanse por medio de ensaios e para realizar estes haber\u00e1 que seguir fielmente unha norma co obxecto de que os resultados sexan reproducibles e de que poidan compararse.\nNotas.\n= V\u00e9xase tam\u00e9n ="}
{"id": "2628", "revid": "98629", "url": "https://gl.wikipedia.org/wiki?curid=2628", "title": "Rocha magm\u00e1tica", "text": "As rochas \u00edgneas (do lat\u00edn \"igneus\", lume) son aquelas rochas que se forman pola solidificaci\u00f3n do magma ante unha reduci\u00f3n de temperatura, sexa dentro da codia terrestre; co que se producen rochas plut\u00f3nicas; ou ao agromar \u00e1 superficie; producindo rochas volc\u00e1nicas. Tam\u00e9n existir\u00eda outro grupo de rochas \u00edgneas que ser\u00edan as filonianas ou porf\u00edricas.\nDe acordo ao modo de arrefriamento presentan distintos tipos de cristalizaci\u00f3n, indo dende cristais visibles \u00e1 primeira ollada nas rochas de arrefriamento m\u00e1is lento, ata a estrutura v\u00edtrea da obsidiana, producida por unha violenta reduci\u00f3n de temperatura no curso dunha erupci\u00f3n volc\u00e1nica.\nPolo xeral as rochas \u00edgneas, xunto coas metam\u00f3rficas, son m\u00e1is competentes c\u00e1s sedimentarias. Por esta raz\u00f3n, algunhas util\u00edzanse con frecuencia na construci\u00f3n a xeito de pedra ornamental (pranchas para revestimentos) ou elemento resistente (xambas, linteis...). Tam\u00e9n se usan para facer \u00e1ridos, que se usan nos formig\u00f3ns.\nExemplos de rochas \u00edgneas son o granito, a diorita, a riolita, o p\u00f3rfiro, o gabro e o basalto; hai m\u00e1is de 700 tipos de rochas \u00edgneas.\nCompo\u00f1en, aproximadamente, o noventa e cinco por cento da parte superior da codia terrestre, a\u00ednda que normalmente est\u00e1n ocultas da superficie da Terra por unha capa relativamente fina pero extensa de rochas sedimentarias e metam\u00f3rficas.\nRochas \u00edgneas intrusivas.\nAs rochas \u00edgneas intrusivas (co\u00f1ecidas tam\u00e9n como plut\u00f3nicas ou abisais) form\u00e1ronse a partir do arrefriamento do magma no interior da codia terrestre, nas partes profundas da litosfera, sen contacto coa superficie. Chegan \u00e1 superficie despois de desfacerse o material sedimentario ou metam\u00f3rfico que se atopaba por riba. En xeral, o arrefriamento \u00e9 lento e ocorre a cristalizaci\u00f3n de todos os seus minerais, presentando ent\u00f3n unha textura holocristalina (gran n\u00famero de cristais observ\u00e1beis a simple vista). Normalmente as rochas plut\u00f3nicas ou intrusivas te\u00f1en unha estrutura maciza. A s\u00faa estrutura m\u00e1is corrente \u00e9 granular, isto \u00e9, os minerais pres\u00e9ntanse equidimensionais ligados entre si. A clasificaci\u00f3n detallada das rochas magm\u00e1ticas require un estudo microsc\u00f3pico da mesma. En li\u00f1as xerais, poden considerarse as seguintes familias de rochas magm\u00e1ticas, entre as cales existen un tipo rochas intermedias:\nRochas \u00edgneas extrusivas.\nAs rochas \u00edgneas extrusivas (co\u00f1ecidas tam\u00e9n como volc\u00e1nicas ou efusivas) form\u00e1ronse a partir do arrefriamento do magma na superficie ou pr\u00f3xima a ela. O arrefriamento \u00e9 r\u00e1pido, o que fai que estas rochas, por vexes, sexan amorfas, posu\u00edndo unha textura vidrosa (v\u00edtrea), ou sexa, unha textura que non presenta cristais, ou pode ter unha textura hemicristalina, existindo alg\u00fans cristais formados no seo dunha masa amorfa. Hai unha grande diversidade de rochas volc\u00e1nicas que se agrupan nalg\u00fans tipos xerais: riolitas, traquitas, andesitas e basaltos, ou os vidros volc\u00e1nicos.\nRochas filonianas ou hipoabisais.\nSon rochas \u00edgneas, formadas por cristalizaci\u00f3n do magma a pequenas profundidades, que se consideran intermedias entre as intrusivas e extrusivas, mais te\u00f1en m\u00e1is relaci\u00f3n coas intrusivas, e enc\u00f3ntranse entre elas. Son exemplos de rochas filonianas as aplitas, a pemgatitas e os lampr\u00f3firos.\nClasificaci\u00f3n.\nAs rochas \u00edgneas poden ser clasificas de acordo ao modo de ocorrencia (descrita arriba), textura, mineralox\u00eda, composici\u00f3n qu\u00edmica e a xeometr\u00eda do corpo \u00edgneo.\nA clasificaci\u00f3n dos moitos tipos diferentes de rochas \u00edgneas pode provernos de datos sobre as condici\u00f3ns baixo as cales estas se formaron. D\u00faas importantes variables usadas para a clasificaci\u00f3n da rochas \u00edgneas son o seu tama\u00f1o de part\u00edcula, que depende do modo de arrefriamento, e a s\u00faa composici\u00f3n mineral\u00f3xica. Feldespatos, cuarzo, olivinas, piroxenos, anf\u00edbolos, e micas, son importantes minerais que se atopan en case todas as rochas \u00edgneas. Todos os outros minerais que te\u00f1a a rocha son vistos como \"non esenciais\", e son chamados \"minerais accesorios\". Hai tipos de rochas \u00edgneas formadas con minerais esenciais, mais son casos moi raros, como alg\u00fans tipos de rochas carbonatadas.\nGrao de cristalinidade.\nCando o arrefriamento do magma ocorre dunha forma moi r\u00e1pida, e o tempo non \u00e9 suficiente para que os \u00e1tomos e i\u00f3ns se agrupen orixinando unha estrutura cristalina, obtense a formaci\u00f3n dun vidro a consecuencia duna solidificaci\u00f3n.\nExiste unha clasificaci\u00f3n segundo a cantidade de vidro contido:\nHolohialinas: aquelas rochas que est\u00e1n formadas por m\u00e1is do noventa por cento en cantidade de vidro, e que polo xeral son as rochas volc\u00e1nicas l\u00e1vicas, como a obsidiana ou a pumita.\nHolocristalinas: aquelas que se compo\u00f1en por m\u00e1is dunha cantidade de noventa por cento de cristais en relaci\u00f3n oo volume, o que adoita ser caracter\u00edstica das rochas plut\u00f3nicas como o granito.\nHialocristalinas: est\u00e1n compostas por unha cantidade de vidro e outra de cristais, sen que a suma destes supere o noventa por cento do volume. Isto, polo xeral, \u00e9 caracter\u00edstico de rochas volc\u00e1nicas e de rochas filonianas."}
{"id": "2630", "revid": "3338", "url": "https://gl.wikipedia.org/wiki?curid=2630", "title": "Rocha Metam\u00f3rfica", "text": ""}
{"id": "2632", "revid": "27155", "url": "https://gl.wikipedia.org/wiki?curid=2632", "title": "H\u00e1bito", "text": ""}
{"id": "2636", "revid": "98629", "url": "https://gl.wikipedia.org/wiki?curid=2636", "title": "C\u00e9lula", "text": "A c\u00e9lula (do lat\u00edn \"cellula\", que significa 'cuarto pequeno, cela') \u00e9 a unidade estrutural e funcional m\u00ednima con vida, a cal \u00e9 capaz de realizar t\u00f3dalas funci\u00f3ns caracter\u00edsticas ou vitais de calquera organismo vivo: a nutrici\u00f3n, a relaci\u00f3n co medio que a rodea e a reproduci\u00f3n. Todos os seres vivos existentes pos\u00faen, cando menos, unha c\u00e9lula. Estes seres formados por unha soa c\u00e9lula son os chamados organismos unicelulares, mentres que se est\u00e1n constitu\u00eddos por un conxunto de varias (ata miles de mill\u00f3ns) reciben o nome de organismos pluricelulares. A maior\u00eda das c\u00e9lulas son invisibles para o ollo humano, polo que fan falla microscopios para poder observalas. Malia isto, non todas as c\u00e9lulas te\u00f1en o mesmo tama\u00f1o, deste xeito pod\u00e9monos atopar con c\u00e9lulas moito m\u00e1is grandes ou pequenas ca outras. Entre as c\u00e9lulas m\u00e1is grandes co\u00f1ecidas at\u00f3panse os ovos non fertilizados da avestruz e as c\u00e9lulas nerviosas que as xirafas te\u00f1en ao longo do seu pescozo, as cales poden chegar a acadar m\u00e1is de 3 metros de lonxitude.\nSegundo a teor\u00eda celular, enunciada no ano 1839, non \u00e9 concibible un organismo vivo nun elo m\u00e1is baixo que o dunha c\u00e9lula. Deste modo, os seres vivos m\u00e1is sinxelos constit\u00faense por unha soa c\u00e9lula, como poden ser os protozoos causantes de enfermidades do home coma a malaria ou a doenza do sono. Tam\u00e9n son unicelulares moitos organismos que se consideran plantas polo feito de sintetizaren os seus alimentos a partir da luz mediante o proceso da fotos\u00edntese.\nNon obstante, os organismos m\u00e1is complexos da natureza est\u00e1n compostos por moitas c\u00e9lulas, conformando un animal ou planta pluricelular. As c\u00e9lulas, conforme aumentan a complexidade, difer\u00e9ncianse entre elas para levar a cabo funci\u00f3ns espec\u00edficas nas que se especializan. Por exemplo, nunha \u00e1rbore unhas c\u00e9lulas do par\u00e9nquima son as encargadas de face-la fotos\u00edntese nas s\u00faas follas, mentres que outras est\u00e1n no interior do tronco d\u00e1ndolle a rixidez que mant\u00e9n a \u00e1rbore erguida. No ser humano temos case 800 tipos distintos de c\u00e9lulas, algunhas, como os eritrocitos do sangue, te\u00f1en como funci\u00f3n transportar o os\u00edxeno dende os pulm\u00f3ns ata unha c\u00e9lula epitelial dun dedo do noso p\u00e9; outras te\u00f1en o labor de transmitir as instruci\u00f3ns dende o cerebro ata alg\u00fan m\u00fasculo do brazo para levantalo, son as chamadas neuronas.\nA estrutura da c\u00e9lula \u00e9 complexa, e a\u00ednda quedan aspectos por co\u00f1ecer da mesma, como a s\u00faa fisiolox\u00eda completa ou os detalles do ciclo celular.\nAs c\u00e9lulas apareceron na Terra hai polo menos 3.500 mill\u00f3ns de anos.\nHistoria.\nNiveis de organizaci\u00f3n dos seres vivos.\nOs seres vivos est\u00e1n formados por c\u00e9lulas, pero as c\u00e9lulas x\u00fantanse para formaren niveis superiores m\u00e1is complexos. As\u00ed podemos comprobar que se organizan en diferentes niveis que mostran unha xerarqu\u00eda, cada nivel formado coas unidades precedentes. Esta organizaci\u00f3n div\u00eddese en dous niveis: abi\u00f3ticos e bi\u00f3ticos, diferenciados, respectivamente, pola vida ou carencia dela en cada un. Desta forma, non foi ata anos despois do comezo do s\u00e9culo XVIII cando se considerou que a materia non estaba formada por tres niveis (\u00f3rganos, tecidos e materia amorfa). Isto foi grazas aos avances tecnol\u00f3xicos que se fixeron nos estudos a pequena escala, cando puido descubrirse que hab\u00eda m\u00e1is que materia amorfa m\u00e1is al\u00f3 dos tecidos, como ata ent\u00f3n se pensaba.\nO microscopio.\nA resoluci\u00f3n \u00e9 a distancia que debe haber, como m\u00ednimo, para que dous obxectos poidan ser vistos como independentes o un do outro. Por exemplo, o ollo humano pos\u00fae unha resoluci\u00f3n de 0,2 mil\u00edmetros, polo que calquera obxecto que estea a menos distancia doutro ser\u00e1 para n\u00f3s un \u00fanico obxecto. As\u00ed, grazas ao descubrimento do microscopio conseguiuse un grande avance na investigaci\u00f3n do \u00faltimo nivel de aparente materia amorfa que non ti\u00f1a organizaci\u00f3n algunha e permitiu observala con moito m\u00e1is detalle. O microscopio aumenta esta resoluci\u00f3n mediante d\u00faas lentes de vidro que ampl\u00edan a imaxe (a primeira ampl\u00eda a da segunda).\nOs primeiros microscopios apareceron ao redor do ano 1600, e foron chamados microscopios \u00f3pticos simples ou compostos (cunha lente ou d\u00faas, respectivamente). Malia isto, non foi ata 1665 cando Robert Hooke observou ao microscopio unha l\u00e1mina delgada de cortiza coa axuda dun microscopio composto de 50 aumentos feito por el mesmo. Deste xeito puido comprobar que o anaco analizado estaba dividido en moitos compartimentos semellantes aos panais das abellas, e chamoulle a cada un deles \"c\u00e9lula\" (\"celi\u00f1a\"). O propio Hooke describe as\u00ed o que viu:\nCo s\u00e9culo XX apareceron m\u00e1is avances na investigaci\u00f3n da c\u00e9lula, xa que o microscopio electr\u00f3nico, coa s\u00faa resoluci\u00f3n de 0,5 nan\u00f3metros, permitiu ver con detalle o interior destas e comprobar a s\u00faa constituci\u00f3n interna (ultraestrutura) e o seu funcionamento.\nA suma de unidades vivas.\nTralo descubrimento de Hooke, esta investigaci\u00f3n quedou estancada durante s\u00e9culo e medio ata que no s\u00e9culo XIX apareceu en Alema\u00f1a a idea de que os seres vivos estaban formados pola agregaci\u00f3n de mill\u00f3ns de unidades vivas. No ano 1838 Matthias Schleiden comprobou que en calquera fragmento de planta pod\u00edan reco\u00f1ecerse as c\u00e9lulas que Hooke descubrira. Un ano despois, en 1839, Theodor Schwann analizou unha mostra procedente dun animal e puido comprobar que estes tam\u00e9n estaban formados por c\u00e9lulas. Ambos os dous enunciaron a primeira teor\u00eda celular, que dic\u00eda que todos os organismos provi\u00f1an dunha soa c\u00e9lula que se desenvolv\u00eda formando novas c\u00e9lulas. Afirmaron que a c\u00e9lula era a unidade estrutural b\u00e1sica de vida que \u00e9 capaz de vivir por si mesma.\nO que eles dous non sab\u00edan era que as c\u00e9lulas non aparecen do nada de xeito espont\u00e1neo, cousa que quedou demostrada na d\u00e9cada de 1860. O que eles pensaban era que as novas c\u00e9lulas se formaban no interior das vellas a partir da materia amorfa que as rodeaba.\nA teor\u00eda celular.\nPor fin, a finais do s\u00e9culo XIX enunciouse a teor\u00eda celular case como hoxe en d\u00eda a co\u00f1ecemos. De maneira moi xeral, a c\u00e9lula \u00e9:\nA influencia que esta teor\u00eda tivo na biolox\u00eda no s\u00e9culo XX fixo que os bi\u00f3logos estudasen a c\u00e9lula e deixasen esquecidas a un lado as investigaci\u00f3ns dos organismos.\nTipos de c\u00e9lulas.\nAs c\u00e9lulas div\u00eddense en dous grandes grupos: as c\u00e9lulas eucariotas, as cales te\u00f1en un n\u00facleo celular que cont\u00e9n o material xen\u00e9tico e que est\u00e1 diferenciado e separado por unha membrana dobre; e as c\u00e9lulas procariotas, as cales te\u00f1en os xenes no citoplasma celular e non est\u00e1 limitado por ningunha membrana, carecendo tam\u00e9n de moitos dos org\u00e1nulos da c\u00e9lula eucariota.\nC\u00e9lula procariota.\nAs c\u00e9lulas procariotas (do grego \"pro\", \"antes\", e \"karyon\", \"n\u00facleo\") son aquelas nas que no citoplasma non pos\u00faen org\u00e1nulos membranosos nin n\u00facleo diferenciado. As arqueas e as bacterias conforman os dous dominios deste tipo de c\u00e9lulas.\nO seu tama\u00f1o \u00e9 dez veces menor ao das c\u00e9lulas eucariotas e reciben diferentes nomes segundo a s\u00faa forma. \u00c1s esf\u00e9ricas ch\u00e1maselles cocos; \u00e1s que te\u00f1en forma de bast\u00f3n, bacilos; outras curvadas, son os vibri\u00f3ns; e, por \u00faltimo, as que semellan resortes reciben o nome de espirilos.\nEn canto \u00e1 s\u00faa estrutura, esta \u00e9 bastante sinxela:\nAs funci\u00f3ns que realiza est\u00e1n adaptadas \u00e1 vida sen org\u00e1nulos, polo que moitas delas se fan directamente no citoplasma.\nC\u00e9lula eucariota.\nAs c\u00e9lulas eucariotas (do grego \"eu\" 'verdadeiro' e \"karyon\" 'n\u00facleo') son aquelas nas que se poden diferenciar tres partes b\u00e1sicas:\nAs c\u00e9lulas eucariotas, \u00e1 s\u00faa vez, div\u00eddense en dous grupos: as c\u00e9lulas animais e mais as c\u00e9lulas vexetais. Esta distinci\u00f3n faise segundo a s\u00faa constituci\u00f3n interna e en funci\u00f3n do ser vivo do que formen parte, isto \u00e9, cada un dos tipos pode presentar org\u00e1nulos en com\u00fan ou ter alg\u00fans espec\u00edficos.\nSubcompo\u00f1entes celulares.\nTodas as c\u00e9lulas, tanto as procariotas coma as eucariotas, te\u00f1en unha membrana que as envolve, separando o seu interior do medio que as rodea, regulando o que entra e sae e mantendo o potencial el\u00e9ctrico da c\u00e9lula. No interior da membrana, un citoplasma salgado ocupa unha gran parte do volume celular. Todas as c\u00e9lulas pos\u00faen ADN, o material hereditario dos xenes, e ARN, que cont\u00e9n a informaci\u00f3n necesaria para constru\u00edr diversas prote\u00ednas como os enzimas, a maquinaria principal das c\u00e9lulas. Tam\u00e9n hai outros tipos de biomol\u00e9culas.\nMembrana celular.\nA membrana celular ou plasm\u00e1tica \u00e9 unha envoltura laminar que recobre a c\u00e9lula e que a separa e diferencia do contorno no que se atopa e das c\u00e9lulas que hai ao seu arredor. Tr\u00e1tase dunha dobre capa lip\u00eddica que serve como \"contedor\" para os contidos celulares, as\u00ed como para a s\u00faa protecci\u00f3n mec\u00e1nica e est\u00e1 formada principalmente por l\u00edpidos e prote\u00ednas. Unha das s\u00faas funci\u00f3ns m\u00e1is importantes \u00e9 a de regular a entrada e sa\u00edda de substancias na c\u00e9lula. A membrana plasm\u00e1tica \u00e9 bastante flexible, polo que lle confire \u00e1 c\u00e9lula unha forma m\u00e1is ben circular.\nCitoesqueleto.\nO citoesqueleto \u00e9 unha trama tridimensional de microt\u00fabulos e microfilamentos que proporciona o soporte interno \u00e1s c\u00e9lulas, ademais de ser quen organiza e mant\u00e9n a forma destas. Tr\u00e1tase dunha estrutura din\u00e1mica que mant\u00e9n a forma da c\u00e9lula, e que interv\u00e9n facilitando os fen\u00f3menos de movemento celular e desempe\u00f1ando un importante papel tanto no transporte intracelular coma na divisi\u00f3n celular durante a reproduci\u00f3n, as\u00ed como tam\u00e9n durante a endocitose, expulsi\u00f3n de materiais, e a citocinese, separaci\u00f3n das c\u00e9lulas filla trala divisi\u00f3n. O citoesqueleto eucariota est\u00e1 composto por microfilamentos, filamentos intermedios e microt\u00fabulos. Hai unha manchea de prote\u00ednas asociadas a eles, cada unha controlando unha estrutura celular, dirixindo, liando e ali\u00f1ando filamentos. O citoesqueleto procariota est\u00e1 menos estudado pero se sabe que participa no mantemento da forma da c\u00e9lula, na s\u00faa polaridade e na citocinese.\nMaterial xen\u00e9tico.\nExisten dous tipos de material xen\u00e9tico: o \u00e1cido desoxirribonucleico (ADN) e o \u00e1cido ribonucleico (ARN). A maior parte dos organismos usan o ADN para o almacenamento de informaci\u00f3n, pero alg\u00fans virus (como os retrovirus) te\u00f1en ARN como o seu material xen\u00e9tico. A informaci\u00f3n biol\u00f3xica contida nun organismo est\u00e1 codificada na s\u00faa secuencia de ADN ou ARN. O ARN tam\u00e9n \u00e9 usado para o transporte de informaci\u00f3n (como o ARNm) e para realizar funci\u00f3ns enzim\u00e1ticas (como o ARN ribos\u00f3mico) en organismos que usan o ADNA para o c\u00f3digo xen\u00e9tico en si mesmo. As mol\u00e9culas de ARN de transferencia (ARNt) son usadas para engadiren amino\u00e1cidos espec\u00edficos durante o proceso de traduci\u00f3n de prote\u00ednas.\nO material xen\u00e9tico das c\u00e9lulas procariotas est\u00e1 organizado nunha mol\u00e9cula de ADN circular simple (o cromosoma bacteriano) na rexi\u00f3n central (nucleoide) do citoplasma. O material xen\u00e9tico das c\u00e9lulas eucariotas est\u00e1 dividido en diferentes mol\u00e9culas lineares chamadas cromosomas, no interior dun n\u00facleo discreto, a mi\u00fado con m\u00e1is material xen\u00e9tico noutros org\u00e1nulos como as mitocondrias e os cloroplastos.\nUnha c\u00e9lula humana ten material xen\u00e9tico no seu n\u00facleo (o xenoma nuclear) e nas s\u00faas mitocondrias (o xenoma mitocondrial). Nos humanos o xenoma nuclear est\u00e1 dividido en 23 parellas de mol\u00e9culas de ADN lineares chamadas cromosomas. O xenoma mitocondrial \u00e9 unha mol\u00e9cula de ADN circular distinta do ADN nuclear. A\u00ednda que o ADN mitocondrial \u00e9 moi pequeno comparado cos cromosomas nucleares, ten codificadas 13 prote\u00ednas que toman parte na produci\u00f3n de enerx\u00eda mitocondrial as\u00ed como na de ARNt espec\u00edficos.\nO material xen\u00e9tico estra\u00f1o (moi comunmente ADN) tam\u00e9n pode ser introducido artificialmente na c\u00e9lula mediante un proceso chamado transfecci\u00f3n. Este pode ser transitorio, se o ADN non est\u00e1 dentro do xenoma da c\u00e9lula, ou estable, se o est\u00e1. Certos virus tam\u00e9n insiren o seu material xen\u00e9tico no xenoma.\nOrg\u00e1nulos.\nOs org\u00e1nulos son cada un dos elementos que constit\u00faen as c\u00e9lulas eucariotas e que te\u00f1en unha funci\u00f3n na que cada un est\u00e1 especializado. O normal \u00e9 que estean separados e rodeados dentro dunha membrana l\u00edpida. Cabe dicir que, dependendo do tipo de c\u00e9lula eucariota (animal ou vexetal), estas poden ter alg\u00fans org\u00e1nulos en com\u00fan, ou poden posu\u00edr org\u00e1nulos espec\u00edficos que permiten diferencialas doutro tipo de eucariotas.\nO n\u00facleo \u00e9 a estrutura m\u00e1is importante e grande da c\u00e9lula. \u00c9 o lugar onde se atopa toda a informaci\u00f3n que as c\u00e9lulas eucariotas (tanto animais coma vexetais) precisan para sobreviviren, isto \u00e9, controla as reacci\u00f3ns qu\u00edmicas que se producen no citoplasma, e, ademais, \u00e9 onde se garda toda a informaci\u00f3n que necesitan para a s\u00faa reproduci\u00f3n mediante a divisi\u00f3n celular, tanto por mitose coma por meiose. O normal \u00e9 que o seu tama\u00f1o rolde un terzo do tama\u00f1o total da c\u00e9lula. Unha parte do contido nuclear est\u00e1 formada pola cromatina, un conxunto de fibras moi pequenas que, ao condens\u00e1rense no proceso de divisi\u00f3n celular, constit\u00faen os cromosomas que conter\u00e1n a informaci\u00f3n do n\u00facleo que ter\u00e1 a c\u00e9lula filla.\nAdemais, o principal compo\u00f1ente do n\u00facleo \u00e9 o nucl\u00e9olo, que se atopa no seu interior. Neste at\u00f3pase a rexi\u00f3n dos cromosomas (ADN), os cales conte\u00f1en os xenes dos ARNr. Nel transcr\u00edbense estes xenes e ax\u00fastanse as prote\u00ednas ribos\u00f3micas para formar as subunidades que posteriormente dar\u00e1n lugar aos ribosomas que se atopan no citoplasma. Durante o proceso da mitose na reproduci\u00f3n celular, o nucl\u00e9olo desaparece unha vez que os cromosomas do n\u00facleo se condensan e se det\u00e9n a s\u00edntese do ARN.\nA parede celular \u00e9 unha capa exterior, r\u00edxida e grosa, que se atopa exclusivamente nas c\u00e9lulas vexetais, f\u00fanxicas e mais nas c\u00e9lulas procariotas. Recobre a membrana plasm\u00e1tica e pos\u00fae alg\u00fans poros cos que pode intercambiar substancias. Nas c\u00e9lulas vexetais est\u00e1 composta por celulosa, mentres que nas procariotas \u00e9 de mure\u00edna. Realiza a funci\u00f3n de protexer a c\u00e9lula de fen\u00f3menos osm\u00f3ticos que a poder\u00edan chegar a danar. Debido ao feito de que estas paredes son r\u00edxidas, as c\u00e9lulas vexetais presentan unha forma m\u00e1is poligonal que as animais.\nAs mitocondrias son os org\u00e1nulos encargados de subministraren a maior parte da enerx\u00eda necesaria para a actividade celular; act\u00faan, polo tanto, como centrais enerx\u00e9ticas da c\u00e9lula. Conseguen sintetizar o adenos\u00edn trifosfato usando o os\u00edxeno como aceptor final de electr\u00f3ns ao liberaren a enerx\u00eda almacenada nos nutrientes celulares (normalmente a glicosa). A s\u00faa forma \u00e9 xeralmente ovalada e est\u00e1n envoltas nunha dobre membrana.\nOs cloroplastos son os org\u00e1nulos encargados de realizar a fotos\u00edntese nas c\u00e9lulas vexetais. A s\u00faa funci\u00f3n \u00e9 a de absorberen a luz solar e usala xunto coa auga e mais o di\u00f3xido de carbono para produciren azucres, a materia prima para a produci\u00f3n de enerx\u00eda e biomasa en todas as plantas verdes, e algas e os animais que dependen delas, directa ou indirectamente. Te\u00f1en forma ovalada, ao igual que as mitocondrias. At\u00f3panse principalmente nas follas e pos\u00faen un pigmento de cor verde captador da enerx\u00eda da luz chamado clorofila, causante da cor destas.\nO ret\u00edculo endoplasm\u00e1tico ou endopl\u00e1smico \u00e9 un conxunto de tubos planos e sacos comunicados entre si que forman unha rede de tubos e cisternas interconectados. Interv\u00e9n en funci\u00f3ns relacionadas coa s\u00edntese de prote\u00ednas, co metabolismo de l\u00edpidos e alg\u00fans esteroides, as\u00ed como no transporte intracelular. Div\u00eddese en dous tipos: o ret\u00edculo endoplasm\u00e1tico liso e o ret\u00edculo endoplasm\u00e1tico rugoso. O ret\u00edculo endoplasm\u00e1tico rugoso ten adheridos \u00e1 s\u00faa parede exterior alg\u00fans ribosomas. Sempre est\u00e1 situado xunto ao n\u00facleo celular, xa que est\u00e1 unido \u00e1 envoltura nuclear.\nOs ribosomas son os org\u00e1nulos da c\u00e9lula onde se leva a cabo a s\u00edntese das prote\u00ednas. At\u00f3panse esparexidos polo citoplasma da c\u00e9lula, a\u00ednda que abundan m\u00e1is no ret\u00edculo endoplasm\u00e1tico rugoso. Tam\u00e9n hai ribosomas dentro das mitocondrias e cloroplastos.. Est\u00e1n compostos por unha mestura de ARN e prote\u00ednas. Son un conxunto de pequenas f\u00e1bricas onde se interpreta a mensaxe do ARN mensaxeiro e traducilo na creaci\u00f3n de prote\u00ednas.\nO aparato de Golgi \u00e9 un conxunto de sacos planos rodeados dunha membrana e colocados uns enriba dos outros que te\u00f1en a funci\u00f3n de modificar as mol\u00e9culas que lle chegan en ves\u00edculas procedentes do ret\u00edculo endoplasm\u00e1tico rugoso, tales como as prote\u00ednas e l\u00edpidos sintetizados pola c\u00e9lula. Tr\u00e1tase dun org\u00e1nulo importante no procesado das prote\u00ednas destinadas \u00e1 secreci\u00f3n.\nOs lisosomas son ves\u00edculas, rodeadas por unha membrana, que conte\u00f1en enzimas hidrol\u00edticos encargados da dixesti\u00f3n intracelular de mol\u00e9culas org\u00e1nicas de gran tama\u00f1o. Estes org\u00e1nulos son bastante heterox\u00e9neos en canto \u00e1 s\u00faa forma e o seu tama\u00f1o; a s\u00faa diversidade reflicte a ampla variedade de materiais que dixiren. Realizan, ademais, unha funci\u00f3n protectora, xa que devoran os virus e as bacterias que poidan atacar a c\u00e9lula. O ret\u00edculo endoplasm\u00e1tico rugoso \u00e9 o encargado de crear os encimas hidrol\u00edticos, mentres que o aparato de Golgi \u00e9 o que, posteriormente, os empaqueta, e del evax\u00ednanse os lisosomas.\nOs centr\u00edolos son os org\u00e1nulos encargados de dirixiren os movementos da c\u00e9lula. A s\u00faa forma \u00e9 semellante \u00e1 de dous tubos feitos de filamentos colocados perpendicularmente un ao outro, e at\u00f3panse sempre preto do n\u00facleo. \u00c9 unha das estruturas exclusivas das c\u00e9lulas eucariotas animais. Son os encargados da creaci\u00f3n do fuso acrom\u00e1tico durante a mitose e dos cilios ou flaxelos para o desprazamento celular (movementos de tipo vibr\u00e1til).\nOs vac\u00faolos son grandes cavidades rodeadas e constitu\u00eddas por unha membrana, que se atopan no citoplasma das c\u00e9lulas. Estes org\u00e1nulos aparecen, principalmente, nas c\u00e9lulas vexetais, a\u00ednda que se pode achar alg\u00fan nas animais e nalg\u00fans organismos unicelulares, como nas amebas. Nas c\u00e9lulas vexetais son tan grandes que, o n\u00facleo e o citoplasma est\u00e1n desprazados cara \u00e1 periferia da c\u00e9lula. No interior dos vac\u00faolos vexetais hai auga con substancias disoltas almacenadas. F\u00f3rmanse a partir da fusi\u00f3n de ves\u00edculas procedentes do ret\u00edculo endoplasm\u00e1tico e do aparato de Golgi.\nCiclo celular.\nO ciclo celular \u00e9 o tempo que transcorre desde que a c\u00e9lula existe como tal ata que se divide. Este ciclo div\u00eddese noutros dous per\u00edodos na vida da c\u00e9lula: a interfase e a fase de divisi\u00f3n.\nInterfase.\nNeste per\u00edodo de interfase \u00e9 cando a c\u00e9lula realiza todos os procesos celulares. Div\u00eddese en varias etapas que incl\u00faen:\nFase de divisi\u00f3n.\n\u00c9 o per\u00edodo no que a c\u00e9lula realiza a divisi\u00f3n para a obtenci\u00f3n de c\u00e9lulas fillas id\u00e9nticas \u00e1 nai. Son dous os procesos mediante os cales unha c\u00e9lula pode dividirse: a mitose e a meiose. Estes organ\u00edzanse en diferentes fases: profase, metafase, anafase e telofase, que rematar\u00e1n coa divisi\u00f3n final do citoplasma, por estrangulamento (as c\u00e9lulas vexetais por formaci\u00f3n dun fragmoplasto e a parede divisoria), completando as\u00ed a divisi\u00f3n celular. No caso da meiose esta consta de d\u00faas divisi\u00f3ns.\nDurante este proceso pode haber erros na copia de ADN que as c\u00e9lulas fillas reciben. Isto pode ser reparado polo propio mecanismo de replicaci\u00f3n do ADN, o cal ten un sistema de detecci\u00f3n de erros, ou pode resultar nunha c\u00e9lula cancer\u00edxena, que deber\u00e1 morrer mediante a apoptose. Se, pola contra, esta non morre ou non se corrixe o defecto isto pode dar lugar \u00e1 aparici\u00f3n de cancro.\nFunci\u00f3ns celulares.\nAs c\u00e9lulas, ao estaren vivas, realizan, como tales, as tres funci\u00f3ns b\u00e1sicas destes: a nutrici\u00f3n, a relaci\u00f3n e mais a reproduci\u00f3n.\nNutrici\u00f3n.\nA nutrici\u00f3n \u00e9 o proceso mediante o cal a c\u00e9lula obt\u00e9n todos os nutrientes que precisa para poder realizar as s\u00faas funci\u00f3ns vitais. As fases da nutrici\u00f3n celular son, basicamente, estas:\nSegundo o tipo de c\u00e9lula, ter\u00e1 ou ben unha nutrici\u00f3n aut\u00f3trofa mediante fotos\u00edntese, se elabora os seus propios alimentos incorporando do medio materia inorg\u00e1nica, que pode transformar en compostos org\u00e1nicos, nutrici\u00f3n propia de c\u00e9lulas vexetais; ou ben unha heter\u00f3trofa, se o que fai \u00e9 elaborar os seus alimentos a partir de materia org\u00e1nica e inorg\u00e1nica xa existente incorporando mol\u00e9culas que son dixeridas polos lisosomas, forma habitual nas c\u00e9lulas animais.\nObtenci\u00f3n de enerx\u00eda.\nA c\u00e9lula emprega procesos para a obtenci\u00f3n de enerx\u00eda que precisa para o seu desenvolvemento, ou sexa, para realizar as s\u00faas funci\u00f3ns. Dependendo de se o proceso se fai en presenza ou non de os\u00edxeno, o proceso pode ser aerobio ou anaerobio.\nA respiraci\u00f3n celular l\u00e9vase a cabo nas mitocondrias e precisa de os\u00edxeno para a s\u00faa realizaci\u00f3n. Nestes org\u00e1nulos degr\u00e1dase a materia org\u00e1nica en inorg\u00e1nica, proceso chamado catabolismo, para que se desprenda a enerx\u00eda que conte\u00f1en. Mediante esta respiraci\u00f3n cons\u00f3mese os\u00edxeno e despr\u00e9ndese di\u00f3xido de carbono e vapor de auga.\nPor outra banda, a fermentaci\u00f3n non se produce en ning\u00fan org\u00e1nulo, sen\u00f3n no propio hialoplasma (contido acuoso no que flotan os org\u00e1nulos dentro do citoplasma). A fermentaci\u00f3n non precisa de os\u00edxeno, o que fai que non se aproveite toda a enerx\u00eda que conte\u00f1en as mol\u00e9culas inxeridas. Ademais, tam\u00e9n ten o inconveniente de que se producen m\u00e1is refugallos ca na respiraci\u00f3n celular. Por iso o normal \u00e9 que isto s\u00f3 se faga cando a achega de os\u00edxeno \u00e9 moi reducida e insuficiente para a c\u00e9lula; malia isto, nas menos das veces, hai algunha c\u00e9lula que s\u00f3 obt\u00e9n enerx\u00eda mediante a fermentaci\u00f3n.\nS\u00edntese proteica.\nAs c\u00e9lulas son capaces de sintetizaren novas prote\u00ednas, as cales son esenciais para a modulaci\u00f3n e mantemento das actividades celulares. Este proceso leva \u00e1 formaci\u00f3n de novas mol\u00e9culas proteicas dos bloques de amino\u00e1cidos baseados en informaci\u00f3n codificada no ADN/ARN. Xeralmente, a s\u00edntese de prote\u00ednas consiste en dous grandes chanzos: a transcrici\u00f3n e a traduci\u00f3n.\nA transcrici\u00f3n \u00e9 o proceso onde a informaci\u00f3n xen\u00e9tica do ADN \u00e9 usada para producir unha tira de ARN complementario. Esta cadea de ARN \u00e9 procesada para dar ARN mensaxeiro (ARNm), que \u00e9 libre para migrar a trav\u00e9s da c\u00e9lula. As mol\u00e9culas de ARNm est\u00e1n atadas aos complexo de prote\u00ednas do ARN chamados ribosomas e que est\u00e1n localizados no citosol, onde son traducidas en secuencias polipept\u00eddicas. O ribosoma media a informaci\u00f3n da secuencia polipept\u00eddica baseada na secuencia de ARNm. A secuencia de ARNm est\u00e1 relacionada directamente coa secuencia polipept\u00eddica vencell\u00e1ndose a mol\u00e9culas adaptadas do ARN de transferencia (ARNt) en bolsas no interior dos ribosomas. O novo polip\u00e9ptido d\u00f3brase nunha mol\u00e9cula proteica tridimensional.\nRelaci\u00f3n.\nA funci\u00f3n de relaci\u00f3n das c\u00e9lulas trata do xeito en que estas reciben informaci\u00f3n do medio en forma de est\u00edmulos, detectan os cambios producidos nel, e reaccionan elaborando unha resposta fronte a estes cambios. Un dos xeitos de resposta a un cambio detectado no medio \u00e9 a fabricaci\u00f3n de substancias por parte das c\u00e9lulas. Estas substancias son expulsadas ao exterior. Un exemplo disto ser\u00eda a segregaci\u00f3n da suor como resposta \u00e1 calor que hai no exterior.\nRealizaci\u00f3n de movementos.\nAs c\u00e9lulas p\u00f3dense mover durante moitos procesos: como na curaci\u00f3n dunha ferida (os gl\u00f3bulos brancos e as c\u00e9lulas que inxiren as bacterias trasl\u00e1danse ao lugar da infecci\u00f3n para mataren os microorganismos que a causan), unha resposta inmune ou unha met\u00e1stase. Asemade, os fibroblastos m\u00f3vense ata al\u00ed para remodelaren as estruturas danadas. En caso de que un tumor se estea a desenvolver, as c\u00e9lulas dun tumor primario sep\u00e1ranse e invaden outras partes do corpo. No movemento das c\u00e9lulas participan moitos receptores e outras prote\u00ednas.\nPara poder levar a cabo esta acci\u00f3n, as c\u00e9lulas pos\u00faen diferentes tipos de estruturas que lles axudan. Hai algunhas que te\u00f1en un movemento ameboide que consiste en emitir os chamados pseud\u00f3podos (do grego \"pseudos\", \"falso\", e \"podo\", \"p\u00e9\"), ou falsos p\u00e9s, que son unhas prolongaci\u00f3ns do seu citoplasma. O proceso div\u00eddese en tres pasos: a c\u00e9lula crea as protuberancias, adhire estes pseud\u00f3podos ao lugar ata o que quere avanzar e unha contracci\u00f3n do citoesqueleto que tira do resto da c\u00e9lula fai que esta avance. Tr\u00e1tase do xeito de desprazamento das amebas (de a\u00ed o seu nome), a\u00ednda que tam\u00e9n a dos nosos gl\u00f3bulos brancos. Cada un destes pasos est\u00e1 conducido por forzas f\u00edsicas xeradas por segmentos \u00fanicos do citoesqueleto. Existe un movemento contr\u00e1ctil que \u00e9 aquel no que a c\u00e9lula ten a capacidade de contraerse e relaxarse. Estas c\u00e9lulas, chamadas fibras musculares ou miocitos, pos\u00faen unha forma alongada. O seu interior est\u00e1 formado por moitos filamentos organizados e dispostos paralelamente de xeito que poidan esvarar os uns por riba dos outros. A contracci\u00f3n e relaxaci\u00f3n das fibras musculares real\u00edzase grazas \u00e1 interacci\u00f3n entre d\u00faas prote\u00ednas globulares chamadas actina e miosina. As c\u00e9lulas musculares son o exemplo m\u00e1is claro deste tipo de movemento, a\u00ednda que tam\u00e9n hai microorganismos, como pode ser a vorticela, que se moven desta maneira. Finalmente est\u00e1 o movemento vibr\u00e1til no que a base reside nuns compo\u00f1entes extracelulares formados por pequenos filamentos do citoesqueleto que ten a c\u00e9lula. O movemento bas\u00e9ase no bater destes filamentos. Neste grupo est\u00e1n as c\u00e9lulas que pos\u00faen cilios, que son diminutos e recobren a parte externa da membrana plasm\u00e1tica. Te\u00f1en forma de pelos ananos e o seu bater \u00e9 dando un golpe forte na direcci\u00f3n desexada, seguido dunha recuperaci\u00f3n lenta \u00e1 s\u00faa posici\u00f3n orixinal. Un exemplo de c\u00e9lula ciliada \u00e9 o paramecio. E tam\u00e9n est\u00e1n os flaxelos, que son m\u00e1is longos e te\u00f1en forma de l\u00e1tego. Adoitan aparecer no extremo da c\u00e9lula e nunca en grandes cantidades. O seu proceder \u00e9 mediante golpes secos en forma de ondulaci\u00f3ns. \u00c9 propio dos espermatozoides e dalg\u00fans protozoos, como poden ser as euglenas.\nReproduci\u00f3n.\nA funci\u00f3n de reproduci\u00f3n das c\u00e9lulas consiste na produci\u00f3n dunha copia de si mesmas para obteren unha descendencia id\u00e9ntica \u00e1 c\u00e9lula nai. Por unha banda, as c\u00e9lulas procariotas div\u00eddense por fisi\u00f3n binaria. Pola outra, nas eucariotas isto faise mediante a duplicaci\u00f3n do ADN e unha divisi\u00f3n do citoplasma. Existen dous procesos para levar a cabo isto segundo o tipo de c\u00e9lula e, por conseguinte, a funci\u00f3n que ter\u00e1.\nA mitose ou divisi\u00f3n do n\u00facleo \u00e9 o proceso mediante o cal a c\u00e9lula se divide en d\u00faas fillas id\u00e9nticas \u00e1 nai. Real\u00edzase tras a duplicaci\u00f3n dos cromosomas (coa informaci\u00f3n xen\u00e9tica) para lograr unha distribuci\u00f3n equitativa destes. Este \u00e9 o xeito normal de divisi\u00f3n celular, no que a c\u00e9lula segue a ser diploide, \u00e9 dicir, cons\u00e9rvase o n\u00famero de cromosomas; por este motivo \u00e9 que se di dela que \u00e9 unha divisi\u00f3n celular conservadora. En organismos unicelulares real\u00edzase para a subsistencia da especie, mentres que nos organismos pluricelulares serve para o crecemento do individuo ou para a substituci\u00f3n das c\u00e9lulas mortas.\nA meiose \u00e9 o proceso de obtenci\u00f3n de gametos a partir de c\u00e9lulas diploides, dando como resultado catro c\u00e9lulas haploides, isto \u00e9, coa metade de informaci\u00f3n que conti\u00f1a a primeira. Consiste nunha sucesi\u00f3n de d\u00faas divisi\u00f3ns consecutivas; unha primeira na que se obte\u00f1en d\u00faas c\u00e9lulas, as cales se volven dividir en d\u00faas na segunda divisi\u00f3n, dando lugar a catro c\u00e9lulas. P\u00f3dese dicir que o proceso \u00e9 similar ao ocorrido en d\u00faas mitoses seguidas, pero hai importantes diferenzas na repartici\u00f3n cromos\u00f3mica que se produce. O obxectivo deste tipo de reproduci\u00f3n celular \u00e9 para conservar o n\u00famero de cromosomas dunha especie, xa que, desta forma, a uni\u00f3n de dous gametos haploides (un \u00f3vulo e un espermatozoide) durante a reproduci\u00f3n sexual d\u00e1 como resultado un cigoto diploide, que se dividir\u00e1 por mitose ata orixinar o novo organismo. Se, pola contra, os gametos fosen diploides, ao xunt\u00e1rense, o n\u00famero de cromosomas duplicar\u00edase de xeraci\u00f3n en xeraci\u00f3n.\nMorte celular.\nAs c\u00e9lulas, como seres vivos que son, nacen, medran, reprod\u00facense e morren. Todas as c\u00e9lulas est\u00e1n destinadas a morrer; hai d\u00faas maneiras: unha morte natural e outra violenta causada por mor dunha infecci\u00f3n provocada por un virus. Pola outra banda, o proceso de morte natural \u00e9 sinxelo: a c\u00e9lula \"suic\u00eddase\", \u00e9 dicir, dixire os seus org\u00e1nulos e estruturas e rompe en fragmentos mediante un proceso chamado apoptose. Os restos que quedan son dixeridos polas c\u00e9lulas que se atopan ao seu car\u00f3n. Esta morte sucede cando as c\u00e9lulas son innecesarias para o organismo.\nCancro.\nO cancro \u00e9 o resultado da divisi\u00f3n incontrolada dunha c\u00e9lula, invadindo o espazo ocupado por tecidos que se atopan, normalmente, preto dela. Esta c\u00e9lula pos\u00fae un dano nalgunha cadea do seu ADN (normalmente unha mutaci\u00f3n) sen reparaci\u00f3n posible, polo que ese erro se transmite \u00e1s c\u00e9lulas fillas que produce ao dividirse. Isto pode ser transferido por parte dos proxenitores, sendo m\u00e1is com\u00fan a aparici\u00f3n espont\u00e1nea (ou sexa, sen herdanza parental).\nOrixe das c\u00e9lulas.\nExisten tres hip\u00f3teses principais sobre a orixe das pequenas mol\u00e9culas que puideron cobrar vida nunha Terra primitiva. Unha \u00e9 que vi\u00f1eron dos meteoritos (meteorito Murchison). Outra \u00e9 que se crearon nos chemineas hidrotermais mari\u00f1as profundas. A terceira \u00e9 que foron sintetizadas por un l\u00f3strego nunha atmosfera reducida (experimento de Miller e Urey), a\u00ednda que non \u00e9 seguro que a Terra tivese unha atmosfera. Non hai datos experimentais que demostren como eran as primeiras formas con replicaci\u00f3n propia. Suponse que o ARN \u00e9 a primeira mol\u00e9cula con replicaci\u00f3n propia, dado que \u00e9 capaz de almacenar informaci\u00f3n xen\u00e9tica e mais canalizar reacci\u00f3ns qu\u00edmicas (hip\u00f3tese do mundo de ARN). Pero outras entidades, tales como a arxila ou o \u00e1cido nucleico pept\u00eddico, puideron preceder ao ARN con replicaci\u00f3n propia.\nAs c\u00e9lulas afloraron, como m\u00ednimo, hai 3.000 ou 3.300 mill\u00f3ns de anos. Un car\u00e1cter importante das c\u00e9lulas \u00e9 a s\u00faa membrana plasm\u00e1tica, composta por unha dobre capa de l\u00edpidos. As primeiras membranas foron, probablemente, m\u00e1is sinxelas e permeables que as actuais, cunha soa cadea de \u00e1cido graxo por l\u00edpido. Co\u00f1\u00e9cese que os l\u00edpidos crean espontaneamente unha ves\u00edcula de dobre capa na auga, e puideron preceder ao ARN. Non obstante, as primeiras membranas celulares puideron ser producidas por ARN catal\u00edtico, ou incluso precisar de prote\u00ednas estruturais antes de poder formarse como tales.\nOrixe das c\u00e9lulas eucariotas.\nSemella que as c\u00e9lulas eucariotas evolucionaron a partir dunha comunidade simbi\u00f3tica de c\u00e9lulas procariotas. Hai unha certeza case absoluta de que os org\u00e1nulos de produci\u00f3n que conte\u00f1en ADN, como as mitocondrias e os cloroplastos, son os restos, respectivamente, de proteobacterias e cianobacterias simbi\u00f3ticas que respiraban os\u00edxeno, onde os restos da c\u00e9lula parecen derivar dunha c\u00e9lula procariota archaea.\nA\u00ednda hai un debate considerable sobre se os org\u00e1nulos como o hidroxenosoma precederon \u00e1 orixe das mitocondrias ou viceversa\nO sexo, como unha coreograf\u00eda estereotipada da meiose e fecundaci\u00f3n que persiste en case que todas as eucariotas existentes, puido xogar un papel na transici\u00f3n de procariotas a eucariotas. Unha teor\u00eda de \"orixe do sexo como vacinaci\u00f3n\" suxire que o xenoma eucariota poida estar unido a xenomas parasitos de procariotas en numerosas roldas de transferencias de xenes laterais. O sexo como fecundaci\u00f3n xurdiu cando un h\u00f3spede infectado comezou a intercambiar xenomas nucleares que conti\u00f1an simbiontes coevolucionados transmitidos verticalmente que transportaron a protecci\u00f3n contra a infecci\u00f3n horizontal de simbiontes m\u00e1is virulentos."}
{"id": "2637", "revid": "23204", "url": "https://gl.wikipedia.org/wiki?curid=2637", "title": "Pi\u00f1eiro", "text": "Os pi\u00f1eiros son \u00e1rbores con\u00edferas (raramente arbustos) perennes pertencentes ao x\u00e9nero \"Pinus\", da familia \"Pinaceae\", a \u00fanica da subfamilia \"Pinoideae\", e xa que logo abrangue diversas especies, a maior parte delas nativas do hemisferio norte. O pi\u00f1eiro presenta unha ramificaci\u00f3n frecuentemente verticilada e m\u00e1is ou menos regular.\nSon hoxe en d\u00eda com\u00fans na paisaxe galega, maiormente por mor das reforestaci\u00f3ns efectuadas nos s\u00e9culos XIX e XX sobre uceiras, fragas e carballeiras para o aproveitamento principalmente madeireiro. Con todo o pi\u00f1eiro bravo (\"Pinus pinaster\") p\u00f3dese considerar unha especie aut\u00f3ctona, sendo ademais xunto co carballo e o toxo un dos s\u00edmbolos bot\u00e1nicos do pa\u00eds, que incluso aparece referenciado no himno.\nCaracter\u00edsticas.\nA copa pode ser piramidal ou redondeada e, nas \u00e1rbores adultas, ancha e deprimida. Os macroblastos presentan follas escuamiformes sen clorofila, mentres que os braquiblastos son moi curtos, cunha va\u00ed\u00f1a membranosa de escamas e est\u00e1n rematados por entre d\u00faas e cinco follas lineares ou aciculares, con d\u00faas ou m\u00e1is canles resin\u00edferas cada unha. Os conos masculinos desenv\u00f3lvense na base dos gromos anuais. Os estr\u00f3bilos ou 'pi\u00f1as' presentan escamas persistentes: as tectrices son rudimentarias e inclusas, e as semin\u00edferas acostuman presentar unha protuberancia ou embigo na s\u00faa parte externa (ap\u00f3fose). Maduran bianual o trienalmente. As sementes son aladas coa testa m\u00e1is ou menos lignificada. \u00c1s veces son comest\u00edbeis (pi\u00f1\u00f3ns).\nOs pi\u00f1eiros producen resina. A casca da maior\u00eda dos pi\u00f1eiros \u00e9 grosa e nalgunhas especies \u00e9 escamosa. Os rebentos prod\u00facense en inflorescencias regulares, que de feito son unha espiral moi apertada como se fose un anel de rebentos que xurdisen do mesmo punto. Moitas especies de pi\u00f1eiros son \"uninodais\", \u00e9 dicir, producen s\u00f3 un verticilo de rebentos por ano, no inicio da \u00e9poca de floraci\u00f3n, mais outras son \"multinodais\", e producen dous ou m\u00e1is verticilos por ano. Na primavera os rebentos son de cor m\u00e1is clara, apuntan cara a arriba e despois van escurecendo. Estes rebentos primaverais serven para avaliar o estado nutricional das plantas.\nOs pi\u00f1eiros te\u00f1en catro tipos de follas que van aparecendo progresivamente na planta.\nOs pi\u00f1eiros son monoicos, \u00e9 dicir, conte\u00f1en \u00f3rganos masculinos e femininos (conos) na mesma \u00e1rbore. Os conos machos son pequenos, de 1 a 5\u00a0cm de ancho, e s\u00f3 aparecen durante un curto per\u00edodo (normalmente na primavera; nun n\u00famero reducido de especies, no outono), ata que caen cando o seu pole se dispersa. Os conos femininos botan de 1,5 a 3 anos (dependendo da especie) madurecendo e, logo da polinizaci\u00f3n, a fertilizaci\u00f3n a\u00ednda pode durar un ano m\u00e1is. Na s\u00faa madurez, os conos femininos te\u00f1en de 3 a 60\u00a0cm de ancho. Cada cono ten numerosas follas protectoras dispostas en espiral, e cada unha delas cont\u00e9n d\u00faas sementes f\u00e9rtiles. As follas protectoras mais pr\u00f3ximas \u00e1 base do cono son pequenas e est\u00e9riles, sen sementes.\nO ritmo de crecemento en espiral das p\u00f3las e das agullas e as proporci\u00f3ns das pi\u00f1as seguen a proporci\u00f3n do n\u00famero de Fibonacci.\nA maior\u00eda das sementes son pequenas e te\u00f1en \u00e1s para que as disperse o vento (anemofilia), pero algunhas son maiores e pos\u00faen unicamente unha \u00e1 vestixial co que te\u00f1en que ser dispersadas polas aves (\"Nucifraga caryocatactes\", \"Nucifraga columbiana\", \"Gymnorhinus cyanocephalus\"...) ou por esqu\u00edos. A madurez do cono chega, por regra xeral, cando se abre e libera as sementes, pero nas especies onde as aves son os veh\u00edculos de propagaci\u00f3n (p.ex. \"Pinus albicaulis\"), \u00e9 o animal quen debe fender o recept\u00e1culo do cono para abrilo. Noutras especies, que dependen de incendios forestais para a s\u00faa reproduci\u00f3n, o lume abre unha gran cantidade de conos depositada ao longo dos anos asemade que destr\u00fae a \u00e1rbore-nai, co que se repoboa o bosque.\nTaxonom\u00eda.\nDescrici\u00f3n.\nO x\u00e9nero foi descrito en 1753 por Linneo na s\u00faa obra \"Species Plantarum\". \nEtimolox\u00eda.\nO nome cient\u00edfico \"Pinus\", deriva do lat\u00edn \"pinus\", \"pi\u00f1eiro\". \nClasificaci\u00f3n.\nSubx\u00e9nero \"Cembra\" ou \"Haploxylon\".\nSecci\u00f3n \"Cembra\".\nSubsecci\u00f3n \"Cembra\nSubsecci\u00f3n \"Flexilis\nSecci\u00f3n Cembroides.\nSubsecci\u00f3n \"Cembroides\"\nSubsecci\u00f3n \"Balfouriana\"\nSubsecci\u00f3n Gerardiana \nDistribuci\u00f3n.\nOs pi\u00f1eiros desenv\u00f3lvense ben nos solos acedos e alg\u00fans tam\u00e9n nos solos calcarios; a gran maior\u00eda require solos ben drenados, \u00e9 dicir, m\u00e1is ben areentos, pero algunhas especies como o \"Pinus contorta\" son tolerantes \u00e1 drenaxe escasa e ao apozamento do solo. Como xa se mencionou, algunhas especies s\u00f3 producen rebentos logo de incendios forestais, como o \"Pinus canariensis\", mentres que o \"Pinus muricata\" necesita lume para rexenerar as s\u00faas poboaci\u00f3ns, que declinan engorde cando non se rexistran incendios. Tam\u00e9n hai varias especies adaptadas \u00e1s condici\u00f3ns clim\u00e1ticas extremas impostas polas elevadas latitudes.\nSon, na s\u00faa maior\u00eda, nativos do Hemisferio norte. En Am\u00e9rica do Norte, con diversidade m\u00e1is alta en M\u00e9xico e en California. En Eurasia, aparecen dende Portugal e o leste de Escocia ata o extremo oriental de Rusia, o Xap\u00f3n, norte de \u00c1frica, ou o Himalaia. Unha especie forma un bosque de con\u00edferas subtropical, o \"Pinus merkusii\", que xa cruzou o ecuador en Sumatra. Tam\u00e9n se plantan pi\u00f1eiros de forma extensiva en moitas \u00e1reas do hemisferio sur.\nNumerosas especies cult\u00edvanse desde moi antigo polos pi\u00f1\u00f3ns ou con fins ornamentais ou forestais, o que dificulta o establecemento das s\u00faas \u00e1reas orixinais. Con todo, estas son as especies m\u00e1is com\u00fans, distribu\u00eddas polos continentes.\nGalicia.\nEn Galicia atopamos unha especie que se pode considerar propia, o pi\u00f1eiro bravo (\"Pinus pinaster\"),\ncrese que a orixe poder\u00eda centrarse en Portugal e incluso na beiramar das R\u00edas Baixas.\nHoxe atopamos, por\u00e9n, diferentes especies, as m\u00e1is das veces froito das reforestaci\u00f3ns do s\u00e9culo XIX e XX. Entre estas salientan o pi\u00f1eiro rubio (\"Pinus sylvestris\") e o pi\u00f1eiro insigne (\"Pinus radiata\"). En xardinaxe son com\u00fans diferentes especies. Non \u00e9 raro atopar dende a antig\u00fcidade pi\u00f1eiros mansos (\"Pinus pinea\") coma ornamentais preto das igrexas, en pazos e casas grandes.\nUso.\nOs pi\u00f1eiros son as especies comercialmente m\u00e1is importantes para a produci\u00f3n de madeira nas rexi\u00f3ns temperadas e tropicais do planeta. Moitos deles son utilizados como materia prima para a produci\u00f3n da celulosa, que se emprega na fabricaci\u00f3n de papel. A raz\u00f3n principal \u00e9 que o pi\u00f1eiro \u00e9 unha madeira de r\u00e1pido crecemento. Ademais tam\u00e9n pode plantarse cunha gran densidade poboacional e a ca\u00edda das s\u00faas agullas produce un efecto alel\u00f3patico en plantas doutras especies, ou sexa, as follas inhiben o crecemento doutras plantas, o que provoca unha reduci\u00f3n na competici\u00f3n por auga, luz e nutrientes nos pi\u00f1eirais. Un exemplo t\u00edpico \u00e9 o do \"Pinus radiata\" D. Don.\nA resina dalgunhas especies \u00e9 importante fonte de brea da cal se extrae trementina e outros aceites esenciais. Algunhas especies te\u00f1en sementes comest\u00edbeis que se poden coci\u00f1ar ou asar. Algunhas especies \u00fasanse como \u00e1rbores do Nadal e as s\u00faas pi\u00f1as (conos con pi\u00f1\u00f3ns) e ramos empr\u00e9ganse adoito en decoraci\u00f3ns. Moitos pi\u00f1eiros \u00fasanse tam\u00e9n como plantas ornamentais en parques e xard\u00edns, en especial as especies ananas. Tam\u00e9n existe unha longa tradici\u00f3n oriental, especialmente na China e no Xap\u00f3n, e ben difundida entre as culturas occidentais modernas, de cultivar miniaturas art\u00edsticas das m\u00e1is diversas especies de pi\u00f1eiros, os bonsais, un termo emprestado do xapon\u00e9s."}
{"id": "2640", "revid": "98629", "url": "https://gl.wikipedia.org/wiki?curid=2640", "title": "X\u00fapiter", "text": "X\u00fapiter \u00e9 o quinto planeta do Sistema Solar e o maior de todos eles. Forma parte dos denominados planetas exteriores ou gasosos. Era co\u00f1ecido xa desde a antig\u00fcidade e parece ser que recibiu o nome por ser o maior de todos, xa que na mitolox\u00eda romana X\u00fapiter era o pai dos deuses.\nComponse fundamentalmente de hidr\u00f3xeno, cunha porci\u00f3n menor de helio e un n\u00facleo rochoso de elementos pesados. Debido \u00e1 s\u00faa r\u00e1pida rotaci\u00f3n, o planeta pos\u00fae un lixeiro avultamento no ecuador, o que lle d\u00e1 unha aparencia oblonga. A atmosfera exterior distrib\u00faese en varias bandas paralelas ao ecuador que ocasionan turbulencias e tormentas ao longo dos l\u00edmites entre elas. Un resultado notorio \u00e9 a Gran Mancha Vermella, que non \u00e9 sen\u00f3n unha xigantesca tormenta que se v\u00e9n desenvolvendo desde, como m\u00ednimo, o s\u00e9culo XVII.\nO planeta est\u00e1 rodeado por un lixeiro sistema de aneis planetarios e unha magnetosfera moi poderosa. Pos\u00fae tam\u00e9n 79 l\u00faas co\u00f1ecidas, inclu\u00edndo as catro l\u00faas maiores, que foron descubertas por Galileo en 1610.\nX\u00fapiter foi explorado en varias ocasi\u00f3ns por sondas espaciais, especialmente cando pasaron ao seu car\u00f3n as Pioneer e Voyager e, posteriormente, a sonda orbital Galileo. Agora mesmo hai un interese especial por descubrir un pos\u00edbel oc\u00e9ano l\u00edquido cuberto por xeo na l\u00faa Europa.\nCaracter\u00edsticas f\u00edsicas.\nX\u00fapiter \u00e9 o m\u00e1is masivo dos planetas do sistema solar. A s\u00faa masa equivale a unhas 310 veces a da Terra e a unhas 2,5 veces a suma das masas de t\u00f3dolos outros planetas. A\u00ednda as\u00ed, descubr\u00edronse m\u00e1is dun centenar de planetas extrasolares con masas parecidas ou superiores \u00e1 masa de X\u00fapiter. Tam\u00e9n ten a marca de volume (1.400 veces o da Terra) e \u00e9 o planeta coa velocidade de rotaci\u00f3n m\u00e1is r\u00e1pida. Polo tanto, ten o per\u00edodo de rotaci\u00f3n m\u00e1is curto (menos de 10 horas), cousa que d\u00e1 lugar a un lixeiro achatamento facilmente visible dende a Terra por telescopios afeccionados.\nA s\u00faa atmosfera est\u00e1 permanentemente cuberta de nubes estruturadas en franxas horizontais de cores cobrizos. Estes te\u00f1en unha forte din\u00e1mica de ventos zonais con velocidades de at\u00e9 150 m/s e mostran un alto grao de turbulencia. \nXeralmente, \u00e9 o cuarto obxecto m\u00e1is brillante do ceo (despois do Sol, a L\u00faa e Venus), a\u00ednda que \u00e1s veces Marte \u00e9 m\u00e1is brillante que X\u00fapiter e X\u00fapiter m\u00e1is brillante que Venus.\nMasa.\nX\u00fapiter ten unha masa 2,5 veces a masa de t\u00f3dolos planetas do sistema solar xuntos; \u00e9 tan masivo que o seu baricentro co Sol sit\u00faase por encima da superficie solar a 1,068\u00a0raios solares do centro do Sol. A\u00ednda que o seu di\u00e1metro \u00e9 once veces m\u00e1is grande que o da Terra, a s\u00faa densidade \u00e9 considerablemente m\u00e1is baixa. O volume de X\u00fapiter \u00e9 1.321 veces o da Terra; a\u00ednda as\u00ed, s\u00f3 \u00e9 318 veces m\u00e1is masivo. X\u00fapiter ten un radio 0,10 veces o radio solar, e ten unha masa de 0,001 veces a masa solar, facendo que te\u00f1an aproximadamente a mesma densidade. A \u00abmasa de X\u00fapiter\u00bb (MJ o MJup) \u00fasase habitualmente como unidade para describir as masas doutros obxectos, particularmente os planetas extrasolares e ananas marr\u00f3ns. Por exemplo, o planeta extrasolar HD 209458 b ten unha masa de 0,69 MJ, mentres COROT-7b ten unha masa de 0,015 MJ.\nOs modelos te\u00f3ricos indican que se X\u00fapiter tivese m\u00e1is masa da que ten actualmente, o planeta poder\u00eda encollerse. Por cambios pequenos na masa, o radio non cambiar\u00eda de maneira apreciable, por encima das 500 masas terrestres (1,6 masas de X\u00fapiter) o interior quedar\u00eda tan comprimido baixo o aumento da forza gravitacional que o volume do planeta empezar\u00eda a \"diminu\u00edr\" a pesar do aumento de materia. Por iso, p\u00e9nsase que X\u00fapiter ten o di\u00e1metro que un planeta pola s\u00faa composici\u00f3n e evoluci\u00f3n pode chegar a ter. Espec\u00falase que X\u00fapiter poder\u00eda ter un dos di\u00e1metros m\u00e1is amplos que un planeta destas caracter\u00edsticas e evoluci\u00f3n pode conseguir. O proceso de reduci\u00f3n do volume con aumento de masa poder\u00eda continuar ata que se chegase a unha combusti\u00f3n estelar, como nas ananas marr\u00f3ns, cunha masa 50 veces a de X\u00fapiter. Isto levou a alg\u00fans astr\u00f3nomos a cualificalo \u00abde estrela fracasada\u00bb, a\u00ednda que non queda claro se os procesos involucrados na formaci\u00f3n de planetas como X\u00fapiter asem\u00e9llanse aos procesos de creaci\u00f3n de sistemas estelares m\u00faltiples.\nA pesar de que X\u00fapiter necesitar\u00eda unha masa 75 veces superior para queimar o hidr\u00f3xeno e converterse nunha estrela, a anana vermella m\u00e1is pequena s\u00f3 ten un radio un 30% m\u00e1is grande que X\u00fapiter. A pesar disto, X\u00fapiter irradia m\u00e1is calor que a que recibe do Sol. A cantidade de calor producida dentro do planeta \u00e9 practicamente igual \u00e1 radiaci\u00f3n solar total que recibe. Esta radiaci\u00f3n adicional x\u00e9rase polo mecanismo de Kelvin-Helmholtz, por contracci\u00f3n adiab\u00e1tica. Este proceso produce un encollemento do planeta duns 2\u00a0cm por ano. Cando se formou o planeta, X\u00fapiter era moito m\u00e1is quente e ti\u00f1a o dobre do di\u00e1metro actual.\nAtmosfera.\nA atmosfera de X\u00fapiter est\u00e1 composta basicamente por hidr\u00f3xeno (90%) e helio (10%) en n\u00famero de \u00e1tomos e 75%/24% en masa, co 1% restante formado por outras substancias. As capas interiores da atmosfera conte\u00f1en materiais m\u00e1is densos e d\u00e1 unha distribuci\u00f3n de 71%/24%/5%, respectivamente. A atmosfera cont\u00e9n cantidades significativas de metano, amon\u00edaco, deuterio, etano, vapor de auga e \u00abrocha\u00bb e trazas de carbono, sulfuro de hidr\u00f3xeno, neon, os\u00edxeno, fosfano e xofre.\nA capa de nubes superior est\u00e1 formada probablemente por cristais de amon\u00edaco conxelado. A cor cobriza v\u00e9n dada por alg\u00fan tipo de axente colorante desco\u00f1ecido a\u00ednda, e sux\u00edrense compostos de xofre ou f\u00f3sforo. Por baixo das nubes visibles, X\u00fapiter ten moi posiblemente nubes m\u00e1is densas dun composto qu\u00edmico formado por amon\u00edaco e hidroxensulfuro de amonio (NH4SH). A unha presi\u00f3n duns 5-6 bares, existe posiblemente unha capa a\u00ednda m\u00e1is densa de nubes de auga. Unha das probas da existencia das nubes, constit\u00faea a observaci\u00f3n de descargas el\u00e9ctricas compatibles con tempestades profundas a estes niveis de presi\u00f3n. As tormentas poden \u00e1s veces estenderse desde os 5 bares at\u00e9 os 300-500 mbar, uns 150\u00a0km en vertical.\nBandas e zonas.\nA atmosfera de X\u00fapiter est\u00e1 dividida en cintos escuros denominados \"bandas\" e rexi\u00f3ns claras chamadas \"zonas\", todos estes na direcci\u00f3n dos paralelos. As bandas e zonas delimitan un sistema de correntes de ventos alternantes en direcci\u00f3n coa latitude e en xeral de grande intensidade, por exemplo, os ventos no ecuador sopran a velocidades duns 100 m/s (360\u00a0km/h). Na banda ecuatorial norte, os ventos poden chegar a soprar a 150 m/s (540\u00a0km/h).\nA Gran Mancha Vermella.\nA zona de tormentas de X\u00fapiter foi chamada \"A Gran Mancha Vermella\". Esta gran mancha vermella foi visualizada polo cient\u00edfico ingl\u00e9s Robert Hooke. \u00c9 un enorme remu\u00ed\u00f1o de gas, unha tormenta fort\u00edsima, que dura desde hai 300 anos e provoca ventos de 400\u00a0km/h.\n\u00c9 de forma ovalada e at\u00f3pase ao sur do ecuador de X\u00fapiter. Var\u00eda moito tanto de cor como de intensidade. \u00c1s veces, \u00e9 dunha cor vermella forte, e realmente moi not\u00e1bel, mentres que noutras ocasi\u00f3ns palidece ata se facer insignificante.\nInicialmente pensouse que \"a gran mancha vermella\" era a cima dunha monta\u00f1a xigantesca ou unha meseta que sa\u00eda por riba das nubes, pero desde que se lle veu describir case un terzo da volta a X\u00fapiter abandonouse esta idea.\n\u00c9 m\u00e1is fr\u00eda que as nubes que a rodean, e unha pos\u00edbel explicaci\u00f3n \u00e9 que sexa un cicl\u00f3n tropical. Se iso fose verdade, ter\u00eda un n\u00facleo que case supera a nosa imaxinaci\u00f3n, non s\u00f3 porque permanece ano tras ano, sen\u00f3n debido ao seu enorme tama\u00f1o, posto que a gran mancha vermella \u00e9 tan grande que poder\u00eda engulir unhas d\u00faas veces e media a Terra.\nEstrutura interna.\nNo interior do planeta, o hidr\u00f3xeno e o helio compr\u00edmense progresivamente. O hidr\u00f3xeno molecular, H2, compr\u00edmese de tal maneira que se transforma nun l\u00edquido de car\u00e1cter met\u00e1lico a profundidades duns 10.000\u00a0km respecto da superficie. M\u00e1is abaixo, esp\u00e9rase a existencia dun n\u00facleo rochoso formado principalmente por materiais xeados. A existencia das diferentes capas v\u00e9n determinada polo estudo do potencial gravitatorio do planeta medido polas diferentes sondas espaciais. Se existise o n\u00facleo interno, probar\u00eda a teor\u00eda de formaci\u00f3n planetaria a partir dun disco de planetesimais. X\u00fapiter \u00e9 tan masivo que a\u00ednda non se liberou da calor acumulada na s\u00faa formaci\u00f3n e cont\u00e9n, polo tanto, unha importante fonte interna de calor que foi medida de maneira precisa e equivale a 5,4 W/m2. Isto significa que o interior do planeta est\u00e1 mesturado de maneira eficaz, polo menos at\u00e9 niveis pr\u00f3ximos \u00e1s nubes de auga a 5 bares.\nMagnetosfera.\nX\u00fapiter ten unha magnetosfera extensa e de moita intensidade. O campo magn\u00e9tico de X\u00fapiter \u00e9 a estrutura de maior medida no sistema solar: poder\u00eda verse desde a Terra ocupando un espazo equivalente ao da l\u00faa chea a pesar de estar moito m\u00e1is lonxe. As part\u00edculas cargadas son capturadas polo campo magn\u00e9tico e conducidas cara \u00e1s rexi\u00f3ns polares onde producen impresionantes auroras. Doutra banda, as part\u00edculas expelidas polos volc\u00e1ns da l\u00faa \u00cdo forman un polo de rotaci\u00f3n en que o campo magn\u00e9tico atrapa material adicional que \u00e9 conducido a trav\u00e9s das li\u00f1as de campo sobre a atmosfera superior do planeta.\nAs sondas \"Pioneer 10\" e \"Pioneer 11\" confirmaron a existencia do campo magn\u00e9tico e a s\u00faa intensidade, m\u00e1is de 10 veces superior \u00e1 terrestre e contendo m\u00e1is de 20.000 veces a enerx\u00eda asociada ao campo terrestre. As Pioneer descubriron que a onda de choque da magnetosfera de X\u00fapiter est\u00e9ndese a 26 mill\u00f3ns de quil\u00f3metros do planeta coa cola magn\u00e9tica estend\u00e9ndose m\u00e1is al\u00f3 da \u00f3rbita de Saturno.\nAs variaci\u00f3ns do vento solar orixinan r\u00e1pidas variaci\u00f3ns no tama\u00f1o da magnetosfera. Este aspecto foi estudado polas sondas \"Voyager 1\" e \"Voyager 2\". Tam\u00e9n se descubriu que os \u00e1tomos cargados eran expulsados da magnetosfera con grande intensidade e eran capaces de conseguir a \u00f3rbita da Terra. Tam\u00e9n atoparon correntes el\u00e9ctricas flu\u00edndo de X\u00fapiter a algunhas das s\u00faas l\u00faas, particularmente \u00cdo e tam\u00e9n en menor grao Europa.\nAneis planetarios.\nX\u00fapiter ten un tenue sistema de aneis composto por tres segmentos principais: un toro interno de part\u00edculas co\u00f1ecidas como o halo, un relativamente brillante anel principal, e un fino anel exterior. Eses aneis parecen estar feitos de po, no canto de xeo como os de Saturno. O anel principal probablemente estea formado por material exectado dos sat\u00e9lites Adrastea e Metis. O material que normalmente volver\u00eda a caer sobre o sat\u00e9lite foi atra\u00eddo pola enorme forza gravitacional do planeta.\nSat\u00e9lites.\nX\u00fapiter ten 64 sat\u00e9lites naturais. Deses, 47 te\u00f1en menos de 10 quil\u00f3metros de di\u00e1metro e foron descubertos despois de 1975. As catro l\u00faas m\u00e1is grandes, co\u00f1ecidas como \"l\u00faas de Galileo\" ou \"sat\u00e9lites galileanos\", son \u00cdo, Europa, Gan\u00edmedes e Calisto.\nL\u00faas de Galileo.\nAs \u00f3rbitas de \u00cdo, Europa e Gan\u00edmedes, alg\u00fans dos sat\u00e9lites m\u00e1is grandes do Sistema Solar, forman un patr\u00f3n co\u00f1ecido como resonancia de Laplace; por cada catro \u00f3rbitas que \u00cdo realiza ao redor de X\u00fapiter, Europa fai exactamente d\u00faas e Gan\u00edmedes unha. Esta resonancia fai que os efectos gravitacionais dos tres grandes sat\u00e9lites distorsionen as s\u00faas \u00f3rbitas en forma el\u00edptica, xa que cada un deles recibe un empurr\u00f3n adicional dos seus veci\u00f1os no mesmo punto en cada \u00f3rbita que realizan. A forza provocada por X\u00fapiter, pola outra banda, traballa para que as s\u00faas \u00f3rbitas sexan circulares.\nA excentricidade das s\u00faas \u00f3rbitas causan flexi\u00f3ns regulares nas formas dos tres sat\u00e9lites, facendo a gravidade do planeta que volvan a unha forma m\u00e1is esf\u00e9rica cando se aproximan a el. Esta flexi\u00f3n quenta o interior dos sat\u00e9lites pola fricci\u00f3n, e isto pode verse na extraordinaria actividade volc\u00e1nica de \u00cdo, e en menor grao na superficie de Europa.\nClasificaci\u00f3n das l\u00faas.\nAntes dos descubrimentos das misi\u00f3ns Voyager, as l\u00faas de X\u00fapiter orde\u00e1ronse en catro grupos de catro, baseados nos seus elementos orbitais. Dende ent\u00f3n, o gran n\u00famero de pequenas l\u00faas exteriores complicou esa clasificaci\u00f3n. Na actualidade existen seis grupos diferentes, a\u00ednda que alg\u00fans se diferencian m\u00e1is que outros dos demais.\nUnha subdivisi\u00f3n b\u00e1sica \u00e9 agrupar os oito sat\u00e9lites regulares interiores, que te\u00f1en \u00f3rbitas case circulares pr\u00f3ximas ao plano do ecuador do planeta e que se cre que se formaron con este. O resto dos sat\u00e9lites son un n\u00famero desco\u00f1ecido de pequenos sat\u00e9lites irregulares con \u00f3rbitas el\u00edpticas e inclinadas, que se cren son asteroides capturados ou fragmentos de obxectos deste tipo. As l\u00faas irregulares que pertencen a un grupo comparten elementos orbitais semellantes e polo tanto poden ter unha orixe com\u00fan.\nExploraci\u00f3n.\nX\u00fapiter foi visitado por varias misi\u00f3ns espaciais da NASA. As misi\u00f3ns \"Pioneer 10\" e \"Pioneer 11\" realizaron unha exploraci\u00f3n preliminar con voos sobre o planeta nos anos 70. As misi\u00f3ns \"Voyager 1\" e \"Voyager 2\" visitaron X\u00fapiter en 1979 e revolucionaron o co\u00f1ecemento que se ti\u00f1a do planeta e das s\u00faas l\u00faas e descubriron tam\u00e9n o seu sistema de aneis. En 1995, a misi\u00f3n Galileo, que constaba dunha sonda e dun orbitador, iniciou unha exploraci\u00f3n do planeta de sete anos. En decembro do ano 2000, a misi\u00f3n espacial Cassini-Huygens realizou un voo afastado de X\u00fapiter na s\u00faa viaxe con destino a Saturno.\nInteracci\u00f3n co sistema solar.\nXunto co Sol, a influencia gravitacional de X\u00fapiter axudou a dar forma ao sistema solar. As \u00f3rbitas da maior\u00eda de planetas do sistema solar at\u00f3panse m\u00e1is preto do plano orbital de X\u00fapiter que do plano ecuatorial solar (Mercurio \u00e9 o \u00fanico planeta m\u00e1is preto do ecuador solar na inclinaci\u00f3n orbital), os ocos de Kirkwood no cinto de asteroides son na s\u00faa maior\u00eda debidos a X\u00fapiter, e o planeta pode ser responsable do bombardeo intenso tard\u00edo da historia do interior do sistema solar.\nAdemais das s\u00faas l\u00faas, o campo gravitatorio de X\u00fapiter controla numerosos asteroides que se han ir asentando nas rexi\u00f3ns dos puntos de Lagrange, precedendo e seguindo a X\u00fapiter na s\u00faa \u00f3rbita ao redor do Sol. Son co\u00f1ecidos como os \"asteroides troianos\", e est\u00e1n divididos entre \u00abgregos\u00bb e \u00abtroianos\u00bb, conmemorando os bandos da Il\u00edada. O primeiro destes, 588 Achilles, foi descuberto por Max Wolf en 1906; descubr\u00edronse m\u00e1is de dous mil. O m\u00e1is grande \u00e9 o 624 Hektor.\nX\u00fapiter foi denominado a \"aspiradora do sistema solar\" debido ao seu inmenso pozo gravitatorio e a localizaci\u00f3n preto do interior do sistema solar. Recibe os impactos m\u00e1is frecuentes de cometas, de entre os planetas do sistema solar. Durante moito tempo, creuse que o planeta fixera de refuxio dos planetas interiores, resgard\u00e1ndoos dos impactos de cometas. Con todo, simulaci\u00f3ns inform\u00e1ticas recentes suxiren que a presenza de X\u00fapiter non causa un decrecemento neto no n\u00famero de cometas que chegan ao interior do sistema solar, posto que a gravidade de X\u00fapiter perturba as \u00f3rbitas dos cometas no mesmo grao, aproximadamente, de atracci\u00f3n que de repulsi\u00f3n.\nA maior\u00eda de cometas de curto per\u00edodo pertencen \u00e1 familia de X\u00fapiter definida como cometas con semieixos maiores m\u00e1is pequenos que os de X\u00fapiter. A familia de cometas de X\u00fapiter crese que se formou no cinto de asteroides f\u00f3ra da \u00f3rbita de Neptuno. Durante os encontros con X\u00fapiter, as s\u00faas \u00f3rbitas pert\u00farbanse, adquirindo un per\u00edodo m\u00e1is pequeno e ent\u00f3n son redondeadas pola interacci\u00f3n gravitacional regular co Sol e X\u00fapiter.\nImpacto do cometa SL9.\nEntre o 16 e o 22 de xullo de 1994, vinte fragmentos do cometa Shoemaker-Levy 9 impactaron contra a atmosfera de X\u00fapiter. Este feito foi aproveitado para obter informaci\u00f3n sobre a composici\u00f3n de elementos do planeta. O cometa fora disgregado polas forzas de marea debidas \u00e1 acci\u00f3n da gravidade de X\u00fapiter durante un paso anterior do cometa polas proximidades do planeta.\nPosibilidade de vida.\nEn 1953, o experimento de Urey-Miller demostrou que unha combinaci\u00f3n de descargas el\u00e9ctricas e os compostos qu\u00edmicos existentes na atmosfera primordial da Terra poder\u00eda formar compostos org\u00e1nicos (inclu\u00edndo amino\u00e1cidos) que poder\u00edan servir como bloques construtores da vida. A atmosfera simulada inclu\u00eda auga, metano, amon\u00edaco e hidr\u00f3xeno molecular; todo de mol\u00e9culas que a\u00ednda se atopan na atmosfera de X\u00fapiter. A\u00ednda as\u00ed, esta ten unha potente circulaci\u00f3n vertical de aire, que poder\u00eda desprazar estes compostos qu\u00edmicos \u00e1s rexi\u00f3ns m\u00e1is internas. As altas temperaturas presentes nesta zona romper\u00edan estas mol\u00e9culas, cousa que far\u00eda imposible a formaci\u00f3n de vida.\nConsid\u00e9rase altamente improbable que haxa ningunha vida parecida \u00e1 terrestre en X\u00fapiter, posto que hai unha cantidade moi pequena de auga na atmosfera e a \u00fanica superficie s\u00f3lida \u00e9 o n\u00facleo e at\u00f3pase a unha gran profundidade, baixo unha extraordinaria presi\u00f3n atmosf\u00e9rica. A\u00ednda as\u00ed, en 1976, antes das misi\u00f3ns Voyager, contemplouse a hip\u00f3tese de que unha vida baseada no amon\u00edaco -ou a auga- poder\u00eda evolucionar na atmosfera de X\u00fapiter. Esta hip\u00f3tese estaba fundamentada na ecolox\u00eda dos oc\u00e9anos terrestres, en que no cume hai plancto fotosint\u00e9tico, peixes a niveis m\u00e1is baixos comendo estas criaturas, e depredadores mari\u00f1os que cazan os peixes.\nObservaci\u00f3ns hist\u00f3ricas.\nX\u00fapiter \u00e9 co\u00f1ecido desde a antig\u00fcidade e \u00e9 vis\u00edbel a simple vista no ceo nocturno. O seu s\u00edmbolo astron\u00f3mico (\u2643) \u00e9 unha representaci\u00f3n estilizada do l\u00f3strego, atributo do deus X\u00fapiter.\nOs chineses, coreanos, xaponeses e vietnamitas ref\u00edrense a el como \"a estrela de madeira\" (\u6728\u661f) cun signo baseado nos Cinco Elementos chineses. Na astrolox\u00eda v\u00e9dica, os astr\u00f3logos hind\u00fas cham\u00e1bano Brihaspati, ou \"Guru\", que significa \"O Grande\". En hindi, o xoves \u00e9, igual que para n\u00f3s, o d\u00eda de X\u00fapiter (\"Guruvaar\"). Nas linguas xerm\u00e1nicas, o xoves \u00e9 tam\u00e9n o \"d\u00eda de Thor\", (como en ingl\u00e9s, \"Thursday\") xa que este deus asimilouse co X\u00fapiter romano.\nEn 1616, Galileo descubriu, por medio dun telescopio, as catro l\u00faas maiores de X\u00fapiter: \u00cdo, Europa, Gan\u00edmedes e Calisto, polo que agora se denominan \"L\u00faas de Galileo\". Foron os primeiros sat\u00e9lites naturais descubertos f\u00f3ra da Terra. Tam\u00e9n foi o primeiro descubrimento dun movemento celeste non centrado no Sol e constitu\u00edu unha achega significativa a favor da teor\u00eda helioc\u00e9ntrica de Cop\u00e9rnico. O apoio claro que Galileo daba a esta teor\u00eda p\u00faxoo baixo a ameaza da Inquisici\u00f3n.\nEn 1892, E. E. Barnard observou un quinto sat\u00e9lite, Amaltea, desde o observatorio de Lick, en California."}
{"id": "2649", "revid": "56817", "url": "https://gl.wikipedia.org/wiki?curid=2649", "title": "Macla", "text": "Unha macla \u00e9 un tipo de mineral formado por dous ou m\u00e1is tipos de cristais. Os cristais \u00fanense segundo un plano ou est\u00e1n interpenetrados un no outro.\nUnha macla \u00e9 a agrupaci\u00f3n sim\u00e9trica de cristais id\u00e9nticos. A simetr\u00eda pode ser especular respecto do \"plano de macla\" ou polo xiro dos seus elementos ao redor do \"eixo de macla\" en 60\u00b0, 90\u00b0, 120\u00b0 ou 180\u00b0."}
{"id": "2650", "revid": "2445", "url": "https://gl.wikipedia.org/wiki?curid=2650", "title": "Brillo", "text": ""}
{"id": "2651", "revid": "98629", "url": "https://gl.wikipedia.org/wiki?curid=2651", "title": "O hobbit", "text": "O hobbit \u00e9 un conto longo de J. R. R. Tolkien, publicado o 21 de setembro de 1937 co t\u00edtulo de The Hobbit. Foi traducido ao galego por Mois\u00e9s Barcia Rodr\u00edguez e publicado por Edici\u00f3ns Xerais en 2000 e por Sushi Books en 2021 (ISBN 978-84-16884-11-7).\nEsta obra de corte infantil foi iniciada entre 1930 e 1931, e \u00e9 a primeira vez que aparece o universo mitol\u00f3xico da Terra Media que m\u00e1is tarde definir\u00e1n \"O Se\u00f1or dos Aneis\" e \"O Silmarillion\", perfil\u00e1ndose alg\u00fans dos personaxes que logo participar\u00e1n de forma moi activa n\"'O Se\u00f1or dos Aneis\", como Gandalf ou Bilbo.\nTrama.\nA historia sit\u00faase cronoloxicamente no ano 2941 da TI, poucas decenas de anos antes das aventuras d\u2019\"O Se\u00f1or dos Aneis\". Narra a viaxe dun hobbit chamado Bilbo Bulseiro (t\u00edo de Frodo, un dos protagonistas principais d\u2019\"O Se\u00f1or dos Aneis\"), \u00f3 que non lle gustan as aventuras, \u00e1 \"Monta\u00f1a Solitaria\" en busca do tesouro roubado polo drag\u00f3n Smaug anos atr\u00e1s. Alg\u00fans dos feitos narrados n\u2019\"O hobbit\" influir\u00e1n nos acontecementos posteriores d\u2019\"O Se\u00f1or dos Aneis\", como o achado do Anel, que estaba en mans da criatura Gollum, e o seu traslado \u00e1 Comarca.\nTodo comeza un inesperado d\u00eda no que Bilbo recibe a visita de \"Gandalf o Gris\" xunto con 13 ananos: Dwalin, Balin, Kili, Fili, Dori, Nori, Ori, Oin, Gloin, Bifur, Bofur e Bombur, liderados por Thorin Escudo de Carballo, descendente dos propietarios do tesouro roubado.\nOs ananos andan na procura dun saqueador experto para levar a cabo o seu plan de chegar a Erebor, derrotar o drag\u00f3n Smaug e recuperar o reino e o tesouro.\nDe cami\u00f1o \u00e1s Monta\u00f1as Bretemosas, a compa\u00f1\u00eda entrou no bosque dos troles, onde foron capturados por un grupi\u00f1o de tres destes seres. Mentres discut\u00edan se \u00edan comer os ananos asados ou cocidos, Gandalf distraeunos, at\u00e9 que co amencer se converteron en estatuas de pedra. Na cova dos troles atoparon unhas espadas do reino \u00e9lfico de Gondolin. Thorin colleu Orcrist e Gandalf Glamdring, a espada que pertencera ao rei Turgon. Bilbo quedou cunha daga, \u00e1 que chamou \"Aguill\u00f3n\". Logo de seguir o cami\u00f1o, chegaron a Valfendido, a terra gobernada por Elrond, que os axudou a descifrar o mapa do tesouro de Smaug e as inscrici\u00f3ns r\u00fanicas das espadas.\nNas Monta\u00f1as Bretemosas toparon cunha tormenta que os obrigou a resgardarse nunha caverna chea de trasgos. Ao se dispersaren, Bilbo atopou un anel, e despois chegou \u00e1 beira dun lago subterr\u00e1neo, onde estaba a criatura Gollum. Este desafiouno a un xogo de adivi\u00f1as, prometendo que se ga\u00f1aba Bilbo, axudar\u00edao a sa\u00edr. Tras perder, logo dunha pregunta de Bilbo que Gollum tomou como adivi\u00f1a, Gollum negouse a cumprir a promesa e foi na procura do seu anel para matar a Bilbo, e este botou a correr tras saber que o anel fac\u00eda invisible a quen o levase. Logo de lograr escapar, logrou reunirse no exterior da monta\u00f1a coa compa\u00f1\u00eda. Esta foi perseguida de novo por un grupo de trasgos e wargos, pero foron rescatados por un grupo de aguias.\nLogo de descenderen a monta\u00f1a, os ananos, o hobbit e o mago chegaron \u00e1 casa de Beorn, un home-oso, quen lles prestou armas e ponis para chegaren ao Bosque Negro. Al\u00ed Gandalf debeu ausentarse por un tempo, e a compa\u00f1\u00eda foi apresada polas ara\u00f1as e polos elfos do bosque, gobernados polo rei Thranduil, se ben Bilbo logrou rescatalos as d\u00faas veces.\nA compa\u00f1\u00eda chegou a Esgaroth, a Cidade do Lago, desde onde se dirixiron a Erebor. Al\u00ed, Bilbo logrou entrar na gorida de Smaug grazas ao anel e roubarlle un c\u00e1liz. O drag\u00f3n, pensando que lle roubaran os homes do Lago, dirixiuse \u00e1 cidade disposto a destru\u00edla, pero Bardo, pr\u00edncipe da cidade de Val, logrou matalo ao cravarlle a Frecha Negra nun lugar no que estaba desprotexido.\nAo se decataren de que o tesouro de Smaug quedara desprotexido, os elfos e os homes dirix\u00edronse a Erebor. Al\u00ed os ananos constru\u00edran defensas na porta principal, informados polo corvo Ro\u00e4c das s\u00faas intenci\u00f3ns. Os elfos e os homes consideraban que ti\u00f1an dereito a parte do tesouro por matar a Smaug e sufrir anteriormente a s\u00faa ira, pero Thorin, defend\u00eda que o tesouro era seu por dereito, neg\u00e1ndose a chegar a calquera tipo de negociaci\u00f3n. Mentres os homes e os elfos asediaban a monta\u00f1a, os ananos buscaron a Pedra da Arca, o obxecto m\u00e1is prezado por Thorin, pero xa fora collida por Bilbo, que a manti\u00f1a escondida por medo a represalias. O hobbit baixou ao campamento dos homes e elfos, onde tam\u00e9n estaba Gandalf, e deulle a Pedra da Arca a Bardo para que non atacase Erebor.\nAo mostrarlle a Thorin a pedra, este enfadouse. Ti\u00f1a pensado atacar, agardando por un grupo de ananos chegados desde os Outeiros de Ferro. Por\u00e9n, ao pouco chegou un ex\u00e9rcito de trasnos e wargos, provocando a uni\u00f3n de ananos, elfos e homes na Batalla dos Cinco Ex\u00e9rcitos. Cando o combate parec\u00eda perdido, chegaron as aguias e Beorn, quen matou o xefe dos trasnos, Bolgo, facendo que o seu ex\u00e9rcito se dispersase e fose destru\u00eddo. Na batalla morreron Thorin e os seus sobri\u00f1os Fili e Kili, quedando Balin como rei baixo a Monta\u00f1a. Os distintos pobos repartiron o tesouro, e Bilbo regresou ao Outeiro cunha pequena parte do tesouro e co anel.\nAn\u00e1lise.\nSe ben a an\u00e1lise da obra leva invariablemente \u00e1 confrontaci\u00f3n coa s\u00faa \"irm\u00e1 maior\", \"O Se\u00f1or dos Aneis\", non \u00e9 posible facer unha comparaci\u00f3n entre elas, xa que o ton e estilo son completamente distintos, pois estaba destinado por completo a un p\u00fablico infantil. De feito, a obra foi escrita nun principio para os seus fillos, e foi o fillo do editor George Unwin, de dez anos, quen por unha paga (un xilin), escribiu un resumo da obra e aconsellou a s\u00faa edici\u00f3n; ese \"informe\" a\u00ednda pode ser consultado.\nDebido a que Tolkien non sempre tivo claro o realizar unha continuaci\u00f3n desta obra, unha vez creado \"O Se\u00f1or dos Aneis\", tivo que realizar alg\u00fans cambios coa intenci\u00f3n de que ambas obras tiveran a coherencia adecuada.\nAdaptaci\u00f3ns.\nExiste unha adaptaci\u00f3n de debuxos animados do ano 1977. Peter Jackson fai a versi\u00f3n cinematogr\u00e1fica despois d'O Se\u00f1or dos Aneis, a xeito de trilox\u00eda \"The Hobbit\" (2012, 2013, 2014). Bilbo Bulseiro vello \u00e9 interpretado por Iam Holm, e Bilbo novo por Martin Freeman. A primeira parte (\"\") estreouse en Galicia o 14 de decembro de 2012 en castel\u00e1n."}
{"id": "2655", "revid": "107056", "url": "https://gl.wikipedia.org/wiki?curid=2655", "title": "Evanescence", "text": "Evanescence \u00e9 un grupo musical estadounidense que se formou en Little Rock (Arcansas) en 1994. O seu estilo musical \u00e9 rock-metal alternativo e metal g\u00f3tico.\nHistoria.\nA andaina deste grupo comezou nun campamento xuvenil cando se atoparon Ben Moody (guitarra) e Amy Lee (voz) hai varios anos, mentres ela estaba cantando. Ben e Amy comezaron a gravar canci\u00f3ns baixo o nome de Evanescence, con sons de metal e m\u00fasica electr\u00f3nica que pouco a pouco comezaron a soar na radio. Despois disto David Hodges (teclados) \u00fanese \u00e1 banda.\nEn 1999 gravan \"Sound asleep\", que \u00e9 s\u00f3 unha edici\u00f3n limitada de 50 copias. No 2000 gravan o seu primeiro \u00e1lbum, \"Origin\", como edici\u00f3n limitada e vend\u00e9ronse todas as copias. Para as escenificaci\u00f3ns en vivo un\u00edanse Will Boyd (baixo), John Lecomp (guitarra) e Rock Gray (bater\u00eda). Ese mesmo ano Hodges deixa a banda e Lecompt e Gray quedan como membros permanentes do grupo.\nA s\u00faa m\u00fasica medraba en popularidade nos EUA e iso levou a que a s\u00faa canci\u00f3n \"Bring me to life\", xunto co tema \"My inmortal\", fosen agregados \u00e1 banda sonora da pel\u00edcula \"Daredevil\".\nO 4 de marzo do 2003 ed\u00edtase \"Fallen\", a obra cumio do grupo ata o momento, onde demostran por que chegaron a onde est\u00e1n. Da voz de Amy d\u00edxose que \u00e9 capaz de crear noites enteiras de insomnio a quen a escoite. A finais do ano 2004 publican un disco do seu directo en Par\u00eds, \"Anywhere but home\"."}
{"id": "2663", "revid": "23204", "url": "https://gl.wikipedia.org/wiki?curid=2663", "title": "Instrumento de percusi\u00f3n", "text": "Un instrumento de percusi\u00f3n \u00e9 un instrumento musical que produce son mediante golpes contra unha superficie ou impactando unha peza contra outra, as\u00ed mesmo como tam\u00e9n por axitaci\u00f3n ou raspado, con ou sen o auxilio de baquetas. Das formas de clasificaci\u00f3n de instrumentos musicais, esta \u00e9 a menos precisa e a que pos\u00fae a maior variedade de instrumentos, a maior parte dos cales pos\u00faen altura indeterminada (ou sexa, non poden ser precisamente afinados), que son utilizados primordialmente con funci\u00f3n r\u00edtmica, como \u00e9 o caso da maior parte dos tambores, os ferri\u00f1os e os pratos. Os instrumentos de percusi\u00f3n de altura definida, como son os xil\u00f3fonos, poden ser empregados con funci\u00f3n mel\u00f3dica e harm\u00f3nica.\nHistoria.\nOs instrumentos de percusi\u00f3n son os m\u00e1is antigos que existen. En moitos sitios arqueol\u00f3xicos encontr\u00e1ronse representaci\u00f3ns de persoas danzando arredor dun tambor. Tam\u00e9n se encontraron moitos obxectos musicais como toros de \u00e1rbores fosilizadas, posiblemente usados como tambores primitivos, ou diversas versi\u00f3ns de lit\u00f3fonos, rochas de diversos tama\u00f1os que eran dispostas sobre un tronco ou buraco no chan, usadas para producir m\u00fasica mel\u00f3dica por percusi\u00f3n.\nClasificaci\u00f3n.\nA\u00ednda colectivamente chamados instrumentos de percusi\u00f3n, esta categor\u00eda pode ser subdividida por diversos criterios. As formas m\u00e1is com\u00fans de clasificaci\u00f3n dividen os instrumentos de percusi\u00f3n por definici\u00f3n do son (se poden producir notas afinadas ou non), polo m\u00e9todo de execuci\u00f3n (percusi\u00f3n, axitaci\u00f3n ou raspado) ou polo elemento produtor do son (idi\u00f3fonos, membran\u00f3fonos e cordas percutidas). Mais ningunha destas formas de clasificaci\u00f3n \u00e9 cerrada, e en xeral, comb\u00ednanse entre elas. As\u00ed podemos dicir que un xil\u00f3fono \u00e9 un idi\u00f3fono percutido de altura definida e que un taiko \u00e9 un membran\u00f3fono percutido de altura indefinida."}
{"id": "2664", "revid": "1131", "url": "https://gl.wikipedia.org/wiki?curid=2664", "title": "Idi\u00f3fono", "text": "Un idi\u00f3fono \u00e9 un conxunto de instrumentos que producen sons por si mesmos \u00f3 seren tocados de moitos xeitos: raspados, pulsados, sacudidos, golpeados...\nHai d\u00faas clases de idi\u00f3fonos: os que te\u00f1en unha altura determinada e os que te\u00f1en altura indeterminada. Entre os primeiros enc\u00f3ntrase o glockenspiel, o xil\u00f3fono, a marimba e o vibr\u00e1fono. Entre os idi\u00f3fonos de son indeterminado enc\u00f3ntranse as maracas, as casta\u00f1olas, o tri\u00e1ngulo, os ax\u00f3uxeres, as claves etc."}
{"id": "2665", "revid": "6460262", "url": "https://gl.wikipedia.org/wiki?curid=2665", "title": "Orlando Bloom", "text": "Orlando Jonathan Blanchard Bloom \u00e9 un actor nado o 13 de xaneiro do ano 1977 na vila de Canterbury.\nBiograf\u00eda.\nOrlando Jonathan Blanchard Bloom naceu en Canterbury, Inglaterra.\nPoder\u00eda dicirse que Orlando Bloom \u00e9 actor grazas \u00e1 s\u00faa nai: foi ela quen lles inculcou a el e \u00e1 s\u00faa irm\u00e1 a paix\u00f3n polas artes cando eran pequenos. Animado por ela, Orlando empezou recitando poes\u00eda en festivais da s\u00faa localidade. E pouco despois, estando a\u00ednda no colexio, decidiu que quer\u00eda dedicarse \u00e1 interpretaci\u00f3n.\n\u00d3s 16 anos trasladouse a Londres e uniuse ao National Youth Theatre, onde actuou durante d\u00faas tempadas. M\u00e1is tarde conseguiu unha bolsa para estudar na British American Drama Academy. Durante aquel tempo acudiu a multitude de castings; iso permitiulle facerse con pequenos traballos na televisi\u00f3n brit\u00e1nica e cun breve papel secundario en Wilde, pel\u00edcula sobre a vida de Oscar Wilde coa que debutou na gran pantalla en 1997.\nA s\u00faa carreira cinematogr\u00e1fica xa comezara, pero a\u00ednda as\u00ed Bloom preferiu tomarse un tempo para ampliar a s\u00faa educaci\u00f3n. As\u00ed que se inscribiu na Guildhall School of Music and Drama de Londres, unha prestixiosa escola pola que tam\u00e9n pasou xente como Ewan McGregor ou Ben Chaplin.\nA\u00ednda estaba na escola cando lle xurdiu a posibilidade de presentarse \u00f3 casting de The lord of the rings, a trilox\u00eda que preparaba Peter Jackson sobre a obra de Tolkien. Bloom presentouse nun principio para o papel de Faramir, pero Jackson decidiu ficharlle finalmente para interpretar a Legolas.\nDeste xeito, Orlando converteuse nun dos principais protagonistas das tres pel\u00edculas: ', ' e \"\". O grande \u00e9xito do proxecto logrou que o seu nome fix\u00e9sese popular rapidamente e convert\u00e9sese nunha das novas estrelas de Hollywood.\nTras participar no Se\u00f1or dos Aneis, Orlando Bloom traballou noutros tres proxectos destacados: o aclamado filme b\u00e9lico \"Black Hawk Down\", de Ridley Scott; a pel\u00edcula de aventuras \"\", un \u00e9xito de portelo que protagonizou xunto a Johnny Depp; e a superproduci\u00f3n \u00e9pica \"Troia\", xunto a Brad Pitt e Eric Bana.\nRecentemente estreou \"Kingdom of Heaven\", un filme \u00e9pico que protagonizaba xunto a Liam Neeson e Eva Green, e \"Elizabethtown\", unha comedia rom\u00e1ntica na que compartiu cartel con Kirsten Dunst. Tras iso volveu envorcarse no proxecto de Piratas do Caribe, e nas s\u00faas d\u00faas secuelas: ' e a recentemente estreada '.\nActualmente l\u00edgaselle amorosamente coa cantante estadounidense Katy Perry."}
{"id": "2668", "revid": "1505", "url": "https://gl.wikipedia.org/wiki?curid=2668", "title": "Membran\u00f3fono", "text": "Nos membran\u00f3fonos o son \u00e9 producido polo golpe ou fricci\u00f3n de membranas en tensi\u00f3n. Neste tipo de instrumentos at\u00f3panse os tambores , os timbais e a caixa, alg\u00fans instrumentos de percusi\u00f3n latina e percusi\u00f3n africana, como \u00e9 o caso do bong\u00f3 e a conga (tumbadora), e na m\u00fasica tradicional galega e na doutras rexi\u00f3ns: o tamboril."}
{"id": "2669", "revid": "1987", "url": "https://gl.wikipedia.org/wiki?curid=2669", "title": "Charles Babbage", "text": "Charles Babbage, nado en Teignmouth, Devon, Gran Breta\u00f1a, o 26 de decembro de 1791 e finado o 18 de outubro de 1871, foi un matem\u00e1tico ingl\u00e9s e cient\u00edfico protoinform\u00e1tico. Foi a primeira persoa en concibir a idea do que hoxe chamariamos un ordenador. No Museo de Ciencias de Londres exh\u00edbense partes dos seus mecanismos inconclusos.\nTraxectoria.\nPrimeiros anos.\nNado en 1791 en Teignmouth, Devonshire, fillo dun adi\u00f1eirado banqueiro de Londres, Benjamin Babbage. Foi alumno do Trinity College e de Peterhouse en Cambridge, onde se graduou en 1814. Este mesmo ano, casou con Georgiana Whitmore sen o consentimento do seu pai, polo que perdeu o acceso \u00e1 fortuna deste. Tiveron oito fillos, pero s\u00f3 tres viviron \u00e1 idade adulta. A esposa de Babbage morreu en 1827.\nDese\u00f1o de computadoras.\nNos tempos de Babbage, fac\u00edase uso de t\u00e1boas matem\u00e1ticas impresas elaboradas a man. Babbage era consciente dos erros que se daban nestas t\u00e1boas, polo que concibiu a idea de que unha m\u00e1quina poder\u00eda encargarse destes c\u00e1lculos e mellorar a s\u00faa fiabilidade, xa que non estar\u00eda suxeita ao cansazo nin ao aburrimento que afectaban \u00e1s persoas. Esta idea t\u00edvoa en 1812. Tres diversos factores parec\u00edan telo influenciado: unha aberraci\u00f3n \u00e1 desorde, o seu co\u00f1ecemento de t\u00e1boas logar\u00edtmicas, e os traballos de m\u00e1quinas calculadoras realizadas por Blaise Pascal e Gottfried Leibniz. En 1822, nunha carta dirixida a Sir Humphrey Davy na aplicaci\u00f3n de maquinaria ao c\u00e1lculo e impresi\u00f3n de t\u00e1boas matem\u00e1ticas, discutiu os principios dunha m\u00e1quina calculadora.\nM\u00e1quina diferencial.\nPresentou un modelo que chamou m\u00e1quina diferencial na Royal Astronomical Society en 1821. O seu prop\u00f3sito era tabular polinomios usando un m\u00e9todo num\u00e9rico chamado o m\u00e9todo das diferenzas. A sociedade aprobou a s\u00faa idea, e apoiou a s\u00faa petici\u00f3n dunha concesi\u00f3n de 1.500 \u00a3 outorgadas para este fin polo goberno brit\u00e1nico en 1823.\nBabbage comezou a construci\u00f3n da s\u00faa m\u00e1quina, pero esta nunca foi terminada. D\u00faas cousas foron mal. Un era que a fricci\u00f3n e engrenaxes internos dispo\u00f1ibles non eran o bastantes bos para que os modelos fosen terminados, sendo tam\u00e9n as vibraci\u00f3ns un problema constante. O outro foi que Babbage cambiaba incesamente o dese\u00f1o da m\u00e1quina. En 1833 gast\u00e1ranse 17.000 \u00a3 sen resultado satisfactorio.\nEn 1991, coincidindo co bicentenario do nacemento de Babbage, o museo de ciencia de Kensington, constru\u00edu unha m\u00e1quina diferencial base\u00e1ndose nos debuxos de Babbage e utilizando s\u00f3 t\u00e9cnicas dispo\u00f1ibles naquela \u00e9poca. A m\u00e1quina funcionou sen problemas.\nM\u00e1quina anal\u00edtica.\nEntre 1833 e 1842, Babbage intentouno de novo; esta vez, intentou constru\u00edr unha m\u00e1quina que fose programable para facer calquera tipo de c\u00e1lculo, non s\u00f3 os referentes ao c\u00e1lculo de t\u00e1boas logar\u00edtmicas ou funci\u00f3ns polin\u00f3micas. Esta foi a m\u00e1quina anal\u00edtica. O dese\u00f1o base\u00e1base no telar de Joseph Marie Jacquard, o cal usaba tarxetas perforadas para determinar como unha costura deb\u00eda ser realizada. Babbage adaptou o seu dese\u00f1o para conseguir calcular funci\u00f3ns anal\u00edticas. A m\u00e1quina anal\u00edtica ti\u00f1a dispositivos de entrada baseados nas tarxetas perforadas de Jacquard, un procesador aritm\u00e9tico, que calculaba n\u00fameros, unha unidade de control que determinaba que tarefa deb\u00eda ser realizada, un mecanismo de sa\u00edda e unha memoria onde os n\u00fameros pod\u00edan ser almacenados ata ser procesados. Consid\u00e9rase que a m\u00e1quina anal\u00edtica de Babbage foi a primeira computadora do mundo. Un dese\u00f1o inicial plenamente funcional dela foi terminado en 1835. Con todo, debido a problemas similares aos da m\u00e1quina diferencial, a m\u00e1quina anal\u00edtica nunca foi terminada. En 1842, para obter o financiamento necesario para realizar o seu proxecto, Babbage contactou con Sir Robert Peel. Peel rexeitouno, e ofreceu a Babbage un t\u00edtulo de cabaleiro que foi rexeitado por Babbage. Lady Ada Lovelace, matem\u00e1tica e filla de Lord Byron, decatouse dos esforzos de Babbage e interesouse na s\u00faa m\u00e1quina. Promoveu activamente a m\u00e1quina anal\u00edtica, e escribiu varios programas para a m\u00e1quina anal\u00edtica. Os diferentes historiadores concordan que esas instruci\u00f3ns fan de Ada Lovelace a primeira programadora de computadoras no mundo.\nComputaci\u00f3n anos despois.\nEn 1855 un su\u00edzo chamado George Schuetz constru\u00edu con \u00e9xito un modelo da m\u00e1quina diferencial. Este base\u00e1base no dese\u00f1o de 1834 de Babbage, que estivo entre os que o que a examinaron. En 1859, o goberno Brit\u00e1nico comprou unha destas m\u00e1quinas para o seu uso na Oficina Xeral do Rexistro. A compra non tivo efectos con todo nas continuas denegaci\u00f3ns do Goberno dos fondos necesarios para a construci\u00f3n da m\u00e1is avanzada m\u00e1quina anal\u00edtica.\nDebido en parte aos esforzos de Babbage en facer funcionar estas m\u00e1quinas os Brit\u00e1nicos obtiveron unha maquinaria e engrenaxes superiores durante as seguintes d\u00e9cadas, raz\u00f3n que contribu\u00edu parcialmente \u00e1 superioridade da mari\u00f1a Brit\u00e1nica na primeira guerra mundial.\nPromoci\u00f3n do c\u00e1lculo anal\u00edtico.\nBabbage \u00e9 recordado por outras realizaci\u00f3ns tam\u00e9n. A promoci\u00f3n do c\u00e1lculo anal\u00edtico \u00e9 quizais a primeira entre elas. En 1812, Babbage colaboraba activamente na Sociedade Anal\u00edtica. A tarefa primordial desta sociedade, conducida polo estudante George Woodhouse, era promover o Leibniziano, ou c\u00e1lculo anal\u00edtico, sobre o estilo de c\u00e1lculo Newtoniano. O c\u00e1lculo de Newton era torpe e aproximado, e era usado m\u00e1is por raz\u00f3ns pol\u00edticas que pr\u00e1cticas. A Sociedade Anal\u00edtica inclu\u00eda a Sir John Herschel e George Peacock entre os seus membros. Nos anos 1815-1817 contribu\u00edu no \"calculo de funci\u00f3ns\" das \"Philosophical Transactions\" -transacci\u00f3ns filos\u00f3ficas-, e en 1816 foi feito membro da Royal Society.\nCriptograf\u00eda.\nCharles Babbage tam\u00e9n logrou resultados notables en criptograf\u00eda. Rompeu c\u00edfraa auto chave de Vigen\u00e8re, as\u00ed como a cifra moito m\u00e1is d\u00e9bil que se chama cifra Vigen\u00e8re hoxe en d\u00eda. A cifra do auto chave foi chamada \"a cifra indescifrable\", a\u00ednda que debido \u00e1 confusi\u00f3n popular moitos pensaron que a cifra apolialfabetica m\u00e1is d\u00e9bil era indescifrable. O descubrimento de Babbage foi usado en campa\u00f1as militares inglesas, e era considerado un segredo militar. Como resultado o m\u00e9rito por descifrar esta clave foille outorgado a Friedrich Kasiski, quen descifrou tam\u00e9n este sistema criptogr\u00e1fico alg\u00fans anos despois.\nOutras realizaci\u00f3ns.\nDe 1828 a 1839 Babbage foi profesor de matem\u00e1ticas en Cambridge. Escribiu artigos en distintas revistas cient\u00edficas, e era membro activo da \"Astronomical Society\" -sociedade astron\u00f3mica- en 1820 e da \"Statistical Society\" -sociedade estat\u00edstica- en 1834. Durante os \u00faltimos anos da s\u00faa vida residiu en Londres, dedic\u00e1ndose \u00e1 construci\u00f3n de m\u00e1quinas capaces da execuci\u00f3n de operaci\u00f3ns aritm\u00e9ticas e c\u00e1lculos alx\u00e9bricos.\nPropuxo o sistema de franqueo postal que utilizamos hoxe en d\u00eda. Ata ent\u00f3n o custo de enviar unha carta depend\u00eda da distancia que ti\u00f1a que viaxar; Babbage advertiu que o custo do traballo requirido para calcular o prezo de cada carta superaba o custo do franqueo desta e propuxo un \u00fanico custo para cada carta con independencia do sitio do pa\u00eds ao que era enviada.\nFoi o primeiro en sinalar que a anchura do anel dunha \u00e1rbore depend\u00eda do tempo que fixera ese ano, polo que ser\u00eda posible deducir climas pasados estudando \u00e1rbores antigas.\nInventou o \"avisador de vacas\", un aparello que se suxeitaba \u00e1 parte dianteira das locomotoras de vapor para que as vacas apart\u00e1sense das v\u00edas do ferrocarril.\nInteresouse tam\u00e9n por temas pol\u00edticos e sociais e iniciou unha campa\u00f1a para desfacerse dos organilleros e m\u00fasicos rueiros de Londres, a\u00ednda que estes pasaron ao contraataque e organiz\u00e1banse en torno \u00e1 s\u00faa casa tocando o m\u00e1is alto que pod\u00edan."}
{"id": "2671", "revid": "56817", "url": "https://gl.wikipedia.org/wiki?curid=2671", "title": "Glockenspiel", "text": "O glockenspiel ou lira \u00e9 un instrumento de percusi\u00f3n, idi\u00f3fono que consiste nunha serie de lamelas met\u00e1licas dispostas cromaticamente que producen son \u00f3 ser golpeadas cunhas baquetas (normalmente de metacrilato, de metal ou doutro material duro que produza un son limpo). O son producido \u00e9 parecido ao dunha camp\u00e1."}
{"id": "2676", "revid": "6", "url": "https://gl.wikipedia.org/wiki?curid=2676", "title": "Idi\u00f3fonos", "text": ""}
{"id": "2677", "revid": "6", "url": "https://gl.wikipedia.org/wiki?curid=2677", "title": "Membran\u00f3fonos", "text": ""}
{"id": "2679", "revid": "23204", "url": "https://gl.wikipedia.org/wiki?curid=2679", "title": "Xil\u00f3fono", "text": "O xil\u00f3fono \u00e9 un instrumento de percusi\u00f3n, idi\u00f3fono, formado por l\u00e1minas de madeira, normalmente de palisandro (madeiras moi apreciadas e custosas) ou de materiais sint\u00e9ticos. Estas l\u00e1minas est\u00e1n dispostas de maneira crom\u00e1tica e soan ao ser golpeadas por baquetas. Os xil\u00f3fonos caracter\u00edzanse por seren de tama\u00f1o pequeno. Existe unha variedade de xil\u00f3fono chamada xilo-marimba, con caracter\u00edsticas que se atopan entre as dos dous instrumentos."}
{"id": "2680", "revid": "23204", "url": "https://gl.wikipedia.org/wiki?curid=2680", "title": "Basalto", "text": "O basalto \u00e9 unha rocha volc\u00e1nica, a m\u00e1is abundante no planeta Terra.\nCaracter\u00edsticas.\nSon rochas escuras, case negras, pesadas e moi duras. Os seus minerais esenciais son a olivina, os plaxioclasios, e os piroxenos, e non conte\u00f1en cuarzo ou cont\u00e9\u00f1eno en volumes mi\u00fados. Pola s\u00faa resistencia \u00e1 compresi\u00f3n \u00e9 unha rocha moi empregada na construci\u00f3n civil.\nForma a codia oce\u00e1nica cando a lava bas\u00e1ltica sae polas dorsais submarinas. Un dos maiores dep\u00f3sitos do mundo at\u00f3pase en Bacia do r\u00edo Paran\u00e1 no sur do Brasil, en Siberia e tam\u00e9n, a\u00ednda que en menor volume pero moi evidentes, en Hawai. En Espa\u00f1a hai basaltos en Olot (provincia de Xirona), Campos de Calatrava (provincia de Cidade Real), Cartagena e nas Illas Canarias."}
{"id": "2682", "revid": "83328", "url": "https://gl.wikipedia.org/wiki?curid=2682", "title": "Pegmatita", "text": "As pegmatitas son rochas subvolc\u00e1nicas moi abundantes. Est\u00e1n constitu\u00eddas por grandes cristais, que poden chegar a medir m\u00e1is dun metro e pesar varias toneladas.\nCaracter\u00edsticas.\nEstas rochas te\u00f1en un grande interese econ\u00f3mico. Delas extr\u00e1ense os seus compo\u00f1entes maioritarios, seixo e feldespato, para a industria do vidro e a cer\u00e1mica. Algunhas conte\u00f1en pedras preciosas, como esmeraldas e topacios. Outras te\u00f1en minerais con elementos raros, como o berilio e o litio, que se usan na electr\u00f3nica para obter aliaxes met\u00e1licas lixeiras."}
{"id": "2683", "revid": "27155", "url": "https://gl.wikipedia.org/wiki?curid=2683", "title": "Sill", "text": "Os sills ou fil\u00f3ns camada son masas rochosas intrusivas estreitas, paralelas \u00f3 plano entre os estratos, ou \u00f3s planos de xistosidade, da rocha encaixante en concordancia con eles. Son un dos tipos de intrusi\u00f3ns que poden orixinar as rochas magm\u00e1ticas plut\u00f3nicas."}
{"id": "2684", "revid": "22570", "url": "https://gl.wikipedia.org/wiki?curid=2684", "title": "Marimba", "text": "A marimba \u00e9 un instrumento de percusi\u00f3n, idi\u00f3fono, formado ao igual que xil\u00f3fono por lamelas de madeira, normalmente de Pau Santo ou Pau Rosa, que \u00f3 seren golpeadas con baquetas producen un son doce e melodioso. \u00c9 un instrumento, como outros deste tipo de percusi\u00f3n, que est\u00e1 en fase de experimentaci\u00f3n, a\u00ednda que xa fora inventado polor determinados pobos africanas que logo contactaron con pobos do actual M\u00e9xico (ou sinxelamente inventada por estes derradeiros, non se sabe ben). Por iso ata o momento non existen moitas partituras para este curioso instrumento."}
{"id": "2685", "revid": "111586", "url": "https://gl.wikipedia.org/wiki?curid=2685", "title": "Droga", "text": "A droga \u00e9 o termo xeral polo que se designa as\u00ed calquera substancia con capacidade de alterar un proceso biol\u00f3xico ou qu\u00edmico nun organismo vivo, cun prop\u00f3sito determinado, como por exemplo combater unha enfermidade, aumentar a resistencia f\u00edsica, ou modificar a resposta inmunol\u00f3xica. O cerebro \u00e9 a zona m\u00e1is sens\u00edbel aos efectos das drogas.\nXeralmente o termo droga util\u00edzase para se referir \u00e1s de uso ilegal, en cambio para as de uso m\u00e9dico acost\u00famase preferir o termo f\u00e1rmaco.\nDrogas medicinais (para o tratamento de enfermidades).\nO concepto farmacol\u00f3xico e m\u00e9dico da palabra droga \u00e9 calquera substancia qu\u00edmica capaz de modificar o funcionamento dun ser vivo. Este concepto ref\u00edrese a que a modificaci\u00f3n pode ser prexudicial ou beneficiosa para o ser vivo, e que depende do tempo de administraci\u00f3n e da dose. Paracelso, pai da farmacolox\u00eda, en 1500 dixo que todas as substancias son velenos, a diferenza dun veleno cun medicamento \u00e9 a dose, \u00e9 dicir que un medicamento administrado en dose e durante un tempo inadecuado t\u00f3rnase nun factor prexudicial que pode chegar at\u00e9 a morte. Un medicamento difer\u00e9nciase dunha droga en que \u00e9 usada para o diagn\u00f3stico, prevenci\u00f3n ou tratamento das enfermidades e asem\u00e9llase a unha droga en que tam\u00e9n \u00e9 unha substancia qu\u00edmica capaz de modificar o funcionamento dun ser vivo.\nDrogas de uso recreacional ou drogas de abuso.\nAs drogas de abuso son substancias de orixe natural ou sint\u00e9tico con efectos sobre o sistema nervioso central, utilizada con fins extraterap\u00e9uticos.\nO que unha substancia sexa definida como droga dec\u00eddese por elementos socioculturais m\u00e1is que polas s\u00faas caracter\u00edsticas farmacol\u00f3xicas. As substancias clasificadas como drogas sono porque a sociedade as codificou culturalmente como tales entrando, ademais, en contacto con elas e us\u00e1ndoas precisamente para conseguir os efectos que se agardan delas.\nA investigaci\u00f3n farmacol\u00f3xica e bioqu\u00edmica, mostrando as propiedades e os efectos de determinadas substancias sobre o organismo, pode sinalar cales son drogas te\u00f3ricas ou potenciais. Mais para que as ditas substancias adquiran o status de drogas han de ser codificadas culturalmente como tales.\nPara que unha substancia poida ser considerada como droga, \u00e9 preciso que te\u00f1a provocado nalg\u00fan dos seus usuarios unha s\u00edndrome de dependencia, percibido como tal polo propio usuario, polos do seu contorno ou pola sociedade. A aparici\u00f3n dunha s\u00edndrome de dependencia depende das propiedades farmacol\u00f3xicas da substancia ao interactuar cun organismo vivo.\nAs drogas de abuso acostuman ser substancias psic\u00f3tropas e estupefacientes.\nClasificaci\u00f3n das drogas de uso recreacional ou drogas de abuso.\nPodemos clasificar as drogas de abuso en funci\u00f3n dos seus efectos sobre o cerebro en dous grandes grupos:\nDrogas intelixentes.\nHai f\u00e1rmacos, alimentos e suplementos nutricionais que se presentan como axuda para mellorar o rendemento intelectual e a sa\u00fade. \u00c1s veces denominadas coa forma inglesa \"smart drugs\", as drogas intelixentes, denominaci\u00f3n baixo a que se engloba unha gran cantidade de produtos con certas caracter\u00edsticas com\u00fans: pretenden aumentar o rendemento, non son aditivos, carecen practicamente de efectos adversos e poden adquirirse m\u00e1is ou menos facilmente en diversos establecementos. Pero hai escasa evidencia que realmente aumenten as capacidades cognitivas en xente san .\nHistoria das drogas.\nOs homes da antiga Grecia tam\u00e9n eran afeccionados a ese tipo de substancias anabolizantes, fac\u00edano para sa\u00edr do mundo. \nDesde as primeiras civilizaci\u00f3ns como a asiria at\u00e9 o s\u00e9culo XXI, o ser humano consumiu todo tipo de drogas por diferentes motivos, como relixiosos, rituais, medicinais, h\u00e1bito ou costume, distracci\u00f3n ou hedonismo."}
{"id": "2686", "revid": "40002", "url": "https://gl.wikipedia.org/wiki?curid=2686", "title": "Vibr\u00e1fono", "text": "O vibr\u00e1fono \u00e9 un instrumento de percusi\u00f3n, idi\u00f3fono, formado por lamelas met\u00e1licas que se dispo\u00f1en de forma crom\u00e1tica. \u00c9 un instrumento moi antigo, descendente dos metal\u00f3fonos de Xava e Bal\u00ed. As lamelas est\u00e1n suspendidas e debaixo te\u00f1en uns tubos resoadores. Na actualidade conta con novos avances, como a colocaci\u00f3n dun pedal que fai que se suspendan completamente todas as lamelas ou se apaguen contra unhas almofadi\u00f1as. Tam\u00e9n conta cun pequeno motor que move unhas aspas dentro dos tubos e o toca; o son resoa e fai un bonito vibrato ."}
{"id": "2689", "revid": "23204", "url": "https://gl.wikipedia.org/wiki?curid=2689", "title": "Meninxite", "text": "A meninxite \u00e9 a inflamaci\u00f3n, xeralmente de causa infecciosa, das envolturas e membranas (meninxes) que recobren o cerebro e a medula espi\u00f1al. A\u00ednda que o tipo m\u00e1is com\u00fan de microorganismo que a provoca son os virus, algunhas bacterias, axentes qu\u00edmicos e, ata, c\u00e9lulas tumorais poden causar meninxite. A encefalite e o absceso cerebral poden acompa\u00f1ar \u00e1 meninxite como complicaci\u00f3n (debido \u00e1 extensi\u00f3n da bacteria \u00e1s estruturas cerebrais veci\u00f1as).\nAs bacterias m\u00e1is importantes que causan a meninxite son \"Streptococcus pneumoniae\", e \"Neisseria meningitidis\". A\u00ednda que \"Haemophilus influenzae\" pode ser causa de meninxite, naqueles pa\u00edses en que a s\u00faa vacina se incl\u00fae no calendario vacinal, desapareceu como axente de infecci\u00f3ns graves. Por\u00e9n, as distintas vacinas existentes s\u00f3 protexen fronte a un tipo de xerme, permanecendo vulnerables ao resto de axentes, e ademais, na actualidade, non hai vacina ningunha para a meninxite B.\nA distinci\u00f3n que se fai entre A, B e C d\u00e9bese aos diferentes tipos (serotipos) da bacteria \"Neisseria meningitidis\", que son as bacterias m\u00e1is frecuentes como causa de meninxite epid\u00e9mica. No calendario vacinal galego incl\u00faese a vacina contra o tipo C a partir dos dous meses. Foi esta mesma variedade de meninxite a que foi obxecto de campa\u00f1as vacinais en Galicia (a \u00faltima no 2006), debido a que se observou un importante ascenso dos gromos por ela producidos.\nOs s\u00edntomas e m\u00e9todos de diagn\u00f3stico son similares aos da encefalite. O cultivo de l\u00edquido cefalorraqu\u00eddeo \u00e9 crucial para determinar o axente causante, en ocasi\u00f3ns o cultivo do sangue pode determinar a etiolox\u00eda. Xunto a febre e v\u00f3mitos, un dos principais s\u00edntomas \u00e9 a rixidez da caluga que pode determinarse apoi\u00e1ndose no \"signo de Brudzinski\" que consiste en tombar ao paciente e flexionarlle cara a arriba a cabeza. A rixidez do pescozo far\u00e1 que non se poida dobrar este ou que flexione involuntariamente as pernas. En nenos menores de 1 ano, non adoita presentarse esta rixidez polo que o pediatra neste caso tam\u00e9n apalpa a fontanela anterior para determinar o seu abombamento.\nDebido a que a meninxite bacteriana \u00e9 unha urxencia sanitaria grave, con altos niveis de mortalidade e a que a causa \u00e9 tratable con antibi\u00f3ticos, os pacientes que se sospeite que te\u00f1an meninxite deben ser sometidos inmediatamente a unha punci\u00f3n lumbar, tras unha TAC (o que evitar\u00e1 un posible inchazo cerebral que pode causar unha hernia cerebral durante a punci\u00f3n lumbar) e debe comezarse rapidamente o tratamento con antibi\u00f3ticos de amplo espectro unha vez que os estudos de cultivos sexan completados. Se non se pode realizar unha punci\u00f3n lumbar debido a un inchazo cerebral ou a un posible absceso cerebral concomitante, d\u00e9bese comezar o tratamento cun antibi\u00f3tico de amplo espectro en todo caso e, posteriormente, pode ser substitu\u00eddo por un antibi\u00f3tico m\u00e1is espec\u00edfico, dependendo dos resultados dos estudos de cultivos sangu\u00edneos.\nA meninxite c\u00e1usase xeralmente por enfermidades infecciosas das estruturas veci\u00f1as (seos paranasais, c\u00e9lulas mastoides do o\u00eddo etc.) D\u00e9bense de realizar probas diagn\u00f3sticas para atopar e tratar tam\u00e9n esas posibles causas de infecci\u00f3n. As convulsi\u00f3ns aparecen frecuentemente durante o curso da meninxite e son tratadas con medicaci\u00f3n anti-espasm\u00f3dica, como a fenito\u00edna.\nCausas de meninxite.\nAs causas de meninxite son moi variables, e abranguen axentes infecciosos m\u00faltiples, t\u00f3xicos ou neoplasias.\nMeninxite de causa infecciosa.\nExisten numerosos axentes infecciosos con capacidade para producir unha meninxite, xa sexa illada ou en forma de meningoencefalite. Os causantes poden ser bacterias, virus, protozoos ou outros parasitos. Os distintos axentes poden dar lugar a cadros cl\u00ednicos moi semellantes, diferenci\u00e1ndose en pequenos matices cl\u00ednicos e anal\u00edticos entre elas.\nMeninxite bacteriana.\nA meninxite bacteriana pode ser causada por numerosas bacterias, tanto grampositivas, coma gramnegativas coma \u00e1cido-alcol-resistentes. As bacterias m\u00e1is com\u00fans son:\nMeninxite v\u00edrica.\nA meninxite viral \u00e9 unha entidade frecuente, que acostuma acompa\u00f1arse dunha infecci\u00f3n do tecido cerebral constitu\u00edndo unha meningoencefalite. A meninxite v\u00edrica pode ser causada, entre outros, por:\nMeninxite f\u00fanxica.\nA meninxite f\u00fanxica \u00e9 unha enfermidade m\u00e1is com\u00fan en inmunodeprimidos. Os fungos que poden causar meninxite son: cryptococcus neoformans, histoplasma capsulatum, candida etc.\nMeninxite parasitaria.\nExisten diversos parasitos que poden producir unha meninxite. Son infecci\u00f3ns pouco com\u00fans na poboaci\u00f3n xeral, pero moito m\u00e1is nas persoas cun sistema inmunitario feble. Os m\u00e1is com\u00fans son:"}
{"id": "2693", "revid": "6", "url": "https://gl.wikipedia.org/wiki?curid=2693", "title": "Pegmatitas", "text": ""}
{"id": "2694", "revid": "6", "url": "https://gl.wikipedia.org/wiki?curid=2694", "title": "Sills", "text": ""}
{"id": "2699", "revid": "22570", "url": "https://gl.wikipedia.org/wiki?curid=2699", "title": "Lei de Stefan-Boltzmann", "text": "A Lei de Stefan-Boltzmann (tam\u00e9n co\u00f1ecida como Lei de Stefan) establece que a enerx\u00eda total radiada por unidade de \u00e1rea superficial dun corpo negro na unidade de tempo (radiaci\u00f3n do corpo negro), (ou a densidade de fluxo enerx\u00e9tico (fluxo radiante) ou potencia emisora), \"j\"* \u00e9 directamente proporcional \u00e1 cuarta potencia da s\u00faa temperatura termodin\u00e1mica \"T\":\nA constante de proporcionalidade (non \u00e9 unha constante fundamental) \u00e9 chamada constante de Stefan-Boltzmann ou constante de Stefan \u03c3. O seu valor \u00e9 5.670 400(40) \u00d7 10\u22128 J s\u22121 m\u22122 K\u22124. A lei foi descoberta de xeito experimental por Jo\u017eef Stefan (1835-1893) no ano 1879 e derivada de xeito te\u00f3rico no marco da termodin\u00e1mica por Ludwig Boltzmann (1844-1906) no 1884. Boltzmann supuxo unha m\u00e1quina t\u00e9rmica ideal coa luz como susbtancia de traballo semellante a un gas. Esta lei a a \u00fanica lei da natureza que leva o nome dun f\u00edsico esloveno. Hoxe p\u00f3dese derivar a lei da Lei de Planck sobre a radiaci\u00f3n dun corpo negro:\ne \u00e9 v\u00e1lida s\u00f3 para obxectos de cor negra ideal, os perfectos radiantes, chamados corpos negros (?). Stefan publicou esta lei o 20 de marzo no artigo \"\u00dcber die Beziehung zwischen der W\u00e4rmestrahlung und der Temperatur\" (\"Das relaci\u00f3ns entre radiaci\u00f3n t\u00e9rmica e temperatura\") nos \"Bolet\u00edns das sesi\u00f3ns\" da Academia das Ciencias de Viena.\nTemperatura do Sol.\nCon esta lei Stefan tam\u00e9n determinou a temperatura da superficie solar. Co\u00f1eceu, a partir dos datos de Charles Soret (1854\u20131904) que a densidade do fluxo enerx\u00e9tico solar \u00e9 29 veces maior que a densidade do fluxo enerx\u00e9tico dunha lamela de metal quencida a temperatura equivalente. Unha lamela redonda foi situada a unha distancia do aparello de medida tal que poder\u00eda ser vista co mesmo \u00e1ngulo que o sol. Soret estimou que a temperatura da lamela era entre 1900\u00a0\u00b0C e 2000\u00a0\u00b0C. Stefan supuxo que 1/3 do fluxo da enerx\u00eda solar \u00e9 absorbido pola atmosfera terrestre, co que colleu un valor total para o fluxo enerx\u00e9tico do Sol os 3/2 do observado; polo tanto, 3*29/2 = 43,5 veces. Medidas m\u00e1is precisas da absorci\u00f3n atmosf\u00e9rica foron feitas en 1888 e 1904. A temperatura Stefan obtida foi un valor medio entre os anteriores, 1950\u00a0\u00b0C, e polo tanto a temperatura termodin\u00e1mica absoluta moi pr\u00f3xima a 2200 K. Como 2.574 = 43.5, s\u00e9guese que a temperatura solar \u00e9 2.57 veces maior que a da lamela, collendo Stefan un valor de 5430\u00a0\u00b0C ou 5700 K (o valor aceptado na actualidade \u00e9 5780 K). Este foi o primeiro valor acordado para a temperatura do Sol. Con anterioridade foran supostos de arredor de 1800\u00a0\u00b0C ata 13,000,000\u00a0\u00b0C. O primeiro valor de 1800\u00a0\u00b0C fora determinado por Claude Servais Mathias Pouillet (1790-1868) no 1838 usando a lei de Dulong-Petit. Pouilett colleu tam\u00e9n a metade do valor do fluxo enerx\u00e9tico solar. Pode que este resultado lembrara a Stefan que a lei de Dulong-Petit pod\u00eda non ser exacta a altas tempraturas: Se collemos a luz solar cunha lente, podemos quencer un s\u00f3lido a unha temperatura moito maior que 1800\u00a0\u00b0C.\nA Lei de Stefan-Boltzmann \u00e9 un exemplo de lei potencial.\nExemplos.\nCoa Lei de Stefan-Boltzmann, os astr\u00f3nomos pode inferir facilmente o raio das estrelas. A lei e tam\u00e9n usada na termodin\u00e1mica dos furados negros na chamada radiaci\u00f3n de Hawking. De xeito semellante podemos calcular a temperatura da Terra \"T\"E:\nonde \"T\"S \u00e9 a temperatura do Sol, \"r\"S o radio do Sol e \"a\"0 a unidade astron\u00f3mica e podemos tomar 6\u00a0\u00b0C, as\u00ed, o noso Sol \u00e9 unhas 964 veces m\u00e1is quente que a Terra. Isto amosa de xeito aproximado que \"T\" ~ 300 K \u00e9 a temperatura do noso mundo. O m\u00e1is pequeno cambio da distancia dende o Sol ou das condici\u00f3ns atmosf\u00e9ricas poder\u00eda cambiar a temperatura media da Terra.\nAlg\u00fans f\u00edsicos criticaron a Stefan por usar un m\u00e9todo inaudito antes para determinar a lei. \u00c9 certo que foi axudado por algunhas coincidencias afortunadas, pero isto non significa que non fixera a deduci\u00f3n limpamente."}
{"id": "2700", "revid": "56817", "url": "https://gl.wikipedia.org/wiki?curid=2700", "title": "Term\u00f3metro", "text": "O term\u00f3metro \u00e9 un aparello que serve para medir a temperatura dun corpo, a\u00ednda que usualmente se mide a temperatura dun flu\u00eddo, normalmente o aire. Os m\u00e1is usados antigamente estaban feitos de mercurio, pero substitu\u00eduse este material polo alcohol, xa que non \u00e9 tan perigoso como o anterior. Este tipo de term\u00f3metro funciona por dilataci\u00f3n: m\u00eddese o aumento de volume do alcohol segundo a temperatura \u00e1 que estea exposto. Outros tipos funcionan por variaci\u00f3n de resistencia, emisi\u00f3n luminosa ou calquera outra magnitude.\nEscalas de temperatura.\nA escala m\u00e1is empregada na maior\u00eda dos pa\u00edses \u00e9 a escala Celsius ou \"cent\u00edgrada\"; esta \u00faltima \u00e9 a denominaci\u00f3n tradicional, que foi cambiada pola de Celsius en 1948 en honra a Anders Celsius (1701-1744).\nOutras escalas empregadas na fabricaci\u00f3n de term\u00f3metros son:\nAlg\u00fans term\u00f3metros de laboratorio fabr\u00edcanse con d\u00faas ou m\u00e1is escalas.\nComo e para que se calibra un term\u00f3metro.\nA calibraci\u00f3n dun term\u00f3metro real\u00edzase por un m\u00e9todo de comparaci\u00f3n, que consiste en comparar a indicaci\u00f3n do term\u00f3metro coa dun de maior precisi\u00f3n, cando ambos se atopan nun medio apropiado que reproduza unha temperatura de maneira controlada.\nUn term\u00f3metro cal\u00edbrase para ter confianza na s\u00faa indicaci\u00f3n. A trav\u00e9s do certificado de calibraci\u00f3n aseg\u00farase a trazabilidade de patr\u00f3ns nacionais de medida e facil\u00edtanse as\u00ed as transacci\u00f3ns comerciais.\nCampo de aplicaci\u00f3n.\nA medici\u00f3n exacta da temperatura \u00e9 vital nun amplo espectro de actividades humanos, tales coma os procesos industriais, o monitoreo e control de alimentos, a sa\u00fade e a seguridade. De feito, en case todos os sectores a temperatura \u00e9 un dos par\u00e1metros clave a ser medido.\nTerm\u00f3metros especiais.\nPara medir certos par\u00e1metros empr\u00e9ganse term\u00f3metros modificados, tales como:"}
{"id": "2706", "revid": "89787", "url": "https://gl.wikipedia.org/wiki?curid=2706", "title": "Lingua materna", "text": "Unha lingua materna, tam\u00e9n chamada lingua nativa ou primeira lingua, \u00e9 a primeira lingua que aprende unha persoa dende o seu nacemento e que xeralmente corresponde \u00f3 grupo \u00e9tnico-ling\u00fc\u00edstico co que o individuo se identifica culturalmente. En certos casos, cando a persoa \u00e9 educada por pais (ou outras persoas) que falan linguas diferentes, \u00e9 pos\u00edbel adquirir o dominio de d\u00faas linguas \u00f3 mesmo tempo, cada unha delas podendo ser considerada lingua materna, cre\u00e1ndose ent\u00f3n unha situaci\u00f3n de biling\u00fcismo.\nA expresi\u00f3n \"lingua materna\" prov\u00e9n do costume pola que as nais eran as \u00fanicas que educaban os nenos na primeira infancia, facendo que a lingua da nai sexa a primeira en ser asimilada polo neno, condicionando o seu aparello fonador \u00f3 sistema ling\u00fc\u00edstico. A adquisici\u00f3n da lingua materna ocorre en varias fases. Inicialmente, o neno rexista literalmente os fonemas e as entoaci\u00f3ns da lingua, sen a\u00ednda ser quen de os reproducir. Despois, comeza a producir sons e entoaci\u00f3ns at\u00e9 que o seu aparello fonador lle permita articular palabras e organiza frases, asimilando o l\u00e9xico. A sintaxe e a gram\u00e1tica son integradas pouco a pouco dentro deste proceso de aprendizaxe.\nO D\u00eda Internacional da Lingua Materna conmem\u00f3rase internacionalmente o 21 de febreiro.\nProblemas terminol\u00f3xicos.\nA terminolox\u00eda que se emprega para designar a lingua nativa presenta varios problemas e est\u00e1 suxeita a riscos de ambig\u00fcidade e incomprensi\u00f3n.\n\"Primeira lingua\" (ou \"L1\") non \u00e9 necesariamente a lingua que se aprende primeiro nin a lingua que mellor domina o falante, de feito un falante pode chegar \u00e1 perda ling\u00fc\u00edstica, total ou parcial, dunha lingua adquirida na infancia. Ademais, as linguas nativas poden ser m\u00e1is que unha e adquirirse en per\u00edodos diferentes. Primeira lingua ou \"L1\" oponse a segunda lingua ou \"L2\", unha expresi\u00f3n que designa cada unha das linguas que se aprenden despois da puberdade, cando a capacidade para a adquisici\u00f3n ling\u00fc\u00edstica espont\u00e1nea \u00e9 bastante menor que na infancia.\nA expresi\u00f3n \"lingua nativa\" non se refire \u00f3 nacemento do falante, nin nun sentido xen\u00e9tico nin nun sentido xeogr\u00e1fico ou temporal. De feito, a lingua nativa dunha persoa non \u00e9 necesariamente a mesma que os seus pais nin a lingua dominante da rexi\u00f3n de nacemento, como \u00e9 o caso das adopci\u00f3ns internacionais; nin est\u00e1 intimamente ligada \u00f3 momento do nacemento, xa que a adquisici\u00f3n s\u00f3 comeza nos meses seguintes.\nO termo \"lingua materna\" non deben suxerir que a nai do neno necesariamente te\u00f1a un papel privilexiado na adquisici\u00f3n, a\u00ednda que si sexa frecuente. As\u00ed en certas sociedades patriarcais, onde a muller se traslada \u00e1 casa do marido e pode ocorrer que te\u00f1a un idioma propio diferente da lingua local falada pola familia do c\u00f3nxuxe, que normalmente vai ser a \u00fanica ou a principal lingua nativa fillos, a\u00ednda que alg\u00fans tam\u00e9n aprenden a da nai.\nImportancia.\nA lingua materna dun neno forma parte da s\u00faa identidade persoal, social e cultural. Ademais, a lingua materna achega a reflexi\u00f3n e a aprendizaxe de patr\u00f3ns sociais exitosos de actuaci\u00f3n e fala. \u00c9 basicamente responsable de diferenciar a competencia ling\u00fc\u00edstica da actuaci\u00f3n. Mentres existen estudosos que argumentan que non existe tal cousa como a \"lingua nativa\" ou \"lingua nai,\" \u00e9 importante comprender os termos clave e entender o que significa ser un falabte \"non nativo\" e as implicaci\u00f3ns que pode ter na vida. As investigaci\u00f3ns suxiren que, a\u00ednda que un orador non nativo poida desenvolver fluidez nunha lingua espec\u00edfica despois de dous anos de inmersi\u00f3n, pode levar entre cinco e sete anos que un neno te\u00f1a o mesmo nivel de fala que os seus hom\u00f3logos. Isto ten implicaci\u00f3ns na educaci\u00f3n dos falantes non nativos.\nO tema do falante nativo tam\u00e9n d\u00e1 lugar a unha discusi\u00f3n sobre o que \u00e9 exactamente o biling\u00fcismo. Unha definici\u00f3n \u00e9 que unha persoa \u00e9 biling\u00fce por ser igualmente competente en \u00e1mbalas linguas. Unha persoa que crece falando ingl\u00e9s e comeza a aprender franc\u00e9s por catro anos non \u00e9 necesariamente biling\u00fce, a menos que fale as d\u00faas linguas con igual fluidez. Pearl e Lambert foron os primeiros en estudar os biling\u00fces \u201cequilibrados\u201d, o que quere dicir que un neno \u00e9 competente nas d\u00faas linguas e sente que ningunha delas \u00e9 \u201cnativa\u201d porque entenden perfectamente as d\u00faas. Este estudo descubriu o seguinte: os biling\u00fces equilibrados funcionan de xeito significativamente mellor en tarefas que requiren flexibilidade (cambian constantemente entre as d\u00faas linguas co\u00f1ecidos en funci\u00f3n da situaci\u00f3n / require un malabarismo constante) e son m\u00e1is conscientes da natureza arbitraria da lingua e elixen asociaci\u00f3ns de palabras baseadas en preferencias l\u00f3xicas e non fon\u00e9ticas.\nAprendizaxe.\nT\u00f3dolos fonemas non asimilados nesta primeira etapa da vida producen unha xordeira ling\u00fc\u00edstica aos termos en linguas estra\u00f1as. Xeralmente, un p\u00edcaro aprende o fundamental do seu idioma materno a trav\u00e9s da s\u00faa familia.\nA habilidade no idioma materno \u00e9 esencial para a aprendizaxe posterior, xa que se cre que a lingua materna \u00e9 a base do pensamento. Unha habilidade incompleta no idioma materno case sempre dificulta a aprendizaxe de segundas linguas. Polo tanto, a lingua materna ten un papel primordial na educaci\u00f3n.\nBiling\u00fcismo.\nCando algu\u00e9n ten d\u00faas ou m\u00e1is linguas como idioma materno, dise que \u00e9 unha persoa biling\u00fce. A orde en que se aprenderon ditas linguas non \u00e9 necesariamente a orde de mestr\u00eda destas. Por exemplo, unha parella franc\u00f3fona pode ter un fillo que aprendeu antes o franc\u00e9s ca outros idiomas, pero se creceu en Galicia \u00e9 probable que acabe tendo unha maior competencia na lingua galega.\nO biling\u00fcismo \u00e9 moi com\u00fan nalgunhas rexi\u00f3ns e pa\u00edses que te\u00f1en m\u00e1is dunha lingua oficial, como Espa\u00f1a, Canad\u00e1 ou Su\u00edza entre outros. Tam\u00e9n \u00e9 com\u00fan entre aqueles pa\u00edses que reciben unha forte inmigraci\u00f3n como Estados Unidos. Por\u00e9n, na actualidade o termo biling\u00fc\u00edsmo non se considera apropiado para falar de sociedades pois o habitual \u00e9 que as linguas que conviven nunha comunidade estean en conflito ou mante\u00f1an unha relaci\u00f3n desigual."}
{"id": "2707", "revid": "89787", "url": "https://gl.wikipedia.org/wiki?curid=2707", "title": "Valquiria", "text": "Unha valquiria \u00e9 un ser imaxinario que consta na mitolox\u00eda n\u00f3rdica. Ti\u00f1a aparencia de muller e era moi forte e poderosa. Son d\u00edsir, deidades femininas menores que serv\u00edan a Od\u00edn baixo o comando de Freyja. O seu prop\u00f3sito era elixir aos m\u00e1is heroicos daqueles ca\u00eddos en batalla e levalos ao Valhalla onde se convert\u00edan en einherjar. Isto era necesario xa que Od\u00edn precisaba guerreiros para loitaren ao seu car\u00f3n na batalla do fin do mundo, o Ragnar\u00f6k. A s\u00faa residencia habitual era o Ving\u00f3lf, situado a car\u00f3n do Valhalla. Dito edificio contaba con cincocentas corenta portas por onde entraban os heroes ca\u00eddos para seren curados polas guerreiras ademais de deleitarse coa s\u00faa beleza, e onde lles \"serven hidromel (ou cervexa) e coidan da vaixela e os recipientes para beber\".\nParece, por\u00e9n, que non exist\u00eda unha distinci\u00f3n moi clara entre as valquirias e as nornas. Por exemplo, Skuld \u00e9 tanto unha valquiria como unha norna, e na \"Darra\u00f0arlj\u00f3\u00f0\" (li\u00f1as 1-52), as valquirias tecen as redes da guerra. De acordo coa Edda prosaica (\"Gylfaginning\" 35), \"Od\u00edn m\u00e1ndalles \"valquirias\" a todas as batallas. Elas asignan a morte aos homes e gobernan a vitoria. Gunnr e R\u00f3ta [d\u00faas valquirias] e a norna m\u00e1is nova, chamada Skuld, sempre cabalgan para elixir quen deber\u00e1 morrer e para gobernar as matanzas\".\nAdemais, a licenza art\u00edstica permitiu aplicar o termo 'valquiria' tam\u00e9n a mulleres mortais na poes\u00eda en n\u00f3rdico antigo, ou citando a \"Sk\u00e1ldskaparm\u00e1l\" de Snorri Sturluson no que respecta \u00e1 utilizaci\u00f3n de varios termos para as mulleres: \nEtimolox\u00eda.\nA palabra \"valquiria\" deriva do n\u00f3rdico antigo \"valkyrja\" (plural \"valkyrjur\") e significa \"a que elixe aos ca\u00eddos en batalla\". A s\u00faa etimolox\u00eda \u00e9 a seguinte: \nO cognado en anglosax\u00f3n \u00e9 \"w\u00e6lcyrige\" e en alem\u00e1n \u00e9 \"Walk\u00fcre\". Esta \u00faltima foi inmortalizada na \u00f3pera de Richard Wagner \"Die Walk\u00fcre\" (\"A Valquiria\"), a segunda \u00f3pera do seu ciclo \"Der Ring des Nibelungen\" (\"O anel do Nibelungo\").\nOrixes.\nA orixe das valquirias non se atopa documentada nos textos existentes, pero moitas das valquirias m\u00e1is co\u00f1ecidas ti\u00f1an pais mortais. Hoxe en d\u00eda crese que as valquirias orixinais eran as sacerdotisas de Od\u00edn que oficiaban os sacrificios rituais nos que os prisioneiros eran executados (\"levados a Od\u00edn\"). Para cando foi compilada a Edda po\u00e9tica, a finais do s\u00e9culo XII ou principios do XIII, estes rituais deran inicio a lendas sobre doncelas guerreiras sobrenaturais que tomaban parte activa nos conflitos humanos, decidindo quen deb\u00eda vivir e quen morrer.\nNos poemas mitol\u00f3xicos da Edda po\u00e9tica as valquirias eran deidades sobrenaturais de descendencia desco\u00f1ecida, descritas como doncelas escudeiras que cabalgan nas filas dos deuses ou serven os tragos no Valhalla; d\u00e1nselles nomes significativos, como \"Skgul\"/\"Sk\u00f6gul (\"loita, furia\"), \"Hlkk\"/Hl\u00f6kk (\"balbordo de batalla\") ou \"Gjll\"/G\u00f6ll (\"grito de batalla\").\nPor\u00e9n, nos cantos heroicos, eran descritas como bandas de mulleres guerreiras, entre as que s\u00f3 se nomeaba \u00e1 l\u00edder. Esta era invariablemente unha muller humana, a fermosa filla dun gran rei, a pesar de compartir algunhas das habilidades sobrenaturais das s\u00faas compa\u00f1eiras an\u00f3nimas. No primeiro dos tres cantos de Helgi, Helgi Hj\u00f6rvar\u00f0sson \u00e9 abordado por unha banda de nove valquirias lideradas por Sv\u00e1va, a filla do rei Eylimi. No segundo e terceiro cantos, as valquirias son guiadas por Sigr\u00fan, filla do rei Hogni. Posteriormente, casa co heroe Helgi Hundingsbane e d\u00e1 a luz aos seus fillos. A m\u00e1is famosa das valquirias, Brynhildr, \u00e9 tam\u00e9n unha princesa humana. Na \"Sigrdr\u00edfum\u00e1l\" (\"A balada da que trae vitoria\") nunca \u00e9 nomeada, sendo chamada simplemente Sigrdr\u00edfa (\"a que trae vitoria\"), e s\u00f3 hai indicios de que non era unha deidade; m\u00e1is a\u00ednda, non se fala da s\u00faa descendencia. Por\u00e9n, na pasaxe correspondente da Saga Volsunga, \u00e9 identificada como Brynhildr, filla do rei Budli. Tam\u00e9n se identifica a Sigrdr\u00edfa con Brynhildr noutro canto heroico, \"Helrei\u00f0 Brynhildar\" (\"A cabalgata de Bryndhildr a Hel\").\nRepresentaci\u00f3ns.\nNa arte moderna as valquirias \u00e1s veces son representadas como fermosas \"Skjaldm\u00f6\" (doncelas escudeiras) sobre cabalos con \u00e1s, armadas con helmos e lanzas. Por\u00e9n, o termo \"cabalo de valquiria\" era unha das kenningar (un tipo de per\u00edfrase escandinava) para lobo. Por exemplo, a Pedra de R\u00f6k (\"R\u00f6kstenen\" de R\u00f6k, \u00d6sterg\u00f6tland) fala de \"...onde o cabalo de Gunnar ve prea no campo de batalla, onde xacen doce reis\" (\"...hwar h\u00e6st\u0280 s\u0113 Gunna\u0280 etu v\u0113ttv\u0105ngi \u00e1, kununga\u0280 tw\u00e6i\u0280 tigi\u0280 sw\u0101\u00f0 \u00e1 liggja.\") Aqu\u00ed GunnaR (o \"Gunnr\") \u00e9 presumiblemente unha valquiria. Noutras palabras, \u00e9 probable que as valquirias non cabalgasen cabalos con \u00e1s, contrariamente ao estereotipo, sen\u00f3n que as s\u00faas monturas fosen mandas de lobos espantosos e belixerantes que buscaban os corpos dos guerreiros mortos.\nMentres que os lobos eran as s\u00faas monturas, as valquirias parecen ser similares aos corvos, voando sobre o campo de batalla e \"elixindo\" corpos. Deste xeito, as mandas de lobos e bandadas de corvos que escudri\u00f1aban entre os resultados da batalla poder\u00edan estar servindo a un prop\u00f3sito maior.\nDe acordo co traballo de grande influencia de Thomas Bulfinch, \"Bulfinch's Mythology\" (1855), a armadura das valquirias \"despide unha estra\u00f1a luz, que destella sobre os ceos setentrionais, creando o que os homes chaman Aurora Boreal, ou Luces do norte\". Por\u00e9n, non hai nada noutras fontes que apoie esta afirmaci\u00f3n, ag\u00e1s pola chegada das valquirias na \"Helgakvi\u00f0a Hundingsbana I\".\nValquirias destacadas.\nVarias valquirias son mencionadas individualmente en numerosas formas da literatura xerm\u00e1nica.\nValquirias principais.\nMoitas valquirias aparecen como personaxes principais ou importantes nalg\u00fans mitos existentes.\nOutras fontes indican que algunhas outras valquirias tam\u00e9n eran personaxes principais dentro da mitolox\u00eda n\u00f3rdica, como Gunnr, que aparece na Pedra de R\u00f6k, e Sk\u00f6gul que ademais aparece nunha inscrici\u00f3n r\u00fanica do s\u00e9culo XIII en Bergen.\nOutras valquirias.\nAdemais das valquirias m\u00e1is co\u00f1ecidas nomeadas anteriormente, moitas m\u00e1is aparecen nas fontes literarias, como no agregado nafna\u00feulur \u00e1 Edda de Snorri, na Gr\u00edmnism\u00e1l (onde aparece Od\u00edn recitando), ou na V\u00f6lusp\u00e1.\nReferencias na cultura.\n\"O anel do nibelungo\".\nRichard Wagner incorporou contos n\u00f3rdicos que incl\u00faen a valquiria Brunilda e o seu castigo e subsecuente amor polo guerreiro Sigfrido (Sigur\u00f0r). Estes traballos incl\u00faen a \u00f3pera \"Die Walk\u00fcre\", que cont\u00e9n a co\u00f1ecida \"Cabalgata das valquirias\" (popularizada pola pel\u00edcula \"Apocalypse Now\", de Francis Ford Coppola), as\u00ed como \"Das Rheingold\", \"Siegfried\" e \"G\u00f6tterd\u00e4mmerung\". Estes retratos, xunto con outros, levaron a que nas representaci\u00f3ns modernas, as valquirias sexan menos vistas como figuras de morte e guerra, e m\u00e1is comunmente como figuras rom\u00e1nticas pr\u00edstinas e con vestiduras de ouro montando cabalos con \u00e1s. As\u00ed e todo, a m\u00fasica de \"Die Walk\u00fcre\" captura perfectamente o sentido brutal, cru, e primitivo do \"traballo\" das valquirias. Na s\u00faa obra, Wagner describe nove valquirias; ademais de Br\u00fcnnhilde (Brunilda), aparecen Helmwige, Gerhilde, Ortlinde, Waltraute, Siegrune, Rossweisse, Grimgerde e Schwertleite. Todos estes nomes son creaci\u00f3n de Wagner."}
{"id": "2708", "revid": "29029", "url": "https://gl.wikipedia.org/wiki?curid=2708", "title": "Clase", "text": "O termo clase pode referirse a:"}
{"id": "2711", "revid": "23204", "url": "https://gl.wikipedia.org/wiki?curid=2711", "title": "Elijah Wood", "text": "Elijah Jordan Wood, nado o 28 de xaneiro de 1981 en Cedar Rapids, Iowa, \u00e9 un actor, produtor, actor de dobraxe e DJ estadounidense. \u00c9 co\u00f1ecido mundialmente polo seu papel como Frodo Bulseiro na trilox\u00eda cinematogr\u00e1fica \"O Se\u00f1or dos Aneis\" (2001\u20132003) e en \"\" (2012).\nFixo o seu debut no cinema con \"Regreso \u00f3 futuro II\" (1989). Traballou en numerosos filmes cando era un neno, durante os anos noventa; como por exemplo \"O bo fillo\", \"Flipper\" e, posteriormente, \"The Ice Storm\" e unha de terror, \"The Faculty\"."}
{"id": "2712", "revid": "98629", "url": "https://gl.wikipedia.org/wiki?curid=2712", "title": "Norte", "text": "Norte ou setentri\u00f3n, s\u00edmbolo N, \u00e9 un dos catro puntos cardinais da Rosa dos Ventos, que ven orientado pola Estrela Polar. A orientaci\u00f3n determinada polo norte tam\u00e9n se adxectiva coma \u00e1rtico, boreal ou setentrional. O seu punto cardinal oposto \u00e9 o sur.\nEtimolox\u00eda de setentri\u00f3n.\nSetentri\u00f3n deriva etimoloxicamente do lat\u00edn \"septentr\u012do, -\u014dnis,\" (\"septem\", sete e \"trio, -\u014dnis\", boi). Os romanos chamaban \"Septentrium\" (\"sete bois\") \u00e1s sete estrelas que conforman \u00f3 asterismo da constelaci\u00f3n Ursa Major (Osa Maior) popularmente co\u00f1ecido coma \"O Carro\", que \u00e9, supostamente, a cola e as pernas da Osa Maior. Denomin\u00e1bano as\u00ed pola crenza antiga que lles fac\u00eda pensar que sete bois tiraban permanentemente da esfera celeste, fac\u00e9ndoa xirar sobre o eixo que pasa pola estrela polar. A palabra non ten variado durante este tempo, e derivou a \"setentrional\" e \"setentri\u00f3n\" c\u00f3 significado de \"do norte\" ou \"procedente do norte\". Esta palabra usase xeralmente para referirse \u00f3 norte e en particular para a Osa Maior e o Polo Norte .\nEtimolox\u00eda de \"norte\".\nNorte prov\u00e9n da palabra nor\u00f0, do ingl\u00e9s antigo, e esta deriva do protoindoeuropeo *\"ner\", que significa \"esquerda\", posto que o norte est\u00e1 \u00e1 esquerda cando un se enfronta \u00f3 Sol pola ma\u00f1a (orto solar)."}
{"id": "2713", "revid": "6", "url": "https://gl.wikipedia.org/wiki?curid=2713", "title": "Walquiria", "text": ""}
{"id": "2714", "revid": "5863", "url": "https://gl.wikipedia.org/wiki?curid=2714", "title": "Grunge", "text": "O grunge \u00e9 un tipo de m\u00fasica dos primeiros anos noventa. \u00c9 unha mestura do rock m\u00e1is duro dos sesenta coa forza da m\u00fasica punk aderezado con guitarras marcadamente distorsionadas, e caracter\u00edzase polo rexeitamento de estilo de metal que marcou os \u00faltimos oitenta, con grupos coma Bon Jovi, Whitesnake ou Van Halen. Naceu coa chamada escena de Seattle e o selo discogr\u00e1fico Sub Pop.\nO desaparecido grupo Nirvana foi o m\u00e1ximo representante deste estilo. Outras formaci\u00f3ns sobranceiras foron Pearl Jam, Soundgarden, Alice in Chains, Mudhoney -considerados os fundadores do movemento- e Dinosaur Jr. Entre as bandas que marcaron o grunge poden citarse a bandas dos setenta coma Iggy Pop &amp; the Stooges ou Neil Young coa s\u00faa banda Crazy Horse, as\u00ed como os Beatles, que influenciaron notablemente nas melod\u00edas caracter\u00edsticas de Nirvana.\nKurt Cobain foi un dos creadores do grunge. Integrante de Nirvana, morreu no 1994 dun tiro na cabeza. Tras a s\u00faa morte a forza vital do movemento foise esvaecendo ata ser substitu\u00edda como movemento musical destacado polo britpop na segunda metade dos noventa.\nOrixe do termo.\nA\u00ednda que o escritor Paul Ramball usou a palabra \"grunge\" nun artigo de 1978 da revista \"NME\" para describir o rock \"mainstream\", Mark Arm, o vocalista da banda de Seattle Green River (e posteriormente en Mudhoney) adoita ser considerado o primeiro en usar o termo grunge para describir este x\u00e9nero musical. Arm usouno por vez primeira en 1981, cando escribiu unha carta co seu nome de pila Mark McLaughlin ao fanzine de Seattle \"Desperate Times\", criticando \u00e1 s\u00faa banda Mr. Epp and the Calculations como \"\"Pure grunge! Pure noise! Pure shit!\" (Puro grunge! Puro ru\u00eddo! Pura merda!). Clark Humphrey, editor de \"Desperate Times\", cita este feito como o primeiro uso do termo para referirse a unha banda da cidade, e menciona que Bruce Pavitt de Sub Pop popularizou a palabra como etiqueta musical en 1987\u201388, us\u00e1ndoa en varias ocasi\u00f3ns para describir a Green River.\nArm dixo anos despois, \"Obviamente, eu non inventei o grunge. Collino doutra persoa. O termo xa estaba sendo usado por toda Australia a mediados dos 80 para describir a bandas como King Snake Roost, The Scientists, Salamander Jim e Beasts of Bourbon\"\". Arm usou grunge como un termo descritivo en vez de como un termo para o x\u00e9nero, pero este finalmente acabar\u00eda por describir o son h\u00edbrido punk/metal da escena musical de Seattle.\nCaracter\u00edsticas.\nA m\u00fasica grunge est\u00e1 xeralmente caracterizada por guitarras \"sucias\", fortes riffs e percusi\u00f3n pesada. O son \"sucio\" \u00e9 resultado tanto polo uso com\u00fan de pesada distorsi\u00f3n e de guitarra, como dun cambio estil\u00edstico \u00e1 hora de tocar punk rock. O grunge implica tempos m\u00e1is lentos e harmon\u00edas disonantes que xeralmente non se atopan no punk.\nAs letras falan de temas semellantes como illamento social, apat\u00eda ou un desexo de liberdade. Est\u00e1n normalmente cheas de angustia e temas como a c\u00f3lera, frustraci\u00f3n, medo, depresi\u00f3n e adici\u00f3n a drogas son acot\u00edo explorados nas canci\u00f3ns grunge. O lirismo ten semellanza ao do punk e a percepci\u00f3n da xeraci\u00f3n X. Un gran n\u00famero de factores poden influenciar a estas letras. Moitos m\u00fasicos do grunge e fans amosaban un xeral desencanto co estado da sociedade e desconformidade cos prexu\u00edzos sociais. Eles foron a mi\u00fado identificados como \"slackers\" (a traduci\u00f3n literal poder\u00eda ser calaceiro, e ref\u00edrese a un mozo con falta de motivaci\u00f3n) e o uso das drogas estaba estendido entre eles. Tam\u00e9n moitos m\u00fasicos grunge comezaron as s\u00faas carreiras na s\u00faa adolescencia ou mocidade, ent\u00f3n os sentimentos de angustia eran com\u00fans. Por\u00e9n, non todas as canci\u00f3ns grunge trataron eses temas: o tema sat\u00edrico de Nirvana \"In Bloom\" \u00e9 un claro exemplo dunha composici\u00f3n en clave humor\u00edstica. De feito, moitos temas grunge est\u00e1n cheos dun escuro ou divertido sentido do humor tam\u00e9n (por exemplo, os temas de Mudhoney \"Touch Me, I'm Sick\" ou de Tad \"Stumblin' Man\"), a\u00ednda que a mi\u00fado pasaba inadvertido polo gran p\u00fablico. O humor no grunge adoitaba satirizar ao glam metal (por exemplo, \"Big Dumb Sex\" de Soundgarden) e outras formas do rock que eran populares durante os anos 80.\nOs concertos grunge eran co\u00f1ecidos por seren actuaci\u00f3ns moi en\u00e9rxicas. As bandas evitaban as presentaci\u00f3ns complexas, que grupos doutros x\u00e9neros, como o heavy metal, adoitaban facer, con espect\u00e1culo de luces, pirotecnia e outros efectos visuais. Polo contrario, as bandas actuaban como calquera banda local, usando s\u00f3 os seus instrumentos e voces e a s\u00faa propia presenza como \"efectos visuais\". No entanto, os concertos ti\u00f1an un certo nivel de interactividade. Os fans e m\u00fasicos participaban por igual na actuaci\u00f3n, ao estar o p\u00fablico moi preto do escenario, permitindo tal interacci\u00f3n."}
{"id": "2715", "revid": "1576", "url": "https://gl.wikipedia.org/wiki?curid=2715", "title": "Deportista", "text": ""}
{"id": "2716", "revid": "1131", "url": "https://gl.wikipedia.org/wiki?curid=2716", "title": "Vela", "text": "Vela pode ser:\nComo top\u00f3nimo pode referirse a:"}
{"id": "2718", "revid": "23204", "url": "https://gl.wikipedia.org/wiki?curid=2718", "title": "Viggo Mortensen", "text": "Viggo Peter Mortensen Jr., nado en Manhattan (Nova York) o 20 de outubro de 1958, \u00e9 un actor estadounidense. Fixo o seu debut no cinema cun pequeno papel no filme de suspense de Peter Weir \"Testemu\u00f1a \u00fanica\" (1985). Apareceu en varios filems notables, entre eles \"The Indian Runner\" (1991), \"Carlito's Way\" (1993), \"Crimson Tide\" (1995), \"Daylight\" (1996), \"The Portrait of a Lady\" (1996), \"G.I. Jane\" (1997), \"Un crime perfecto\" (1998), \"A Walk on the Moon\" (1999) e \"28 Days\" (2000).\nMortensen acadou a fama internacional coa s\u00faa interpretaci\u00f3n de Aragorn na trilox\u00eda fant\u00e1stica \"\" (2001\u20132003). Obtivo eloxios polas s\u00faas colaboraci\u00f3ns co cineasta David Cronenberg nos filmes de suspense \"A History of Violence\" (2005), \"Eastern Promises\" (2007), polo cal foi nomeado \u00f3 \u00d3scar \u00f3 mellor actor, e \"A Dangerous Method\" (2011). Obtivo de novo nomeamentos aos premios da Academia polos seus papeis principais como pai anarquista en \"Captain Fantastic\" (2016) e como Tony Lip en \"O libro verde\" (2018). Mortensen fixo o seu debut como director con \"Falling\" (2020), o cal tam\u00e9n protagonizou.\nAdemais da actuaci\u00f3n, Mortensen explorou as belas artes, a fotograf\u00eda, a poes\u00eda e a m\u00fasica. En 2002, fundou Perceval Press para publicar tanto as s\u00faas obras como as de artistas e autores pouco co\u00f1ecidos. Mortensen cantou e compuxo parte da banda sonora de \"The Lord of the Rings\" e colaborou co guitarrista Buckethead en varios \u00e1lbums.\nTraxectoria.\nMortensen naceu na cidade de Nova York o 20 de outubro de 1958, fillo de Grace Gamble (nada Atkinson; 8 de xullo de 1928 \u2013 25 de abril de 2015) e Viggo Peter Mortensen Sr. (8 de maio de 1929 \u2013 2 de marzo de 2017). A s\u00faa nai era estadounidense, mentres que seu pai era dinamarqu\u00e9s. Co\u00f1ec\u00e9ronse en Noruega. O seu av\u00f3 materno era canadense de Nova Escocia. A s\u00faa avoa parterna era de Trondheim, en Noruega.\nVida persoal.\nMortensen estivo casado durante dez anos (de 1987 a 1997) coa m\u00fasica e artista estadounidense Exene Cervenka, cantante do grupo punk X, con quen tivo o seu fillo Henry Blake en 1988. Logo do divorcio da parella, a custodia do seu \u00fanico fillo quedou compartida. En 2009, os medios difundiron a s\u00faa relaci\u00f3n coa actriz espa\u00f1ola Ariadna Gil, compa\u00f1eira de elenco en \"Alatriste\" e en \"Appaloosa\".\nO 20 de novembro de 2023, participou no certame de poes\u00eda Ciclo Poetas Di(n)versos da Coru\u00f1a, onde recitou poemas seus en galego."}
{"id": "2721", "revid": "23204", "url": "https://gl.wikipedia.org/wiki?curid=2721", "title": "Kiss", "text": "Kiss \u00e9 un grupo musical estadounidense formado no ano 1973. A s\u00faa primeira formaci\u00f3n foi Gene Simmons (voz e baixo), Paul Stanley (voz e guitarra r\u00edtmica), Ace Frehley (voz e guitarra) e Peter Criss (voz e bater\u00eda). Na actualidade est\u00e1 formado por Paul Stanley, Gene Simmons, Tommy Thayer e Eric Singer.\nInconfundibles pola maquillaxe que usan en escena, o grupo acadou a fama a mediados-finais dos anos 70 grazas aos seus elaborados directos. Kiss leva vendidos ao redor de 19 mill\u00f3ns de discos nos Estados Unidos, e as s\u00faas vendas en todo o mundo superan os 85 mill\u00f3ns."}
{"id": "2722", "revid": "5863", "url": "https://gl.wikipedia.org/wiki?curid=2722", "title": "Pedro Almod\u00f3var", "text": "Pedro Almod\u00f3var Caballero, nado en Calzada de Calatrava (Cidade Real) o 24 de setembro de 1949, \u00e9 un director de cinema e guionista manchego, un dos principais referentes do cinema espa\u00f1ol a nivel internacional.\nTraxectoria.\nPrimeiros anos.\nCando ti\u00f1a oito anos Pedro Almod\u00f3var emigrou xunto coa familia a Orellana la Vieja, unha vila de Estremadura, onde foi educado en escolas de salesianos e franciscanos. A s\u00faa formaci\u00f3n relixiosa provocou nel un rexeitamento da relixi\u00f3n nun futuro. Nesa mesma \u00e9poca comezou a frecuentar as salas de cinema de xeito compulsivo.\nChegada a Madrid.\nCon dezaseis anos, en 1968, mudou a s\u00faa residencia a Madrid, sen familia nin cartos, coa soa idea de estudar e facer cine. Nun principio tivo que se dedicar a vender obxectos de segunda man no Rastro. Deseguido entrou a formar parte do grupo teatral \"Los Goliardos\", onde trabou amizade coa actriz Carmen Maura, quen posteriormente devir\u00eda a \"diva\" da s\u00faa primeira etapa cinematogr\u00e1fica. Fundou as\u00ed mesmo un grupo musical de punk-rock canda o iconoclasta Fabio McNamara e escribiu relatos que nalg\u00fans casos foron publicado en volumes colectivos. Nestes primeiros anos en Madrid, traballou en Telef\u00f3nica. Aforrou at\u00e9 conseguir mercar unha c\u00e1mara de S\u00faper 8, coa que se inicia na rodaxe e grava diversas curtametraxes. Estas curtas conv\u00e9rteno nunha especie de \"enfant terrible\" da movida madrile\u00f1a, movemento contracultural que se desenvolve dende a morte do ditador Francisco Franco at\u00e9 mediados dos anos 80. A primeira destas curtametraxes, titulada \"Film pol\u00edtico\", realizouna en 1974. Seguir\u00edanlle t\u00edtulos como \"Dos putas, o una historia de amor que termina en boda\", \"La ca\u00edda de Sodoma\", \"Sexo va, sexo viene\" ou \"\u00bfQui\u00e9n teme a Virginia Woolf?\". Tam\u00e9n se incl\u00fae neste per\u00edodo a s\u00faa primeira longametraxe, \"\u00a1Folle... folle... f\u00f3lleme Tim!\", de 1978, malia que non foi estreada de xeito oficial.\nEn 1980, estrea a s\u00faa primeira longametraxe oficial, \"Pepi, Luci, Bom y otras chicas del mont\u00f3n\". Tr\u00e1tase dun filme rupturista, realizado en condici\u00f3ns de produci\u00f3n extremas e filmado en 16\u00a0mm.; pese a isto, obtivo unha grande acollida no Festival Internacional de Cine de Donostia daquel ano.\nProduci\u00f3ns \"El Deseo\".\nO 14 de xu\u00f1o de 1985, xunto co seu irm\u00e1n Agust\u00edn Almod\u00f3var fundou a produtora \"El Deseo\", que a partir de ent\u00f3n produciu todos os seus filmes. Cunha produtora de seu, a s\u00faa sona non parou de medrar at\u00e9 distinguilo coma o director espa\u00f1ol vivo m\u00e1is reco\u00f1ecido . A clave desta fama internacional radica seguramente no seu \u00e9xito nos EUA, onde se converteu nunha figura dos medios, e nos premios \u00d3scar, amais do mimo con que \u00e9 tratada pola cr\u00edtica gala, sendo de especial relevancia a s\u00faa ligaz\u00f3n co festival de Cannes. Retomando a relaci\u00f3n cos EUA, Almod\u00f3var ga\u00f1ou un Oscar polo gui\u00f3n de \"Hable con ella\" no ano 2003 e foi candidato \u00e1 mellor pel\u00edcula en lingua estranxeira en 1988 con \"Mujeres al borde de un ataque de nervios\".\nA meirande parte dos seus filmes poden inserirse no x\u00e9nero melodram\u00e1tico. O propio Almod\u00f3var confesou en diversas ocasi\u00f3ns que as s\u00faas fontes de inspiraci\u00f3n cinematogr\u00e1ficas eran Douglas Sirk, Preston Sturges, George Cukor, Rainer Werner Fassbinder ou John Cassavetes, s\u00f3 por mencionar alg\u00fans. Esta utilizaci\u00f3n do melodrama xunto a personaxes estrafalarios ou marxinais reportoulle un status de \u00e9xito.\nReco\u00f1ecementos.\nEn 2006, recibiu o Premio Princesa de Asturias das Artes."}
{"id": "2723", "revid": "85894", "url": "https://gl.wikipedia.org/wiki?curid=2723", "title": "Pontevedra", "text": "Pontevedra \u00e9 unha cidade e concello do suroeste de Galicia, capital da provincia de Pontevedra, da comarca hom\u00f3nima e das r\u00edas Baixas. Est\u00e1 situada nas beiras do r\u00edo L\u00e9rez e da r\u00eda de Pontevedra en pleno centro das R\u00edas Baixas e foi alcumada polos medios de comunicaci\u00f3n franceses \"a cidade onde o pe\u00f3n \u00e9 rei\".\nA cidade \u00e9 co\u00f1ecida polo seu urbanismo, convert\u00e9ndose nunha referencia internacional en materia de peonalizaci\u00f3n, mobilidade urbana e desenvolvemento sostible. Ten sido galardoada con premios internacionais como o da ONU-H\u00e1bitat en 2014 en Dubai ou o da Comisi\u00f3n Europea en 2020 en Bruxelas, entre outros. Tam\u00e9n \u00e9 co\u00f1ecida como a cidade dos nenos, sendo unha das cidades do mundo onde os nenos viven mellor.\nO cami\u00f1o Portugu\u00e9s, do que \u00e9 capital en Espa\u00f1a, atravesa a cidade de sur a norte. Son testemu\u00f1as relevantes monumentos como a igrexa da Virxe Peregrina e a ponte do Burgo, coas famosas cunchas de peregrino esculpidas.\nPontevedra \u00e9 a segunda das grandes cidades galegas pola s\u00faa riqueza monumental, s\u00f3 despois de Santiago de Compostela. Alcumada a Boa Vila (\"La Bonne Ville\" ou \"A Boa Cidade\") polo franc\u00e9s Jean Froissart nas s\u00faas cr\u00f3nicas do s\u00e9culo XIV pola s\u00faa magn\u00edfica situaci\u00f3n xeogr\u00e1fica e o seu esplendor econ\u00f3mico, atesoura un importante conxunto monumental relixioso (coa bas\u00edlica de Santa Mar\u00eda a Maior ou as igrexas de San Francisco, San Domingos ou San Bartolomeu entre outras) e civil (con casas nobres con escudos, pazos ou mansi\u00f3ns como a casa das Camp\u00e1s ou a casa dos Fonseca, os pazos dos Condes de Maceda, o de Mugartegui, o de Garc\u00eda Fl\u00f3rez ou o de Louriz\u00e1n e palacetes como os das Mendoza ou Villa Pilar entre outros). Un s\u00edmbolo importante \u00e9 o papagaio Ravachol, cuxa estatua est\u00e1 no centro da cidade.\nPontevedra \u00e9 un centro administrativo, pol\u00edtico, xudicial, militar, hist\u00f3rico e cultural importante. No s\u00e9culo XVI era a maior cidade de Galicia. Actualmente est\u00e1 marcada por unha gran presenza dos servizos administrativos (delegaci\u00f3ns provinciais da Xunta de Galicia e do goberno central), de xustiza (audiencia provincial e cidade da xustiza), pol\u00edticos (deputaci\u00f3n de Pontevedra, subdelegaci\u00f3n do goberno), militares (delegaci\u00f3n de defensa, BRILAT) e culturais (museo de Pontevedra, pazo da cultura, teatro principal, facultade de belas artes, centro cultural Afundaci\u00f3n, Caf\u00e9 Moderno).\nXeograf\u00eda.\nO concello de Pontevedra ten unha \u00e1rea de 117\u00a0km\u00b2, e al\u00f3ngase de norte a sur case 20 quil\u00f3metros.\nEst\u00e9ndese pola parte sur da r\u00eda que leva o seu nome (r\u00eda de Pontevedra), onde ocupa os vales fluviais do L\u00e9rez e do r\u00edo dos Gafos. Cara ao sur, chega ata a desembocadura do r\u00edo Verdugo, en Ponte Sampaio, xa na r\u00eda de Vigo. As\u00e9ntase rodeado de catro sectores monta\u00f1osos separados entre si por d\u00faas crebas, unha de direcci\u00f3n meridiana e a outra nordeste-sueste pola que transcorre o leito do r\u00edo L\u00e9rez.\nA cidade local\u00edzase no fondo da r\u00eda de Pontevedra, na desembocadura do L\u00e9rez. Est\u00e1 asentada nun outeiro rochoso relativamente aplanado pola erosi\u00f3n que, a\u00ednda que non \u00e9 de moita altura, fai que o L\u00e9rez a arrodee polo norte antes de abrirse \u00e1 r\u00eda. Por esta raz\u00f3n as \u00fanicas r\u00faas que son algo empinadas son as que baixan \u00e1 ribeira. A localizaci\u00f3n resulta estrat\u00e9xica, xa que \u00e9 o primeiro punto, vindo desde o mar, a trav\u00e9s da r\u00eda, polo que se pode cruzar de norte a sur.\nLimita ao norte cos concellos de Barro, Mora\u00f1a e Campo Lameiro; ao leste cos de Cerdedo-Cotobade e Ponte Caldelas; ao sur cos de Soutomaior, Vilaboa e Mar\u00edn, e ao oeste co de Poio e coa r\u00eda de Pontevedra.\nClima.\nO clima \u00e9 morno, cunha media anual de 15\u00a0\u00b0C e amplitude t\u00e9rmica de 10\u00a0\u00b0C (10\u00a0\u00b0C en xaneiro at\u00e9 20\u00a0\u00b0C en xullo) e chuvioso (1.600-1.800\u00a0mm.), especialmente a finais do outono e no inverno.\nAdemais, a cidade est\u00e1 suxeita a unha serie de treboadas atl\u00e1nticas durante o outono e o inverno, e frecuentemente te\u00f1en certa violencia.\nPontevedra \u00e9 a cidade que ten m\u00e1is horas de sol ao ano entre as grandes cidades galegas, con 2223.\nDemograf\u00eda.\n&lt;br&gt;\nSegundo o Padr\u00f3n municipal do IGE Pontevedra no ano 2015 ti\u00f1a unha poboaci\u00f3n de 82.539 habitantes (78.715 hab. en 2004) e 83.260 habitantes en 2020 segundo o INE. \nO seu xentilicio \u00e9 \u00abpontevedr\u00e9s/pontevedresa\u00bb, \u00ablerense\u00bb e \u00abteucrino/teucrina\u00bb.\nMorfolox\u00eda urbana.\nO casco urbano ten barrios dende pequeno ata gran tama\u00f1o. Estes son:\nHistoria.\nO nacemento.\nExiste unha lenda de car\u00e1cter erudito creada cara ao Renacemento para dotar a vila dunha orixe fant\u00e1stica, que fai responsable da fundaci\u00f3n a Teucro, un dos heroes da Guerra de Troia. A lenda di que chegou a estas terras tras ser exiliado polo seu pai Telam\u00f3n e fundando un asentamento co nome de \"Helenes\". Ap\u00f3s iso casou con Helena, a filla do rei Putrech, quen ent\u00f3n dirix\u00eda o ex\u00e9rcito grego cara \u00e1 cidade de Atenas.\nPero o certo \u00e9 que diversos estudos hist\u00f3ricos e arqueol\u00f3xicos m\u00e1is recentes non detectan restos de presenza humana neste val anteriores \u00e1 s\u00faa integraci\u00f3n no Imperio Romano.\nA fachada da casa do concello de Pontevedra, seguindo a lenda de Teucro, ten a seguinte inscrici\u00f3n:\n\u00c9poca romana.\nDespois da integraci\u00f3n da Gallaecia no Imperio Romano, procedeuse \u00e1 construci\u00f3n dunha serie de v\u00edas de comunicaci\u00f3n que a unisen comercialmente co resto da Pen\u00ednsula. A v\u00eda XIX do itinerario de Antonino, que un\u00eda \"Bracara Augusta\" (Braga), \"Lucus Augusti\" (Lugo) e \"Asturica Augusta\" (Astorga), cruzaba o r\u00edo L\u00e9rez por Pontevedra. A mansi\u00f3n de \"Turoqua\" (n\u00facleo de poboaci\u00f3n) situ\u00e1base nas proximidades do lugar que ocupa hoxe a ponte do Burgo, en pleno centro hist\u00f3rico da cidade. Foi tempo despois cando se decidiu edificar unha nova ponte para salvar a canle do r\u00edo. Estas d\u00faas construci\u00f3ns foron decisivas para que se fose conformando un n\u00facleo habitado. O achado en 1988 na cabeceira sur da ponte dunha columna miliaria, dedicada no ano 137 ao emperador Adriano confirma o paso da calzada romana polo lugar.\nS\u00e9culos XII - XV.\nDurante o reinado en Galicia de Fernando II, na \u00faltima parte do s\u00e9culo XII, produciuse certa reactivaci\u00f3n da actividade comercial debido \u00e1 restauraci\u00f3n de cami\u00f1os e pontes, e parello a este fen\u00f3meno o lugar hoxe ocupado pola cidade volveu ser poboado, despois de pasar por un per\u00edodo de certo baleiro no altomedievo.\nA ponte vella que xa daba nome \u00e1 cidade foi substitu\u00edda por outra medieval -\u00e1 que hoxe se pode ver modificada- en 1169, cando Fernando II outorgou o foro aos habitantes da vila. Na actualidade non se conserva o foro orixinal de Fernando II, sen\u00f3n unha confirmaci\u00f3n de Afonso X do ano 1264. Os privilexios e exenci\u00f3ns que se lle foron concedendo \u00e1 cidade actuaron como importantes dinamizadores da s\u00faa actividade econ\u00f3mica. Entre as concesi\u00f3ns destacan o monopolio da fabricaci\u00f3n de sa\u00edn en Galicia, as\u00ed como da cura do peixe (non da salga) (1229) e a adxudicaci\u00f3n do porto de carga e descarga de Galicia (1452).\nAs sucesivas ampliaci\u00f3ns do recinto amurallado pontevedr\u00e9s ve\u00f1en determinadas polo crecemento demogr\u00e1fico e polo desenvolvemento de actividades econ\u00f3micas na vila, que precisaba de espazos m\u00e1is amplos onde poder expandirse. A estas causas \u00fanese o desexo da Coroa por controlar a produci\u00f3n e o tr\u00e1nsito de mercador\u00edas.\nA actividade econ\u00f3mica da cidade acada o seu maior esplendor baixo o reinado de Henrique IV de Castela, ao concederlle a cidade en 1467 o privilexio dunha feira franca, de 30 d\u00edas de duraci\u00f3n, que se celebraba quince d\u00edas antes da festividade de San Bartolomeu. Para a celebraci\u00f3n destas feiras, ampliouse de novo a muralla para dar cabida \u00e1 praza da Ferrer\u00eda, que albergar\u00eda o recinto feiral. Esta Feira Franca foi recuperada no ano 2000, celebr\u00e1ndose a primeira fin de semana do mes de setembro.\nS\u00e9culo XVI.\nNo s\u00e9culo XVI, Pontevedra conv\u00e9rtese na cidade m\u00e1is poboada de Galicia cun gran porto pesqueiro ligado ao comercio internacional, no que destaca a actividade da exportaci\u00f3n de peixe salgado a Portugal. Ao final do s\u00e9culo XVI comezaron a ser not\u00e1beis os s\u00edntomas da profunda crise na que se sumiu Pontevedra durante os s\u00e9culos XVII, XVIII e XIX, debido a diversos factores.\nS\u00e9culos XVII \u2013 XVIII.\nDurante os s\u00e9culos XVII e XVIII a decadencia agudizouse debido a unha situaci\u00f3n de inestabilidade pol\u00edtica provocada polas constantes guerras que hab\u00eda nese momento (Portugal e a sucesi\u00f3n \u00e1 coroa espa\u00f1ola, a ocupaci\u00f3n inglesa), que contribu\u00edron ao decaemento do comercio exterior.\nA poboaci\u00f3n da cidade reduciuse \u00e1 metade, nuns s\u00e9culos nos que se duplicou en Galicia e se triplicou no resto da comarca pontevedresa. Esta crise demogr\u00e1fica foi ocasionada por epidemias e graves enfermidades.\nS\u00e9culo XIX.\nA comezos do s\u00e9culo XIX, a econom\u00eda de Pontevedra bas\u00e9ase fundamentalmente na actividade artes\u00e1, no comercio e, en menor medida, na pesca e na agricultura. En 1833, coa creaci\u00f3n das provincias, conv\u00e9rtese na capital da provincia do mesmo nome c\u00e1 cidade, o que permitiu a transformaci\u00f3n nunha urbe administrativa.\nNesta \u00e9poca, diante da necesidade de contar con espazos para a edificaci\u00f3n, a cidade cambia a s\u00faa fisionom\u00eda; deste xeito, derr\u00fabanse as murallas e \u00e1brense novas r\u00faas, como a que conduce hoxe desde a Oliva \u00e1 Virxe do Cami\u00f1o (na actualidade r\u00faa Garc\u00eda Camba) ou a que vai desde a r\u00faa do Comercio \u00e1 Michelena. Igualmente, desenv\u00f3lvense obras de infraestrutura e saneamento, constr\u00faense escolas e hospitais, cr\u00e9anse espazos de uso p\u00fablico como a alameda do Arquitecto Sesmero, e chega o ferrocarril.\nS\u00e9culo XX.\nNas primeiras d\u00e9cadas do s\u00e9culo XX, Pontevedra viviu un momento de especial efervescencia cultural e pol\u00edtica. Ten especial relevancia a creaci\u00f3n da Misi\u00f3n Biol\u00f3xica de Galicia e a fundaci\u00f3n, en decembro de 1931, do Partido Galeguista, dirixido por B\u00f3veda e Castelao, xermolo do nacionalismo galego actual.\nEn 1936 ten lugar o Golpe de Estado do 18 de xullo de 1936 do xeneral Francisco Franco, que deu paso \u00e1 guerra civil, fomentada polos odios e enfrontamentos acumulados durante anos. Tras o seu remate tres anos m\u00e1is tarde, viu a represi\u00f3n por parte dos triunfadores nacionais. As\u00ed as cousas, numerosas persoas foron asasinadas, fusiladas ou obrigadas a marcharen ao exilio.\nEn 1944 anexionouse o concello de Xeve, que abrangu\u00eda as parroquias de Xeve, Santa Mar\u00eda de Xeve e Verducido.\nComo consecuencia desta guerra, as d\u00faas primeiras d\u00e9cadas da ditadura franquista foron de enormes dificultades econ\u00f3micas para a maior\u00eda da poboaci\u00f3n. O cambio produciuse na d\u00e9cada dos 60, que se caracteriza por un desenvolvemento sostido que empezou a manifestarse m\u00e1is claramente a principios dos 70, coincidindo coa morte de Franco en 1975 e coa transici\u00f3n democr\u00e1tica espa\u00f1ola. Nestes anos produciuse un auxe extraordinario da construci\u00f3n que chega a converterse, ata hoxe, nun dos grandes motores da econom\u00eda pontevedresa.\nNos \u00faltimos tempos v\u00e9uselle reco\u00f1ecendo o seu labor en diversos campos a moitos persoeiros do \u00e1mbito galego. As\u00ed, no ano 1999, o Concello de Pontevedra rendeu por vez primeira unha homenaxe institucional a Alexandre B\u00f3veda (figura clave na historia contempor\u00e1nea de Galiza) asasinado o 17 de agosto de 1936, e a outras figuras importantes na historia pol\u00edtica de Pontevedra que foron fusiladas o 12 de novembro dese mesmo ano por defender a Galiza, a liberdade e a xustiza social: o comandante Ramiro Paz Carbajal, o mestre Germ\u00e1n Adrio Ma\u00f1\u00e1, o avogado e ex gobernador civil Jos\u00e9 Adrio Barreiro, os m\u00e9dicos Amancio Caama\u00f1o, Luis Poza Pastrana e Telmo Bern\u00e1rdez, o capit\u00e1n de asalto Juan Rico Gonz\u00e1lez, o profesor de instituto Paulo Nov\u00e1s, o industrial Benigno Rey Pav\u00f3n e o escritor V\u00edctor Casas.\nDesde 1999, a alcald\u00eda \u00e9 ocupada polo m\u00e9dico Miguel Anxo Fern\u00e1ndez Lores, do BNG, que gobernou en solitario entre os anos 1999-2003, en coalici\u00f3n do PSdeG-PSOE entre 2003 e 2015 e, dende aquela, novamente en solitario con 12 concelleiros, a s\u00f3 un da maior\u00eda absoluta.\nCultura.\nToponimia.\nPontevedra procede do lat\u00edn \"pontem veteram\" 'ponte vella', que fai referencia \u00e1 primeira ponte que os romanos constru\u00edron para cruzar o r\u00edo L\u00e9rez e a R\u00eda de Pontevedra. \nEducaci\u00f3n.\nA cidade conta con numerosos colexios e institutos p\u00fablicos e privados (entre eles o IES Valle Incl\u00e1n, primeiro instituto da provincia de Pontevedra), unha escola de hostaler\u00eda (Carlos Oroza), un conservatorio profesional p\u00fablico de m\u00fasica chamado Manuel Quiroga e outro privado (Mayeusis) e unha Escola Oficial de Idiomas desde 1987.\nA Universidade Nacional de Educaci\u00f3n a Distancia (UNED) conta cun Centro Asociado en Pontevedra, o m\u00e1is antigo de Galicia, onde se poden realizar unha gran variedade de carreiras universitarias e de idiomas. O Centro Asociado da UNED de Pontevedra \u00e9 a sede do Campus Noroeste da UNED en Espa\u00f1a (que comprende as comunidades aut\u00f3nomas de Galicia, Asturias, Castela e Le\u00f3n e Estremadura)..\nDoutra banda, a cidade alberga o Campus Universitario de Pontevedra (dependente da Universidade de Vigo), onde se atopan, entre outras, as \u00fanicas facultades e carreiras universitarias de Galicia de Belas Artes, Publicidade e Relaci\u00f3ns P\u00fablicas, Direcci\u00f3n e Xesti\u00f3n P\u00fablica e Dese\u00f1o.\nEn Pontevedra at\u00f3pase tam\u00e9n o Centro Galego de Tecnificaci\u00f3n Deportiva, centro de formaci\u00f3n de deportistas de alto nivel, e a Escola Superior de Conservaci\u00f3n e Restauraci\u00f3n de Bens Culturais de Galicia.\nPontevedra alberga un dos cinco Centros de Recursos Educativos da ONCE en Espa\u00f1a, o do noroeste do pa\u00eds. A cidade tam\u00e9n conta coa \u00fanica Escola Profesional de C\u00f3mic e Ilustraci\u00f3n de Galicia (privada), cuxo nome \u00e9 O Garaxe Herm\u00e9tico.. En Pontevedra at\u00f3pase tam\u00e9n a Misi\u00f3n Biol\u00f3xica de Galicia, un centro do Consello Superior de Investigaci\u00f3ns Cient\u00edficas situado na parroquia de Salcedo.\nPatrimonio.\nMoitos lugares de interese da cidade sit\u00faanse no centro hist\u00f3rico, no recinto que estivo amurallado. Esta zona est\u00e1 peonalizada por completo.\nA Alameda \u00e9 unha ampla zona verde na que se atopa a Cruz aos Ca\u00eddos e o Monumento aos heroes de Ponte Sampaio; na mesma zona na que se atopa a xa citada Alameda, at\u00f3pase o Parque das Palmeiras, chamado as\u00ed polas s\u00faas altas palmeiras. No contacto da Alameda co Centro Hist\u00f3rico, na praza de Espa\u00f1a, edif\u00edcanse a Casa do Concello sobre os restos das antigas Casas do Concello de Pontevedra (s\u00e9culos XV-XVI) e o edificio da Subdelegaci\u00f3n do Goberno. Na Gran V\u00eda de Montero R\u00edos sit\u00faanse os organismos oficiais como o Pazo da Deputaci\u00f3n Provincial de Pontevedra, monumentos como as Ru\u00ednas de San Domingos, ou edificios como o do Instituto Valle Incl\u00e1n, a antiga Escola Normal e diante dos Xard\u00edns de Marescot a antiga Maestranza.\nDesde a\u00ed, pola Avenida de Santa Mar\u00eda, ch\u00e9gase \u00e1 praza Alonso de Fonseca onde se atopa a Bas\u00edlica de Santa Mar\u00eda A Maior, s\u00edmbolo do apoxeo pontevedr\u00e9s do s\u00e9culo XVI. Moi preto, na r\u00faa Amargura at\u00f3pase a Casa dos Vaamonde, unha das construci\u00f3ns civ\u00eds m\u00e1is antigas da cidade. Baixando pola r\u00faa de Sabela II, no primeiro cruzamento \u00e1 esquerda, enc\u00f3ntrase o Santuario das Aparici\u00f3ns, antigo colexio das Nais Doroteas e onde viviu Sor Luc\u00eda, despois da aparici\u00f3n da Virxe de F\u00e1tima. \nPola r\u00faa da Ponte d\u00e1se \u00f3 pazo que foi a antiga residencia dos Condes de Maceda e que desde 1955 abeira o Parador de Turismo, co\u00f1ecido como o pazo dos Condes de Maceda ou Casa do Bar\u00f3n. Moi preto, na praza do Peirao, at\u00f3pase o edificio do Colexio Oficial de Aparelladores e Arquitectos T\u00e9cnicos de Pontevedra e no final da r\u00faa Real a Casa do Correo Vello. Subindo pola r\u00faa do Bar\u00f3n ch\u00e9gase ata a praza das Cinco R\u00faas onde, diante da casa que habitou Valle-Incl\u00e1n, p\u00f3dese ver un cruceiro do s\u00e9culo XVIII con figuras de Ad\u00e1n e Eva.\nPola r\u00faa da Princesa ch\u00e9gase \u00e1 praza do Teucro, enmarcada polos pazos se\u00f1oriais de Gago e Montenegro e do Marqu\u00e9s de Aranda dos s\u00e9culos XVII e XVIII e nos que se atopan bos exemplos da riqueza her\u00e1ldica de Pontevedra. Nas proximidades desta praza, bautizada co nome do m\u00edtico fundador da cidade, sit\u00faase a Capela do Nazareno, o Teatro Principal, o Liceo Casino e a Casa das Camp\u00e1s, a construci\u00f3n civil m\u00e1is antiga da cidade.\nSeguindo pola r\u00faa de Manuel Quiroga ch\u00e9gase \u00e1 praza de Curros Enr\u00edquez co monumento ao insigne galeguista Alexandre B\u00f3veda e co Casino Mercantil e Industrial, unha sociedade deportiva, social e cultural. Detr\u00e1s da praza at\u00f3pase a Capela das \u00c1nimas. A escasos metros est\u00e1 outra das prazas hist\u00f3ricas da cidade, a praza de M\u00e9ndez N\u00fa\u00f1ez. Baixo un gran magnolio, plantado pola irm\u00e1 do navegante, enc\u00f3ntrase unha escultura de Valle-Incl\u00e1n.\nBaixando cara ao mercado de Abastos de Pontevedra, no primeiro desv\u00edo \u00e1 dereita, at\u00f3pase a praza da Pedreira, onde se levanta o Pazo de Mugartegui. Subindo pola r\u00faa dos Arcos, at\u00f3pase a igrexa de San Bartolomeu, unha das creaci\u00f3ns m\u00e1is destacadas do barroco galego e o antigo colexio barroco da Compa\u00f1\u00eda de Xes\u00fas.\nContinuando pola r\u00faa de Sarmiento cara ao leste, d\u00e1se con outros dous lugares de gran tradici\u00f3n hist\u00f3rica: a praza da Le\u00f1a e a praza da Verdura, que fan referencia aos produtos que al\u00ed se vend\u00edan.\nNa praza da Le\u00f1a est\u00e1n tres dos edificios do Museo de Pontevedra, un dos mellores de Galicia pola s\u00faa gran riqueza e diversidade. Entre eles destacan os pazos barrocos de Garc\u00eda Fl\u00f3rez e de Castro Monteagudo. No seu interior p\u00f3dense atopar pezas e documentos que van desde a prehistoria ata o presente.\nSubindo pola r\u00faa San Romano ch\u00e9gase \u00e1 praza da Ferrer\u00eda que recibe o nome das antigas forxas existentes nos seus soportais. \u00c9 digna de visitar a igrexa de San Francisco, unha edificaci\u00f3n do s\u00e9culo XIII que destaca polas s\u00faas b\u00f3vedas de cruzar\u00eda e polas s\u00faas vidradas cristaleiras. Na praza da Estrela, adxacente \u00e1 praza da Ferrer\u00eda, at\u00f3pase a casa das Caras, de orixe renacentista. \nSubindo pola praza de Ourense, na praza da Peregrina, est\u00e1 a Igrexa da Virxe Peregrina, levantada \u00e1 beira do cami\u00f1o portugu\u00e9s a Santiago sobre unha planta inspirada nunha cuncha de vieira, s\u00edmbolo dos peregrinos.\nNo ensanche da cidade at\u00f3panse distintas mostras da arquitectura modernista como a Casa de Correos e Tel\u00e9grafos, o Caf\u00e9 Moderno (na praza de San Xos\u00e9), o edificio Gran Garaje, o instituto Valle-Incl\u00e1n, Villa Pilar, o pazo de Louriz\u00e1n (nos arredores), ou na cidade vella a antiga casa da Confrar\u00eda da Peregrina na praza da Peregrina e os edificios centrais do lado oeste da Praza da Ferrer\u00eda. Outros edificios senlleiros se atopan nas r\u00faas que seguen o trazado da antiga muralla como a Mansi\u00f3n do Marqu\u00e9s de Riestra ou o antigo Edificio do Banco de Espa\u00f1a na r\u00faa Michelena e preto das antigas murallas, no ensanche ou nas antigas Moureiras outros como o Convento de Santa Clara, a Casa dos Fonseca, a capela de San Roque, a praza de touros, o edificio da Caixa de Aforros Provincial de Pontevedra, o edificio da delegaci\u00f3n de Defensa e o Hospital Provincial de Pontevedra.\nCruzando unha das pontes do r\u00edo L\u00e9rez ch\u00e9gase \u00e1 parroquia do Burgo. Preto do Campus Universitario de Pontevedra at\u00f3pase a Illa das Esculturas, un parque de 70.000 m\u00b2 con mostras de arte contempor\u00e1nea.\nNa cidade tam\u00e9n se atopan mostras da arquitectura moderna e contempor\u00e1nea como o Edificio Castelao do Museo de Pontevedra, o Edificio Central da Xunta de Galicia en Pontevedra de Manuel Gallego Jorreto na cidade administrativa de Campolongo, o Pavill\u00f3n Municipal dos Deportes de Alejandro de la Sota, o pazo de congresos e exposici\u00f3ns e auditorio e o Recinto Feiral de Pontevedra, ambos de Manuel de las Casas ou a Cidade da Xustiza da Parda.\nNos arredores da cidade at\u00f3panse o mosteiro barroco de L\u00e9rez, a igrexa neog\u00f3tica da Nosa Se\u00f1ora dos Praceres e o pazo de Louriz\u00e1n. Na parroquia de Ponte Sampaio at\u00f3pase a ponte de Ponte Sampaio.\nPatrimonio escult\u00f3rico.\nDistintas esculturas e grupos escult\u00f3ricos est\u00e1n distribu\u00eddos pola cidade, especialmente no casco antigo e o ensanche. Entre eles destacan os monumentos conmemorativos dedicados a personaxes de relevancia na historia da cidade como o monumento aos heroes de Ponte Sampaio, o monumento \u00e1 tertulia, Valle-Incl\u00e1n, Castelao, Teucro, Crist\u00f3bal Col\u00f3n, o monumento aos ca\u00eddos ou personaxes populares como o Papagaio Ravachol, o Fiel contraste ou a muller con gali\u00f1as; outros dedicadas ao car\u00e1cter mar\u00edtimo da cidade como o monumento aos navegantes, a dorna homenaxe ao cami\u00f1o de Santiago ou a muller do emigrante e outras m\u00e1is puramente art\u00edsticas.\nPontes.\nPontevedra, cuxo propio nome deriva de ponte, \u00e9 por excelencia a cidade das pontes en Galicia. O r\u00edo L\u00e9rez e a r\u00eda de Pontevedra est\u00e1n atravesado por nove pontes de distintas \u00e9pocas (desde a Idade Media \u00e1 actualidade) no tramo urbano desde o barrio de Monte Porreiro ata o barrio de Mollavao: a ponte da Palabra, a ponte antiga do ferrocarril preto da praia do L\u00e9rez, a pasarela peonil da illa das Esculturas, a ponte dos Tirantes, a ponte de Santiago, a ponte do Burgo, a ponte das Correntes, a ponte da Barca e a ponte da R\u00eda (parte da AP-9). \nPatrimonio cultural.\nMuseos e centros culturais.\nOs edificios da r\u00faa Pasanter\u00eda albergan arte e arqueolox\u00eda, onde se atopa a recreaci\u00f3n do despacho do almirante M\u00e9ndez N\u00fa\u00f1ez. As ru\u00ednas do convento de San Domingos, na Gran V\u00eda de Montero R\u00edos, albergaban todos os bras\u00f3ns nobiliarios rescatados por Casto Sampedro e outras pezas, entre elas un miliario atopado a car\u00f3n da ponte do Burgo.\nComo proposta de cultura alternativa, dende 2011 a cidade conta co Liceo Mutante, unha asociaci\u00f3n autoxestionada.\nNas asociaci\u00f3ns de veci\u00f1os tam\u00e9n hai exposici\u00f3ns temporais de cando en vez, pero menos importantes.\nPatrimonio natural.\nEspazos naturais, parques e xard\u00edns.\nPontevedra, como as demais cidades galegas, ten xard\u00edns e parques moi espallados pola cidade. En total, estes parques te\u00f1en unha extensi\u00f3n de 190 000 m\u00b2, \u00e9 dicir, 2,32 m\u00b2/habitante; na cidade, a diferenza doutras galegas, at\u00f3panse moitos pequenos parques que en certa maneira incrementar\u00edan estas cifras:\nFlora.\nArredor da cidade, existen eucaliptais na s\u00faa maior\u00eda. Tam\u00e9n hai pi\u00f1eirais, soutos e carballeiras. Unha parte da superficie forestal foi destru\u00edda nos incendios de 2006, a\u00ednda que foi repoboada con especies aut\u00f3ctonas grazas ao plan Monte Vivo aprobado en 2008, e que ti\u00f1a como obxectivo repoboar 12 parroquias do concello a raz\u00f3n de catro \u00e1rbores por cada pontevedr\u00e9s.\nNos parques da cidade abundan palmeiras (sobre todo no parque hom\u00f3nimo), camelias (ornamentan amplos espazos verdes e unha parte das r\u00faas da cidade. Tam\u00e9n hai pl\u00e1tanos na zona da Alameda e en avenidas como Bos Aires ou Mar\u00eda Victoria Moreno.\nEn canto a pequenos arbustos e plantas herb\u00e1ceas, o parque natural das marismas de Alba \u00e9 un importante ecosistema.\nFauna.\nNa cidade abundan gaivotas e pombas. Nos parques hai unha cantidade algo relevante de merlos e estorni\u00f1os. Os patos son importantes no r\u00edo dos Gafos.\nNos bosques do arredor da cidade, abunda a fauna t\u00edpica do bosque litoral galego. Nas Marismas de Alba hai anfibios, entre outros.\nEcosistemas.\n\u00c1 parte da r\u00eda e das fragas, as Marismas de Alba \u00e9 un dos n\u00facleos m\u00e1is prezados. Comezan na cidade (barrio do Burgo) e al\u00f3ngase ata a parroquia de Alba que na Idade Media ti\u00f1a un porto pesqueiro.\nAnfibios, aves e plantas de marisma conviven nesta feble contorna que se viu mellorada recentemente coa intervenci\u00f3n das instituci\u00f3ns.\nEtnograf\u00eda.\nFestas e celebraci\u00f3ns.\nO d\u00eda 20 de xaneiro cel\u00e9brase a festividade de San Sebasti\u00e1n, patr\u00f3n da cidade, e o d\u00eda 18 de decembro, a da Virxe do O, a patroa.\nPor\u00e9n, as festas de m\u00e1is sona son as da Virxe Peregrina (patroa da provincia), celebradas entre o segundo s\u00e1bado e o terceiro domingo de agosto. O segundo domingo de agosto \u00e9 o d\u00eda da Peregrina, cando se celebra unha procesi\u00f3n que remata coa actuaci\u00f3n do grupo de danzas Duos Pontes co seu famoso e tradicional baile de cintas, soltando unha pomba \u00f3 final do mesmo.\nTam\u00e9n te\u00f1en repercusi\u00f3n as festas do Santiagui\u00f1o (25 de xullo, patr\u00f3n da parroquia do Burgo), a romar\u00eda de San Beniti\u00f1o de L\u00e9rez (11 de xullo, patr\u00f3n da parroquia de L\u00e9rez), o Entroido pontevedr\u00e9s e a Feira Franca (primeiro s\u00e1bado de setembro).\nCidades irmandadas.\nPontevedra est\u00e1 irmandada coas seguintes poboaci\u00f3ns:\nEconom\u00eda.\nDesde a Idade Media, a vila de Pontevedra foi lugar de asentamento de actividades comerciais e artesanais, que se agrupaban en gremios ou confrar\u00edas de traballadores nun mesmo oficio. Hoxe moitas r\u00faas levan, precisamente, o nome destes. Coa capitalidade provincial, creada en 1833, Pontevedra tornouse unha cidade administrativa e comercial.\nSector primario.\nAo campo s\u00f3 se dedica o 5 % da poboaci\u00f3n. Est\u00e1 limitado \u00e1s parroquias rurais.\nSector secundario.\nComezouse a instalar en Pontevedra s\u00f3 desde a d\u00e9cada de 1960, e hoxe ocupa ao 17% dos pontevedreses; con empresas como ENCE ou as desaparecidas Tafisa ou Elnosa. Debido \u00e1 imposibilidade de utilizar o porto propio por falta de calado suficiente, \u00fasase o de Mar\u00edn.\nExisten varios pol\u00edgonos industriais nos arredores da cidade, a\u00ednda que no concello o principal \u00e9 o pol\u00edgono industrial do Campi\u00f1o. Existen outros como o sito en Campa\u00f1\u00f3, que comparte co veci\u00f1o Poio; o situado en Barro-Meis; o pol\u00edgono industrial de Xeve, o sito na estrada de Vigo que engloba un gran n\u00famero de concesionarios e talleres etc.\nOutras empresas importantes localizadas en Pontevedra son Construcciones Jos\u00e9 Malvar e Constructora San Jos\u00e9.\nSector terciario.\nHoxe en d\u00eda, o sector terciario, ocupa o 65 % da poboaci\u00f3n. O pequeno comercio \u00e9 a base deste sector, a\u00ednda que tam\u00e9n cadeas nacionais e internacionais de roupa te\u00f1en tendas na cidade; sobre todo na r\u00faa Benito Corbal, eixo comercial da cidade xunto a outras r\u00faas como Michelena, Peregrina, Oliva, Sagasta ou Castelao.\nInfraestruturas.\nModelo peonil.\nA zona vella da vila de Pontevedra e boa parte do Ensanche est\u00e1 peonalizado, polo que nesa zona o transporte de motor est\u00e1 restrinxido a residentes e servizos. No 2010, Pontevedra foi a primeira capital de provincia de Espa\u00f1a en reducir a 30 quil\u00f3metros por hora a velocidade m\u00e1xima na zona urbana. A cidade converteuse nos \u00faltimos anos en referente das reformas urbanas das cidades no mundo. Pontevedra prop\u00f3n un novo modelo que consiste en dar prioridade \u00e1s persoas, m\u00e1is espazo p\u00fablico, accesibilidade universal, tr\u00e1fico s\u00f3 de necesidade, seguridade viaria, menos fumes, menos ru\u00eddos... \u00e9 a cidade dos nenos e as nenas coa que o pedagogo italiano Francesco Tonucci so\u00f1aba no seu libro A cidade dos nenos. Pontevedra foi cualificada en 2018 polo xornal brit\u00e1nico The Guardian como un paraiso entre as cidades espa\u00f1olas.. \nO seu alcalde recolleu premios por este fito en moitos lugares, destacando entre eles Dubai (premio ONU H\u00e1bitat 2014), Nova York (Center for Active Design da Fundaci\u00f3n Bloomberg no 2015) ou Mobilidade intelixente (Shenzhen, 2016), entre outros. As\u00ed mesmo, a axenda do grupo de goberno est\u00e1 pragada de visitas a unha ampla diversidade de lugares do mundo para expo\u00f1er o seu multipremiado modelo urbano, chegando a participar no Cumio do clima de Par\u00eds (2015), en Mextr\u00f3poli (Cidade de M\u00e9xico, 2018) en xuntanzas da OCDE en Atenas (2019).\nA cidade de Pontevedra est\u00e1 ben comunicada co exterior mediante unha completa rede de infraestruturas que a conectan cos principais n\u00facleos urbanos galegos, peninsulares e incluso internacionais.\nTransportes.\nPor estrada.\nA autoestrada do Atl\u00e1ntico (AP-9), que atravesa todo o territorio da Comunidade Aut\u00f3noma galega desde Ferrol ata Tui, pasa pola cidade.\nOutras importantes v\u00edas de comunicaci\u00f3n para esta urbe son a autov\u00eda das R\u00edas Baixas e a do Noroeste. A primeira enlaza no Porri\u00f1o coa autoestrada do norte de Portugal que pasa polas cidades de Tui, Braga, Porto, ata enlazar con Lisboa. Por outra banda, a autov\u00eda do Noroeste con\u00e9ctaa coa cidade de Madrid e co resto da meseta.\nAdemais destas tres v\u00edas, a rede estatal de estradas comunica Pontevedra coa s\u00faa comarca, as\u00ed coma con todas as capitais de Galiza. A N-550 que une A Coru\u00f1a con Tui; a N-541, que \u00e9 a principal v\u00eda cara ao interior pasando por Ourense; a PO-546 vai cara a Mar\u00edn; a PO-308 e o corredor CG-4.8 vai cara ao Saln\u00e9s, a PO-531 con direcci\u00f3n a Vilagarc\u00eda de Arousa e a PO-532 cara a Ponte Caldelas.\nPor ferrocarril.\nA estaci\u00f3n de Pontevedra est\u00e1 na li\u00f1a G-1 A Coru\u00f1a-Vigo, e serve de enlace ferroviario co porto de Mar\u00edn.\nTam\u00e9n ten o servizo de longa distancia co Talgo/Altaria a Madrid-Chamart\u00edn e a Alacant-Terminal.\nAdemais da devandita estaci\u00f3n, existe un apeadoiro preto do campus universitario chamado apeadoiro de Pontevedra-Universidade.\nPor autob\u00fas.\nA estaci\u00f3n de autobuses de Pontevedra conecta a cidade con multitude de destinos auton\u00f3micos, nacionais e internacionais. O servizo interurbano de autob\u00fas que comunica con Mar\u00edn, xestionado pola empresa Monbus, segue a ser co\u00f1ecido popularmente como \"trole\", polo troleb\u00fas que antigamente fac\u00eda ese percorrido.\nDeporte.\nHai varios equipos de sona na cidade:\nRecintos deportivos.\nO Estadio Municipal de Pasar\u00f3n \u00e9 o fogar do Pontevedra CF. Ao seu car\u00f3n, o Pavill\u00f3n Municipal dos Deportes \u00e9 sede de partidos de todo tipo, entre eles os do Teucro. A cidade deportiva da Xunqueira alberga varios campos de f\u00fatbol. Pontevedra \u00e9 tam\u00e9n a sede do Centro Galego de Tecnificaci\u00f3n Deportiva, sito no estadio da Xuventude, que pos\u00fae piscinas e pistas de atletismo. \u00c1 beira do L\u00e9rez est\u00e1 o Porto Deportivo de Pontevedra, e na presa do Pontill\u00f3n do Castro est\u00e1 o centro deportivo que en 2007 acolleu o campionato europeo de pirag\u00fcismo en augas tranquilas.\nPol\u00edtica e goberno.\nO alcalde da cidade \u00e9 o m\u00e9dico Miguel Anxo Fern\u00e1ndez Lores, do Bloque Nacionalista Galego. Os partidos pol\u00edticos m\u00e1is relevantes no \u00e1mbito local, ademais do BNG, son o PPdeG, cuxo portavoz no pleno \u00e9 Miguel Dom\u00ednguez, o PSdeG con Iv\u00e1n Puentes.\nO concello de Pontevedra estrut\u00farase en diferentes conceller\u00edas: de cultura e normalizaci\u00f3n ling\u00fc\u00edstica, de servizos municipais: deportes, mocidade, transportes e iluminaci\u00f3n p\u00fablica; de medio ambiente; de benestar social e participaci\u00f3n cidad\u00e1, de promoci\u00f3n econ\u00f3mica, turismo e comercio e polic\u00eda local; e de obras. O concello celebra plenos ordinarios cada mes, a\u00ednda que frecuentemente se celebran plenos extraordinarios, co fin de debater temas e problemas que afectan o concello.\nA corporaci\u00f3n municipal ten 25 membros. Deles, 9 forman o equipo de goberno (9 concellar\u00edas do BNG) e os outros son 11 do PPdeG e 5 do PSdeG. \nGalard\u00f3ns.\nNo 2020 recibe o premio da Uni\u00f3n Europea de mobilidade sostible.\nLugares de Pontevedra.\nPara unha lista completa de todos os lugares do concello de Pontevedra vexa: Lugares de Pontevedra."}
{"id": "2727", "revid": "1131", "url": "https://gl.wikipedia.org/wiki?curid=2727", "title": "Ponte de Rande", "text": "A ponte de Rande \u00e9 unha construci\u00f3n civil que atravesa a r\u00eda de Vigo, unindo a Pen\u00ednsula do Morrazo no lado norte coa comarca de Vigo na beira sur. Forma parte da autoestrada do Atl\u00e1ntico e \u00e9 un dos emblemas da R\u00eda de Vigo e Galiza.\nSituaci\u00f3n.\nRecibe o nome do estreito de Rande. No seu lado sur a ponte comeza no barrio de Cabanas (parroquia de Trasma\u00f1\u00f3, concello de Redondela). Polo lado norte atravesa uns metros o concello de Moa\u00f1a a trav\u00e9s da parroquia de Domaio, e sae ao concello de Vilaboa, na parroquia de Cobres.\nSituase aproximadamente no quil\u00f3metro 148 da autoestrada do Atl\u00e1ntico.\nEnxe\u00f1er\u00eda.\nAs obras de construci\u00f3n comezaron a finais do ano 1973, coa colocaci\u00f3n da primeira pedra o 17 de decembro, e duraron ata o ano 1977, a\u00ednda que a ponte non se inaugurar\u00eda e abrir\u00eda ao tr\u00e1fico ata catro anos despois, o 7 de febreiro de 1981, debido a que as prolongaci\u00f3ns dos accesos a terra non quedaron rematadas ata ese ano. O seu custo foi de 3.658 mill\u00f3ns de pesetas da \u00e9poca e o proxecto orixinal \u00e9 dos enxe\u00f1eiros Fabrizio de Miranda, Florencio del Pozo e Alfredo Passaro.\nA ponte disp\u00f3n de tres vans: os laterais de 147,42 metros, e o central de 400,14 metros de luz entre os eixos dos piares centrais. O taboleiro res\u00f3lvese cunha estrutura met\u00e1lica atirantada con cables de aceiro, cun largo de 23,46 metros e un canto de 2,46 metros. Os piares centrais son de formig\u00f3n armado de 118,60 metros de altura. As travesas dos piares principais son de formig\u00f3n postensado. Para acceder \u00e1 ponte, conta con dous viadutos de formig\u00f3n pretensado, de 753 metros no lado sur e 106 metros no lado norte.\nCon estas dimensi\u00f3ns, no momento da s\u00faa construci\u00f3n foi unha das pontes cun maior van central do mundo dentro desa tipolox\u00eda concreta de pontes de cables atirantados, e a n\u00famero un dentro da Pen\u00ednsula Ib\u00e9rica. No ano 2013, na clasificaci\u00f3n de pontes desa tipolox\u00eda, era a ponte n\u00famero 103 do mundo cun maior van central e a segunda de Espa\u00f1a, por detr\u00e1s da ponte do Enxe\u00f1eiro Carlos Fern\u00e1ndez Casado que cruza o encoro de Barrios de Luna, na provincia de Le\u00f3n.\nActualmente soporta un tr\u00e1fico de m\u00e1is de 50.000 veh\u00edculos ao d\u00eda. Dende a s\u00faa apertura ao tr\u00e1fico en 1981 xa pasaron por ela m\u00e1is de 230 mill\u00f3ns de veh\u00edculos. Por mor deste intenso tr\u00e1fico est\u00e1 prevista a s\u00faa ampliaci\u00f3n cun carril m\u00e1is por sentido polos lados exteriores da ponte, que ser\u00edan exclusivos para o acceso aos veh\u00edculos con orixe e destino a Pen\u00ednsula do Morrazo. No mes de febreiro de 2015 comezaron as obras para facer realidade este proxecto de ampliaci\u00f3n, cun investimento estimado de 107,9 mill\u00f3ns de euros.\nPeaxe na sombra.\nAt\u00e9 o ano 2006 era unha ponte exclusivamente de peaxe. En maio dese ano , pasou a ser un tramo de peaxe na sombra, financiado ao 50% pola Administraci\u00f3n Xeral do Estado e ao 50% pola Xunta de Galicia."}
{"id": "2728", "revid": "89787", "url": "https://gl.wikipedia.org/wiki?curid=2728", "title": "J. R. R. Tolkien", "text": "John Ronald Reuel Tolkien, citado a mi\u00fado como J. R. R. Tolkien, CBE (), nado en Bloemfontein o 3 de xaneiro de 1892 e finado en Bournemouth o 2 de setembro de 1973, foi un escritor, poeta, fil\u00f3logo e profesor de universidade ingl\u00e9s de orixe surafricana, co\u00f1ecido principalmente polas s\u00faas obras \"O Hobbit\", \"O Se\u00f1or dos Aneis\" e \"O Silmarillion\".\nFoi profesor de anglosax\u00f3n no Pembroke College de 1925 a 1945, e profesor de lingua e literatura inglesa no Merton College de 1945 a 1959. Durante esta \u00e9poca mantivo unha boa relaci\u00f3n de amizade con C. S. Lewis, formando parte \u00e1mbolos dous do mesmo grupo informal de discusi\u00f3n literaria. Foi nomeado Comandante do Imperio Brit\u00e1nico pola ra\u00ed\u00f1a Isabel II o 28 de marzo de 1972.\nTrala s\u00faa morte, o seu fillo Christopher recompilou e publicou varias obras baseadas nos manuscritos e notas non publicadas do seu pai, inclu\u00edndo \"O Silmarillion\". Estas obras, xunto \"O Hobbit\" e \"O Se\u00f1or dos Aneis\" forman unha serie de contos, poemas, historias e linguas conectadas ambientadas no mundo ficticio que Tolkien denominou Arda, coa Terra Media dentro dela. Entre 1951 e 1955 Tolkien aplicou o termo \"legendarium\" a gran parte destes escritos.\nA\u00ednda que outros autores anteriores xa tiveran publicado obras de fantas\u00eda antes ca Tolkien, a popularidade das s\u00faas obras fixo que se lle identifique popularmente coma o \"pai\" da literatura fant\u00e1stica moderna. En 2008, o xornal \"The Times\" clasificouno no sexto posto nunha lista dos \"50 escritores brit\u00e1nicos m\u00e1is importantes dende 1945\". \"Forbes\" clasificouno no 5\u00ba posto das personalidades defuntas con m\u00e1is ingresos no 2009.\nTraxectoria.\nOrixes familiares.\nMoitos dos devanceiros de Tolkien por parte de pai eran artes\u00e1ns. A familia Tolkien ti\u00f1a a s\u00faa orixe na Baixa Saxonia, pero viviran en Inglaterra dende o s\u00e9culo XVIII, volv\u00e9ndose \"rapidamente intensamente ingleses\". Varias familias co apelido Tolkien, ou a s\u00faa variante Tolkiehn, a\u00ednda viven no noroeste de Alema\u00f1a, principalmente na Baixa Saxonia e Hamburgo. Un escritor alem\u00e1n sost\u00e9n que o apelido semella vir da poboaci\u00f3n de Tolkynen, preto de Rastenburg, en Prusia Oriental, lonxe da Baixa Saxonia. O nome deste lugar deriva da extinta lingua prusiana antiga.\nInfancia.\nJohn Ronald Reuel Tolkien naceu o 3 de xaneiro de 1892 en Bloemfontein, no Estado Libre de Orange (hoxe a provincia de Estado Libre, parte de Sur\u00e1frica). Era fillo de Arthur Reuel Tolkien (1857\u20131896), traballador de banca, e da s\u00faa muller Mabel, de apelido de solteira Suffield (1870\u20131904). A parella deixara Inglaterra cando Arthur fora ascendido para dirixir a oficina de Bloemfontein do banco brit\u00e1nico para o cal traballaba. Tolkien ti\u00f1a un irm\u00e1n m\u00e1is novo ca el, Hilary Arthur Reuel, que nacera o 17 de febreiro de 1894.\nCando era pequeno, Tolkien sufriu a picadura dunha gran tar\u00e1ntula, algo que alg\u00fans pensan que puido ter influencias nas s\u00faas historias, malia que Tolkien admit\u00eda non lembrar este suceso e non odiar especialmente as ara\u00f1as como adulto. Noutro incidente, un rapaz que traballaba na s\u00faa casa levouno ao seu kraal (aldea zul\u00fa), lev\u00e1ndoo de volta a casa ao d\u00eda seguinte.\nCando contaba con tres anos, Tolkien viaxou a Inglaterra coa s\u00faa nai e o seu irm\u00e1n no que \u00eda ser unha longa visita familiar. Cando estaban al\u00ed, o seu pai morreu en Sur\u00e1frica de febre reum\u00e1tica sen poder chegar a reunirse con eles. Isto deixou \u00e1 s\u00faa familia sen ingresos, polo que a s\u00faa nai o levou vivir cos seus pais a Kings Heath, Birmingham. Pouco despois, en 1896, traslad\u00e1ronse a Sarehole (hoxe en Hall Green), ent\u00f3n unha vila de Worcestershire, m\u00e1is tarde unida a Birmingham. Na s\u00faa biograf\u00eda ind\u00edcase que gozaba explorando o \"mu\u00ed\u00f1o de Sarehole\", a \"turbeira de Moseley\" e os outeiros de Clent, Lickey e Malvern, que m\u00e1is tarde inspirar\u00edan escenas dos seus libros, xunto con outras poboaci\u00f3ns de Worcestershire como Bromsgrove, Alcester, e Alvechurch, e lugares como a granxa da s\u00faa t\u00eda Jane de \"Bag End\", nome que logo empregar\u00eda na s\u00faa ficci\u00f3n.\nA s\u00faa nai, Mabel Tolkien, ensinoulles aos seus dous fillos na propia casa, e Ronald chegou a ser co\u00f1ecido na familia coma un alumno aplicado. As ensinanzas en bot\u00e1nica da s\u00faa nai espertaron nel a afecci\u00f3n polas plantas. A Tolkien gust\u00e1balle debuxar paisaxes e \u00e1rbores, pero as materias nas que ti\u00f1a m\u00e1is interese eran as relativas \u00e1s linguas, e a s\u00faa nai ensinoulle as bases do lat\u00edn moi cedo. Aos catro anos era capaz de ler fluidamente e foi quen de escribir correctamente pouco despois. A s\u00faa nai permitiulle ler moitos libros; non lle gustou \"A illa do tesouro\" nin \"The Pied Piper\", e pensaba que \"Alicia no pa\u00eds das marabillas\" de Lewis Carroll era un libro \"divertido mais inquietante\". Gust\u00e1banlle as historias sobre os indios e os libros de fantas\u00eda de George MacDonald. Ademais, os \"Fairy Books\" de Andrew Lang foron particularmente importantes para el, chegando a influenciar alg\u00fans dos seus escritos posteriores.\nTolkien asistiu \u00e1 King Edward's School de Birmingham, e despois \u00e1 St. Philip's School, antes de volver \u00e1 King Edward's School. A s\u00faa nai converteuse ao catolicismo, e foi recibida na Igrexa cat\u00f3lica en 1900 a pesar das protestas da s\u00faa familia baptista, que tras isto deixar\u00eda de prestarlle axuda econ\u00f3mica. En 1904, cando Tolkien ti\u00f1a 12 anos, Mabel morreu en Fern Cottage, Rednal, aos 34 anos de idade. A s\u00faa idade era avanzada para unha persoa con diabetes mellitus sen tratamento de insulina, que ser\u00eda descuberto d\u00faas d\u00e9cadas m\u00e1is tarde. Nove anos logo do seu pasamento, Tolkien escribiu:\nAntes da s\u00faa morte, Mabel Tolkien asignara a custodia dos seus fillos ao crego Francis Xavier Morgan do Oratorio de Birmingham, para que recibisen unha boa formaci\u00f3n cat\u00f3lica. Tolkien medrou na zona de Edgbaston, en Birmingham. Viviu al\u00ed \u00e1 sombra do \"Perrott's Folly\" e da torre vitoriana de \"Edgbaston Waterworks\", que puideron influenciar as imaxes de torres escuras nas s\u00faas obras. Outra forte influencia foron as pinturas do medievalista rom\u00e1ntico Edward Burne-Jones e da Irmandade Prerrafaelita que se expo\u00f1\u00edan no museo de Birmingham\nXuventude.\nNa s\u00faa adolescencia Tolkien comezou a interesarse polas linguas constru\u00eddas, ao tempo que estudaba lat\u00edn e anglosax\u00f3n, tendo un primeiro contacto cunha inventada polas s\u00faas curm\u00e1s Mary e Marjorie Incledon, chamada \"Animalic\". Xunto coa s\u00faa curm\u00e1 Mary inventou unha nova e m\u00e1is complexa, chamada \"Nevbosh\", e posteriormente el mesmo constru\u00edu unha nova chamada \"Naffarin\".\nEn 1911, estando na King Edward's School de Birmingham, Tolkien e tres amigos seus, Rob Gilson, Geoffrey Bache Smith e Christopher Wiseman, formaron un club chamado \"T.C.B.S.\", iniciais de \"Tea Club and Barrovian Society\", facendo referencia \u00e1 s\u00faa afecci\u00f3n a tomar t\u00e9 en Barrow's Stores e, en segredo, na biblioteca da escola. Tras rematar o per\u00edodo escolar, mantivo o contacto con eles, o que reforzar\u00eda a dedicaci\u00f3n de Tolkien de cara \u00e1 poes\u00eda.\nTam\u00e9n en 1911, Tolkien pasou unhas vacaci\u00f3ns en Su\u00edza, tal e como describe detalladamente nunha das s\u00faas cartas de 1968, indicando que a viaxe de Bilbo a trav\u00e9s das Monta\u00f1as Bretemosas est\u00e1 directamente inspirado nesta viaxe, na que fixo unha traves\u00eda a p\u00e9 dende Interlaken ata Lauterbrunnen, acampando nas morenas de M\u00fcrren. Nesta viaxe pasou por Kleine Scheidegg, Grindelwald, Grosse Scheidegg e Meiringen, continuando por Valais, Brig e Zermatt.\nEn outubro dese mesmo ano, Tolkien comezou os seus estudos de lingua e literatura inglesa no Exeter College de Oxford, gradu\u00e1ndose no 1915 con matr\u00edcula de honra.\nNoivado e casamento.\nAos 16 anos Tolkien e o seu irm\u00e1n Hilary traslad\u00e1ronse a unha hospedaxe en Duchess Road, Edgbaston, onde co\u00f1ecer\u00eda a Edith Mary Bratt, que era tres anos maior ca el.\nHumphrey Carpenter escribiu:\nO seu gardi\u00e1n, o padre Morgan, consideraba a Edith a causa de que Tolkien non tivera bos resultados nos seus exames e consideraba \"desafortunado\" que o seu fillo adoptivo se involucrara nunha relaci\u00f3n cunha muller maior ca el e protestante, prohib\u00edndolle todo contacto con ela ata que Tolkien tivese 21 anos. Obedeceu esta prohibici\u00f3n ao p\u00e9 da letra, ag\u00e1s nunha ocasi\u00f3n nos comezos, na que o seu pai adoptivo o ameazou con terminar os seus estudos universitarios.\nNunha carta de 1941 para o seu fillo Michael, Tolkien escribiu:\nNa noite do seu 21\u00ba aniversario, Tolkien escribiulle a Edith, declar\u00e1ndolle que nunca deixara de amala e ped\u00edndolle matrimonio. Edith respondeulle que xa estaba prometida con George Field, o irm\u00e1n dunha amiga s\u00faa. O 8 de xaneiro de 1913, Tolkien viaxou en tren ata Cheltenham para reunirse con ela. Tras pasar o d\u00eda xuntos, Edith aceptou casar con el, e devolveulle o anel de compromiso a Field nunha carta, o que foi considerado pola familia deste coma \"insultante\". Tralo seu compromiso, Edith converteuse ao catolicismo baixo a insistencia de Tolkien, e finalmente casaron na igrexa cat\u00f3lica de Santa Mar\u00eda Inmaculada en Warwick, o 22 de marzo de 1916. Na s\u00faa carta de 1941, Tolkien expresou a s\u00faa admiraci\u00f3n pola valent\u00eda da s\u00faa muller para casar cun home sen traballo, poucos cartos, e ningunha expectaci\u00f3n para o futuro ag\u00e1s a posibilidade de morrer na \"Gran Guerra\".\nPrimeira guerra mundial.\nEn 1914, trala entrada do Reino Unido na primeira guerra mundial, os familiares de Tolkien sorprend\u00e9ronse de que non se presentara inmediatamente coma voluntario para o ex\u00e9rcito brit\u00e1nico. Na s\u00faa carta de 1941, Tolkien indicou que \"Neses d\u00edas os xoves un\u00edanse, ou eran desprezados publicamente. Era unha situaci\u00f3n problem\u00e1tica para un mozo con demasiada imaxinaci\u00f3n e pouca coraxe f\u00edsica\".\nNo seu lugar, Tolkien \"aturou a deshonra\" e entrou nun programa que lle permitiu atrasa-lo seu alistamento ata que completase os seus estudos. Cando rematou os exames finais en xullo de 1915, Tolkien indicou que a s\u00faa familia comezou a presionalo. Foi recrutado coma Tenente Segundo no corpo de fusileiros \"Lancashire\". Adestrouse co 13\u00ba Batall\u00f3n en Cannock Chase, Staffordshire, durante once meses. Nunha carta \u00e1 s\u00faa muller Edith, Tolkien manifestou que \"Os cabaleiros non son com\u00fans entre os superiores, incluso raramente son seres humanos\" Trala s\u00faa voda, \u00e1mbolos dous se mudaron a vivir preto do campo de adestramento.\nPosteriormente escribiu: \"Os oficiais novos morren, a unha ducia por minuto. Separarme da mi\u00f1a muller naquel ent\u00f3n... era coma a morte\"\nFrancia.\nO 5 de xu\u00f1o de 1916, Tolkien embarcou nun transporte de tropas nunha viaxe dun d\u00eda ata Calais. Coma o resto de novos soldados que chegaban daquela, Tolkien foi asignado \u00e1 base da Forza Expedicionaria Brit\u00e1nica en \u00c9taples. O 7 de xu\u00f1o foi informado da s\u00faa asignaci\u00f3n coma oficial de sinais no 11\u00ba corpo de Fusileiros Lancashire, que fora debilitado tras unha dura loita na Batalla de Vimy Ridge.\nComa pasatempo, compuxo un poema titulado \"The Lonely Isle\", inspirado pola s\u00faa traves\u00eda mar\u00edtima ata Calais. Para evadir a censura postal do ex\u00e9rcito brit\u00e1nico, tam\u00e9n pasaba o tempo desenvolvendo un c\u00f3digo de puntos para que a s\u00faa muller Edith puidera seguir os seus movementos nas cartas que lle enviaba.\nDeixou \u00c9taples o 27 de xu\u00f1o de 1916 e uniuse \u00e1 s\u00faa nova unidade en Rubempr\u00e9, preto de Amiens. Ao chegar atopouse comandando a homes que sa\u00edran principalmente dos pobos mineiros e agr\u00edcolas de Lancashire.\nGarth describe que Tolkien \"sentiu afinidade por estes homes de clase obreira\", pero o protocolo militar prohib\u00edalle ter amizade con \"outros rangos\". No seu lugar, ti\u00f1a que \"encargarse deles, disciplinalos, adestralos e probablemente censurar as s\u00faas cartas\".\nA batalla do Somme.\nTolkien chegou a Somme a comezos de xullo do 1916. Participou en asaltos a puntos defensivos alem\u00e1ns en Schwaben e Leipzig. O capel\u00e1n do seu corpo de fusileiros, o reverendo Mervyn S. Evers, escribiu nas s\u00faas memorias:\nO 27 de outubro de 1916, mentres o seu batall\u00f3n atacaba a trincheira Regina, Tolkien contraeu a febre das trincheiras, enfermidade infecciosa bacteriana transmitida polos piollos. Foi ent\u00f3n retornado por enfermidade a Inglaterra o 8 de novembro de 1916. Moitos dos seus amigos da infancia morreron na guerra, e o seu batall\u00f3n foi eliminado case por completo tralo regreso de Tolkien a Inglaterra. Ao sufrir de problemas de sa\u00fade continuos librou de participar en combate varias veces.\nDe acordo a John Garth: \nVolta a casa.\nDebilitado pola enfermidade, Tolkien pasou o resto da guerra alternando entre hospitais e labores na gornici\u00f3n, sendo designado coma non v\u00e1lido fisicamente para o servizo xeral. Durante a s\u00faa recuperaci\u00f3n nunha cabana en Little Haywood, Staffordshire, comezou a traballar no que chamou \"The Book of Lost Tales\", que iniciaba con \"The Fall of Gondolin\". Durante 1917 e 1918 seguiu recaendo na s\u00faa enfermidade, pero recuper\u00e1rase o suficiente coma para facer traballo local en varios campamentos e foi ascendido a Tenente. Foi durante esta \u00e9poca cando Edith tivo o seu primeiro fillo, John Francis Reuel Tolkien.\nEstando estacionado en Kingston upon Hull, Tolkien e Edith deron un paseo polos bosques preto de Roos. Edith comezou a bailar para el nun claro. Trala morte da s\u00faa muller en 1971, Tolkien recordaba:\nEste evento inspirou o que ser\u00eda o relato do encontro entre Beren e L\u00fathien, descrito no \"Silmarillion\".\nTraxectoria literaria e acad\u00e9mica.\nO primeiro traballo de Tolkien de volta \u00e1 sociedade civil foi como lexic\u00f3grafo para o \"Oxford English Dictionary\", onde traballou principalmente na historia e etimolox\u00eda de palabras de orixe xerm\u00e1nica comezando coa letra \"W\", como por exemplo \"waistcoat\" (chaleco), \"walnut\" (noz), \"walrus\" (morsa) e \"wampun\" (cinta con doas). En 1920 accedeu ao posto de \"Reader\" en Lingua Inglesa na Universidade de Leeds, e converteuse no profesor m\u00e1is novo al\u00ed. Mentres estivo en Leeds, produciu \"A Middle English Vocabulary\" e unha edici\u00f3n definitiva de \"Sir Gawain and the Green Knight\" xunto con E. V. Gordon, que se converteron ambos os dous en libros acad\u00e9micos can\u00f3nicos por varias d\u00e9cadas. Tam\u00e9n traduciu \"Sir Gawain\", \"Pearl\", e \"Sir Orfeo\". En 1925 volveu a Oxford como titular da C\u00e1tedra Rawlinson e Bosworth, cunha estancia no Pembroke College.\nDurante o tempo que estivo al\u00ed, Tolkien escribiu \"O Hobbit\" e os primeiros dous volumes d'\"O Se\u00f1or dos Aneis\". Tam\u00e9n publicou un ensaio filol\u00f3xico en 1932 baixo o nome de \"Nodens\", logo de que Sir Mortimer Wheeler descubrise un asclepeion romano en Lydney Park, Gloucestershire, en 1928.\n\"Beowulf\".\nO relatorio de Tolkien en 1936 \"Beowulf: The Monsters and the Critics\" tivo unha importante influencia na investigaci\u00f3n sobre \"Beowulf\". Lewis E. Nicholson dixo que o artigo que Tolkien escribiu sobre o \"Beowulf\" \u00e9 \"amplamente reco\u00f1ecido como un punto de inflexi\u00f3n na cr\u00edtica a Beowulf\", subli\u00f1ando que Tolkien estableceu a primac\u00eda da natureza po\u00e9tica da obra sobre os elementos puramente ling\u00fc\u00edsticos. Naquel momento, o mundo acad\u00e9mico desaprobaba o \"Beowulf\" por tratar loitas infant\u00eds contra monstros no canto de conflitos realistas entre tribos. Tolkien argumentou que o autor do \"Beowulf\" se dirix\u00eda \u00e1 humanidade en xeral no canto de limitarse a conflitos tribais particulares, e xa que logo, os monstros eran fundamentais no poema. Onde o \"Beowulf\" trata de loitas tribais espec\u00edficas, como no \"Finnsburg\", Tolkien argumentou firmemente contra a s\u00faa lectura en clave fant\u00e1stica. No ensaio, Tolkien tam\u00e9n revelou o importante que era para el o \"Beowulf\": \"Beowulf est\u00e1 entre as mi\u00f1as fontes m\u00e1is valoradas\", e esta influencia p\u00f3dese ver no seu legendarium da Terra Media.\nSegundo Humphrey Carpenter, Tolkien ti\u00f1a un xeito moi enxe\u00f1oso de comezar os seus relatorios sobre o \"Beowulf\": \nD\u00e9cadas despois, W.H. Auden escribiu ao seu antigo profesor: \nEn 2003, un manuscrito cunha traduci\u00f3n e comentario de Tolkien do \"Beowulf\", de arredor de 2000 p\u00e1xinas, foi atopada nos arquivos da Bodleian Library.\nSegunda guerra mundial.\nPouco antes da segunda guerra mundial, Tolkien foi destinado como criptoanalista. En xaneiro de 1939, pregunt\u00e1ronlle se estar\u00eda disposto a servir no departamento de criptograf\u00eda do \"Foreign Office\" en caso de emerxencia nacional. Respondeu afirmativamente e, a finais de marzo, recibiu un curso de formaci\u00f3n nas oficinas centrais da \"Government Code and Cypher School\". Por\u00e9n, a\u00ednda que estaba disposto, en outubro foi informado de que non \u00edan precisar os seus servizos naquel momento.\nEn 1945 Tolkien trasladouse ao Merton College da Universidade de Oxford, convert\u00e9ndose en Profesor de Lingua e Literatura Inglesa, posto que mantivo at\u00e9 o seu retiro en 1959. Exerceu tam\u00e9n de examinador externo para o University College de Dubl\u00edn durante moitos anos. Tolkien completou \"O Se\u00f1or dos Aneis\" en 1948, preto dunha d\u00e9cada logo dos seus bosquexos iniciais.\nTolkien tam\u00e9n traduciu o Libro de Xon\u00e1s da \"Biblia de Xerusal\u00e9n\", publicada por vez primeira en 1966.\nFamilia.\nOs Tolkien tiveron catro fillos: John Francis Reuel Tolkien (17 de novembro de 1917\u00a0\u2013 22 de xaneiro de 2003), Michael Hilary Reuel Tolkien (22 de outubro de 1920\u00a0\u2013 27 de febreiro de 1984), Christopher John Reuel Tolkien (21 de novembro de 1924) e Priscilla Mary Anne Reuel Tolkien (18 de xu\u00f1o de 1929). Tolkien era moi devoto dos seus fillos e mand\u00e1balles cartas do Pai Nadal ilustradas cando eran nenos. Cada ano engad\u00eda novos personaxes, como o Oso Polar (axudante do Pai Nadal), o Home de Neve (o seu xardineiro), Ilbereth o elfo (o seu secretario), e outros. Os personaxes principais contaban as s\u00faas loitas contra os trasnos que montaban en morcegos e as travesuras do oso polar.\nRetiro e derradeiros anos.\nDurante a s\u00faa vida logo de retirarse, dende 1959 at\u00e9 a s\u00faa morte en 1973, Tolkien recibiu cada vez maior atenci\u00f3n p\u00fablica e fama literaria. As vendas dos seus libros eran tan boas que lamentaba non ter optado por unha xubilaci\u00f3n anticipada. Nun primeiro momento, escrib\u00eda respostas entusiastas \u00e1s cartas con preguntas dos seus lectores, mais comezou a estar descontento coa repentina popularidade dos seus libros no movemento contracultural dos anos sesenta. Nunha carta de 1972, admitiu deplorar o feito de converterse nunha figura de culto, pero admitiu tam\u00e9n que \"incluso o nariz dun \u00eddolo moi modesto [...] non pode permanecer totalmente indiferente ao doce aroma do incenso!\"\nA atenci\u00f3n dos seus admiradores f\u00edxose tan intensa que tivo que quitar o seu n\u00famero de tel\u00e9fono do directorio p\u00fablico, e finalmente trasladouse xunto con Edith a Bournemouth, que era ent\u00f3n un lugar residencial \u00e1 beira do mar frecuentado pola clase alta brit\u00e1nica. A s\u00faa posici\u00f3n como autor de grandes vendas facilitoulle a s\u00faa entrada nesta sociedade, pero Tolkien botaba en falta a compa\u00f1a dos seus compa\u00f1eiros dos Inklings. Edith, por\u00e9n, gozaba con este novo ambiente, e foi esta a raz\u00f3n pola que os Tolkien elixiron este lugar.\nSegundo Carpenter:\nTolkien foi nomeado pola Ra\u00ed\u00f1a Isabel II Comandante da Orde do Imperio Brit\u00e1nico o 1 de xaneiro de 1972 e recibiu a condecoraci\u00f3n da Orde en Buckingham Palace o 28 de marzo de 1972. No mesmo ano a Universidade de Oxford conferiulle un doutoramento de Letras honorario.\nMorte.\nEdith Tolkien finou o 29 de novembro de 1971, aos 82 anos. Segundo Simon Tolkien:\nNamentres, Tolkien fixera gravar o nome de \"L\u00fathien\" na l\u00e1pida de Edith no cemiterio de Wolvercote, en Oxford. Cando el mesmo morreu 21 meses despois, o 2 de setembro de 1973, aos 81 anos, foi enterrado na mesma tumba, co nome de \"Beren\" engadido ao seu nome.\nNo legendarium da Terra Media, L\u00fathien era a m\u00e1is fermosa dos fillos de Il\u00favatar, e renunciou \u00e1 s\u00faa inmortalidade polo seu amor ao guerreiro mortal Beren. Tras ser capturado polas forzas do Se\u00f1or Escuro Morgoth, L\u00fathien foi a rescatalo xunto co can falante Huan. Ao final, cando Beren caeu loitando contra o lobo demon\u00edaco Carcharoth, L\u00fathien, coma Orfeo, dirixiuse aos Valar e convenceunos de que devolvesen \u00e1 vida a Beren.\nVisi\u00f3n persoal.\nTolkien era un cat\u00f3lico devoto, e na s\u00faa visi\u00f3n relixiosa e pol\u00edtica era principalmente un tradicionalista moderado, con tendencias libertarianistas, distributistas e mon\u00e1rquicas, no senso de favorecer convenci\u00f3ns establecidas e ortodoxias en favor da innovaci\u00f3n e modernizaci\u00f3n, ao mesmo tempo que criticaba a burocracia gobernamental. En 1943 escribiu: \"As mi\u00f1as opini\u00f3ns pol\u00edticas tenden m\u00e1is e m\u00e1is cara \u00e1 anarqu\u00eda (filosoficamente falando) ou cara \u00e1 monarqu\u00eda 'non constitucional'\". A\u00ednda que non adoitaba falar ou escribir do tema, tam\u00e9n era defensor da disoluci\u00f3n do Imperio Brit\u00e1nico e incluso do Reino Unido.\nTi\u00f1a un intenso odio aos efectos colaterais da industrializaci\u00f3n, \u00e1 que consideraba que devoraba o campo ingl\u00e9s e a vida sinxela. Desde\u00f1aba dos autom\u00f3biles e prefer\u00eda montar en bicicleta. Esta opini\u00f3n quedou reflectida na s\u00faa obra, principalmente na imaxe presentada da industrializaci\u00f3n forzada da Comarca no \"Se\u00f1or dos Aneis\".\nMoitos escritores remarcaron varios posibles paralelos entre a saga da Terra Media e os eventos ocorridos durante a vida de Tolkien. \"O Se\u00f1or dos Aneis\" foi considerado por varios autores coma unha representaci\u00f3n de Inglaterra durante e inmediatamente despois da segunda guerra mundial. Tolkien rexeitou vivamente esta opini\u00f3n no pr\u00f3logo da segunda edici\u00f3n da novela, indicando que prefer\u00eda a aplicabilidade \u00e1 alegor\u00eda. A s\u00faa afecci\u00f3n \u00e1 mitolox\u00eda e a s\u00faa fe quedaron reflectidas na s\u00faa afirmaci\u00f3n de que cr\u00eda que a mitolox\u00eda era o \"eco divino da Verdade\", visi\u00f3n expresada no seu poema e ensaio titulado \"Mythopoeia\".\nRelixi\u00f3n.\nA devota fe cat\u00f3lica de Tolkien foi un factor significativo na conversi\u00f3n de C. S. Lewis do ate\u00edsmo ao cristianismo, a\u00ednda que Tolkien quedou \"conmocionado\" de que Lewis escollera a Igrexa de Inglaterra, xa que Lewis fora criado na Igrexa de Irlanda. Segundo o seu neto Simon Tolkien, nos seus \u00faltimos anos de vida sent\u00edase decepcionado por algunhas das reformas e cambios introducidos tralo Concilio Vaticano Segundo, entre elas o cambio da liturxia do lat\u00edn ao ingl\u00e9s.\nAnticomunismo.\nTolkien afirmou o seu apoio ao bando nacional espa\u00f1ol tralos acontecementos ocorridos no \"Terror Rojo\" na guerra civil espa\u00f1ola. Tam\u00e9n desprezaba a Iosif Stalin, ao que se refer\u00eda durante a segunda guerra mundial coma \"ese vello sanguinario asasino\". Por\u00e9n, en 1961 Tolkien criticou duramente un comentarista sueco que suxeriu que \"O Se\u00f1or dos Aneis\" era unha par\u00e1bola anticomunista que identificaba a Sauron con Stalin, afirmando que a s\u00faa obra non ti\u00f1a nada que ver coa situaci\u00f3n acontecida trala Revoluci\u00f3n Rusa.\nDebate sobre o racismo.\nA cuesti\u00f3n do racismo ou de elementos racialistas na visi\u00f3n e obras de Tolkien \u00e9 tema de debate entre os seus estudosos. Christine Chism fai distinci\u00f3n entre as acusaci\u00f3ns en tres categor\u00edas: racismo intencional, preferencias euroc\u00e9ntricas inconscientes, e unha evoluci\u00f3n dende o racismo latente nas primeiras obras de Tolkien cara a un rexeitamento consciente das tendencias racistas nas s\u00faas \u00faltimas obras.\nOposici\u00f3n ao Nacional Socialismo.\nTolkien op\u00faxose a Adolf Hitler e o Partido Nazi antes da segunda guerra mundial, desprezando as ideolox\u00edas racistas e antisem\u00edticas. En 1938 recibiu unha comunicaci\u00f3n da editorial alem\u00e1 R\u00fctten &amp; Loening Verlag, que se preparaba para publicar \"O Hobbit\" na Alema\u00f1a nazi, pregunt\u00e1ndolle se era de orixe aria. Indignado, escribiulle ao seu editor brit\u00e1nico Stanley Unwin condenando a doutrina racial dos nazis coma \"perniciosa e non cient\u00edfica\". Engadiu que ti\u00f1a moitos amigos xudeus e que chegara a considerar desbotar a traduci\u00f3n ao alem\u00e1n da obra.\nPosteriormente expresou o seu resentimento \u00e1 distorsi\u00f3n da historia xerm\u00e1nica ocasionada polos nacionalsocialistas, e chegou a obxectar unha descrici\u00f3n da Terra Media coma \"n\u00f3rdica\", debido \u00e1 asociaci\u00f3n do termo coas teor\u00edas raciais.\nGuerra total.\nTolkien criticou as t\u00e1cticas de guerra total das forzas aliadas contra civ\u00eds da Alema\u00f1a nazi e do Xap\u00f3n imperial. En 1945 escribiulle ao seu fillo Christopher:\nTam\u00e9n reaccionou con ira aos excesos de propaganda antialem\u00e1 durante a guerra, e sent\u00edase horrorizado polo bombardeo at\u00f3mico de Hiroshima e Nagasaki, refer\u00edndose aos cient\u00edficos do Proxecto Manhattan coma \"estes f\u00edsicos lun\u00e1ticos\" e \"construtores de Babel\".\nInfluencias.\nHistorias de aventuras brit\u00e1nicas.\nUnha das maiores influencias de Tolkien foi William Morris, por quen Tolkien ti\u00f1a expresado o seu desexo de imitar a s\u00faa prosa e romances po\u00e9ticos, e do que ademais tomou inspiraci\u00f3n para alg\u00fans dos nomes de lugares coma \"Dead Marshes\" n'\"O Se\u00f1or dos Aneis\" as\u00ed coma outros aspectos xerais na s\u00faa escrita.\nA obra \"The Marvellous Land of Snergs\" de Edward Wyke-Smith tivo unha forte influencia nos acontecementos, temas e a descrici\u00f3n da raza de Bilbo n'\"O Hobbit\". Varios cr\u00edticos literarios te\u00f1en mencionado tam\u00e9n semellanzas entre os romances de Henry Rider Haggard e a obra de Tolkien.\nTolkien escribiu sentirse impresionado cando era mozo pola novela hist\u00f3rica \"The Black Douglas\" de Samuel Rutherford Crockett, e que a s\u00faa personaxe Sauron se baseaba no malvado Gilles de Retz. Os acontecementos d'\"O Hobbit\" e d'\"O Se\u00f1or dos Aneis\" presentan semellanzas narrativas e de estilo con esa novela, e o seu estilo e imaxiner\u00eda suxire que foi unha influencia para Tolkien.\nMitolox\u00eda europea.\nTolkien inspirouse na cultura xerm\u00e1nica antiga, especialmente no ingl\u00e9s antigo, a s\u00faa literatura, poes\u00eda e mitolox\u00eda, que eran as s\u00faas \u00e1reas de experiencia. Estas fontes de inspiraci\u00f3n inclu\u00edan obras coma o poema \"Beowulf\", as sagas n\u00f3rdicas coma \"Volsunga saga\", \"Hervarar saga\", \"Poetic Edda\", \"Prose Edda\", \"Nibelungenlied\" e outras obras relacionadas. A\u00ednda que a obra de Tolkien presenta semellanzas coas obras \"Volsunga saga\" e \"Nibelungenlied\", que foron a base da \u00f3pera \"Der Ring des Nibelungen\" de Richard Wagner, Tolkien negou as comparaci\u00f3ns directas da s\u00faa obra coa de Wagner. Por\u00e9n, varios cr\u00edticos literarios sostiveron que Tolkien lle deb\u00eda a Wagner varios elementos coma o concepto do Anel \u00danico\nOutros estudosos de Tolkien cren que varios dos elementos presentes na s\u00faa obra ti\u00f1an orixes nunha variedade de historias e lendas celtas (irlandesas, escocesas e galesas), a\u00ednda que Tolkien negou estas orixes celtas.\nCatolicismo.\nA imaxiner\u00eda e teolox\u00eda cat\u00f3lica tam\u00e9n xogou un papel na creatividade de Tolkien, debido \u00e1s s\u00faas profundas crenzas relixiosas, feito reco\u00f1ecido polo mesmo Tolkien:\nPaul H. Kocher argumenta que Tolkien describe o mal de forma cristi\u00e1 ortodoxa coma a ausencia do ben. Kocher indicou que a fonte de inspiraci\u00f3n de Tolkien neste aspecto era probablemente Tom\u00e9 de Aquino, debido aos estudos relixiosos e literarios de Tolkien. Outros estudosos que te\u00f1en abordado este aspecto de Tolkien son Joseph Pearce (\"Tolkien: Man and Myth\", \"Bilbo's Journey: Discovering the Hidden Meaning in The Hobbit\"), Charles A. Coulombe (\"The Lord of the Rings: A Catholic View\"), e Peter Kreeft (\"The Philosophy of Tolkien: The Worldview Behind The Lord of the Rings\") por citar alg\u00fans.\nPrincipais publicaci\u00f3ns.\nEn vida.\n\"Beowulf: The Monsters and the Critics\".\nAdemais de escritor de ficci\u00f3n, Tolkien foi un destacado autor de cr\u00edtica literaria. O seu relatorio de 1936 sobre \"Beowulf\", publicada posteriormente en formato de artigo, foi revolucionaria no tratamento da obra. Este ensaio continuou tendo unha grande influencia nos estudos de literatura inglesa posteriormente. \"Beowulf\" foi unha das influencias m\u00e1is significativas na ficci\u00f3n posterior de Tolkien, xa que moitos dos elementos d'\"O Hobbit\" e \"O Se\u00f1or dos Aneis\" foron inspirados e adaptados dende o poema. Este ensaio revela moitos dos aspectos de \"Beowulf\" que Tolkien consideraba m\u00e1is inspiradores, entre eles o papel dos monstros na literatura e particularmente o papel do drag\u00f3n que aparece cara ao final do poema.\nContos infant\u00eds e outros relatos.\nUnha das afecci\u00f3ns de Tolkien era inventar contos de fantas\u00eda para os seus fillos. Escrib\u00eda cartas cada ano para eles de parte de Pap\u00e1 Noel, constru\u00edndo con elas unha serie de relatos curtos, posteriormente recompilados e publicados baixo o t\u00edtulo \"The Father Christmas Letters\". Outros relatos curtos escritos por Tolkien foron \"Mr. Bliss\", \"Roverandom\", \"Leaf by Niggle\", \"The Adventures of Tom Bombadil\", \"On Fairy-Stories\", \"Smith of Wootton Major\" e \"Farmer Giles of Ham\".\n\"O Hobbit\".\nTolkien non esperaba que as s\u00faas historias acadaran unha gran popularidade. O seu libro titulado \"O Hobbit\", escrito para os seus propios fillos, chegou \u00e1s mans de Susan Dagnall en 1936, empregada da editorial londiniense \"George Allen &amp; Unwin\", quen convenceu a Tolkien de que enviase o libro para a s\u00faa publicaci\u00f3n.\nNon hai unha consistencia completa entre \"O Se\u00f1or dos Aneis\" e \"O Hobbit\", xa que Tolkien nunca integrou completamente as tradici\u00f3ns dun noutro. En 1965 comentou, mentres editaba \"O Hobbit\" na s\u00faa terceira edici\u00f3n, que preferir\u00eda reescribi-lo libro por completo debido ao estilo da s\u00faa prosa.\n\"O Se\u00f1or dos Aneis\".\nTralo \u00e9xito inesperado d'\"O Hobbit\", Tolkien comezou a escribir unha secuela que titular\u00eda \"O Se\u00f1or dos Aneis\". Ao principio tentou escribila a modo de conto infantil seguindo o estilo da obra anterior, pero mudouno rapidamente a un ton m\u00e1is escuro e serio. O libro est\u00e1 dirixido cara a unha audiencia maior, tomando inspiraci\u00f3n na historia de Beleriand que Tolkien xa constru\u00edra nos anos previos, e que ser\u00eda publicada de forma p\u00f3stuma n'\"O Silmarillion\" e outros volumes.\n\"O Se\u00f1or dos Aneis\" acadou unha gran popularidade na d\u00e9cada de 1960 e posteriores, sendo unha das obras de ficci\u00f3n m\u00e1is populares do s\u00e9culo XX en n\u00famero de exemplares vendidos e cr\u00edtica xeral. Nunha enquisa da BBC de 2003, o libro foi considerado coma a novela m\u00e1is apreciada no Reino Unido. En Australia, o libro foi votado coma o favorito nunha enquisa da ABC de 2004. Noutra enquisa a clientes de Amazon no 1999, \"O Se\u00f1or dos Aneis\" foi nomeado coma o \"libro favorito do milenio\", e no 2004 noutra enquisa en Alema\u00f1a, 250\u00a0000 persoas declararon que o libro era a s\u00faa novela favorita.\nP\u00f3stumas.\n\"O Silmarillion\".\nTolkien comezou escribindo bosquexos mitol\u00f3xicos que inclu\u00edan os contos de Beren, L\u00fathien e de T\u00farin, que posteriormente evolucionar\u00edan no que chamar\u00eda o \"Quenta Silmarillion\". Tolkien desexaba publicala xunto a \"O Se\u00f1or dos Aneis\", pero non chegou a un acordo coas editoriais, debido en parte aos altos custos de imprenta na Inglaterra dos anos 1950, que requiriron que \"O Se\u00f1or dos Aneis\" se publicase en tres volumes.\nTolkien nomeou o seu fillo Christopher o seu testamenteiro literario, quen, xunto con Guy Gavriel Kay, organizou o seu material nun s\u00f3 volume publicado baixo o t\u00edtulo de \"O Silmarillion\" en 1977, e que recibir\u00eda o Premio Locus \u00e1 mellor novela de fantas\u00eda no 1978.\n\"Unfinished Tales\" e \"The History of Middle-earth\".\nEn 1980 Christopher Tolkien publicou unha colecci\u00f3n de material m\u00e1is fragmentado, baixo o t\u00edtulo \"Unfinished Tales of N\u00famenor and Middle-earth\". Nos seguintes anos (de 1983 a 1996) publicou unha gran cantidade de material adicional sen publicar ata o momento, xunto con anotaci\u00f3ns e comentarios extensos, nunha serie de doce volumes titulada \"The History of Middle-earth\". Conti\u00f1an relatos inacabados, abandonados, alternativos e directamente contraditorios debido ao seu car\u00e1cter de traballo sempre en progreso por parte de Tolkien.\n\"The Children of H\u00farin\".\nNo 2007 as editoriais HarperCollins e Houghton Mifflin publicaron \"The Children of H\u00farin\". A novela conta a historia de T\u00farin Turambar e a s\u00faa irm\u00e1 Nienor, fillos de H\u00farin Thalion. O material foi editado por Christopher Tolkien tomando fontes d'\"O Silmarillion\", \"Unfinished Tales\", \"The History of Middle-earth\" e outros manuscritos non publicados.\n\"The Fall of Arthur\".\n\"The Fall of Arthur\", publicado o 23 de maio de 2013, \u00e9 un poema narrativo longo composto por Tolkien a comezos dos anos 1930. \u00c9 un poema aliterativo, estend\u00e9ndose a case 1000 li\u00f1as, imitando a m\u00e9trica do poema \"Beowulf\". Inspirado pola ficci\u00f3n alto-medieval art\u00farica, o marco hist\u00f3rico do poema sit\u00faase no per\u00edodo post-romano das Invasi\u00f3ns B\u00e1rbaras, tanto na forma (usando poes\u00eda xerm\u00e1nica) e no contido, amosando a Artur coma un caudillo britano en loita contra a invasi\u00f3n dos anglosax\u00f3ns, evitando ao mesmo tempo os aspectos medievais da literatura Art\u00farica, coma o Santo Graal.\nLinguas e filolox\u00eda.\nCarreira ling\u00fc\u00edstica.\nTanto a carreira acad\u00e9mica de Tolkien como a s\u00faa produci\u00f3n literaria son insepar\u00e1beis do seu amor polas linguas e pola filolox\u00eda. Especializouse en filolox\u00eda inglesa na universidade e en 1915 graduouse co n\u00f3rdico antigo como materia especial. Traballou para o \"Oxford English Dictionary\" dende 1918 e s\u00e1bese que traballou especialmente en palabras que comezan coa letra \"W\", inclu\u00edndo a palabra \"walrus\", coa que traballou duramente. En 1920 converteuse en \"Reader\" en lingua inglesa na Universidade de Leeds, onde adquiriu sona por lograr que aumentase o n\u00famero de estudantes de ling\u00fc\u00edstica de 5 a 20. Deu cursos sobre o verso heroico en ingl\u00e9s antigo, historia do ingl\u00e9s, varios textos en ingl\u00e9s antigo e ingl\u00e9s medio, introduci\u00f3n \u00e1 filolox\u00eda xerm\u00e1nicas, lingua g\u00f3tica, island\u00e9s antigo, e gal\u00e9s medieval. En 1925, cando ti\u00f1a 33 anos, Tolkien solicitou a c\u00e1tedra Rawlinson e Bosworth de anglosax\u00f3n no Pembroke College de Oxford, mostrando que os seus alumnos de filolox\u00eda xerm\u00e1nica de Leeds formaran incluso un \"Club Viquingo\". Ti\u00f1a tam\u00e9n certos co\u00f1ecementos de fin\u00e9s.\nEn privado, Tolkien sent\u00eda atracci\u00f3n polas \"cousas referentes \u00e1 significancia racial e ling\u00fc\u00edstica\", e no seu relatorio de 1955 \"English and Welsh\", que \u00e9 crucial para a comprensi\u00f3n do seu punto de vista sobre a lingua e a raza, entret\u00edvose coas noci\u00f3ns de \"predilecci\u00f3ns ling\u00fc\u00edsticas inherentes\", \u00e1s que chamou \"lingua nativa\" como oposta \u00e1 \"lingua de berce\", que \u00e9 a que unha persoa aprende primeiro a falar. El consideraba que a s\u00faa \"lingua nativa\" era o dialecto do ingl\u00e9s medio falado nas West Midlands e, como escribiu a W. H. Auden en 1955, \"Son un \"West-midlander\" por sangue (e tomei o antigo ingl\u00e9s medio das West Midlands como unha lingua co\u00f1ecida tan pronto puxen os meus ollos nela).\"\nTolkien aprendeu lat\u00edn, franc\u00e9s e alem\u00e1n da s\u00faa nai, e cando estaba na escola aprendeu ingl\u00e9s medio, ingl\u00e9s antigo, fin\u00e9s, g\u00f3tico, grego, italiano, n\u00f3rdico antigo, castel\u00e1n e gal\u00e9s moderno e medieval. Tam\u00e9n lle eran familiares o dinamarqu\u00e9s, o neerland\u00e9s, o lombardo, o noruegu\u00e9s, o ruso, o serbio, o sueco e formas antigas de linguas xerm\u00e1nicas e eslavas, o que amosa o seu profundo co\u00f1ecemento ling\u00fc\u00edstico sobre as linguas xerm\u00e1nicas.\nO interese de Tolkien polas linguas inclu\u00edu \u00e1 galega. Desde 1923, ti\u00f1a no seu poder o \"Diccionario gallego-castellano\" de Marcial Valladares N\u00fa\u00f1ez, publicado en 1884 en Santiago, asinado por el - \"JRR Tolkien. 1923\"- , que ao morrer, foi doado polos seus descendentes \u00e1 biblioteca Taylor da Universidade de Oxford.\nLinguas constru\u00eddas.\nEn paralelo ao traballo profesional de Tolkien como fil\u00f3logo estaba a s\u00faa afecci\u00f3n \u00e1s linguas artificiais. As m\u00e1is evolucionadas das s\u00faas foron as \"Eldarin\", ou linguas \u00e9lficas, o \"Quenya\" e o \"Sindarin\". A lingua e a gram\u00e1tica eran, para Tolkien, cuesti\u00f3n de est\u00e9tica e eufon\u00eda, e o Quenya en particular foi dese\u00f1ado dende un punto de vista \"fonoest\u00e9tico\"; pretend\u00eda ser un \"lat\u00edn \u00e9lfico\", e fonoloxicamente base\u00e1base no lat\u00edn, con incorporaci\u00f3ns do fin\u00e9s, gal\u00e9s, ingl\u00e9s e grego. Outra achega foi, en 1945, o Ad\u00fbnaico ou N\u00famen\u00f3reano, unha lingua dun \"leve sabor semita\", conectada coa lenda da Atl\u00e1ntida de Tolkien.\nTolkien consideraba as linguas insepar\u00e1beis da mitolox\u00eda asociada a elas, e por iso non tivo boa opini\u00f3n das linguas auxiliares: en 1930 referiuse ao esperanto dicindo que \"a vosa lingua crear\u00e1 unha mitolox\u00eda\", pero en 1956 conclu\u00eda que \"o Volap\u00fck, o Esperanto, o Ido, o Novial etc., est\u00e1n mortos, m\u00e1is mortos que as linguas antigas abandonadas, porque os seus autores nunca inventaron lendas en esperanto\".\nA popularidade dos libros de Tolkien ten un pequeno mais duradeiro efecto no uso da lingua na literatura fant\u00e1stica en particular, e incluso en grandes dicionarios, que hoxe aceptan comunmente as formas empregadas por Tolkien para os ananos, \"dwarves\" e \"dwarvish\" (xunto con \"dwarfs\" e \"dwarfish\"), que te\u00f1en sido pouco empregadas dende a metade do s\u00e9culo XIX (de feito, segundo el mesmo, de sobrevivir o plural en ingl\u00e9s antigo, ser\u00eda \"dwerrow\").\nLegado.\nAdaptaci\u00f3ns.\nTolkien non sentiu orgullo por t\u00f3dalas representaci\u00f3ns art\u00edsticas das s\u00faas obras producidas durante a s\u00faa vida, chegando a non aprobalas en varias ocasi\u00f3ns. En 1946 rexeitou as suxesti\u00f3ns de Horus Engels para as ilustraci\u00f3ns da edici\u00f3n en alem\u00e1n d'\"O Hobbit\" indicando que eran demasiado semellantes aos debuxos de Disney. Tam\u00e9n amosou escepticismo ante o xurdimento do fen\u00f3meno fan da s\u00faa obra nos Estados Unidos, e en 1954 rexeitou as propostas para as portadas da edici\u00f3n estadounidense d'\"O Se\u00f1or dos Aneis\".\nO estudoso de Tolkien James Dunning inventou o termo ingl\u00e9s \"Tollywood\", unha palabra composta derivada de \"Tolkien Hollywood\", para describir os intentos de crear adaptaci\u00f3ns cinematogr\u00e1ficas do legendarium de Tolkien que s\u00f3 ti\u00f1an o prop\u00f3sito de xerar bos resultados de recadaci\u00f3n no canto de ser fieis \u00e1 idea orixinal da historia.\nAo recibir un gui\u00f3n para unha adaptaci\u00f3n proposta d'\"O Se\u00f1or dos Aneis\" por parte de Morton Grady Zimmerman, Tolkien escribiu:\nPor\u00e9n, non se opo\u00f1\u00eda completamente \u00e1 idea dunha adaptaci\u00f3n dram\u00e1tica, polo que vendeu os dereitos de imaxe, filmaci\u00f3n e \"merchandising\" d'\"O Hobbit\" e \"O Se\u00f1or dos Aneis\" a United Artists en 1968. United Artists nunca chegou a producir unha pel\u00edcula, e os dereitos vend\u00e9ronse en 1976 a Tolkien Enterprises, unha divisi\u00f3n da empresa Saul Zaentz. O primeiro filme producido foi \"The Lord of the Rings\" en 1978, unha versi\u00f3n animada polo m\u00e9todo de rotoscopio dirixida por Ralph Bakshi e con gui\u00f3n de Peter S. Beagle, que s\u00f3 cubr\u00eda a primeira metade da historia d'\"O Se\u00f1or dos Aneis\". En 1977 publicouse unha produci\u00f3n animada de \"The Hobbit\" feita por Rankin-Bass, e en 1980 unha versi\u00f3n animada de \"The Return of the King\", que abarcaba varias das partes de \"The Lord of the Rings\" que Bakshi non conseguira completar.\nEntre 2001 e 2003 New Line Cinema estreou a trilox\u00eda \"The Lord of the Rings\", que inclu\u00edu os filmes ', ' e ' , rodados en Nova Zelandia baixo a direcci\u00f3n de Peter Jackson. Os filmes tiveron un grande \u00e9xito comercial e ga\u00f1aron numerosos premios \u00d3scar. Posteriormente Jackson dirixiu e coproduciu a trilox\u00eda de filmes \"The Hobbit\". O primeiro filme desta trilox\u00eda, ' estreouse en decembro de 2012, a segunda, ', en decembro de 2013 e finalmente a terceira, ', foi estreada en decembro de 2014.\nPremios e distinci\u00f3ns.\nEn 1953, Tolkien recibiu un doutoramento honoris causa en Letras pola Universidade de Liexa, e ao ano seguinte outro pola Nacional de Irlanda. Nos \u00faltimos anos da s\u00faa vida foi tam\u00e9n nomeado doutor honoris causa en Letras polas universidades de Nottingham (1970), Oxford (1972), e Edimburgo (1973).\nMemoriais.\nO asteroide 2675 Tolkien, descuberto en 1982, foi nomeado a t\u00edtulo p\u00f3stumo na s\u00faa honra. A r\u00faa \"Tolkien Way\" en Stoke-on-Trent nomeouse na honra do fillo m\u00e1is vello de Tolkien, John Francis Tolkien, quen fora o p\u00e1rroco da igrexa cat\u00f3lica local. Tam\u00e9n existe un profesorado co nome de Tolkien na Universidade de Oxford, o \"J.R.R. Tolkien Professor of English Literature and Language\".\nEn Birmingham hai unha serie de parques e r\u00faas adicadas a J. R. R. Tolkien, sendo as m\u00e1is notables a \"Millstream Way\" e o \"Moseley Bog\". Os parques co\u00f1\u00e9cense colectivamente como \"The Shire Country Parks\". A \"Fin de Semana de Tolkien\" cel\u00e9brase anualmente en Sarehole Mill na memoria do autor. O 50 aniversario da publicaci\u00f3n orixinal d'\"O Se\u00f1or dos Aneis\" conmemorouse al\u00ed no 2005.\nEn taxonom\u00eda animal, o x\u00e9nero \"Smaug\", nomeado as\u00ed polo drag\u00f3n d'\"O Hobbit\", \u00e9 un grupo de lagartos espi\u00f1osos do sur de \u00c1frica, separado do x\u00e9nero \"Cordylus\" en 2011 base\u00e1ndose na filoxenia molecular dos Cordylidae. A especie tipo deste x\u00e9nero \u00e9 a \"Smaug giganteus\" (anteriormente \"Cordylus giganteus\").\nTres montes das Monta\u00f1as Cadwallader, na Columbia Brit\u00e1nica, deben os seus nomes a personaxes de Tolkien. Estes son o \"Mount Shadowfax\", \"Mount Gandalf\" e o \"Mount Aragorn\". O 1 de decembro de 2012 anunciouse na prensa de Nova Zelandia unha poxa da \"New Zealand Geographic Board\" para nomear un pico monta\u00f1oso na honra de Tolkien, con motivo do seu 121\u00ba aniversario.\nDende o 2003 a \"The Tolkien Society\" leva organizando o \"D\u00eda de Lectura de Tolkien\", que ten lugar o 25 de marzo en colexios de todo o mundo.\nPlacas conmemorativas.\nHai sete placas azuis en Inglaterra que conmemoran lugares asociados con Tolkien."}
{"id": "2730", "revid": "23204", "url": "https://gl.wikipedia.org/wiki?curid=2730", "title": "Hi\u00e9nidos", "text": "A dos hi\u00e9nidos (\"Hyaenidae\") \u00e9 unha familia de mam\u00edferos carn\u00edvoros pertencente \u00e1 suborde dos feliformes, que son co\u00f1ecidos co nome de hienas. Na actualidade incl\u00fae tres x\u00e9neros: \"Hyaena\", \"Crocuta\" e \"Proteles\", con tan s\u00f3 catro especies en total. \u00c9, con moita diferenza, a familia menos numerosa da s\u00faa orde, e unha das m\u00e1is pequenas dentro dos mam\u00edferos. Por\u00e9n, a pesar da s\u00faa baixa diversidade, as hienas son \u00fanicas e constit\u00faen un compo\u00f1ente vital para os ecosistemas das zonas onde viven (\u00c1frica e o suroeste de Asia).\nA\u00ednda que filoxeneticamente as hienas son pr\u00f3ximas aos f\u00e9lidos e aos viv\u00e9rridos, a s\u00faa morfolox\u00eda e a s\u00faa forma de ser son similares \u00e1s dos c\u00e1nidos en moitos aspectos: ambos os grupos \u2014hienas e c\u00e1nidos\u2014 non te\u00f1en locomoci\u00f3n arb\u00f3rea (habilidade de gabear polas \u00e1rbores), e son cazadores \u00e1 carreira que atrapan as s\u00faas presas cos seus dentes en vez de coas garras. Tr\u00e1tase, polo tanto, dun proceso de converxencia evolutiva.\nAs hienas son grandes carn\u00edvoros do Vello Mundo, perfectamente adaptados \u00e1 necrofaxia, caracterizados polas s\u00faas longas patas, as anterores m\u00e1is longas que as posteriores \u2014o que lles d\u00e1 o seu aspecto caracter\u00edsrico, co lombo descendente\u2014 e a s\u00faa gran cabeza con poderosas queixadas e dentes que as capacitan para triturar e inxerir con facilidade os maiores \u00f3sos.\nA\u00ednda que son preeiros e que practican o cleptoparasitismo (\u00e9 ben sabido que espantan a leopardos e le\u00f3ns para que abandonen as s\u00faas presas mortas), as hienas, especialmente a hiena pinta, ocasionalmente cazan por si mesmas. As trabadas das hienas son as m\u00e1is fortes entre as dos mam\u00edferos. Son principalmente animais nocturnos, pero tam\u00e9n se aventuran f\u00f3ra dos seus tobos \u00e1s primeiras horas da ma\u00f1\u00e1. Coa excepci\u00f3n da moi soci\u00e1bel hiena pinta, non son animais gregarios, a\u00ednda que viven en grupos familiares e se congregan para cazaren.\nUnha caracter\u00edstica t\u00edpica das hienas son os seus ouveos-ladridos, xeralmente nocturnos, que semellan un macabro riso humano. Con estes gritos mante\u00f1en a cohesi\u00f3n da manda e moi presumibelmente espantan a outros animais competidores.\nOs hi\u00e9nidos apareceron por primeira vez en Eurasia durante o mioceno, e derivan de antepasados semellantes aos viv\u00e9rridos. Diversific\u00e1ronse en d\u00faas ramas distintas: hienas parecidas a cans, con estrutura lixeira, e hienas robustas trituradoras de \u00f3sos. A\u00ednda que as \"hienas parecidas a cans\" prosperaron hai 15 mill\u00f3ns de anos (cun taxon que colonizou Norteam\u00e9rica), desapareceron despois do cambio clim\u00e1tico xunto coa chegada dos c\u00e1nidos a Eurasia; desta li\u00f1axe s\u00f3 sobreviviu o insect\u00edvoro lobo de terra ou proteles (\"Proteles cristata\"), mentres que as \"hienas trituradoras de \u00f3sos\", cuxos membros existentes hoxe son a hiena pinta (\"Crocuta crocuta\"), a hiena riscada ou listada (\"Hyaena hyaena\") e a hiena parda (\"H. brunea\"), convert\u00e9ronse nos principais preeiros de Eurasia e \u00c1frica.\nCaracter\u00edsticas.\nConformaci\u00f3n do corpo.\nOs hi\u00e9nidos son bastante grandes, cos torsos relativamente curtos, e coa aparencia dun lobo, pero cos cuartos traseiros baixos en relaci\u00f3n coa cruz, de modo que as costas descenden en forma not\u00e1bel cara a atr\u00e1s, xa que os membros anteriores son longos, e os posteriores moi curtos.\nO pescozo \u00e9 ancho e curto.\nO seu cranio asem\u00e9llase superficialmente ao dos grandes c\u00e1nidos, pero \u00e9 moito m\u00e1is grande e pesado, e coa rexi\u00f3n facial m\u00e1is curta.\nSon dixit\u00edgrados, coas extremidades anteriores e posteriores dotadas de catro dedos cada unha con almofadi\u00f1as plantares avultadas. Como os c\u00e1nidos, os hi\u00e9nidos te\u00f1en u\u00f1as curtas, romas e non retr\u00e1ctiles.\nAs orellas son longas e te\u00f1en bordos basais simples; carecen de \"bursa\" marxinal.\nA columna vertebral, inclu\u00edndo as v\u00e9rtebras cervicais, ten mobilidade limitada. Os hi\u00e9nidos non te\u00f1en \"baculum\". Pos\u00faen un par adicional de costelas en comparaci\u00f3n cos c\u00e1nidos, e a lingua \u00e9 parecida \u00e1 dos felidos e viv\u00e9rridos.\nNa maior\u00eda das especies, os machos son maiores que as femias, a excepci\u00f3n da hiena pinta, especie na que a femia supera en peso e domina ao macho.\nPelaxe.\nA pelaxe das hienas \u00e9 grosa e est\u00e1 moi pouco desenvolvida, e mesmo pode estar ausente na rexi\u00f3n ventral. A maior\u00eda das especies te\u00f1en unha melena de pelo longo que se estende sobre a cruz ou sobre a cabeza. A excepci\u00f3n da hiena pinta, os hi\u00e9nidos te\u00f1en capas raiadas, probabelmente herdadas dos seus antepasados viv\u00e9rridos.\nDentici\u00f3n.\nA dentici\u00f3n das hienas \u00e9 similar \u00e1 dos f\u00e9lidos, pero est\u00e1 m\u00e1is especializada para comer preas e triturar \u00f3sos. Os dentes carniceiros, especialmente os superiores, son moi fortes e est\u00e1n desprazados cara a atr\u00e1s, cara ao punto de maior presi\u00f3n da mand\u00edbula. Os outros dentes, a excepci\u00f3n dos molares superiores escasamente desenvolvidos, son fortes, con bases amplas e bordos cortantes. Os dentes cairos son curtos, pero grosos e robustos. Labiolingualmente, as s\u00faas mand\u00edbulas son m\u00e1is fortes comparando os dentes cairos cos dos c\u00e1nidos, dado que os hi\u00e9nidos rompen \u00f3sos cos seus dentes anteriores e premolares, a diferenza dos c\u00e1nidos, que o fan cos seus molares poscarniceiros.\nA forza das s\u00faas mand\u00edbulas \u00e9 tal que se rexistrou que as hienas pintas e as riscadas poden matar a un can cunha soa trabada no pescozo sen romperlle a pel. A hiena pinta \u00e9 famosa pola s\u00faa forte trabada en relaci\u00f3n co seu peso, pero outros animais tam\u00e9n son proporcionalmente fortes (inclu\u00edndo o demo de Tasmania). O lobo de terra ou proteles ten molares moi reducidos, algunhas veces ausentes nos adultos, pero de calquera forma ten a mesma dentici\u00f3n que as outras tres especies.\nA f\u00f3rmula dental das especies dos hi\u00e9nidos \u00e9: 3.1.4.1 / 3.1.3.1.\nGl\u00e1ndulas ex\u00f3crinas.\nOs hi\u00e9nidos non te\u00f1en gl\u00e1ndulas odor\u00edferas no perineo, pero te\u00f1en grandes bolsas de pel carente de pelo situadas ao redor do orificio anal. Grandes gl\u00e1ndulas anais \u00e1brense dentro e na parte superior do ano. Moitas gl\u00e1ndulas seb\u00e1ceas est\u00e1n presentes entre os orificios das gl\u00e1ndulas anais e por riba delas. Estas gl\u00e1ndulas producen unha secreci\u00f3n cremosa branca que se adhire aos caules das herbas. O cheiro desta secreci\u00f3n \u00e9 moi forte, ten olor a xab\u00f3n barato en ebulici\u00f3n ou queimado, e pode ser detectado polos humanos a varios metros co vento a favor. As secreci\u00f3ns serven principalmente para marcar o territorio, a\u00ednda que tanto o lobo de terra como a hiena riscada segr\u00e9gana ao seren atacados.\nClasificaci\u00f3n.\nA familia \"Hyaenidae\" foi descrita en 1821 polo zo\u00f3logo brit\u00e1nico John Edward Gray, nun traballo publicado no \"London Med. Repos\" 15: 302.\nO nome tomouno do seu x\u00e9nero tipo, \"Hyaena\", que definira en 1762 o f\u00edsico e zo\u00f3logo franc\u00e9s Mathurin Jacques Brisson, que tomou o nome latino adapt\u00e1ndoo do grego antigo \u1f55\u03b1\u03b9\u03bd\u03b1 \"h\u00fdaina\", \"hiena\".\nX\u00e9neros e especies.\nNa actualidade, \"Mammals Species of the World\" reco\u00f1ece na familia tres X\u00e9neros, cun total de catro especies viventes:\nPor\u00e9n, algunhas clasificaci\u00f3ns como, por exemplo, a do NCBI, reco\u00f1ecen un cuarto x\u00e9nero, monoespec\u00edfico, \"Parahyaena\", con \"P. brunnea\", que a maior\u00eda dos autores identifican con \"Hyaena brunnea\".\nRelaci\u00f3ns filoxen\u00e9ticas.\nCladograma que mostra as relaci\u00f3ns filoxen\u00e9ticas entre as especies actuais, segundo Koepfli e colaboradores (2003):\nBiolox\u00eda.\nH\u00e1bitat e distribuci\u00f3n.\nTres das catro especies de hienas est\u00e1n restrinxidas \u00e1 \u00c1frica subsahariana, onde viven en h\u00e1bitats de sabanas, matogueiras e semidesertos. A cuarta especie, a hiena riscada, enc\u00f3ntrase no norte e leste de \u00c1frica (polo norte, at\u00e9 o Sahel, polo leste at\u00e9 Tanzania), as\u00ed como en Oriente Medio, chegando at\u00e9 \u00e1 India.(\"V\u00e9xase o mapa de distribuci\u00f3n no cadro da clasificaci\u00f3n cient\u00edfica, arriba \u00e1 dereita\").\nCostumes.\nOs hi\u00e9nidos acic\u00e1lanse como os f\u00e9lidos ou os viv\u00e9rridos e a s\u00faa maneira de lamberse os xenitais \u00e9 similar \u00e1 do gato. Con todo, e como outros feliformes, non se \u00ablavan\u00bb a cara. Defecan da mesma maneira que outros carn\u00edvoros pero, a diferenza dos c\u00e1nidos, nunca levantan a pata cando urinan; ademais, esta acci\u00f3n non se utiliza para marcar o territorio. No seu lugar, como quedou dito, os hi\u00e9nidos marcan o territorio coas secreci\u00f3ns das s\u00faas gl\u00e1ndulas anais, unha caracter\u00edstica que se encontra tam\u00e9n nos viv\u00e9rridos e nos must\u00e9lidos, pero non en c\u00e1nidos e f\u00e9lidos.\nCando son atacadas por le\u00f3ns ou por lica\u00f3ns, a hiena raiada, e a parda, fanse as mortas, mentres que a hiena pinta se defende ferozmente.\nA hiena pinta \u00e9 moi vocalizadora, producindo un numeroso repertorio de gritos, gru\u00f1idos, queixumes, sons baixos, alaridos, ruxidos, risos e xemidos. A hiena raiada \u00e9 comparativamente m\u00e1is silenciosa; as s\u00faas vocalizaci\u00f3ns lim\u00edtanse a risos e aullidos.\nO apareamento implica un n\u00famero de curtas c\u00f3pulas, a diferenza dos c\u00e1nidos en que hai unha soa e elaborada c\u00f3pula. Os cachorros da hiena pinta nacen case totalmente desenvolvidos, a\u00ednda que carecen das manchas dos adultos. En contraste, as cr\u00edas da hiena raiada nacen coas marcas dos adultos, cos ollos pechos e grandes orellas. As hienas non regurxitan comida para os seus cachorros, e os machos adultos das hienas pintas non participan na crianza, mentres que os machos das hienas raiadas si participan.\nA hiena raiada \u00e9 primordialmente preeira, a\u00ednda que \u00e1s veces pode atacar e matar alg\u00fan animal que sexa inferior en tama\u00f1o, \ne complementa a s\u00faa dieta con froitos. A hiena pinta \u00e9 ocasionalmente preeira, e ataca en grupos a ungulados de mediano a gran tama\u00f1o, os cales son perseguidos at\u00e9 o esgotamento e despois desmembrados da mesma forma en que o fan os c\u00e1nidos. O lobo de terra \u00e9 primariamente insect\u00edvoro, especializ\u00e1ndose en termes dos x\u00e9neros \"Trinervitermes\" e \"Hodotermes\", que consome lamb\u00e9ndoas coa s\u00faa longa e ancha lingua. Un lobo de terra pode comer 300\u00a0000 \"Trinervitermes\" nunha soa sesi\u00f3n.\nO comportamento social das hienas pintas \u00e9 m\u00e1is complexo que o doutros carn\u00edvoros e informouse de que te\u00f1en similares caracter\u00edsticas \u00e1s dos primates da sufamilia dos cercopitecinos con respecto ao tama\u00f1o do grupo, estrutura, competencia e cooperaci\u00f3n. Un indicio da intelixencia das hienas \u00e9 que trasladan as s\u00faas presas mortas para protexelas de preeiros. Outro indicio \u00e9 o seu modo estrat\u00e9xico de caza.\nEvoluci\u00f3n.\nOrixe.\nOs hi\u00e9nidos orixin\u00e1ronse durante o mioceno en Eurasia hai 22 mill\u00f3ns de anos (MA), cando a maior parte das primeiras especies de feliformes eran arbor\u00edcolas. Os seus primeiros antepasados probabelmente eran similares a \"Hemigalus derbyanus\" (a civeta das palmeiras raiada). Unha das primeiras especies descuberta, \"Plioviverrops\", era un animal \u00e1xil, semellante a unha civeta, que habitou en Eurasia hai entre vinte e vinte e dous MA; identificouse como hi\u00e9nido pola estrutura do o\u00eddo medio e a dentadura. A li\u00f1axe de \"Plioviverrops\" prosperou e deu orixe a descendentes con patas m\u00e1is longas e mand\u00edbulas m\u00e1is aguzadas, sendo similar ao aspecto dos c\u00e1nidos de Am\u00e9rica do Norte.\nAuxe e desaparici\u00f3n dos hi\u00e9nidos similares a cans.\nOs descendentes de \"Plioviverrops\" alcanzaron o seu apoxeo hai 15 MA, con m\u00e1is de trinta especies identificadas. A diferenza das especies modernas, as cales son trituradoras de \u00f3sos especializadas, estes hi\u00e9nidos similares a cans ti\u00f1an un corpo \u00e1xil, parecido ao dun lobo; entre as especies co\u00f1ecidas figura o \"Ictitherium viverrinum\", que era similar a un chacal. Estes hi\u00e9nidos foron moi numerosos nalg\u00fans sitios fosil\u00edferos do mioceno; os restos de \"Ictitherium\" e outras especies relacionadas superaban en n\u00famero a todos os outros carn\u00edvoros xuntos.\nA desaparici\u00f3n dos hi\u00e9nidos parecidos a cans empezou hai de 5 a 7 MA, durante un per\u00edodo de cambio clim\u00e1tico, exacerbouse co paso dos c\u00e1nidos a Eurasia a trav\u00e9s do estreito de Bering. Unha especie, a \"Chasmaporthetes ossifragus\", pasou con \u00e9xito a ponte terrestre a Am\u00e9rica do Norte, sendo o \u00fanico hi\u00e9nido en facelo. \"Chasmopothertes\" foi capaz de sobrevivir durante bastante tempo neste novo h\u00e1bitat dominado polos c\u00e1nidos con h\u00e1bitos cursoriais e trituradores de \u00f3sos, convert\u00e9ndose nun veloz espr\u00ednter similar a un guepardo. Os \u00faltimos hi\u00e9nidos semellantes a cans desapareceron hai 1,5 MA.\nHi\u00e9nidos trituradores de \u00f3sos.\nHai de 10 a 12 mill\u00f3ns de anos, a familia dos hi\u00e9nidos dividiuse en dous grupos; hi\u00e9nidos parecidos a cans e hi\u00e9nidos trituradores de \u00f3sos. A aparici\u00f3n dos antepasados dos trituradores de \u00f3sos coincide co declive da familia dos \"Percrocutidae\", de aparencia similar pero non relacionados. Os hi\u00e9nidos trituradores de \u00f3sos sobreviviron ao devastador cambio clim\u00e1tico e \u00e1 chegada dos c\u00e1nidos que desprazaron aos hi\u00e9ndos similares a cans, pero nunca cruzaron a Norteam\u00e9rica, xa que o seu nicho al\u00ed foi ocupado pola familia dos \"Borophaginae\". Hai 5 MA os trituradores de \u00f3sos transform\u00e1ronse nos preeiros dominantes de Eurasia, aliment\u00e1ndose primariamente de cad\u00e1veres de grandes herb\u00edvoros abatidos polos tigres dentes de sabre. Un x\u00e9nero, \"Pachycrocuta\", era un megapreeiro que pesaba 200\u00a0kg e pod\u00eda partir os \u00f3sos dun elefante. Co declive dos grandes herb\u00edvoros no final da era do xeo, \"Pachycrocuta\" foi substitu\u00eddo polo m\u00e1is pequeno \"Crocuta\".\nXurdimento dos hi\u00e9nidos modernos.\nO lobo de terra pode derivar a s\u00faa li\u00f1axe directamente de \"Plioviverrops\", 15 MA atr\u00e1s, e \u00e9 o \u00fanico sobrevivente da li\u00f1axe dos hi\u00e9nidos parecidos a cans. O seu \u00e9xito atrib\u00faese parcialmente \u00e1 s\u00faa dieta insect\u00edvora, para a cal non tivo a competencia dos c\u00e1nidos que vi\u00f1an de Am\u00e9rica do Norte. A s\u00faa habilidade sen igual para dixerir as excreci\u00f3ns de terpenos das termes soldado \u00e9 unha prob\u00e1bel adaptaci\u00f3n dun forte aparello dixestivo usado para dixerir preas f\u00e9tidas polos seus antepasados.\nA hiena riscada puido ter evolucionado de \"H. namaquensis\", que existiu en \u00c1frica durante o plioceno. Os f\u00f3siles de hiena riscada son com\u00fans en \u00c1frica, e o seu rexistro f\u00f3sil rem\u00f3ntase at\u00e9 mediados do plistoceno e incluso at\u00e9 o villafranquiense (fase inicial do plistoceno). Debido a que non existen f\u00f3siles na rexi\u00f3n do Mediterr\u00e1neo, \u00e9 prob\u00e1bel que a especie poboara tardiamente Eurasia, estend\u00e9ndose probabelmente f\u00f3ra de \u00c1frica despois da extinci\u00f3n da hiena pinta en Asia, contra o final da era de xeo. A hiena riscada viviu durante un tempo en Europa, durante o plistoceno, distribu\u00edndose principalmente por Francia e Alema\u00f1a. Tam\u00e9n se encontrou en Montmaurin, Hollabrunn (Austria), na gruta da Furninha, en Portugal. e nas covas Genista, en Xibraltar. Estas hienas f\u00f3siles europeas eran similares \u00e1s modernas, pero m\u00e1is grandes, sendo compar\u00e1beis en tama\u00f1o \u00e1 hiena parda.\nA hiena pinta separouse das hienas raiada e parda hai 10 MA. O seu antepasado directo foi \"Crocuta sivalensis\". que existiu na India e viviu durante o villafranquiense. O antepasado desta hiena probabelmente desenvolveu comportamentos sociais debido ao incremento da presi\u00f3n dos seus rivais preeiros, forz\u00e1ndoa a actuar en equipo. As hienas pintas evolucionaron cara a unha mand\u00edbula con dentes carniceiros detr\u00e1s dos premolares trituradores, e por isto non necesitaban esperar a que as presas morreran, como nos casos da hiena raiada e a parda, polo que se transformaron en cazadores en mandas, ademais de preeiros. Estas hienas comezaron a establecer territorios cada vez m\u00e1is grandes, xa que as s\u00faas presas eran migradoras, e as persecuci\u00f3ns nun pequeno territorio significar\u00edan invadir os territorios doutros clans. A hiena pinta propagouse desde o seu territorio orixinal a mediados do plistoceno, e rapidamente colonizou unha vasta rexi\u00f3n de Europa, o sur de \u00c1frica e China.\nCo declive das prader\u00edas 12\u00a0500 anos atr\u00e1s, Europa experimentou unha masiva perda de h\u00e1bitat de terras baixas, favor\u00e1bel para as hienas pintas, a expensas do incremento de bosques mixtos. As hienas pintas, baixo estas circunstancias, tiveron que competir co lobo gris e os humanos, que estaban adaptados tanto aos bosques como \u00e1s \u00e1reas abertas, e aos terreos altos e baixos. A poboaci\u00f3n de hienas pintas comezou a diminu\u00edr hai aproximadamente 20\u00a0000 anos atr\u00e1s, e desapareceron completamente de Europa Occidental entre hai 14-11\u00a0000 anos atr\u00e1s, e m\u00e1is cedo a\u00ednda nalgunhas zonas."}
{"id": "2731", "revid": "43749", "url": "https://gl.wikipedia.org/wiki?curid=2731", "title": "Hienas", "text": ""}
{"id": "2732", "revid": "98629", "url": "https://gl.wikipedia.org/wiki?curid=2732", "title": "Besta do G\u00e9vaudan", "text": "A Besta do G\u00e9vaudan (en franc\u00e9s \"B\u00eate du G\u00e9vaudan\") foi un animal feroz que aterrorizou a rexi\u00f3n francesa do G\u00e9vaudan a finais do s\u00e9culo XVIII. Desde o punto de vista hist\u00f3rico, o animal existiu, tendo sido documentados os ataques, os corpos das v\u00edtimas, as descrici\u00f3ns dos sobreviventes do animal que os atacou, habendo rexistros de que o animal foi cazado, morto e tivo o seu corpo exhibido na corte de Lu\u00eds XV.\nSegundo as descrici\u00f3ns, a s\u00faa pel ti\u00f1a un ton avermellado, e dic\u00edase que emit\u00eda un cheiro insoportable. Mataba as s\u00faas v\u00edtimas rasgando as s\u00faas gargantas cos dentes. O n\u00famero de v\u00edtimas var\u00eda de acordo coa fonte. De Beaufort (1987) estimou 210 ataques, resultando en 113 mortes e 49 feridos, 98 das v\u00edtimas mortas foron parcialmente comestas.\nHistoria.\nO G\u00e9vaudan, zona que pertence \u00f3 Languedoc (sur de Francia), foi dende sempre unha zona onde os ataques de lobos \u00f3s raba\u00f1os eran frecuentes. Por\u00e9n, o 30 de xu\u00f1o de 1764 e por primeira vez, unha rapaci\u00f1a de 14 anos (Jeanne Boulet) \u00e9 asasinada cerca de Langogne, un pobo pertencente \u00f3 departamento franc\u00e9s da Loz\u00e8re. E tras esta primeira v\u00edtima seguiron outras, trat\u00e1ndose sempre de nenos (curiosamente, ning\u00fan dos homes mortos pasaba dos dezaseis anos) e mulleres dos que os corpos se atopaban mutilados cunha violencia desco\u00f1ecida ata ent\u00f3n, decapitados ou destripados. Logo segue unha extensa lista de ataques: outra meni\u00f1a o 8 de agosto en Mas M\u00e9jean, dous rapaces de 15 anos ente finais deste mes e primeiros de setembro, unha muller de 36 anos no mesmo xard\u00edn da s\u00faa casa de Estrets... Este tipo de ataques fai pensar nunha besta que, dalg\u00fan modo \"escoll\u00eda\" as s\u00faas v\u00edtimas entre os m\u00e1is d\u00e9biles.\nFix\u00e9ronse na rexi\u00f3n numerosas batidas para darlle caza \u00f3 animal, organizadas moitas veces por nobres da zona, como o Marqu\u00e9s de Apcher ou o Conde de Morangias, pero sempre sen resultado. As noticias dos ataques da \"besta\" acaba chegando ata a Corte, en Par\u00eds, e o rei Louis XV vese obrigado a responder dalg\u00fan xeito \u00e1s demandas cada vez m\u00e1is insistentes dos campesi\u00f1os, a pesar de estar totalmente inmerso na guerra polas colonias de Am\u00e9rica contra Inglaterra, polo que decide ofrecer seis mil libras de recompensa a quen mate \u00e1 besta.\nO 21 de setembro de 1765, foi abatido un grande animal que foi identificado como a \u201cBesta\u201d, por Antoine de Beauterne. Este animal pesaba 64 quilos, ti\u00f1a 87 cent\u00edmetros de altura e 183 cent\u00edmetros de lonxitude total. O lobo foi chamado de \"Le Loup de Chazes\". Antoine oficialmente declarou: \"N\u00f3s declaramos polo presente relatorio, asinado polas nosas mans, que nunca vimos un lobo tan grande que poder\u00eda ser comparado con este, \u00e9 por iso que n\u00f3s estimamos esta poder\u00eda ser a temible besta que causou tanto dano.\" O animal foi empallado e enviado para Versalles, onde Antoine foi recibido como un heroe, recibindo unha grande suma de di\u00f1eiro, ben como t\u00edtulos e premios. Entre tanto, o 2 de decembro do mesmo ano, foron relatados novos ataques a dous p\u00edcaros que ficaron gravemente feridos. Decenas de casos de ataques foron novamente relatados.\nO asasinato da segunda criatura que, eventualmente, marcou a fin dos ataques, \u00e9 acreditado a un cazador local, Jean Chastel, en Sogne d'Auvers o 19 de xu\u00f1o de 1767. Segundo os dados da \u00e9poca, este animal pesaba 58 quilos, e foi morto cunha bala de prata bendicida por un padre, sendo este o primeiro rexistro dese tipo de caza, despois popularizada nas buscas do lobishome. Ao ser aberto, no est\u00f3mago do animal foi mostrado por conter restos humanos.\nCriptozoolox\u00eda.\nCertos criptozooloxistas suxiren que a Besta poder\u00eda ser unha reminiscencia dun mesoniqu\u00eddeo, observando como algunhas testemu\u00f1as describiran o animal, como un lobo enorme con cascos en vez de patas e era maior que calquera lobo de tama\u00f1o normal.\nEn outubro de 2009, o canal History exhibiu un documental chamado \"A Real Wolfman\", que argumentou que era un animal ex\u00f3tico da forma dunha hiena asi\u00e1tica, unha especie de peluda Hyaenidae agora extinta na Europa."}
{"id": "2733", "revid": "23204", "url": "https://gl.wikipedia.org/wiki?curid=2733", "title": "O pacto dos lobos", "text": "O pacto dos lobos (en ) \u00e9 unha pel\u00edcula de ficci\u00f3n baseada nos feitos hist\u00f3ricos referentes \u00e1 Besta do G\u00e9vaudan. Estreouse en galego na TVG o 5 de novembro de 2009.\nSinopse.\nRexi\u00f3n do G\u00e9vaudan (sur de Francia), ano 1766. Xa fai dous anos que unha besta ten aterrorizada \u00e1s xentes da zona, cos seus ataques a persoas, en especial mulleres e nenos. As xentes falan dun lobo de colosal tama\u00f1o, quen sabe se un drag\u00f3n... incluso se fala do Demo.\nAs noticias destes crimes inexplicables acaban chegando \u00e1 Corte, a o\u00eddos do rei Lu\u00eds XV de Francia, quen pon prezo \u00e1 s\u00faa cabeza. Moitas son as batidas que se organizan, e moitos son os lobos asasinados, pero a Besta segue cometendo as s\u00faas horrendas carnicer\u00edas...\nO cabaleiro Gr\u00e9goire de Fronsac, home culto e de mundo, naturalista que traballaba para o rei chega \u00f3 G\u00e9vaudan unha noite de outono coa misi\u00f3n de facer un retrato da Besta, e eventualmente, disecala unha vez cazada. Pero non v\u00e9n s\u00f3: acomp\u00e1\u00f1ao Mani, un indio mohawk que co\u00f1ecera en Nova-Francia, durante a Guerra dos Sete Anos. Ambos ser\u00e1n recibidos en casa do Marqu\u00e9s de Apcher e o fillo deste, Thomas, far\u00e1 grande amizade con eles, gui\u00e1ndoos nas batidas e acompa\u00f1\u00e1ndoos nos sal\u00f3ns dos nobres da zona. Nestas reuni\u00f3ns co\u00f1ecer\u00e1n os herdeiros dos Condes de Morangias (a familia m\u00e1is poderosa do lugar), Marianne e Jean-Fran\u00e7ois, apaixonado da caza e das viaxes que perdeu un brazo en \u00c1frica.\nEntre batidas e recepci\u00f3ns, chega o inverno, pero a Besta non deixa de matar... Ata que Louis XV, farto ante a falta de resultados, decide enviar \u00f3 seu lugartenente de caza, Antoine de Beauterne, quen mata un gran lobo que Gr\u00e9goire de Fronsac debe disecar e enviar \u00e1 corte, a pesar de estar plenamente convencido de que esa non \u00e9 nin con moito a besta que est\u00e1n a buscar.\nGr\u00e9goire de Fronsac \u00e9 reclamado polo rei, quen lle prohibe volver \u00f3 G\u00e9vaudan; por\u00e9n, e respondendo \u00e1s petici\u00f3ns de Thomas de Apcher, desobedece para participar nunha derradeira batida, que Mani liderar\u00e1, utilizando ancestrais t\u00e9cnicas cham\u00e1nicas. Pero nada lles preparara para o que van vivir..."}
{"id": "2736", "revid": "23204", "url": "https://gl.wikipedia.org/wiki?curid=2736", "title": "Historia de Galicia", "text": "A historia de Galiza comeza co nacemento da propia Galiza, que \u00e9 fixado tradicionalmente arredor do 19 a. C., cando o Imperio Romano logra anexionar definitivamente os pobos galaicos \u2014\"kallaikoi\" segundo o autor grego Estrab\u00f3n\u2014 unific\u00e1ndoos por vez primeira na historia e denominando \u00f3 seu territorio como \"Gallaecia\" \u2014terra dos \"callaeci\"\u2014, e que acabar\u00eda derivando nos actuais nomes \"Galicia\" ou \"Galiza\", motivo polo que \u00e9 considerada como unha das entidades pol\u00edtico-administrativas m\u00e1is antigas de toda Europa.\nO feito de que no ano 298 d. C. o emperador Diocleciano decidise elevala ao rango de provincia consular \u2014ampliando as\u00ed tam\u00e9n o seu territorio\u2014 supuxo un acrecentamento da s\u00faa cohesi\u00f3n pol\u00edtica, pois desta maneira pasaba a estar baixo o goberno dun c\u00f3nsul romano. A s\u00faa definitiva consolidaci\u00f3n estatal chegar\u00eda no ano 409 d. C., cando o rei suevo Hermerico funda nela o primeiro reino de Galiza, afianzando a existencia de Galiza ata os nosos d\u00edas.\nA ocupaci\u00f3n humana do territorio correspondente \u00e1 actual Galiza, non obstante, \u00e9 moito m\u00e1is antiga c\u00e1 chegada de Roma, existindo testemu\u00f1os arqueol\u00f3xicos que certifican o seu poboamento desde o Paleol\u00edtico inferior. Estas poboaci\u00f3ns recibiron diversas achegas culturais durante milenios, formando parte xa na Idade de Bronce da \u00e1rea cultural atl\u00e1ntica que se deu entre as terras m\u00e1is occidentais de Europa. A finais da Idade de Ferro estas poboaci\u00f3ns aut\u00f3ctonas formaban unha unidade cultural, que os romanos denominaron como galaicos e que supo\u00f1en o principal substrato da poboaci\u00f3n actual en Galicia.\nDo mesmo xeito, durante os s\u00e9culos seguintes Galiza recibiu sucesivos asentamentos de xente, entre os que destacan romanos, suevos e bret\u00f3ns, que non s\u00f3 se integraron na poboaci\u00f3n aut\u00f3ctona sen\u00f3n que tam\u00e9n influ\u00edron decisivamente na s\u00faa vida, como foi o caso da cultura romana que propiciou a formaci\u00f3n dunha nova lingua aut\u00f3ctona, o galego. Ata o ano 1833 mant\u00edvose coma un reino, no ano 1933 recibe o reco\u00f1ecemento internacional da s\u00faa realidade nacional e desde 1981 organ\u00edzase xur\u00eddica e administrativamente como unha comunidade aut\u00f3noma dentro do Estado espa\u00f1ol.\nPrehistoria.\nPaleol\u00edtico.\nAs primeiras probas l\u00edticas de presenza humana en Galiza rem\u00f3ntanse a uns 300.000 anos, no Paleol\u00edtico inferior, durante o Plistoceno medio. Apareceron restos destes poboadores por todo o litoral, dende Ribadeo ata A Guarda. Estes restos son instrumentos l\u00edticos, que nos amosan unha industria acheuliana a base de bifaces, fendedores, triedros\u2026 feitos sobre unha base de cuarzo ou cuarcita. Co\u00f1\u00e9cense d\u00faas culturas, o Paleol\u00edtico inferior arcaico (ou \"cultura dos cantos tallados\") e o Paleol\u00edtico inferior cl\u00e1sico ou acheuliano. A t\u00e9cnica \u00e9 m\u00e1is simple na primeira delas. As industrias son simples e o n\u00famero de tipos reducido.\nOs seres humanos do Paleol\u00edtico inferior viv\u00edan en hordas, \u00e9 dicir, grupos de cazadores-recolectores que practicaban o nomadismo. Aliment\u00e1banse dos froitos que recoll\u00edan e da caza, que practicaban en tribos. Tam\u00e9n botaban man da pesca e da recollida de marisco, cando viv\u00edan en zonas nas que pod\u00edan facelo.\nXa durante o Paleol\u00edtico medio a industria caracter\u00edstica \u00e9 a musteriana, non homox\u00e9nea, elaborada polo home de Neandertal (dos que se documenta a s\u00faa presenza no noroeste peninsular grazas ao achado dun asentamento na Cova Eir\u00f3s, en Triacastela, con materia org\u00e1nica e ferramentas do Paleol\u00edtico medio).\nO Paleol\u00edtico superior esp\u00e1llase entre os anos 30.000 e 8.000 a. C., \u00e9poca na que atopamos instrumentos tanto de pedra como de \u00f3so, realiz\u00e1ndose neste material pu\u00f1ais, arp\u00f3ns, agullas etc. Contamos en Galiza con abundantes abrigos baixo rocha, nos que atopamos unha industria azilense a base de s\u00edlex, cristal de rocha, p\u00f3rfiros cuarc\u00edticos, cuarzos e cuarcitas m\u00e1is ocre. As ferramentas m\u00e1is caracter\u00edsticas son os bur\u00eds, as tesoiras de dorso rebaixado e as raspadeiras.\nO Neol\u00edtico e o megalitismo.\nDesenv\u00f3lvese entre o 5.000 e o 3.000 a. C. o per\u00edodo chamado Neol\u00edtico, caracterizado polo nacemento da agricultura e a domesticaci\u00f3n de animais, ademais da cer\u00e1mica. Co cultivo dos alimentos e a crianza dos animais, aumentaron as posibilidades de se alimentar, co que aumentou a poboaci\u00f3n. O clima f\u00edxose a\u00ednda m\u00e1is c\u00e1lido e h\u00famido, o que favoreceu o crecemento da vexetaci\u00f3n, composta principalmente de carballeiras, sobreiras, olmos, freixos, abeleiras\u2026 Os habitantes da Galiza desta \u00e9poca ocuparon zonas altas, por teren unha vexetaci\u00f3n menos frondosa, e ser a terra menos dura para a traballar.\nDesta \u00e9poca data o megalitismo, \u00e9 dicir, a construci\u00f3n de grandes monumentos de pedra. Estes monumentos existen por toda Galiza, desde a ribeira ata as altas monta\u00f1as orientais. Calc\u00falanse no territorio galego m\u00e1is de tres mil m\u00e1moas, que consisten nunha morea de terra e pedras que pode conter un dolmen e que acubilla un lugar de enterramentos colectivos. Poden aparecer enxovais funerarios e pinturas no interior das grandes pedras.\nGaliza, entre os anos 5.000 a 2.500 a. C. forma parte do megalitismo atl\u00e1ntico propio dos denominados fisterras. A peculiaridade galega consiste en que as m\u00e1moas e os t\u00famulos non son de gran tama\u00f1o, pero si moi numerosos e inzan todo o territorio. Obs\u00e9rvase unha gran relaci\u00f3n entre as m\u00e1moas e a paisaxe: normalmente at\u00f3panse en penichairas de media altura e inseridas nunha econom\u00eda gandeira. Os milleiros de meg\u00e1litos f\u00e1lannos do xenio creativo e da habilidade do manexo das grandes pedras duns seres humanos que buscan identificar o seu territorio con elementos perceptibles que os conecten co mundo dos mortos.\nEstariamos ante numerosas unidades sociais que comparten unhas mesmas t\u00e9cnicas e crenzas e que ser\u00edan relativamente igualitarias.\nIdade de Bronce atl\u00e1ntica.\nEntre o Megal\u00edtico e o Bronce hai unha etapa ponte denominada Calcol\u00edtico, datada entre o 2.000 e o 1.800 a. C., e na que se produce a aparici\u00f3n da metalurxia. Increm\u00e9ntase a estabilidade dos asentamentos. As cistas (c\u00e1maras de pedra m\u00e1is pequenas, non soterradas e individuais) substit\u00faen os dolmens, o que indica a existencia dunha certa elite social. Aparecen pu\u00f1ais de cobre, cilindros de ouro, machados e as primeiras xoias.\nAdoita falarse de tres per\u00edodos cronol\u00f3xicos referidos \u00e1 fundici\u00f3n do bronce no noroeste peninsular:\nXa no Bronce inicial, hai unha conexi\u00f3n intensa coa costa occidental atl\u00e1ntica. As pezas de tiras e os aros te\u00f1en os seus concomitantes nas terras litorais do occidente europeo e nas Illas Brit\u00e1nicas. Salienta o tesouro de Caldas de Reis: a maior acumulaci\u00f3n de ouro da prehistoria de Europa Occidental.\nNo segundo milenio antes de Cristo xa existe unha cultura galaica plenamente aberta a occidente cun novo metal: o bronce. Estoques de ling\u00fceta trapezoidal, espadas con empu\u00f1aduras de remaches, espadas pistiliformes, machados tubulares e con aneis par\u00e9cennos falar dunha sociedade de xefaturas onde o esp\u00edrito b\u00e9lico condiciona a vida coti\u00e1. Salienta o casco de ouro de Leiro (Rianxo). Galiza aparece plenamente conectada co intercambio atl\u00e1ntico.\nOutra manifestaci\u00f3n pl\u00e1stica de enorme interese son os gravados en pedra denominados petr\u00f3glifos, que en Galiza te\u00f1en a singularidade dun maior naturalismo ca noutras \u00e1reas. C\u00e9rvidos, c\u00edrculos, labirintos, armas, c\u00edrculos conc\u00e9ntricos, cazoletas conservan unha simbolox\u00eda misteriosa (c\u00faltica, c\u00f3smica, ou transcendente) indescifrable nalg\u00fans dos casos.\nIdade de Ferro (s\u00e9culos VIII a. C. ata I d. C.).\nA cultura castrexa, ou cultura dos castros, foi un conxunto de manifestaci\u00f3ns culturais do noroeste da Pen\u00ednsula Ib\u00e9rica que durou desde finais da Idade de Bronce (s\u00e9culo IX ou VIII a. C.) ata o s\u00e9culo I d. C. A s\u00faa caracter\u00edstica m\u00e1is not\u00e1bel son os poboados amurados co\u00f1ecidos como castros (do lat\u00edn \"castrum\", campamento), dos que toma o nome; s\u00f3 reciben o nome de citanias determinados castros portugueses (como, por exemplo, o de Briteiros). A s\u00faa \u00e1rea de extensi\u00f3n chega at\u00e9 os r\u00edos Navia e C\u00faa polo leste e o Douro polo sur.\nDesenvolveuse durante a Idade de Ferro sobre un forte substrato ind\u00edxena da etapa final da Idade de Bronce. A esta compo\u00f1ente precastrexa sum\u00e1ronselle influencias culturais centroeuropeas, atl\u00e1nticas e mediterr\u00e1neas. No lento per\u00edodo formativo, que durar\u00eda ata o s\u00e9culo V a. C. os castros f\u00f3ronse estendendo de sur a norte e da costa cara ao interior. Esta cultura desenvolveuse a continuaci\u00f3n durante dous s\u00e9culos e comezou a ser influenciada pola cultura romana no s\u00e9culo II a. C. e continuou na forma de cultura galaico-romana despois da conquista e at\u00e9 os s\u00e9culos III ou mesmo o IV d. C.\nIdade Antiga.\nOs galaicos.\nA finais da Idade de Ferro, as xentes do extremo noroccidental da Pen\u00ednsula Ib\u00e9rica conformaban xa unha unidade cultural homox\u00e9nea que as diferenciaba do resto e que tempo despois ser\u00eda percibida polos primeiros autores grecolatinos, denominando a este conxunto de pobos co nome de \"Gallaeci\" (galaicos), se cadra pola aparente similitude cos xa co\u00f1ecidos \"Galli\" (galos) e \"Gallati\" (g\u00e1latas).\nOs \"Gallaeci\" ou Galaicos foron orixinariamente un pobo indoeuropeo de lingua celta, polo tanto celtas para uns autores, celtizados para outros \u2014sen que exista pleno consenso entre os investigadores\u2014 que ocuparon durante s\u00e9culos aproximadamente o territorio da actual Galicia e norte de Portugal, limitando \u00f3 sur cos lusitanos e \u00f3 leste cos \u00e1stures. Son en si os primeiros \"galegos\", nome actual que deriva de \"Gallaeci\" sendo decote empregado como cultismo para referirse \u00f3 relativo a Galicia ou os galegos, non obstante ent\u00e9ndese historicamente a cultura galaica como aquela previa \u00e1 anexi\u00f3n \u00f3 Imperio Romano.\nO modo de h\u00e1bitat dos galaicos baseouse na ocupaci\u00f3n do territorio especialmente en poboados fortificados que reciben o nome de castros, podendo variar o seu tama\u00f1o dende pequenas aldeas de menos de 1 hect\u00e1rea m\u00e1is usuais no norte, e de grandes castros de m\u00e1is de 10 hect\u00e1reas que reciben o nome de \"oppida\" ou \"citanias\", estando estes m\u00e1is presentes na metade sur do seu poboamento tradicional. Este xeito de habitar o territorio, en castros, foi com\u00fan en toda Europa durante a Idade de Bronce e de Ferro, recibindo no noroeste da Pen\u00ednsula Ib\u00e9rica o nome de '\"cultura dos castros\" ou \"cultura castrexa\", que alude a este tipo de manifestaci\u00f3n cultural antes da chegada de Roma, con todo os galaicos seguir\u00edan a habitar castros ata o s\u00e9culo VIII d. C. S\u00f3 no territorio da Galicia actual chegan a contabilizarse m\u00e1is de dous mil castros, o que revela unha das maiores dispersi\u00f3ns poboacionais da Idade de Ferro en toda Europa, que ser\u00eda en boa medida a orixe da ocupaci\u00f3n galega do territorio herdada ata o presente, e caracterizada por pequenas e numerosas poboaci\u00f3ns distantes entre si.\nA organizaci\u00f3n pol\u00edtica dos galaicos artell\u00e1base en pequenos estados independentes entre si compostos por un n\u00famero dispar de castros, encabezados estes estados pola figura dun rei local que os romanos denominaron \"princeps\" como noutras partes de Europa. Cada galaico identific\u00e1base a si mesmo como membro do castro que habitaba (segundo a interpretaci\u00f3n m\u00e1is com\u00fan do C invertido da epigraf\u00eda posterior) as\u00ed como do estado/pobo \u00f3 que pertenc\u00eda, e que os romanos denominaron \"populus\", entre os que atopamos numerosos nomes como \"arrotrebi, albioni, celtici supertamarici, lemavi, nemetati\" etc., do mesmo xeito que ata finais do s\u00e9culo XVIII a xente en Galicia se identificaba coa parroquia e a comarca.\nIntegraci\u00f3n no Imperio Romano (19 a. C. - 409).\nConquista da Gallaecia e transformaci\u00f3ns econ\u00f3micas.\nOs intereses de Roma no Noroeste da antiga Hispania supuxeron o comezo dos conflitos armados entre Roma e os galaicos a finais do s\u00e9culo I a. C. A\u00ednda que o xeneral D\u00e9cimo Xunio Bruto Galaico logrou controlar de forma ef\u00e9mera os pobos galaicos m\u00e1is meridionais na s\u00faa campa\u00f1a do ano 137 a. C., non foi ata a fin das Guerras c\u00e1ntabras (29 a. C.-19 a. C.) cando galaicos, \u00e1stures e c\u00e1ntabros foran definitivamente anexionados a Roma.\nAdemais da guerra, o Imperio Romano valeuse de tratados de paz (chamados \"pactos de hospitalidade\") cos diferentes pobos galaicos, o que na pr\u00e1ctica favorec\u00edan a s\u00faa integraci\u00f3n \u2014sen derramamento de sangue\u2014 no Imperio. Conquistado o territorio e as s\u00faas xentes \u2014ben pola guerra ou ben por tratados\u2014, o Imperio romano asegurou o seu control militar como era costume con numerosos campamentos onde se albergaban lexi\u00f3ns ou cohortes tales como os de \"Aquis Querquennis\", A Ciadella ou o propio Lugo.\nEntre os anos 284 e 305, o emperador Diocleciano acometeu a reorganizaci\u00f3n administrativa do Imperio. Na Pen\u00ednsula Ib\u00e9rica cr\u00e9anse d\u00faas novas provincias (Gallaecia e Cartaxinense) a partir das xa existentes: \"Baetica\", \"Tarraconensis\" e \"Lusitania\". As\u00ed, a nova provincia baixo o nome de \"Gallaecia\" ocupou o extremo noroeste da Pen\u00ednsula que anteriormente pertencera \u00e1 Tarraconensis, e estivo formada polos territorios da rexi\u00f3n de \"Asturia\" e da propia \"Gallaecia\". Cabe destacar que entre todas estas capitais de convento (Lugo, Braga, Astorga) era a cidade de \"Bracara\" a que exerc\u00eda de capital provincial de toda a \"Gallaecia\", organizada administrativamente en tres conventos xur\u00eddicos. Esta provincia do noroeste hisp\u00e1nico ser\u00e1, pola s\u00faa importancia militar, unha provincia imperial, non senatorial, controlada por unha forte lexi\u00f3n na actual Le\u00f3n e con campamentos como o de Aquis Querquennis (mansi\u00f3n na v\u00eda Nova), A Ciadella (na v\u00eda XX) ou a propia cidade de Lugo.\nO Imperio Romano estendeu sobre a Gallaecia a s\u00faa rede viaria, conectando as principais poboaci\u00f3ns, portos e vilas (\"villae\") con catro grandes v\u00edas: a V\u00eda XVII, a V\u00eda Nova ou \"V\u00eda XVIII\", a V\u00eda XIX e a V\u00eda XX.\nXunto \u00e1s v\u00edas, o imperio de Roma tam\u00e9n constru\u00edu pontes (como a ponte do Bibei e ponte Maior de Ourense), canalizaci\u00f3ns, termas, faros (como a Torre de H\u00e9rcules), portos, grandes murallas como a de (Lugo), as\u00ed como outras instalaci\u00f3ns que favorec\u00edan a explotaci\u00f3n econ\u00f3mica do territorio conquistado e a s\u00faa integraci\u00f3n no resto o Imperio.\nA cultura galaico-romana.\nA conquista e incorporaci\u00f3n dos galaicos ao Imperio Romano foi non obstante, un proceso continuo pero lento. A conquista supuxo a chegada dunha cultura \u2014a romana\u2014 moito m\u00e1is avanzada tecnoloxicamente da qe se nutriron as clases altas galaicas, motivando o apoxeo econ\u00f3mico dos grandes castros como San Cibrao de Las, Santa Trega, Citania de Briteiros e Lanhoso entre moitos outros, durante douscentos anos. Non obstante tras ese momento de esplendor, a ausencia de conflitos b\u00e9licos motivou o paulatino abandono dos castros \u2014fortalezas, a fin e o cabo\u2014, e a poboaci\u00f3n comezou a instalarse maioritariamente nos vales, preto das novas terras de cultivo, acudindo aos castros s\u00f3 en caso de perigo.\nFoi nestes vales m\u00e1is romanizados onde comezaron a espallarse as que se co\u00f1ecen como \"villae\" (vilas); asentamentos estables con explotaci\u00f3ns agrarias, que se expanden sobre todo nos s\u00e9culos III e IV, e que van cambiando a fisionom\u00eda do territorio (28 villae no convento de Braga, 32 no de Asturica e 15 no de Lucus). Outro aspecto econ\u00f3mico de interese foi a explotaci\u00f3n a grande escala dos recursos mineiros, especialmente o do ouro, explotado co sistema da \"ruina montium\", nas medulas de Le\u00f3n e no eixo Mi\u00f1o-Sil.\nA administraci\u00f3n interna da provincia estaba marca polos conventos xur\u00eddicos (\"Conventus iuridicus\") amplos territorios adscritos a unha capital, da que recib\u00edan o nome e onde se centralizaban as funci\u00f3ns administrativas propias como as militares, fiscais, financeiras, relixiosas e xudiciais. Deste xeito, a provincia romana de \"Gallaecia\" estivo dende un primeiro momento dividida en tres conventos xur\u00eddicos a comezos do s\u00e9culo IV: o \"Conventus bracarensis\", o \"Conventus lucensis\" e o \"Conventus asturicensis\" con capitais en Braga, Lugo e Astorga respectivamente. Pouco tempo despois tam\u00e9n foi anexionado \u00e1 Gallaecia o \"Conventus cluniensis\".\nA chegada do cristianismo (313-380). O priscilianismo.\nA conversi\u00f3n dos galaico-romanos \u00e1 relixi\u00f3n cristi\u00e1 rem\u00f3ntase ao s\u00e9culo IV. D\u00faas datas marcan o comezo desta cristianizaci\u00f3n; a primeira no ano 313, cando o emperador Constantino I legalizou a relixi\u00f3n cristi\u00e1 mediante o edicto de Mil\u00e1n, a segunda en 380 cando o cristianismo foi elevado \u00e1 consideraci\u00f3n de relixi\u00f3n oficial do Imperio Romano de Occidente (edicto de Tesal\u00f3nica), desde este per\u00edodo as elites galaico-romanas foron adoptando progresivamente o cristianismo e consecuentemente abandonando o culto a deuses romanos \u2014tales como X\u00fapiter, Minerva ou Marte\u2014 e galaicos \u2014 Bandua, Reva ou Berobreo\u2014 que pese a todo deixaron a s\u00faa pegada en mitos, ritos, simbolismos e crenzas de singular riqueza que nalg\u00fans casos chegan aos nosos d\u00edas.\nA expansi\u00f3n do cristianismo \u2014isto \u00e9, unha relixi\u00f3n asi\u00e1tica, concretamente sem\u00edtica\u2014 supuxo cambios profundos na Gallaecia romana. Por unha banda, impo\u00f1\u00edase unha relixi\u00f3n monote\u00edsta que acabar\u00eda por substitu\u00edr as relixi\u00f3ns polite\u00edstas, traendo consigo unha simbolox\u00eda, culto e arte propia desta relixi\u00f3n que perdurou ata os nosos d\u00edas e que segue a marcar aspectos sociais tan importantes como o calendario, as leis ou a moral. Por outra banda, a adopci\u00f3n do cristianismo como relixi\u00f3n oficial tam\u00e9n creou \"de facto\" a necesidade de adaptarse \u00e1 nova rede eclesi\u00e1stica que se estaba a configurar por todo o Imperio romano con centro en Roma, creando deste xeito unha novedosa organizaci\u00f3n territorial eclesi\u00e1stica \u2014as dioceses\u2014 que ti\u00f1an cadans\u00faa s\u00e9 episcopal.\nNo s\u00e9culo IV aparecen as primeiras s\u00e9s episcopais da Igrexa galega que, xa no seguinte s\u00e9culo, conectar\u00e1n coas correntes de pensamento dos Pais da Igrexa. As\u00ed Paulo Orosio ou Hidacio manifestar\u00e1n unha autoconsciencia elevada de cristianismo galaico.\nPriscilianismo.\nPrisciliano defender\u00e1 un cristianismo de cariz gn\u00f3stico, comunitario e ao mesmo tempo asc\u00e9tico, en confrontaci\u00f3n coa instalaci\u00f3n urbana da Igrexa cat\u00f3lica hispana. O seu simbolismo e cosmovisi\u00f3n semella conectar ben coas tradici\u00f3ns ind\u00edxenas. O seu \u00e9xito levarao ao martirio en Tr\u00e9veris, acusado de ritos promiscuos, maleficio e maxia, o que far\u00e1 del unha figura discutida pero idealizada.\nO priscilianismo arraigou ben e de xeito duradeiro na Gallaecia. No ano 396, os bispos galegos no s\u00ednodo de Toledo n\u00e9ganse a deixar de considerar os priscilianistas como m\u00e1rtires.\nHaber\u00e1 que esperar \u00e1 configuraci\u00f3n do Reino Suevo para que o cristianismo de obediencia romana xogue como armaz\u00f3n estable dunha nova sociedade de xeito pioneiro entre os reinos xerm\u00e1nicos\nAntig\u00fcidade tard\u00eda (409-711).\nA monarqu\u00eda sueva (409-585).\nA comezos do s\u00e9culo V, o Imperio Romano de Occidente experimentou unha grande inestabilidade militar, econ\u00f3mica e pol\u00edtica. Dende o centro de Europa (especialmente desde o territorio da actual Alema\u00f1a), numerosos pobos xermanos \u2014suevos, sax\u00f3ns, francos, alanos e outros\u2014 comezaron atacar os postos fronteirizos romanos no r\u00edo Rhin, irrompendo finalmente no Imperio o 31 de decembro do ano 406 e asent\u00e1ndose no seu interior polas armas, mais tam\u00e9n grazas a pactos pac\u00edficos.\nArredor do ano 409, dirixidos polo seu rei Hermerico, gran parte dos suevos (est\u00edmase que sobre 40 000 persoas) chegaron \u00e1 provincia romana da \"Gallaecia\", onde lograron instalarse mediante un posible pacto con Roma, decidindo establecer a s\u00faa capital na cidade de Bracara Augusta (Braga, Portugal). Este pacto chamado \"foedus\" permit\u00eda aos suevos gobernar a provincia da \"Gallaecia\" como un reino propio (\"Galliciense Regnum\") mentres que estes aceptasen o emperador romano como o seu superior. O historiador galaico Hidacio narraba ent\u00f3n que os suevos foran ben recibidos pola poboaci\u00f3n galaico-romana, pois aliviaron os impostos.\nTras a morte de Hermerico, o seu fillo Requila (438-448) asumiu o trono e dirixiu expedici\u00f3ns de saqueo, anexionando o norte da provincia romana da Lusitania, integr\u00e1ndose suevos e galaico-romanos. Isto pon de manifesto a plena independencia do Imperio.\nA Requila suced\u00e9rao Requiario (448-456), quen adoptar\u00e1 o catolicismo no 449, manifestaci\u00f3n pioneira dunha nacente concepci\u00f3n do goberno apoiada na Igrexa cat\u00f3lica. Tam\u00e9n foi Requiario o primeiro rei europeo en acu\u00f1ar moeda propia, a cal fac\u00eda referencia ao car\u00e1cter galego do reino. Roma enviou un ex\u00e9rcito integrado por visigodos e no ano 456 ten lugar a batalla do r\u00edo \u00d3rbigo, que enfrontar\u00e1 visigodos contra suevos, coa derrota destes \u00faltimos e que ter\u00e1 como consecuencia o asasinato de Requiario.\nTras a derrota fronte aos visigodos, o reino suevo dividirase e gobernar\u00e1n simultaneamente Frant\u00e1n e Aguiulfo. Ambos farano dende 456 ata 457, ano no que Maldras (457-459) reunificar\u00e1 o reino para acabar sendo asasinado tras unha conspiraci\u00f3n romano-visigoda que finalmente fracasar\u00e1. A pesar de que a conspiraci\u00f3n non conseguiu os seus aut\u00e9nticos prop\u00f3sitos, o reino suevo viuse novamente dividido entre dous reis: Frumario (459-463) e Remismundo (fillo de Maldras) (459-469) que reunificar\u00eda novamente o reino do seu pai no 463 e que se ver\u00eda obrigado a adoptar o arianismo no 465 debido \u00e1 influencia visigoda.\nA \u00e9poca escura rematar\u00e1 co reinado de Carriarico (550-559) que se converter\u00e1 novamente ao catolicismo no 550, feito que significaba a ruptura cos visigodos. Sucederao Teodomiro (559-570) (non se confunda con Teodomiro, rei dos ostrogodos) durante o reinado do cal ter\u00e1 lugar o Primeiro Concilio de Braga (561), institu\u00edndose esta asemblea como \u00f3rgano asesor do rei. Salienta neste per\u00edodo a figura de Marti\u00f1o de Dumio pola s\u00faa achega \u00e1 organizaci\u00f3n territorial (\"parroquiale suevum\") e \u00e1 lexitimaci\u00f3n cristi\u00e1 dun goberno estable sobre unha poboaci\u00f3n plenamente integrada e fusionada.\nA Teodomiro suc\u00e9deo Miro (570-583). Durante o seu reinado celebrouse o Segundo Concilio de Braga (572), consolid\u00e1ndose a s\u00faa contribuci\u00f3n \u00e1 gobernaci\u00f3n e \u00e1 impartici\u00f3n de xustiza. Aproximadamente no 577 in\u00edciase a guerra civil visigoda na que intervir\u00e1 Miro, quen no 583 organizar\u00e1 unha expedici\u00f3n de conquista a Sevilla que fracasar\u00e1. Durante a volta desta expedici\u00f3n o rei atopa a morte. No reino suevo comezan a producirse moitas loitas internas. Eborico (tam\u00e9n chamado Eurico) (583-584) \u00e9 destronado por Andeca (584-585) que erra no seu intento por evitar a invasi\u00f3n visigoda dirixida por Leovixildo que se far\u00e1 efectiva finalmente no 585.\nChegada dos bret\u00f3ns e fundaci\u00f3n da diocese de \"Britonia\".\nA situaci\u00f3n pol\u00edtica da illa de Gran Breta\u00f1a (Britania) entre os s\u00e9culos IV e VII, mudou completamente co abandono da illa por parte de Roma e o constante establecemento de tribos anglosaxoas \u2014procedentes do norte de Alema\u00f1a e Dinamarca\u2014 na parte oriental de Britania. As constantes agresi\u00f3ns e hostigamentos dos xutos e anglosax\u00f3ns contra os nativos \u2014bret\u00f3ns\u2014 propiciaron que parte da poboaci\u00f3n emigrase v\u00eda mar\u00edtima a puntos pr\u00f3ximos da costa atl\u00e1ntica, dirix\u00edndose maiormente \u00e1s costas da Arm\u00f3rica (que debido a isto acabaron por tomar o nome actual de \"Breta\u00f1a\") e en menor medida ao norte da antiga Gallaecia.\nDesco\u00f1\u00e9cese a causa do deslocamento dalg\u00fans continxentes bret\u00f3ns cara \u00e1 costa norte de Galicia e a acollida do seu asentamento polos galaico-suevos, se ben alg\u00fans autores po\u00f1en de manifesto un posible pacto militar ou, sinxelamente, unha aceptaci\u00f3n con condici\u00f3ns desco\u00f1ecidas actualmente. Organizados nun importante territorio, introduciron a s\u00faa senlleira organizaci\u00f3n relixioso-cristi\u00e1 algo diferente e fundaron un bispado propio que aparece citado no \"Parrochiale Suevum\" ou \"Divisio Teodomiri\", un documento que mostra a organizaci\u00f3n eclesi\u00e1stica do Reino de Galicia en \u00e9poca da monarqu\u00eda sueva datado entre 572 e 573. A s\u00faa integraci\u00f3n relixiosa foi total, asistindo o seu representante \u2014Maeloc\u2014 ao Segundo Concilio de Braga no ano 572.\nO territorio da antiga diocese dos bret\u00f3ns \u2014Britonia\u2014 ocupou principalmente a franxa costeira da Mari\u00f1a Luguesa ata a comarca da Terra Ch\u00e1, chegando a s\u00faa influencia ata as costas da comarca do Eo-Navia polo leste, e de Ferrol polo oeste. A s\u00faa antiga sede, co\u00f1ecida co nome de \"Mosteiro M\u00e1ximo\" foi identificado por alg\u00fans autores coa Bas\u00edlica medieval de San Marti\u00f1o de Mondo\u00f1edo, onde se atopan restos dos s\u00e9culos V-VI d. C. Cambiando de sede e nome en varias ocasi\u00f3ns, a actual diocese galega de Mondo\u00f1edo \u00e9 a s\u00faa sucesora hist\u00f3rica.\nO asentamento desta vaga de emigrantes bret\u00f3ns e a creaci\u00f3n dunha diocese relixiosa propia sup\u00f3n o segundo maior asentamento dun pobo estranxeiro en terras galegas, despois dos suevos.\nA monarqu\u00eda visigoda (585-711).\nNo ano 585, o rei visigodo Leovixildo f\u00edxose co control do Reino de Galicia, aproveitando unha disputa interna no reino e derrotando \u00f3 derradeiro monarca suevo, Andeca. Deste xeito, o territorio da chamada ent\u00f3n Gallaecia pasou a formar parte dos dominios dos reis visigodos, que tras seren expulsados da Galia polos francos se limitaban a Hispania e a Septimania desde o ano 507.\nAceptados polas elites galaico-suevas, os novos monarcas visigodos, que a pesar de teren a s\u00faa corte en Toledo, asum\u00edan o control pol\u00edtico de tres antigos reinos: Hispania, Septimania e Gallaecia. Desta maneira, nos concilios relixiosos como o realizado en Toledo no ano 589 estaban presentes \"episcoporum totius Hispaniae, Galliae et Gallaetiae\" \u00e9 dicir, \"bispos de toda Hispania, Galia e Gallaecia\", esta concepci\u00f3n tripartita at\u00f3pase ao longo do goberno visigodo dende o ano 585, diferenciando mediante diversas f\u00f3rmulas as tres entidades visigodas nos documentos como: \"fines Spanie, Gallie, Gallecie\" ou \"Spaniae et Galliae vel Gallitiae\", entre outras. Destaca neste contexto a figura de San Froitoso, bispo galaico de ascendencia visigoda, famoso polas numerosas fundaci\u00f3ns levadas a cabo por el en todo o occidente peninsular, case sempre en lugares agochados nas monta\u00f1as e mesmo illas, sobresa\u00edndo a s\u00faa austeridade.\nO feito de que a Gallaecia seguise a posu\u00edr un \"status\" especial dentro da monarqu\u00eda visigoda propiciou que o rei \u00c9xica cedese ao seu fillo Vitiza o goberno de Galicia (antigo reino dos suevos) desde o 698 ata o 702, cando morto o seu pai asumiu o goberno de Hispania e Septimania. Trala s\u00faa morte de Vitiza, un sector aristocr\u00e1tico visigodo impediu a subida ao trono do seu fillo Axila, impo\u00f1endo pola forza a Rodrigo, o que supuxo un irresoluble conflito civil entre os seus partidarios e os dos fillos de Vitiza. Ser\u00e1 no ano 711 cando os inimigos de Don Rodrigo logren que un ex\u00e9rcito musulm\u00e1n cruce o estreito de Xibraltar e presente batalla a Rodrigo en Guadalete, onde este \u00e9 derrotado, fito que marca a fin do goberno visigodo en Hispania, e que ter\u00e1 unha transcendencia hist\u00f3rica total para as d\u00faas restantes entidades pol\u00edticas: Gallaecia e Septimania.\nNo ano 715 Abd al-Aziz ibn Musa toma por esposa \u00e1 vi\u00fava de Rodrigo, chamada Exilona titulada \"reginam Spanie\", confirmando a continuidade din\u00e1stica, transferida as\u00ed lexitimamente ao gobernador musulm\u00e1n. Deste xeito, coa conquista de toda \"Spania\" polos musulm\u00e1ns, al\u00e9n das s\u00faas fronteiras, os emires cordobeses ser\u00edan co\u00f1ecidos co t\u00edtulo de \"rex Spanie\". A partir dese intre comeza unha nova concepci\u00f3n xeogr\u00e1fica, pois Espa\u00f1a vai ser o nome co que se designe ao territorio musulm\u00e1n, e Galicia ao territorio cristi\u00e1n. As\u00ed o historiador Al-Maqqari deixa claro a extensi\u00f3n do dominio musulm\u00e1n ao referirse a conquista de comezos do s\u00e9culo VIII:\nO per\u00edodo altomedieval (711-1092).\nA reconstruci\u00f3n da monarqu\u00eda (711-791).\nTras a vitoria da coalici\u00f3n visigoda e musulm\u00e1 contra as tropas de Rodrigo en Guadalete, os ex\u00e9rcitos musulm\u00e1ns decidiron asentarse no sur de Hispania. Axi\u00f1a comezar\u00edan unha exitosa campa\u00f1a de expansi\u00f3n isl\u00e1mica que acabar\u00eda por conseguir a conversi\u00f3n ao islam de gran parte da aristocracia visigoda en Hispania derrocando o goberno de Toledo e chegando no ano 720 mesmo a Septimania. A ca\u00edda e islamizaci\u00f3n de Hispania supuxo a fin do control visigodo da Gallaecia, comezando un proceso de reconstruci\u00f3n dunha monarqu\u00eda propia independente xa de Toledo. No 714 chegan a Galicia alg\u00fans b\u00e9rberes, mais no ano 740 aband\u00f3nana e rec\u00faan para o sur. Afonso I o Cat\u00f3lico (739 - 757) foi o primeiro suposto monarca, pero non pasou de ser m\u00e1is que un Se\u00f1or Territorial con moito poder e influencia na zona ovetense, ao cal lle inventar\u00e1n moitos s\u00e9culos despois en Cr\u00f3nicas unha ascendencia que vai cara aos visigodos para facer valer a s\u00faa entidade rexia. Galicia pasa a ser un n\u00facleo cristi\u00e1n integrado nun territorio norte\u00f1o que ten por cabeza pol\u00edtica a Asturias.\nO nacemento do Cami\u00f1o de Santiago (813).\nFoi a comezos do s\u00e9culo IX, sendo o 813 o ano mais xeralmente admitido, cando tivo lugar o acontecemento relixioso m\u00e1is importante da Europa cristi\u00e1 medieval: o descubrimento, en Galicia, dunha arca cuxos restos foron atribu\u00eddos ao Ap\u00f3stolo Santiago. Segundo a tradici\u00f3n cristi\u00e1, nese ano un ermit\u00e1n albiscou nas inmediaci\u00f3ns do castro Libred\u00f3n (antiga Compostela) unha estrela sobre unha arca de m\u00e1rmore. Avisado o bispo de Iria Flavia, Teodomiro, este acudiu axi\u00f1a ao lugar, identificando os restos atopados como o corpo decapitado do Ap\u00f3stolo Santiago. Mito ou realidade, este \"descubrimento\" foi acto seguido, atendido polo monarca galego-ovetense, Afonso II (791-842), quen no mesmo ano ordenaba edificar unha igrexa arredor da tumba \"santa\", espallando a nova por toda a cristiandade europea. A Diocese de Iria e o seu titular, convert\u00e9ronse na m\u00e1is poderosa administraci\u00f3n eclesi\u00e1stica non s\u00f3 da Gallaecia altomedieval, sen\u00f3n de toda a pen\u00ednsula ib\u00e9rica, acrecentando o seu poder coas constantes doaz\u00f3ns, por parte dos monarcas, \u00e1 igrexa compostel\u00e1. Convertida no terceiro centro de peregrinaci\u00f3n da Cristiandade \u2014s\u00f3 despois de Xerusal\u00e9n e Roma\u2014, foi a partir do s\u00e9culo XI e principalmente XII, cando desde numerosos puntos de Europa comezaron a chegar peregrinos, ben desde Occitania, Francia, Navarra ou Arag\u00f3n-Catalu\u00f1a v\u00eda terrestre, ben desde as Illas Brit\u00e1nicas, Escandinavia, ou Alema\u00f1a v\u00eda mar\u00edtima.\nO fen\u00f3meno xacobeo foi decisivo na conformaci\u00f3n cultural-econ\u00f3mica do Reino de Galicia, debedor en gran medida ao auxe conseguido durante a titularidade de Diego Xelm\u00edrez (1100-1136) convertendo a Compostela en s\u00e9 metropolitana (ano 1122), a m\u00e1is importante dignidade de todo Occidente despois de Roma. Arredor do sepulcro apost\u00f3lico medrou non s\u00f3 unha catedral \u2014centro art\u00edstico-relixioso de primeira magnitude\u2014 sen\u00f3n unha vila e posteriormente unha cidade, perfectamente establecida na Baixa Idade Media, cunha actividade comercial derivada da s\u00faa condici\u00f3n de cidade santa, onde se coroar\u00edan reis galegos, onde medrar\u00eda a grande escola galego-portuguesa e onde reside desde a Idade Media a capital de Galicia. Os estudos hist\u00f3rico-arqueol\u00f3xicos levados a cabo no s\u00e9culo XX na propia catedral revelaron, non obstante, que desde \u00e9poca galaico-romana e sueva, Compostela fora un lugar relevante onde xa se soterraban importantes dignidades civ\u00eds ou relixiosas moito antes do ano 813, o que motivou a diversos especialistas a defenderen que o corpo atribu\u00eddo ao ap\u00f3stolo Santiago fora en realidade o de Prisciliano, patriarca da igrexa galega, decapitado en Tr\u00e9veris no ano 385.\nAs invasi\u00f3ns escandinavas e viquingas (844-1038).\nProcedentes de Escandinavia \u2014en especial desde Noruega, Suecia e Dinamarca\u2014, viquingos e normandos devastaron e invadiron durante s\u00e9culos as costas europeas, preferentemente as atl\u00e1nticas \u2014como as galegas\u2014, chegando tam\u00e9n \u00f3 Mediterr\u00e1neo oriental. Tradicionalmente consid\u00e9ranse catro os per\u00edodos de incursi\u00f3ns ou vagadas escandinavas que afectaron ao Reino de Galicia durante a Idade Media; a primeira, arredor do ano 844, a segunda (858-861), a terceira (966-971) e a cuarta \u2014e derradeira\u2014 (1008-1038).\nA primeira vagada en Galicia rexistrouse o 1 de agosto do ano 844, en pleno reinado de Ramiro I de Oviedo. Procedentes dunha extraordinaria rota de saqueo por terras frisas, francas, bretoas e cant\u00e1bricas, atacaron o norte de Galicia, instal\u00e1ndose temporalmente nos arredores do \"Farum Bregatium\" (A Coru\u00f1a), dende onde levaron a cabo numerosos asaltos como o que sufriu o mosteiro de San Marti\u00f1o de Xuvia. A intervenci\u00f3n dos ex\u00e9rcitos de Ramiro I, comandados polo duque Arximiro conseguiu expulsalos de terras galegas minguando a frota viquinga que pouco despois tomaba rumbo a Al-Andalus.\nA segunda incursi\u00f3n escandinava tivo por obxecto as r\u00edas baixas galegas entre os anos 858 e 861. Nesta ocasi\u00f3n, vidos desde os seus asentamentos en Irlanda, adentr\u00e1ronse na r\u00eda de Arousa con cen naves, acampando nas inmediaci\u00f3ns de Iria Flavia (Padr\u00f3n). Desde os seus postos, arrasaron Iria Flavia e sitiaron a propia Compostela ata a chegada do ex\u00e9rcito do conde Pedro, que arrasou mais dunha trintena de dracars, obrig\u00e1ndoos a fuxir.\nPouco m\u00e1is de cen anos despois \u2014no ano 966\u2014, unha nova frota de viquingos daneses encabezada polo nobre Gunderedo, penetrou de novo pola r\u00eda de Arousa na que se co\u00f1ece como terceira vagada viquinga. Dirixidos a saquear Compostela, o bispo Sisnando II sa\u00edu ao seu encontro cun grande ex\u00e9rcito episcopal, librando o 29 de marzo do ano 968 a co\u00f1ecida como \"batalla de Fornelos\", onde o propio bispo perdeu a vida dun frechazo e o seu ex\u00e9rcito foi derrotado. Dispersadas as tropas de Gunderedo polo interior de Galicia (Lugo, Mondo\u00f1edo e o Courel), estas foron finalmente rexeitadas por un ex\u00e9rcito galego ao mando do conde Gonzalo Sanches e do bispo Rosendo de Celanova no ano 971.\nNon obstante, foi o intervalo entre 1008 e 1038 cando se sucederon os ataques viquingos m\u00e1is violentos nas costas de Galicia. Despois de devastar Braga no ano 1008, chegaba \u00e1s terras de Tui, unha inxente frota norueguesa ao mando do rei Olaf Haraldsson. A pesar da defensa levada a cabo polas tropas do duque galego Mendo Gundisalviz, estas foron aniquiladas \u2014tam\u00e9n o propio duque\u2014 polos atacantes viquingos que asolaron a cidade de Tui e raptaron o seu bispo Afonso. No ano 1028 unha nova frota escandinava entrou pola r\u00eda de Arousa, liderada polo nobre Ulf, m\u00e1is tarde alcumado \"o Galego\". Lonxe de ser un mero ataque de pillaxe, as tropas de Ulf serviron como mercenarios a arist\u00f3cratas galegos, permanecendo dez anos no Reino de Galicia ata a s\u00faa expulsi\u00f3n.\nConflitos internos e con Al-Andalus.\nNo 868 o conde Vimara P\u00e9rez conquista Porto e atrib\u00faeselle a fundaci\u00f3n da cidade de Guimar\u00e3es, cuesti\u00f3n esta \u00faltima posta en d\u00fabida pola Historiograf\u00eda portuguesa. \nNo 878 o conde galego Hermenexildo Guterrez conquista Co\u00edmbra. ante a situaci\u00f3n o emir de C\u00f3rdoba env\u00eda un poderoso ex\u00e9rcito que pon sitio \u00e1 cidade, pero o conde Hermenexildo Guti\u00e9rrez resiste valerosamente ata a chegada das tropas do rei Afonso III, inflixindo aos musulm\u00e1ns unha forte derrota.\nNo 910 Ordo\u00f1o II, casado coa princesa galega Elvira Men\u00e9ndez, conv\u00e9rtese en rei de Galiza (ver tam\u00e9n Reino de Galiza).\nNo 925 Sancho Ord\u00f3\u00f1ez \u00e9 coroado en Santiago como rei de Galiza polo bispo Hermenexildo.\nNo 982 Vermudo II \u00e9 coroado en Santiago e vence a Ramiro III de Le\u00f3n en Monterroso. Vermudo II consolidou a monarqu\u00eda, mais a nobreza opositora chamou a Almanzor, quen fai unha expedici\u00f3n en terras cristi\u00e1s e arrebata Co\u00edmbra e saquea Le\u00f3n, Astorga e Compostela (no 997).\nNo 1035 Fernando I o Magno herdou o condado de Castela do seu pai Sancho III O Maior, rei de Navarra, e no 1037 a s\u00faa esposa Sancha herdou os reinos de Le\u00f3n e Galiza do seu irm\u00e1n Vermudo III.\nTras a morte de Fernando I no 1065, as s\u00faas posesi\u00f3ns quedaron repartidas entre os seus 3 fillos: entregoulle o condado de Castela ao seu fillo Sancho, o Reino de Le\u00f3n a Afonso e o Reino de Galiza a Garc\u00eda. Pero no 1072 Afonso VI de Le\u00f3n matou a Sancho II de Castela e encerrou de por vida a Garc\u00eda de Galiza gobernando as\u00ed sobre os reinos dos seus irm\u00e1ns ata a s\u00faa morte en 1109.\nNo 1091 Afonso VI entrega o condado de Galicia \u00e1 s\u00faa filla Urraca, e o condado portucalense \u00e1 outra s\u00faa filla Tareixa. Urraca casa con Raimundo de Borgo\u00f1a, quen goberna o Reino de Galicia por concesi\u00f3n de Afonso VI como \"totia Galletie imperator\". \u00c9 ent\u00f3n a finais do s\u00e9culo XI cando o Reino de Galicia pasa a ter, aproximadamente, o territorio xeogr\u00e1fico da Galicia actual.\nFragmentaci\u00f3n do reino alto-medieval.\nA inseguridade da poboaci\u00f3n sometida a saqueos sufridos algunha vez (\u00e1rabes, normandos) actuou para incrementar as relaci\u00f3ns feudo-vasal\u00e1ticas. Nestes contratos hai unha submisi\u00f3n econ\u00f3mica e persoal por parte do campesi\u00f1ado con respecto \u00e1 aristocracia, a cal presta a s\u00faa protecci\u00f3n militar aos seus vasalos. Galicia vaise enchendo por todo o seu territorio de castelos e fortalezas, tanto na costa como no interior, servindo tam\u00e9n como centros de poder da aristocracia laica e eclesi\u00e1stica.\nApr\u00e9ciase tam\u00e9n certa tensi\u00f3n entre nobreza e clero, da que sa\u00edra beneficiada o se\u00f1or\u00edo eclesi\u00e1stico. Os mosteiros e os bispos apoiaban os reis astur-leoneses e recib\u00edan a cambio grandes beneficios.\nO feito era que Galiza era un reino, mais a corte dos reis acostumaba estar en Asturias (e despois Le\u00f3n), motivo polo cal a nobreza galega quedaba marxinada. Houbo varios reis de Galiza, como vimos anteriormente (Ordo\u00f1o II, Sancho Ord\u00f3\u00f1ez, Garc\u00eda), mais o reino sempre acababa sendo integrado na coroa de Le\u00f3n ou de Castela.\nO per\u00edodo baixo-medieval (1092-1486).\nA Era Compostel\u00e1 (1101-1230).\nA Era Compostel\u00e1 ou \u00c9poca de Xelm\u00edrez foi unha das \u00e9pocas de maior brillo e de maior desenvolvemento econ\u00f3mico da historia de Galiza.\nDesenvolveuse durante o s\u00e9culo XII, a ra\u00edz do per\u00edodo de rexencia do Arcebispo Xelm\u00edrez na cidade de Santiago de Compostela.\nTras a morte de Raimundo de Borgo\u00f1a en 1107, hai un conflito por ter o poder no Reino de Galicia. A nobreza laica aut\u00f3ctona, dirixida por Pedro Froilaz (conde de Traba), apoia a Afonso Raim\u00fandez (fillo de Raimundo de Borgo\u00f1a) para ser o novo rei; outra parte de nobreza laica, principalmente for\u00e1nea, defende os dereitos de Urraca de Le\u00f3n (apoiada tam\u00e9n por leoneses e aragoneses); por \u00faltimo, a alto clero \u2014dirixido por Diego Xelm\u00edrez\u2014 mant\u00e9n alianzas cos dous sectores anteriores segundo lle convi\u00f1a, e ser\u00e1 o gran ga\u00f1ador.\nNo 1110 Afonso Raim\u00fandez \u00e9 coroado como rei de Galicia na catedral de Santiago por Diego Xelm\u00edrez e o conde Pedro Froilaz de Traba. Foi este conde quen uniu o reino e Afonso VII foi chamado rei de Galiza e Le\u00f3n e emperador de toda Espa\u00f1a, entendendo daquela a Spania coma a zona descendente da bizantina, \u00e9 dicir, dende Toledo cara ao sur. O conflito acabar\u00e1 no ano 1126 ao morrer Urraca, de modo que Afonso Raim\u00fandez accede tam\u00e9n \u00e1 coroa de Castela e Le\u00f3n, para ser chamado a partir de agora Afonso VII o emperador.\nEste s\u00e9culo XII parte dun contexto de crecemento poboacional e de expansi\u00f3n do fen\u00f3meno urbano. Isto propiciou que aparecesen ou que abrollasen con maior forza o artesanado e o comercio, motivado en boa parte polos excedentes motivados pola expansi\u00f3n da agricultura. Tam\u00e9n durante esta \u00e9poca naceu o Cami\u00f1o de Santiago como fonte de ingresos e como a ponte que comunicou en case todos os sentidos Galiza co resto de Europa, sendo boa proba disto a magn\u00edfica literatura medieval expresada na lingua galego-portuguesa. As\u00ed mesmo, ac\u00e1base a construci\u00f3n da Catedral de Santiago de Compostela e constr\u00faense as de Mondo\u00f1edo, Lugo, Ourense e Tui.\nNo 1156 Afonso VII divide os seus reinos deixando Galicia e Le\u00f3n a Fernando II, grande impulsor dos burgos galegos.\nFernando II fai unha pol\u00edtica de concesi\u00f3n de cartas-p\u00f3boas, que xa iniciara o seu pai e funda, entre outras, as vilas de Padr\u00f3n, Ribadavia, Noia e Pontevedra; tam\u00e9n deu un pulo fundamental \u00e1 catedral de Santiago de Compostela. O seu fillo Afonso VIII (computado como IX pola historiograf\u00eda espa\u00f1ola), quen sucede a seu pai en 1188 e reinar\u00e1 at\u00e9 1230, mantivo a mesma pol\u00edtica fundando, ao longo da costa, Betanzos, A Coru\u00f1a, Baiona, Ferrol, Xove e Neda. Estas vilas de reguengo supo\u00f1en unha verdadeira revoluci\u00f3n na estrutura social da \u00e9poca porque inauguran a diversificaci\u00f3n econ\u00f3mica, rachando coa autarqu\u00eda dos s\u00e9culos anteriores, e ademais facilitan o desenvolvemento das actividades pesqueiras e preindustriais orientadas \u00e1 elaboraci\u00f3n de materias primas \u2014peixe salgado sobre todo, que se comercializa a trav\u00e9s dos portos.\nCon estes dous monarcas o centro dos reinos era Le\u00f3n, onde resid\u00eda a corte por norma; mais \u00e9 certo que Compostela tam\u00e9n era outro centro vital e na catedral compostel\u00e1 est\u00e1n ambos enterrados. O esplendor desta cidade ficou perpetuado polo mestre Mateu no granito da catedral e, sobre todo, no P\u00f3rtico da Gloria e Prater\u00edas. Da prosperidade do reino dan fe tam\u00e9n as innumerables construci\u00f3ns rom\u00e1nicas que a\u00ednda salfiren Galiza. A outro nivel menos visible, a cultura galega refl\u00edctese na creaci\u00f3n literaria, que ficou plasmada por exemplo na redacci\u00f3n da \"Historia Compostel\u00e1\" e do \"C\u00f3dice Calixtino\".\nFlorecemento e esplendor cultural (s\u00e9culos XIII-XIV).\n\"Ver artigos principais Arte rom\u00e1nica e Literatura medieval\" \nEsta \u00e9 a etapa de maior esplendor da literatura galego-portuguesa. O galego conv\u00e9rtese na lingua por excelencia da l\u00edrica en toda a Pen\u00ednsula Ib\u00e9rica, ag\u00e1s en Catalu\u00f1a (poes\u00eda trobadoresca). Propiamente debemos falar de l\u00edrica galego-portuguesa, estando en apoxeo nos s\u00e9culos XIII e primeira metade do XIV, cando o galego antigo ou galego-portugu\u00e9s acada o rango de lingua internacional, xa que est\u00e1 presente tanto en autores non s\u00f3 galegos e portugueses, sen\u00f3n tam\u00e9n en castel\u00e1ns, occitanos, aragoneses, sicilianos etc. coma en cortes reais e se\u00f1oriais (Santiago, Toledo, Co\u00edmbra, Lisboa\u2026).\nAs \"Cantigas de Santa Mar\u00eda\", composici\u00f3ns feitas en loanza da Virxe, son a mostra da vertente relixiosa desta l\u00edrica galego-portuguesa e constit\u00faen o corpus de poes\u00eda mariana medieval m\u00e1is relevante de toda a pen\u00ednsula. Foron compostas na corte de Afonso X o Sabio, quen se encargou da direcci\u00f3n e, en ocasi\u00f3ns, da propia elaboraci\u00f3n. Exemplifican o prestixio acadado polo idioma galego como lingua literaria a finais do s\u00e9culo XIII.\nEn comparaci\u00f3n coa l\u00edrica, a prosa literaria medieval en galego \u00e9 escasa e tard\u00eda. C\u00f3mpre ter en conta que os centros culturais da \u00e9poca eran os \"mosteiro\"s e escolas monacais, nos que imperaba o uso do lat\u00edn eclesi\u00e1stico. A\u00ednda as\u00ed, a partir de fins do XIII, e m\u00e1is significativamente nos s\u00e9culos XIV-XV, os temas de maior difusi\u00f3n na Europa medieval rec\u00f3llense en lingua galega. Mostra son os relatos do ciclo bret\u00f3n arredor da figura do rei Artur, os textos referentes \u00e1 historia e destruci\u00f3n de Troia, como a \"Historia Troiana\" e a \"Cr\u00f3nica Troiana\"; e os \"Miragres de Santiago\", conxunto de relatos que contan desde a destruci\u00f3n de Xerusal\u00e9n ata a milagrosa intervenci\u00f3n do Ap\u00f3stolo en diferentes situaci\u00f3ns. Incl\u00faense alg\u00fans textos dentro da prosa, que son traduci\u00f3ns ou traslaci\u00f3ns doutras linguas con elaboraci\u00f3n propia: \"Cr\u00f3nica Xeral Galega\", \"General Estoria\", \"Cr\u00f3nica Galega de 1404\" e \"Cr\u00f3nica de Santa Mar\u00eda de Iria\".\nA fin da monarqu\u00eda galego-leonesa (1230).\nO feito de que no ano 1230 o rei castel\u00e1n Fernando III se apoderase dos reinos de Galicia e Le\u00f3n tras a morte do seu rei, Afonso VIII, marcou un dos acontecementos pol\u00edticos m\u00e1is decisivos en toda a historia de Galicia.\nEn realidade o conflito rem\u00f3ntase anos atr\u00e1s, cos dous matrimonios do rei Afonso VIII de Galicia e Le\u00f3n; o primeiro, coa princesa portuguesa Tareixa Sanches (1191) \u2014do que naceron tres fillos; Fernando, Aldonza e Sancha\u2014 e o segundo, coa princesa castel\u00e1 Berenguela (1197) \u2014do que naceu entre outros Fernando III. A morte inesperada do herdeiro e futuro rei de Galicia e Le\u00f3n; Fernando, irm\u00e1n de Aldonza e Sancha, e a coroaci\u00f3n de Fernando IIII como rei de Castela, impulsada pola s\u00faa nai Berenguela e os nobres castel\u00e1ns en contra da vontade de Afonso VIII, abriu unha fonda disputa sobre quen deb\u00eda ser o novo herdeiro de Galicia e Le\u00f3n.\nXa no seu leito de morte en Sarria, o rei Afonso VIII selaba un testamento de herdanza onde se plasmaba a s\u00faa \u00faltima vontade; as s\u00faas fillas, Aldonza e Sancha ser\u00edan as ra\u00ed\u00f1as lex\u00edtimas de Galicia e Le\u00f3n tras a s\u00faa morte, protexendo deste xeito a independencia pol\u00edtica destes reinos e impedindo sobre todo que caeran nas mans do seu fillo, o rei castel\u00e1n Fernando III.\nLonxe de acatar este testamento, e seguindo coa s\u00faa pol\u00edtica expansionista, Fernando III reclamou os reinos de Galicia e Le\u00f3n para si, ameazando con tomalos pola forza nunha guerra aberta. Se ben a nobreza galega e asturiana estaba disposta a defender coas armas o cumprimento do testamento real e a proclamaci\u00f3n de Aldonza e Sancha como ra\u00ed\u00f1as, a aristocracia leonesa \u2014xunto os bispos de Lugo, Oviedo e Mondo\u00f1edo\u2014, m\u00e1is achegada xeogr\u00e1fica e culturalmente a Castela, apoiou maioritariamente as pretensi\u00f3ns do rei castel\u00e1n, inclinando a balanza cara a Fernando. A sombra dunha guerra civil e o inminente conflito armado contra Le\u00f3n e Castela forzaron un pacto diplom\u00e1tico entre as vi\u00favas de Afonso VIII, motivo polo que o rei castel\u00e1n se apoderaba do trono a cambio de non invadir Galicia nin Le\u00f3n e pagar unha renda anual a Aldonza e Sancha en concepto de compensaci\u00f3n pola privaci\u00f3n dos seus dereitos reais.\nGalicia (tam\u00e9n Le\u00f3n) perd\u00eda desde este momento unha casa real propia que garantira a s\u00faa soberan\u00eda e unira a s\u00faa nobreza; en troques, convert\u00edase nun reino perif\u00e9rico, gobernado desde e por Castela e cuxas cidades foron perdendo poder en detrimento das cidades castel\u00e1s. Tal situaci\u00f3n levou aos nobres galegos a alz\u00e1rense en numerosas ocasi\u00f3ns contra Castela, proclamando un novo rei, e mesmo coroando a Fernando I de Portugal, e ao ingl\u00e9s John of Gaunt, como soberanos lex\u00edtimos de Galicia.\nGuerras coa coroa de Castela (1296-1388).\nTras cinco anos cos reinos de Galiza-Le\u00f3n e Castela separados, co rei Fernando IV (1301-1312) v\u00f3lvense a unir os dous reinos, que xa quedar\u00e1n unidos case definitivamente. Tras morrer Fernando IV, o seu fillo Afonso XI (1312-1350) a\u00ednda era moi novo e comezaron algunhas loitas, de maneira que en Galiza pasou a gobernar o infante Filipe (mais sen adoptar o t\u00edtulo de rei) apoiado polos Concellos das cidades galegas e enfrontado aos bispos.\nOs Castro, sucesores dos Traba, conservan a preeminencia en Galicia e unha m\u00e1is que decisiva influencia na Corte castel\u00e1. A guerra civil entre o rei lex\u00edtimo Pedro I e Henrique de Trast\u00e1mara, o bastardo, cambiar\u00e1 os liderados. A derrota dos petristas en Castela non \u00e9 aceptada en Galicia e os Castro fan que neste reino se reco\u00f1eza como monarca ao rei Fernando I de Portugal, emparentado co asasinado Pedro I (1369). Tras uns anos de presenza en Galiza, a retirada do portugu\u00e9s non evita o enquistamento do conflito.\nA viaxe \u00e1 corte inglesa, do conde coru\u00f1\u00e9s Xo\u00e1n Fern\u00e1ndez de Andeiro conseguiron tempo despois que os intereses galegos e ingleses confluisen nunha alianza militar contra os trastamaristas. As\u00ed en 1386 desembarcaba na Coru\u00f1a, aclamado como rei, o ingl\u00e9s Xo\u00e1n de Gante, duque de Lancaster, casado con Costanza (filla do defunto Pedro I e sobre a cal ca\u00edan os dereitos din\u00e1sticos). Tras unha campa\u00f1a vitoriosa, axudado por galegos e portugueses, Xo\u00e1n de Gante logra controlar todo o Reino de Galicia ata que gran parte das s\u00faas tropas son decimadas pola peste, obrigando a un acordo definitivo cos Trast\u00e1mara. A gran nobreza galega, como os Castro ou os Andeiro, paga cara a derrota; os que poden ex\u00edlianse na corte do rei de Portugal. Os Trast\u00e1mara despos\u00faen a vella nobreza galega e reparte os seus bens (e t\u00edtulos) a unha pequena nobreza for\u00e1nea, m\u00e1is desarticulada, aut\u00f3noma e depredadora que medra grazas \u00e1s mercedes enrique\u00f1as polo seu apoio. As\u00ed, agroman os Andrade no noroeste, os Moscoso no centro, Lemos na Galicia oriental, e os Sarmiento e os Soutomaior no sur. Tam\u00e9n se viu beneficiada a nobreza eclesi\u00e1stica galega \u2014partidaria dos Trast\u00e1mara\u2014, que recibiu privilexios fiscais. Tam\u00e9n sufriron consecuencias negativas os concellos galegos, aos que os Trast\u00e1mara lles anulan moitas conquistas.\nO s\u00e9culo XIV \u00e9 cr\u00edtico na historia de Europa, con guerras (ex. a guerra dos Cen Anos) que cortaban as relaci\u00f3ns comerciais, cunha crise demogr\u00e1fica provocada pola peste negra, ao que lle hai que sumar as malas colleitas polo clima, a fame e as guerras internas xa descritas. E ademais, a nova nobreza que medra incrementa a presi\u00f3n sobre as xentes dos burgos e fidalgos, os prelados e os campesi\u00f1os. Nunha Galiza abandonada \u00e1 s\u00faa sorte pola monarqu\u00eda castel\u00e1, estoupar\u00e1 a finais da Idade Media unha gran revolta das clases medias-baixas para acabar cos constantes abusos de gran parte da alta aristocracia galega.\nA sociedade baixomedieval galega.\nNa primeira metade do s\u00e9culo XV obs\u00e9rvase unha recuperaci\u00f3n poboacional, debido a moitos foros que recuperaban parcelas incultas e volv\u00edan a render, e un crecemento dos inm\u00f3beis das cidades e da inmigraci\u00f3n chegada do rural. De maneira similar, nestes primeiros cincuenta anos aparece certa recuperaci\u00f3n econ\u00f3mica cunha revitalizaci\u00f3n no campo, cun protagonismo do vi\u00f1edo (principalmente o Ribeiro), e nas cidades cunha artesan\u00eda e comercio en expansi\u00f3n. Exp\u00f3rtase peixe desde Pontevedra a Europa por v\u00eda mar\u00edtima, Ourense comercia co vi\u00f1o, e na artesan\u00eda t\u00e9xtil do li\u00f1o e da la sobresaen Compostela e Ourense. Por\u00e9n, na segunda metade do s. XV p\u00e1sase da recuperaci\u00f3n ao declive: hai unha forte recesi\u00f3n econ\u00f3mica e un estancamento do crecemento da poboaci\u00f3n e nalgunhas cidades hai un claro descenso (como en Ourense, cuxos padr\u00f3ns indican un importante descenso).\nAs Guerras Irmandi\u00f1as (1431 e 1466-1469).\nA crise social e econ\u00f3mica que sufriu Europa durante o s\u00e9culo XV motivou no Reino de Galicia a constante perda de influencia e poder econ\u00f3mico das clases altas, tanto aristocr\u00e1ticas como clericais. Ante tal situaci\u00f3n, os grandes nobres e bispos co obxecto de manter o seu privilexiado status, comezan a agravar os seus abusos sobre as clases m\u00e1is desfavorecidas. A resposta das clases baixas galegas \u2014entre elas a pequena nobreza, o baixo clero e especialmente os campesi\u00f1os\u2014 foi a conformaci\u00f3n dunha gran Santa Irmandade que impartise xustiza no Reino de Galicia, capaz de agrupar ex\u00e9rcitos, axustizar \u00e1 alta nobreza, e derrubar aqueles castelos que acolleran aos nobres \"malfeytores\", \u00e9 dicir, a defensa dos seus intereses fronte aos abusos dos se\u00f1ores.\nCada un dos miles de membros desta Santa Irmandade recibiu o nome de \"irmandi\u00f1o\", en base \u00e1 idea de igualdade deste grupo, polo que as guerras civ\u00eds nas que intervi\u00f1an pasaron a denominarse \"Guerras Irmandi\u00f1as\".\nA orixe da confrontaci\u00f3n foron os constantes atropelos de Nuno Freire de Andrade sobre a vila de Ferrol, cidade de \"reguengo\" na que estoupou a chamada \"Irmandade Fusquenlla\" no ano 1431, e que tivo por obxecto o apresamento, as\u00ed como o derrubamento dos castelos pertencentes \u00e1 casa de Andrade, encabezados polo fidalgo Roi Xordo. Nesa ocasi\u00f3n a Irmandade foi finalmente derrotada en pouco tempo por tropas dos Andrade, do arcebispo de Compostela (pois ata aqu\u00ed chegou a revolta) e mais do correxedor do rei.\nAnos m\u00e1is tarde baixo as presi\u00f3ns dos se\u00f1ores comezou unha revolta de dimensi\u00f3ns moito maiores, que foi organizada por Afonso de Lanz\u00f3s e Diego de Lemos, baixo o lema \"Deus fratresque Galliciae\" (Deus e os irm\u00e1ns de Galicia) e que contaba co apoio das principais vilas do reino as\u00ed como dos monarcas de Castela. Era en si mesma, unha Irmandade Xeral do Reino de Galicia, que logrou derrubar m\u00e1is de 130 fortalezas e controlou a totalidade de Galicia entre os anos 1465 e 1469, facendo fuxir os grandes propietarios galegos a Portugal e Castela. Non obstante, o apoio dos monarcas de Castela non procuraba acabar cos abusos econ\u00f3micos sobre os clases baixas galegas, sen\u00f3n o esmagamento total da nobreza galega e o control directo do Reino de Galicia pola monarqu\u00eda castel\u00e1. Derrubadas moitas das fortalezas e axustizados moitos nobres, os acontecementos obrigaron a actuar aos monarcas de Castela, virando a s\u00faa posici\u00f3n e apoiando incondicionalmente aos nobres galegos as\u00ed coma ao arcebispo de Compostela. En 1469 o ex\u00e9rcito do arcebispo e Pedro Madruga, apoiados por tropais reais castel\u00e1s e portuguesas, po\u00f1\u00eda fin \u00e1 derradeira Guerra Irmandi\u00f1a.\nA guerra polo trono de Castela e os Reis Cat\u00f3licos.\nEn 1474 morre o rei Henrique IV e xorden dous bandos para a sucesi\u00f3n da coroa de Castela:\nEn realidade, os dous bandos ti\u00f1an no fondo un resultado pol\u00edtico distinto: a uni\u00f3n de Castela-Le\u00f3n con Arag\u00f3n (se ga\u00f1aba Sabela) ou a uni\u00f3n de Castela-Le\u00f3n con Portugal (se ga\u00f1aba Xoana). A guerra comezou en 1475, con dous bandos dirixidos por Pero Alvares por un lado e o arcebispo de Santiago (Alonso II de Fonseca) polo outro, e acabar\u00e1 catro anos despois co tratado de Alc\u00e1\u00e7ovas, de maneira que Sabela era quen ascend\u00eda ao trono. Os nobres partidarios de Xoana tiveron que exiliarse ou caer en desgraza e comeza a pol\u00edtica autoritaria de Sabela e Fernando, chamados os Reis Cat\u00f3licos. Estes reis a\u00ednda tiveron alg\u00fans nobres que se opuxeron ao seu control, como foi o caso de Pedro \u00c1lvarez Osorio, Rodrigo Enr\u00edquez de Castro e o mariscal Pero Pardo de Cela.\nCando xa non hab\u00eda oposici\u00f3n nobiliar, os Reis Cat\u00f3licos pretenden someter definitivamente o Reino de Galiza baixo a s\u00faa autoridade, e para isto toman determinadas medidas que marcar\u00e1n os s\u00e9culos futuros:\nIdade Moderna.\nGalicia baixo o imperio dos Habsburgo (1516-1700).\nA doma do Reino de Galicia supuxo a desaparici\u00f3n ou sometemento definitivo da grande aristocracia galega oposta \u00e1 pol\u00edtica castel\u00e1-aragonesa. A orde de derrubamento de multitude de fortalezas se\u00f1oriais, e o desterro de nobres galegos enmarcase dentro dunha pol\u00edtica de desarme do reino co obxecto de obter un maior control sobre el por parte da coroa de Castela, emerxendo desta situaci\u00f3n unha fidalgu\u00eda rendista que conseguiu sosterse co cobramento dos foros ao campesi\u00f1ado, produc\u00edndose unha certa ruralizaci\u00f3n das elites sociais e o espallamento de novos pazos por toda a xeograf\u00eda galega.\nA pol\u00edtica dos Reis Cat\u00f3licos no Reino de Galiza concentrouse en medidas agresivas para a econom\u00eda galega tales como a ordenanza de arrincar todas as oliveiras existentes no reino \u2014po\u00f1endo fin a un pr\u00f3spero mercado cos pa\u00edses do norte\u2014 favorecendo \u00e1 produci\u00f3n andaluza-castel\u00e1, as\u00ed como o mantemento da prohibici\u00f3n de que Galiza tivese voz e voto propio dentro das Cortes Castel\u00e1s, demanda que nas d\u00e9cadas posteriores focalizou a Xunta do Reino de Galicia onde se representaban \u00e1s sete principais cidades do reino, Santiago de Compostela, A Coru\u00f1a, Mondo\u00f1edo, Betanzos, Ourense, Tui e Lugo.\nNo terreo relixioso, os mosteiros e congregaci\u00f3ns galegas pasan a estar por decreto real baixo o control das congregaci\u00f3ns de Castela e Valladolid; as\u00ed mesmo, com\u00e9zase a introducir abades e abadesas castel\u00e1s ao tempo que se instaura a Santa Inquisici\u00f3n por primeira vez no reino (asent\u00e1ndose definitivamente en 1574 en Santiago). De 1560 a 1700 o tribunal inquisitorio do Reino de Galicia realizou 2023 procesos (sendo o m\u00e1is inactivo).\nDurante esta \u00e9poca, o Reino de Galiza pasa a ser un estado m\u00e1is na lista de reinos detentados pola monarqu\u00eda castel\u00e1-aragonesa, e m\u00e1is tarde pola dos Habsburg.\nO monopolio indiano radicado en Sevilla, deixa f\u00f3ra a Galicia das transacci\u00f3ns econ\u00f3micas con Am\u00e9rica. S\u00f3 A Coru\u00f1a e Baiona obtiveron alg\u00fans dereitos que ficaron frustrados pola esixencia de retornar por Sevilla.\nO comercio co Mediterr\u00e1neo e o mar do Norte de produtos como o vi\u00f1o do Ribeiro, a pesca do congro e a sardi\u00f1a e o dinamismo dos mareantes fan de Pontevedra a cidade m\u00e1is din\u00e1mica da Galicia do s\u00e9culo XVI.\nDeste momento son as expedici\u00f3ns dos navegantes galegos a destinos remotos. En 1545 parte dende A Coru\u00f1a a expedici\u00f3n de Garc\u00eda Jofre de Loaisa que chegar\u00e1 \u00e1s illas Molucas. \u00c1lvaro de Menda\u00f1a e Pedro Sarmiento de Gamboa acadan as illas Salom\u00f3n (1568).\nPor contra, as guerras dos Habsburgo contra Inglaterra trocan as nosas costas en inseguras e o comercio mar\u00edtimo de escala europea declina, e con el cidades como Pontevedra. Xa no per\u00edodo anterior ataques a Vigo e \u00e1 Coru\u00f1a (1589), como o de Francis Drake, favorecen as faza\u00f1as populares como a de Mar\u00eda Pita, pero acaban danando a din\u00e1mica das vilas e cidades costeiras. Despois dos ataques ingleses vir\u00e1n os ataques turcos (resistencia de Mar\u00eda Soli\u00f1a) en Cangas e o acoso dos holandeses. Ferrol co seu arsenal conv\u00e9rtese nun asentamento militar de primeira orde chegando \u00e1 cifra sen precedentes de 25.000 habitantes. En xeral, as cidades perden peso; se no s\u00e9culo XVI viv\u00edan nelas o 7,2% da poboaci\u00f3n, a mediados do XVIII s\u00f3 acoller\u00e1n o 4% dos galegos.\nAparece un renacemento art\u00edstico con arquitectos traballando en Galicia do talle de Rodrigo Gil de Honta\u00f1\u00f3n (obras na catedral de Santiago); Mart\u00edn Blas e Guill\u00e9n Col\u00e1s (Hostal dos Reis Cat\u00f3licos); Mateo L\u00f3pez (Mosteiro de San Marti\u00f1o Pinario); Diego de Isla (mosteiro de Santo Estevo de Ribas de Sil); Hernando e Pedro de la Sierra (mosteiro de San Clodio de Leiro) etc.\nO Antigo R\u00e9xime \u00e9 o termo usado para denominar a organizaci\u00f3n social e pol\u00edtica da Europa Moderna, e abrangue os s\u00e9culos XVI, XVII e XVIII. O historiador Francisco Carballo fala de catro fases econ\u00f3micas en Galiza durante o Antigo R\u00e9xime:\nA Universidade de Santiago de Compostela, fundada como tal en 1526 coa axuda de Alonso III de Fonseca, conecta a Galicia coa intelectualidade europea (\"Gallecia fulget\"). Esta universidade, dotada dun n\u00famero reducido de c\u00e1tedras durante o reinado de Filipe II, vai ga\u00f1ando novas c\u00e1tedras co tempo e no XVIII ten Artes, Teolox\u00eda, Canons, Medicina, Leis, Anatom\u00eda e Matem\u00e1ticas. A lingua das aulas universitarias era o lat\u00edn, despois sum\u00e1selle tam\u00e9n o castel\u00e1n, mais sen acceder o galego. A dita Universidade depend\u00eda do Arcebispo e do Cabido, at\u00e9 secularizarse no XVIII. O certo foi que os xesu\u00edtas buscaban unha universidade propia en Monterrei e Monforte (non o conseguindo), e algo similar fac\u00edan os monxes nalg\u00fans mosteiros e os mendicantes dominicos, e resultou que houbo m\u00e1is intelectuais dos centros mon\u00e1sticos e conventais que da propia Universidade durante o Antigo R\u00e9xime.\nA incorporaci\u00f3n de novos cultivos vidos de Am\u00e9rica, o millo contra 1630, e m\u00e1is serodiamente a pataca (tub\u00e9rculo que se estender\u00e1 por toda Galiza a partir de 1770 en substituci\u00f3n das casta\u00f1as, que antes se com\u00edan a diario), produce unha fonda transformaci\u00f3n agr\u00edcola, debido a que estes cultivos se adaptaron moi ben e melloraron a alimentaci\u00f3n da poboaci\u00f3n. Consecuencia directa ser\u00e1 unha explosi\u00f3n demogr\u00e1fica precoz. A poboaci\u00f3n galega duplicouse entre mediados do s\u00e9culo XVI e a metade do s\u00e9culo XVIII. O modelo demogr\u00e1fico galego resulta ser enormemente orixinal con permanencia no tempo das fases alcistas. Deste xeito, a mediados do s\u00e9culo XVIII Galicia ter\u00e1 44 habitantes por quil\u00f3metro cadrado fronte aos 18 de Castela.\nAumenta a superficie cultivada e o n\u00famero de aldeas, por\u00e9n a tecnolox\u00eda agraria mant\u00e9n uns niveis semellantes aos medievais. Os labregos traballaban a terra baixo determinados tipos de cesi\u00f3n que lles detra\u00edan parte da produci\u00f3n: os foros e os subforos. Os grandes beneficiados dos foros eran o clero (beneficiado dobremente, tanto polas rendas da terra como do d\u00e9cimo, de maneira que este grupo sumaba m\u00e1is da metade da riqueza agraria) e a nobreza laica (a que maiores ingresos logrou); dentro desta \u00faltima hab\u00eda unha nobreza menor chamada fidalgu\u00eda \u2014desde mediados do s\u00e9culo XVII\u2014, que era intermediaria das rendas agrarias e grandes beneficiados dos foros eclesi\u00e1ticos. Os labregos era a base fundamental desta sociedade polo n\u00famero (ao redor do 80% da poboaci\u00f3n) e pola riqueza agraria xerada. Outros grupos sociais conform\u00e1bano mari\u00f1eiros, artes\u00e1ns e comerciantes.\nEn 1623, por influencia do conde de Gondomar, Diego Sarmiento de Acu\u00f1a, e tras un s\u00e9culo de petici\u00f3ns, mediante a Real C\u00e9dula de 5 de febreiro de 1623 Filipe IV de Espa\u00f1a concedeu o voto a Galicia nas Cortes de Castela. Galicia estivera integrada este tempo na provincia de Zamora, e foi a primeira en romper a resistencia dos privilexiados nas Cortes de Castela. Galicia inaugurou un sistema de voto plural e alternativo, pois este voto para a nova provincia galega non se concedeu a unha \u00fanica cidade, sen\u00f3n \u00e1s capitais das sete provincias: Betanzos, A Coru\u00f1a, Lugo, Mondo\u00f1edo, Ourense, Santiago e Tui. Unha caracter\u00edstica propia da representacion galega ser\u00eda a s\u00faa acentuada natureza aristocr\u00e1tica, nunha asemblea onde non era habitual a presenza da alta nobreza. Este ser\u00eda o caso, nas Cortes de 1649, cos condes Altamira e Monterrei.\nEn 1640, Portugal proclama a s\u00faa independencia definitiva. As d\u00e9cadas nas que se prolongou a guerra entre a coroa espa\u00f1ola e portuguesa, supuxeron un grave prexu\u00edzo para o crecemento econ\u00f3mico galego. A Xunta do Reino de Galicia oporase \u00e1s levas con pouco \u00e9xito.\nOs Borb\u00f3ns. A creaci\u00f3n da coroa das Espa\u00f1as (1714).\nMorto sen herdeiro Carlos II de Habsburgo en 1700, estalou unha guerra entre os que apoiaban ao franc\u00e9s Filipe V de Borb\u00f3n como sucesor (principalmente a coroa de Castela e Francia) e os que apoiaban ao arquiduque austr\u00edaco Carlos VI de Habsburgo (a coroa de Arag\u00f3n, Inglaterra e Pa\u00edses Baixos entre outros). En realidade a loita entre estes dous pretendentes reais supu\u00f1a na pr\u00e1ctica, a loita entre d\u00faas concepci\u00f3ns pol\u00edticas: o centralismo absolutista \u2014de corte franc\u00e9s\u2014 representado por Filipe V de Borb\u00f3n e o federalismo mon\u00e1rquico de Carlos VI de Habsburgo. Nesta longa guerra peninsular (1701-1714) entre as coroas de coroa de Castela e Arag\u00f3n, o Reino de Galicia non puido dispor dunha pol\u00edtica propia ao estar desde 1486 ferreamente controlado por Castela, polo que as tropas e prazas galegas tiveron que servir ao pretendente apoiado pola coroa castel\u00e1, \u00e9 dicir a Filipo V de Borb\u00f3n que ga\u00f1ou finalmente 1714.\nEmpeza a agromar unha industria familiar t\u00e9xtil, os curtidos e as ferrar\u00edas e acontecen os primeiros asentamentos catal\u00e1ns na beiramar que po\u00f1en os alicerces da industria conserveira e novas t\u00e9cnicas de pesca.\nO ensino (igualmente a asistencia hospitalaria, beneficiencia e acollida de peregrinos) estaba maioritariamente en mans da Igrexa. As escolas de \"avezar\" estaban bastante espalladas e desorganizadas, mais no s\u00e9culo XVIII comezaron a ter un \"status\" regulado. As escolas de Gram\u00e1tica (unha especie de ensino medio) estiveron case totalmente en mans dos xesu\u00edtas desde 1556 at\u00e9 1767, mais tras a expulsi\u00f3n desta orde relixiosa comezou unha desorde at\u00e9 mediados do s\u00e9culo XIX. As escolas dos xesu\u00edtas obrigaban a usar o lat\u00edn, a\u00ednda que no s\u00e9culo XVII hab\u00eda teatri\u00f1os triling\u00fces (lat\u00edn, castel\u00e1n e galego).\nXa a finais do s\u00e9culo XVIII, Antonio Raimundo Ib\u00e1\u00f1ez levantou unha importante siderurxia en Sargadelos, e contaba cun contrato do Estado para producir munici\u00f3ns no ano 1794. Esta experiencia consistiu nos primeiros altos fornos de Espa\u00f1a e dela sa\u00edron moitos dos canos, cadeas, rodas hidr\u00e1ulicas, \u00fatiles de coci\u00f1a e demais ferramentas das empregadas na Espa\u00f1a do s\u00e9culo XVIII. As\u00ed mesmo, chegaron a crearse fermosos conxuntos escult\u00f3ricos, fontes p\u00fablicas e balaustres decorativos que a\u00ednda se poden ollar nalgunhas cidades galegas. Posteriormente, xa a inicios do XIX, crear\u00e1 na mesma parroquia unha f\u00e1brica de louza.\nOs excedentes agrarios que benefician aos cabidos catedralicios e aos mosteiros fan xermolar o esplendor barroco: Melchor Velasco traballa en Celanova; Domingo de Andrade \u00e9 mestre de obras da catedral de Santiago de Compostela. Tomaralle o relevo Fernando de Casas Novoa art\u00edfice dun barroco con sentido da elevaci\u00f3n na fachada do Obradoiro da mesma catedral, modelo que ensaiara en Vilanova de Lourenz\u00e1. Clemente Fern\u00e1ndez Sarela cambiar\u00e1 a fasqu\u00eda urbana de Santiago. Outra manifestaci\u00f3n orixinal da arquitectura galega neste estilo ser\u00e1 o barroco de placas de Sim\u00f3n Rodr\u00edguez. A solemnidade dun Pedro de Monteagudo ter\u00e1 en Sobrado dos Monxes un magn\u00edfico exemplo. Todos eles forman un elenco de talle mundial que nunca volver\u00e1 a igualarse.\nNa escultura barroca existen tam\u00e9n figuras de primeira li\u00f1a como Francisco de Moure; Gregorio Fern\u00e1ndez; Castro Canseco; Mateo de Prado ou Xos\u00e9 Gambino.\nA Ilustraci\u00f3n galega.\nFronte ao inmobilismo da sociedade tradicional empezan a levantarse voces autorizadas. Frei Mart\u00edn Sarmiento trata cuesti\u00f3ns sobre agricultura, emigraci\u00f3n, historia e prop\u00f3n medidas culturais e educativas, entre as que est\u00e1n a dignificaci\u00f3n do galego:\nOutro ilustrado que realiza unha fonda cr\u00edtica social foi o Padre Feijoo, que equiparou a lingua galega \u00e1 portuguesa e \u00e1 castel\u00e1. Outras figuras como Jos\u00e9 Cornide Saavedra, Lucas Labrada ou Pedro Antonio S\u00e1nchez Vaamonde incorporan o esp\u00edrito das luces na busca de soluci\u00f3ns \u00e1 problem\u00e1tica social e econ\u00f3mica de Galicia. Os ilustrados te\u00f1en o m\u00e9rito de impulsaren a constituci\u00f3n de Academias e Sociedades como a Sociedad Econ\u00f3mica de Amigos del Pa\u00eds (en 1784 a de Santiago, e en 1785 a de Lugo, as cales se preocuparon do perfeccionamento da industria do li\u00f1o) ou o Real Consulado Mar\u00edtimo da Coru\u00f1a para regular o comercio con Am\u00e9rica.\nJos\u00e9 Cornide Saavedra \u00e9 un dos primeiros en denunciar a situaci\u00f3n de colonizaci\u00f3n econ\u00f3mica e cultural que Galicia sufr\u00eda, as\u00ed como o desd\u00e9n que Galicia recib\u00eda polo poder central da monarqu\u00eda espa\u00f1ola:\nIdade Contempor\u00e1nea, s\u00e9culo XIX.\nA crise do Antigo R\u00e9xime.\nNa primeira metade do s\u00e9culo XIX a poboaci\u00f3n galega segue medrando por riba da espa\u00f1ola e representa case un 12% da mesma. Pero este crecemento da poboaci\u00f3n real\u00edzase sobre un modelo econ\u00f3mico insostible. A consecuencia ser\u00e1 a sangr\u00eda humana da emigraci\u00f3n, feito que levar\u00e1 \u00e1 perda de medio mill\u00f3n de persoas na segunda metade do s\u00e9culo XIX (principalmente homes e nenos a partir dos 12 anos), a\u00ednda que alg\u00fans autores dan a cifra de 900.000 emigrantes (Bustelo) para todo o s\u00e9culo XIX. Ser\u00e1 este un fen\u00f3meno que desarticular\u00e1 a sociedade parroquial galega e que a privar\u00e1 dos seus mellores fillos. Moitos destes emigrantes enviar\u00e1n recursos para a redenci\u00f3n dos foros e a creaci\u00f3n de escolas e outras iniciativas sociais que fixeron avanzar a alfabetizaci\u00f3n e o benestar.\nNeste s\u00e9culo fracasan os intentos de diversificaci\u00f3n econ\u00f3mica, e p\u00f3dese falar propiamente de ausencias industriais:\nNo caso galego, a desamortizaci\u00f3n tivo un impacto relativo para o mundo monacal e campesi\u00f1o. A estrutura social de Galiza non sufriu mudanzas significativas. O sistema foral preocupou aos economistas e \u00e1 sociedade decimon\u00f3nica, mais s\u00f3 se produciu un intento exitoso de modificaci\u00f3n do r\u00e9xime da propiedade: a lei de redenci\u00f3n de foros de 1873 (defendida por Paz Novoa nas Cortes da I Rep\u00fablica). Durante seis meses uns miles de campesi\u00f1os acomodados puideron libertarse das rendas forais. O clero tam\u00e9n perdeu alg\u00fans privilexios anteriores \u00e1s desamortizaci\u00f3ns dos anos 40, 50 e 60, mais non \u00e9 o campesi\u00f1ado o beneficiado, sen\u00f3n comerciantes, nobres fidalgos e profesionais urbanos.\nCon todo, a peculiaridade de Galicia foi que non se transferiron terras, sen\u00f3n dereitos a rendas forais. Deste xeito non se altera a estrutura xur\u00eddica da propiedade. A estrutura social ten nun primeiro plano a rendistas (vellos fidalgos ou novos adquirentes da desamortizacion) e rendeiros (campesi\u00f1os, a maior\u00eda da poboaci\u00f3n); nun segundo plano est\u00e1n artes\u00e1ns, mari\u00f1eiros, funcionarios e profesi\u00f3ns liberais (os cales eran rendistas en moitos casos).\nMovementos socio-pol\u00edticos e caciquismo.\nGalicia semella espertar coa invasi\u00f3n das tropas e Napole\u00f3n Bonaparte. A Xunta Suprema do Reino de Galicia procl\u00e1mase soberana en ausencia de Fernando VII. Organizou un ex\u00e9rcito e despregou un importante labor diplom\u00e1tico. O Reino de Galicia foi o primeiro territorio liberado do ex\u00e9rcito franc\u00e9s. As alarmas populares ao mando de guerrilleiros como Cachamui\u00f1a causan estragos nas forzas de ocupaci\u00f3n. Ser\u00e1n fitos importantes dese ano 1809 a batalla de Ponte Sampaio e a reconquista de Vigo.\nNunha sociedade de base agraria en desarticulaci\u00f3n, a pr\u00e1ctica pol\u00edtica dexenera nun profundo caciquismo que todo o abrangue. Redes de influencia, tecidas dende as elites empoleiradas na administraci\u00f3n, cambian por votos favores particulares sen proxecci\u00f3n xeral e contrarios ao ben com\u00fan. O galeguismo pol\u00edtico, cristalizado xa nun rexionalismo, precursor do nacionalismo, far\u00e1 do combate a estas pr\u00e1cticas unha das xustificaci\u00f3ns m\u00e1is claras a prol da autonom\u00eda pol\u00edtica.\nEn 1833 \u00e9 disolto para sempre o Reino de Galicia. A reforma territorial de Javier de Burgos configura as provincias consonte o modelo liberal franc\u00e9s. Trataranse de departamentos administrativos dependentes directamente do Goberno central.\nDurante o s\u00e9culo desenv\u00f3lvense en Galicia determinados movementos sociopol\u00edticos:\nDende o \u00e1mbito estritamente cultural e ling\u00fc\u00edstico, merece menci\u00f3n especial o Rexurdimento con figuras como Rosal\u00eda de Castro, Manuel Curros Enr\u00edquez e Eduardo Pondal que devolven o prestixio \u00e1 literatura en lingua galega.\nIdade Contempor\u00e1nea, s\u00e9culo XX.\nNo s\u00e9culo XX dist\u00ednguense tres per\u00edodos na historia de Galiza:\nPrimeiro terzo.\nDurante todo o s\u00e9culo XX emigraron un mill\u00f3n de persoas. A emigraci\u00f3n supuxo a fundaci\u00f3n de comunidades galegas nos principais pa\u00edses iberoamericanos (Am\u00e9rica Latina foi o destino at\u00e9 1960: Venezuela, Arxentina, Uruguai, Brasil, Cuba\u2026) e europeos (desde 1960, Su\u00edza, Alema\u00f1a\u2026), que co tempo ser\u00edan refuxio e foco da cultura e a literatura galegas.\nEn 1916 Ant\u00f3n Villar Ponte funda as Irmandades da Fala, primeira experiencia dun galeguismo nacionalista e que desembocar\u00eda na fundaci\u00f3n do Partido Galeguista. Alicerce deste movemento ser\u00e1 a Xeraci\u00f3n N\u00f3s dinamizada por inquedos intelectuais nas m\u00e1is variadas disciplinas con ra\u00edces fundamentalmente nun catolicismo avanzado e maioritariamente republicano.\nO agrarismo acadou na d\u00e9cada dos vinte un gran poder de mobilizaci\u00f3n e conseguiu que en 1926 se aprobase unha lei que permit\u00eda a redenci\u00f3n dos foros, a\u00ednda que mediante o pagamento de sumas \u00e1s que se aplicou unha parte significativa do aforro dos emigrantes. Foron os anos 1918/1923 os de maior n\u00famero de redenci\u00f3ns forais, de maneira que o campesi\u00f1o foreiro vaise convertendo agora en propietario cultivador, racionaliz\u00e1ndose a produci\u00f3n agraria e penetrando o capitalismo. Os fidalgos e os recentes adquiridores de rendas coa desamortizaci\u00f3n perderon as s\u00faas rendas, tendo que ver moito con esta conquista o movemento agrarista e as remesas do di\u00f1eiro que enviaban os emigrantes. Tam\u00e9n debemos salientar que neste per\u00edodo se conseguiron melloras t\u00e9cnicas agr\u00edcolas.\nAs\u00ed mesmo, foi importante neste per\u00edodo a consolidaci\u00f3n da industria conserveira nas r\u00edas galegas, pasando de 11 f\u00e1bricas en 1886 a 106 no ano 1907, convert\u00e9ndose Vigo no primeiro centro conserveiro da Pen\u00ednsula Ib\u00e9rica e pasando a ter Galiza un importante papel na produci\u00f3n da conservas en Espa\u00f1a (o 59 % do total). O aspecto negativo foi que case non houbo m\u00e1is iniciativas industriais, salvando os casos dalgunha industria mineira (ferro, cobre, volframio e antimonio) e algunha empresa ou sociedade para levar os servizos de auga, electricidade e tranv\u00eda \u00e1s cidades de Vigo e A Coru\u00f1a.\nA II Rep\u00fablica.\nCoa chegada da Rep\u00fablica, o galeguismo republicano acada un \u00e9xito electoral e obt\u00e9n 15 escanos \u2014dos 47 deputados que lle correspond\u00edan a Galicia\u2014 a trav\u00e9s da Organizaci\u00f3n Republicana Gallega (ORGA). Ao redor do chamado Pacto de Lestrobe, p\u00e1sase a redactar un proxecto de Estatuto de Autonom\u00eda aprobado polo 77% dos concellos de Galicia na chamada Asemblea de Santiago, os d\u00edas 17 a 19 de decembro de 1932.\nA fagocitaci\u00f3n de ORGA por Izquierda Republicana de Manuel Aza\u00f1a fai que sexa o Partido Galeguista de Alfonso Daniel Rodr\u00edguez Castelao e Alexandre B\u00f3veda o que asuma a bandeira do autonomismo. Este partido ser\u00e1 a partir de ent\u00f3n o promotor do proceso estatutario que ser\u00e1 exitosamente plebiscitado o 28 de xu\u00f1o de 1936.\nR\u00e9xime ditatorial (1939 e 1975).\nA guerra civil e a posterior represi\u00f3n franquista acaba cos partidos, o movemento galeguista e de esquerdas, os sindicatos e toda sospeita de pluralismo e liberdade de expresi\u00f3n e asociaci\u00f3n. Mostra da falta de liberdades foron editoriais e publicaci\u00f3ns requisadas, as\u00ed como a instalaci\u00f3n da censura para non transmitir nos medios de comunicaci\u00f3n ningunha outra ideolox\u00eda que a do propio r\u00e9xime franquista. Galeguistas \u2014como Alexandre B\u00f3veda ou \u00c1nxel Casal\u2014, esquerdistas, anarquistas, alcaldes republicanos e sindicalistas son fusilados, mentres que outros son encarcerados, silenciados e apartados de calquera traballo p\u00fablico. En paralelo, para moitas persoas vinculadas \u00e1 Rep\u00fablica comeza a etapa do exilio. Os exiliados foron persoas que ou ben estaban en territorio republicano co estalido da guerra \u2014nesta situaci\u00f3n estar\u00eda Castelao\u2014 ou ben conseguiron escapar de Galicia, xeralmente despois dunha \u00e9poca de fuxidos, sendo un dos casos m\u00e1is c\u00e9lebres o de Ant\u00f3n Alonso R\u00edos, a\u00ednda que tam\u00e9n outros puideron sa\u00edr xa nos primeiros d\u00edas da guerra.\nOs primeiros vinte anos de ditadura son de miseria e fame nunha poboaci\u00f3n que subsiste sobre a base do racionamento da comida (para o cal se usaba unha cartilla, que durou desde o ano 1936 ao 1953), o estraperlo e o autoconsumo dunha econom\u00eda maioritariamente rural. Alimentos b\u00e1sicos como a fari\u00f1a ou o aceite eran moi escasos. Movementos de esquerda resistente crean pequenos grupi\u00f1os de guerrillas, con l\u00edderes como o Piloto ou Foucellas, que acaban sendo detidos e executados.\nNos anos 60, ministros como Manuel Fraga introducen certas reformas aperturistas ao tempo que os tecn\u00f3cratas do Opus Dei modernizan a administraci\u00f3n e abren a econom\u00eda espa\u00f1ola ao capitalismo. Galicia, por\u00e9n, xoga un papel de fornecedora de materias primas e enerx\u00eda ao resto de Espa\u00f1a con grandes estragos ecol\u00f3xicos e humanos (terceira vaga migratoria, agora co destino de Venezuela e Europa). \u00c9 a \u00e9poca do monopolio de Fenosa e o asolagamento dos grandes vales fluviais galegos.\nVan aparecendo iniciativas dinamizadoras como a instalaci\u00f3n da factor\u00eda de Citro\u00ebn en Vigo, a modernizaci\u00f3n da industria conserveira e a frota pesqueira de grande altura, o desenvolvemento da construci\u00f3n naval e un esforzo do campesi\u00f1ado por modernizar as s\u00faas cativas explotaci\u00f3ns volc\u00e1ndose especialmente na produci\u00f3n do leite e da carne. As labranzas galegas seguen sendo pequenas, mais modern\u00edzanse, crecendo de maneira espectacular a maquinaria agr\u00edcola \u2014nos anos 60 e con maior intensidade nos 70. Na provincia de Ourense Eulogio G\u00f3mez Franqueira dinamiza o sector agropecuario cunha experiencia cooperativista que catapulta a produci\u00f3n e comercializaci\u00f3n agroalimentaria (Coren). Galiza comeza a posu\u00edr un m\u00ednimo tecido industrial: Al\u00famina, Citro\u00ebn, Petrol\u00edber, Pescanova, xunto \u00e1 industria derivada da agricultura.\nAvanzados os anos sesenta, o galeguismo, que se refuxiara nun t\u00edmido traballo editorial e cultural \u00e1 sombra das pequenas aperturas do r\u00e9xime con pol\u00edticos como Manuel Fraga, empeza a sementar un cambio cualitativo coa creaci\u00f3n de forzas interiores dispostas \u00e1 loita frontal contra a ditadura: a Uni\u00f3n do Povo Galego de Bautista \u00c1lvarez, de ideolox\u00eda comunista e soberanista, e o PSG de Xos\u00e9 Manuel Beiras aberto ao socialismo democr\u00e1tico europeo.\nOs anos setenta entran pois nunha fase de axitaci\u00f3n universitaria, agraria e obreira. En 1972, as folgas xerais de Vigo e Ferrol c\u00fastanlle a vida a Amador Rei e Daniel Niebla. Sectores da Igrexa cat\u00f3lica e personalidades eclesiais como o bispo de Mondo\u00f1edo-Ferrol, Ara\u00faxo Iglesias manif\u00e9stanse contrarios \u00e1 represi\u00f3n e a falla de liberdades. Un l\u00edder da UPG, Moncho Reboiras \u00e9 asasinado pola polic\u00eda franquista.\nA transici\u00f3n e o cami\u00f1o da autonom\u00eda.\nMorto Franco, Arias Navarro \u00e9 o primeiro presidente da Monarqu\u00eda restaurada. Os intentos de reforma democr\u00e1tica de Areilza e Manuel Fraga nese primeiro goberno de Xo\u00e1n Carlos I acaban en fracaso. Ser\u00e1 Adolfo Su\u00e1rez quen dende o poder e mediante a fundaci\u00f3n da coalici\u00f3n UCD congregue a forzas galeguistas como o Partido Gallego Independiente de Jos\u00e9 Luis Meil\u00e1n Gil ou os centristas de Franqueira de cara a abrir un proceso constitu\u00ednte e de r\u00e9ximes preauton\u00f3micos. O nacionalismo galego optou por posici\u00f3ns de ruptura e non de transici\u00f3n democr\u00e1tica automarxin\u00e1ndose do proceso. A UPG, o PSG e o Partido Galego Social Dem\u00f3crata, reunidos no Consello de Forzas Pol\u00edticas Galegas propuxeron as denominadas Bases constitucionais como exercicio do dereito de autodeterminaci\u00f3n.\nAntonio Ros\u00f3n, presidente preauton\u00f3mico, ao abeiro da Constituci\u00f3n espa\u00f1ola de 1978 chama \u00e1s forzas democr\u00e1ticas galegas para redactaren un proxecto de Estatuto no que participar\u00edan UCD, AP, PSOE, PCE e, como \u00fanicas forzas nacionalistas, un renacido pero minoritario Partido Galeguista e un emerxente Camilo Nogueira Rom\u00e1n \u00e1 fronte do Partido Obreiro Galego, unha escisi\u00f3n da UPG. Aproban un proxecto avanzado de autogoberno co\u00f1ecido como o Estatuto dos dezaseis, que \u00e9 recortado na tramitaci\u00f3n nas Cortes. Prod\u00facense ent\u00f3n mobilizaci\u00f3ns nas principais cidades galegas contra este texto, que alg\u00fans denominaron \"Estatuto da aldraxe\". Isto provoca unha revisi\u00f3n de \u00faltima hora capitaneada polos sectores autonomistas de UCD, que \u00e9 aceptada polo PSOE, AP, PCE e PG. O plebiscito estatutario tivo unha escasa participaci\u00f3n pero uns resultados de apoio da proposta.\nNas primeiras elecci\u00f3ns auton\u00f3micas (1981), AP incorpora notables galeguistas como o cabeza de lista Xerardo Fern\u00e1ndez Albor que acada un inesperado triunfo fronte a unha UCD en proceso de descomposici\u00f3n. P\u00f3\u00f1ense as bases do ordenamento auton\u00f3mico coa Lei da Xunta e o seu Presidente, a Lei de s\u00edmbolos, a reguladora do Valedor do Pobo, a do Consello da Cultura Galega e a Lei de normalizaci\u00f3n ling\u00fc\u00edstica, recorrida polo Goberno socialista espa\u00f1ol por recoller o deber de co\u00f1ecer o galego. Cr\u00e9anse, as\u00ed mesmo, a Radio e a Televisi\u00f3n p\u00fablicas galegas que empregan como idioma preponderante o galego.\nNas segundas elecci\u00f3ns auton\u00f3micas (1985) emerxe unha forza de centro galeguista Coalici\u00f3n Galega que se converte en chave pero que acaba tam\u00e9n dividida e colonizada por tr\u00e1nsfugas de AP liderados por Xos\u00e9 Lu\u00eds Barreiro Rivas. Estes propician unha moci\u00f3n de censura que lle d\u00e1 o poder a un tripartito (PSOE, Coalici\u00f3n Galega, Partido Nacionalista Galego) \u00e1 fronte do cal est\u00e1 Fernando Gonz\u00e1lez Laxe nun contexto no que os Gobernos de Felipe Gonz\u00e1lez en Madrid estaban po\u00f1endo en marcha o peche dos estaleiros galegos, as cotas l\u00e1cteas e a marxinaci\u00f3n da frota pesqueira galega como condici\u00f3ns para a integraci\u00f3n no Mercado Com\u00fan Europeo. Cr\u00e9anse as Universidades da Coru\u00f1a e Vigo.\nNesta conxuntura, en 1989 Manuel Fraga, \u00e1 fronte dun refundado Partido Popular en coalici\u00f3n cunha forza nacionalista moderada Centristas de Galicia, acada unha axustada maior\u00eda absoluta que inaugura un longo mandato. Fraga acadar\u00eda catro maior\u00edas absolutas consecutivas. Este per\u00edodo caracter\u00edzase por un avance na transferencia de competencias, o desenvolvemento do sector tur\u00edstico, a reduci\u00f3n dos incendios forestais, a diminuci\u00f3n das carencias na distribuci\u00f3n de enerx\u00eda el\u00e9ctrica (plan MEGA), o saneamento gandeiro, a regulaci\u00f3n do sector pesqueiro, unha reforma electoral e do regulamento parlamentario reducindo a presenza das minor\u00edas, a mellora das estradas interiores e a conexi\u00f3n con Castela a trav\u00e9s de autov\u00edas.\nPola s\u00faa banda, o nacionalismo de centro representado por Coalici\u00f3n Galega desaparece desprazado polo Partido Popular que realiza un discurso galeguista (proposta de autoidentificaci\u00f3n en 1990, proposta de administraci\u00f3n \u00fanica en 1993\u2026). O nacionalismo de esquerdas acaba aglutin\u00e1ndose ao redor do BNG liderado por Xos\u00e9 Manuel Beiras que pasa de un a 5, 13, 18 e 17 escanos, sendo nas d\u00faas \u00faltimas lexislaturas de Fraga a segunda forza pol\u00edtica de Galicia. Nas primeiras elecci\u00f3ns auton\u00f3micas o seu antecesor, o BNPG, acadara 3 escanos, pero os seus deputados foron expulsados debido a que se negaron a xurar a Constituci\u00f3n.\nContinuidade e renovaci\u00f3n das elites pol\u00edticas.\nEn Galicia a continuidade das elites pol\u00edticas locais do \u00faltimo per\u00edodo do franquismo est\u00e1 centrada sobre todo nos partidos estatais da dereita (AP/PP) e o centro (UCD e CDS), e nas formaci\u00f3ns nacionalistas moderadas (CG/CPG/CNG e CoG) e nas Agrupaci\u00f3ns Electorais de Independentes en especial durante catro primeiros per\u00edodos de elecci\u00f3ns locais (1979, 1983, 1987, 1991). Esta persistencia das elites pol\u00edticas locais do franquismo nos gobernos locais democr\u00e1ticos est\u00e1 relacionada tanto coas propias redes de poder pol\u00edtico, social e econ\u00f3mico nas comunidades locais como en tendencias conservadoras do electorado. Esta persistencia na pol\u00edtica local tam\u00e9n transcende, de forma decisiva, noutro marco da din\u00e1mica pol\u00edtica, como son as instituci\u00f3ns auton\u00f3micas.\nUnha nova econom\u00eda.\nOs anos 90 foron tam\u00e9n os do desenvolvemento de sectores como o t\u00e9xtil (Inditex, Adolfo Dom\u00ednguez, Roberto Verino, Florentino\u2026), o vitivin\u00edcola (denominaci\u00f3ns de orixe R\u00edas Baixas, Ribeiro, Ribeira Sacra, Monterrei, Valdeorras) e a consolidaci\u00f3n do sector da automoci\u00f3n.\nGalicia converteuse tam\u00e9n nunha das principais produtoras de enerx\u00eda e\u00f3lica mediante o investimento de capital for\u00e1neo (Iberdrola, Endesa, Gamesa, Eurovento\u2026).\nO proceso de peche das pequenas explotaci\u00f3ns agrogandeiras supuxo un declive do peso do sector primario (do 41% ao 16,9% da poboaci\u00f3n ocupada) e a definitiva terciarizaci\u00f3n da econom\u00eda galega (un 53% da poboaci\u00f3n activa).\nS\u00e9culo XXI.\nEn 2002, o naufraxio do petroleiro \"Prestige\" fronte \u00e1 Costa da Morte provoca unha marea negra que coloca a Galicia no punto de mira internacional. Isto desata unha divisi\u00f3n no goberno Manuel Fraga que se salda coa sa\u00edda do gabinete de Xos\u00e9 Cu\u00ed\u00f1a, ata ent\u00f3n considerado como o delf\u00edn de Fraga.\nEn 2004, a Xunta de Galicia impulsa un acordo entre as tres forzas pol\u00edticas parlamentarias (Partido Popular, PSOE, BNG), o cal permite aprobar o Plan Xeral de Normalizaci\u00f3n da Lingua Galega por unanimidade.\nEn 2005, Fraga non acada a maior\u00eda absoluta por un escano, o que permite acceder \u00e1 Xunta de Galicia a un PSOE en ascenso e a un BNG reducido de 17 a 13 escanos. Ser\u00e1 investido presidente o candidato socialista Emilio P\u00e9rez Touri\u00f1o. En 2006 Galicia padeceu unha vaga de lumes sen precedentes dende 1989. A reclamaci\u00f3n por parte do Parlamento de Galicia de lle permitir a Ferrol volver \u00e1 construci\u00f3n naval civil caeu en saco roto. Fr\u00fastrase o intento de reforma estatutaria e fr\u00e9ase o proceso de asunci\u00f3n de competencias. Apr\u00f3base a lei de protecci\u00f3n do litoral (coa prohibici\u00f3n de constru\u00edr a menos de 500 metros con respecto \u00e1 costa) e rev\u00edsase o plan de acuicultura do goberno popular.\nEn marzo de 2009 ga\u00f1a as elecci\u00f3ns auton\u00f3micas o Partido Popular, o que permite a elecci\u00f3n de Alberto N\u00fa\u00f1ez Feij\u00f3o como Presidente da Xunta. Feijoo ap\u00e1rtase das pol\u00edticas do bipartito en temas como o sistema de adxudicaci\u00f3n de parques e\u00f3licos, a gratuidade dos libros de texto ou a protecci\u00f3n de espazos naturais como o cabo Touri\u00f1\u00e1n. Tam\u00e9n se aparta das pol\u00edticas de Fraga relativas ao consenso ling\u00fc\u00edstico sobre a normalizaci\u00f3n do idioma galego ou as medidas lexislativas de Fraga contra o caos urban\u00edstico elaborando un anteproxecto de reforma da Lei de ordenaci\u00f3n urban\u00edstica e do medio rural m\u00e1is permisiva."}
{"id": "2737", "revid": "23204", "url": "https://gl.wikipedia.org/wiki?curid=2737", "title": "Reino de Galicia", "text": "O Reino de Galicia ou Reino de Galiza foi unha entidade pol\u00edtica situada no suroeste de Europa, que durante a s\u00faa etapa de apoxeo territorial, ocupou gran parte do norte e noroeste da Pen\u00ednsula ib\u00e9rica. Fundado polo rei suevo Hermerico no ano 410, e establecida a s\u00faa capital en Braga, foi o primeiro reino que adoptou oficialmente o catolicismo e que emitiu moeda propia (ano 449). Tras o goberno temporal dos monarcas visigodos (585-711) reorganizouse nos s\u00e9culos VIII e IX, desprazando a s\u00faa capital desde Tui ata Oviedo e Le\u00f3n, establec\u00e9ndose como principal reino cristi\u00e1n da Pen\u00ednsula ib\u00e9rica.\nConsolidada Compostela como capital do reino desde o s\u00e9culo XI, a separaci\u00f3n de Portugal (1128) e a individualizaci\u00f3n dos reinos de Castela e Le\u00f3n tras o ano 1065, delimitaron o seu territorio practicamente \u00f3 actual. Mantivo unha soberan\u00eda pol\u00edtica plena \u2014compartindo rei co reino de Le\u00f3n\u2014 ata o ano 1230 cando o rei castel\u00e1n Fernando III usurpou o trono po\u00f1endo temporalmente o reino baixo control da coroa de Castela.\nOs conflitos sucesorios e as tentativas de independencia mediante entronizaci\u00f3ns de reis non castel\u00e1ns como Xo\u00e1n de Borgo\u00f1a (1296), Fernando I de Portugal (1369) ou Xo\u00e1n de Gante (1386) permit\u00edronlle gozar de soberan\u00eda f\u00e1ctica ata que en 1486 os Reis Cat\u00f3licos someteron o reino polas armas. Desde ent\u00f3n o reino estivo subxugado \u00e1 coroa de Castela (1486-1715) e posteriormente \u00e1 coroa de Espa\u00f1a (1715-1833), adquirindo a s\u00faa Xunta Suprema (1808-1812) amplas liberdades \u00f3 ser o \u00fanico reino peninsular libre de ocupaci\u00f3n napole\u00f3nica, pouco antes de ser disolto por Mar\u00eda Cristina de Borb\u00f3n-D\u00faas Sicilias en 1833.\nTerritorio e concepto.\nNo s\u00e9culo V a Gallaecia pasou de ser unha provincia romana a albergar un reino en mans dos suevos. O seu territorio foi descrito por destacados autores coet\u00e1neos \u00e1 fin da dominaci\u00f3n romana, grazas a eles s\u00e1bese que as s\u00faas proporci\u00f3ns eran moito maiores c\u00e1s da actual Galiza, cuns l\u00edmites que permaneceron practicamente intactos ata o s\u00e9culo XII, momento no cal Portugal deixou de pertencer a Galiza e as terras de Le\u00f3n cobraban personalidade propia, configur\u00e1ndose como reino diferente, a\u00ednda que unido a Galiza por unha monarqu\u00eda compartida por ambas.\nO territorio de Galiza nesta \u00e9poca (s\u00e9culos s\u00e9culo IV-V) aparece daquela relatada por numerosos autores da \u00e9poca. As\u00ed, o historiador e te\u00f3logo galaico-romano Paulo Orosio, a comezos do s\u00e9culo V na s\u00faa obra \"Historiarum\", explicou que \"Cantabri et Astures Gallaecie provinciae portio sunt\", \u00e9 dicir, \"c\u00e1ntabros e \u00e1stures forman parte da provincia de Gallaecia\", idea que o cronista bracarense Hidacio reflectiu de igual xeito no seu \"Cronicon\" a mediados do s\u00e9culo V, onde denominaba \"Campus Gallaeciae\" (Campos de Gallaecia) \u00e1 gran chaira co\u00f1ecida hoxe como Terra de Campos, na actual Castela e Le\u00f3n. Posteriores autores como Isidoro de Sevilla, no s\u00e9culo VII continuaron a facer fincap\u00e9 na extensi\u00f3n da Gallaecia, xa baixo o dominio visigodo, as\u00ed na s\u00faa obra \"Etymologiae\" matizaba que \"Asturia e Cantabria, son rexi\u00f3ns sitas en Galiza\" (\"regiones partes sunt provinciarum (...) sicut in Gallicia; Cantabria, Asturia)\".\nEstes autores puxeron de relevo a polisemia do concepto, por unha banda; unha Gallaecia ampla que inclu\u00eda o territorio comprendido entre Fisterra ata a actual Rioxa, onde se atopaban galaicos, \u00e1stures e c\u00e1ntabros entre outros pobos, por outra, a existencia dun territorio que, non sendo nin \u00e1stur nin c\u00e1ntabro, era a propia Galiza. Tal concepci\u00f3n interna mant\u00edvose s\u00e9culos despois, sendo apreciable na documentaci\u00f3n medieval que lle dar\u00eda o nome a todo o noroeste peninsular ata o s\u00e9culo XII.\nCoa chegada dos suevos dende Centroeuropa entre os anos 409-411, Galiza deixou de ser unha provincia romana: no ano 411, un pacto co emperador Honorio asignou os suevos a provincia da Gallaecia, nas s\u00faas rexi\u00f3ns m\u00e1is occidentais, por\u00e9n a existencia deste \"foedus\" contin\u00faa a ser motivo de discusi\u00f3n entre os investigadores sen que se te\u00f1a acadado un criterio un\u00e1nime.\nEsta cesi\u00f3n deu lugar finalmente \u00e1 creaci\u00f3n dun reino coa corte fixada en Braga, un reino que os suevos tentaron axi\u00f1a acrecentar polo sur a expensas do Imperio Romano, incorporando \u00f3 seu dominio e de xeito permanente boa parte da provincia romana de Lusitania, chegando a facerse temporalmente coa capital, Emerita Augusta (M\u00e9rida), no ano 439, e mesmo tomando \"Hispalis\" (Sevilla) (441), cidades que finalmente foron abandonadas tras a reacci\u00f3n visigoda, culminada coa batalla do r\u00edo \u00d3rbigo.\nAp\u00f3s a batalla de Vogladum no ano 507, os visigodos foron expulsados da Galia (ag\u00e1s da Septimania) polos ex\u00e9rcitos francos que lideraban o rei Clodoveo I. Despois do s\u00e9culo VI, o nome da Hispania deixou de designar unicamente \u00e1 Pen\u00ednsula Ib\u00e9rica, pasando tam\u00e9n a designar o territorio gobernado polos visigodos. Pola s\u00faa banda, Gallaecia \u2014gobernada por unha monarqu\u00eda sueva\u2014 asumiu do mesmo xeito esta nova diferenciaci\u00f3n pol\u00edtica \u2014posteriormente tam\u00e9n xeogr\u00e1fica\u2014 individualiz\u00e1ndose da Hispania. A fin das monarqu\u00edas sueva e visigoda non cambiaron xa esta nova concepci\u00f3n da Pen\u00ednsula Ib\u00e9rica, que quedaba repartida as\u00ed en d\u00faas entidades xeogr\u00e1ficas, Hispania e Gallaecia, mant\u00e9ndose do mesmo xeito durante m\u00e1is de cinco s\u00e9culos, difer\u00e9ncianse unha da outra con f\u00f3rmulas tales como \"Galletiam et Ispaniam\", \"Hispaniae et Galliciae\", \"Hispaniis et Gallicis regionibus\", presentes \u00f3 longo de toda a Idade Media.\nA comezos do s\u00e9culo XII, a ampla Gallaecia comezou a fragmentarse, decisivamente no ano 1128 coa independencia de Portugal, e que acabar\u00e1 por exclu\u00edr a Le\u00f3n (con Asturias e Estremadura) e a Castela da antiga demarcaci\u00f3n galega, torn\u00e1ndose en reinos propios nun lento proceso de particularizaci\u00f3n. A finais do s\u00e9culo XII, Galiza, Le\u00f3n, Castela e Portugal xa eran reinos diferentes con personalidade propia, a\u00ednda que \u00e1s veces con monarcas compartidos.\nHistoria.\nAntig\u00fcidade tard\u00eda (s\u00e9culos V \u00f3 VIII).\nA monarqu\u00eda sueva (409-585).\nA orixe do reino at\u00f3pase no s\u00e9culo V d. C., cando os suevos asentan definitivamente na antiga provincia romana chamada Gallaecia. Estes, encabezados polo seu rei Hermerico, fixar\u00edan a s\u00faa corte na antiga Bracara Augusta, creando as\u00ed o que se chamar\u00eda \"regnum suevorum\", \"regnum galliciense\" ou Reino Suevo, comezando o seu reinado no 409. No 449 o primeiro rei suevo nado na Gallaecia, Requiario (fillo de Requila, neto de Hermerico), decide converter o reino en cat\u00f3lico, \u00f3 igual que a maior\u00eda da s\u00faa poboaci\u00f3n, a\u00ednda que do 465 \u00f3 550 se volver\u00eda \u00f3 arianismo.\nUn s\u00e9culo m\u00e1is tarde as diferenzas entre os nativos galaicos e os suevos comezar\u00edan a desaparecer. Este feito ter\u00eda por resultado que os autores coet\u00e1neos se refiran \u00f3 reino nese momento como \"Galliciense Regnum\" (\"Reino Galego\"), e \u00f3s reis indistintamente como \"Regem Galliciae\" (\"rei de Gallaecia\"), \"Rege Suevorum\" (\"rei dos suevos\") ou \"Galleciae totius provinciae rex\" (\"rei de toda a provincia de Gallaecia\"), mesmo os bispos como Marti\u00f1o de Dumio ser\u00e1n reco\u00f1ecidos como \"episcopi Gallaecia\" (\"bispos de Gallaecia\"). Todo isto propicia que no s\u00e9culo VI poidamos falar do Reino Suevo de Galiza. ou, simplemente, do Reino de Galiza.\nA monarqu\u00eda visigoda (585-711).\nNo ano 585, Leovixildo, rei visigodo de Hispania e Septimania, conseguiu rematar coa independencia pol\u00edtica que os reis suevos mantiveran na Gallaecia dende o ano 409, derrotando o derradeiro rei suevo, Andeca. Deste xeito, o territorio da chamada ent\u00f3n Gallaecia pasou a formar parte da \u00f3rbita de poder de Toledo, dende onde os monarcas visigodos exerc\u00edan o seu poder tras seren expulsados da Galia polos francos.\nNo reino, a organizaci\u00f3n territorial herdada de s\u00e9culos anteriores non mudou, e mesmo as elites culturais, relixiosas as\u00ed como aristocr\u00e1ticas aceptaron os novos monarcas. Malia estes teren a s\u00faa corte en Toledo, asum\u00edan o control pol\u00edtico de tres antigos reinos: Hispania, Septimania e Gallaecia. Dese xeito, nos concilios relixiosos como o realizado en Toledo no ano 589 estaban presentes \"episcoporum totius Hispaniae, Galliae et Gallaetiae\" (\"bispos de toda Espa\u00f1a, Galia e Galiza\"). Destaca neste contexto a figura de san Froitoso, bispo galaico de ascendencia visigoda, famoso polas numerosas fundaci\u00f3ns levadas a cabo por todo o occidente peninsular, case sempre en lugares agochados nas monta\u00f1as e mesmo illas, das que sobresa\u00eda a s\u00faa austeridade.\nA concepci\u00f3n tripartita at\u00f3pase \u00f3 longo do goberno visigodo dende o ano 585, diferenciando mediante diversas f\u00f3rmulas as tres entidades visigodas nos documentos como \"fines Spanie, Gallie, Gallecie\" ou \"Spaniae et Galliae vel Gallitiae\" entre outras. O mantemento da estrutura galega manif\u00e9stase tam\u00e9n pola gran cantidade de cecas do per\u00edodo visigodo que fican dentro dos l\u00edmites do antigo reino suevo-galego, pois a este espazo corresp\u00f3ndense ata m\u00e1is da metade das co\u00f1ecidas (polo menos 41 de 79). Estas particularidades permiten supor que Galiza tivo disposici\u00f3ns fiscais diferentes \u00e1s do resto dos dominios visigodos.\nA crise final visigoda remont\u00e1base \u00f3 reinado de \u00c9xica. Este monarca declarou herdeiro o seu fillo Vitiza e xa en vida asociouno \u00f3 trono, no ano 698 malia que a lei visigoda obrigaba \u00e1 elecci\u00f3n dun novo rei e non \u00e1 transmisi\u00f3n hereditaria. Dita asociaci\u00f3n consistiu en entregarlle o goberno da Gallaecia, exercendo como rei con capital en Tui. Vitiza vai ser rei da Gallaecia cando menos ata a morte do seu pai, o que sup\u00f3n unha situaci\u00f3n novidosa nesta etapa final e conflitiva da monarqu\u00eda visigoda, evidenciando a actividade pol\u00edtica que a rexi\u00f3n conservaba cen anos despois da fin da monarqu\u00eda sueva. No ano 702, coa morte de \u00c9xica, Vitiza asume tam\u00e9n o goberno de Hispania, traslad\u00e1ndoo a Toledo, onde gobernar\u00eda ata o ano 710. Tras a s\u00faa morte, un sector aristocr\u00e1tico visigodo impediu a subida \u00f3 trono do seu fillo Axila, impo\u00f1endo pola forza a Rodrigo, o que supuxo un irresoluble conflito civil entre os seus partidarios e os dos fillos de Vitiza. Ser\u00e1 no ano 711 cando os inimigos de Rodrigo logren que un ex\u00e9rcito musulm\u00e1n cruce o estreito de Xibraltar e presente batalla a Rodrigo en Guadalete, onde este \u00e9 derrotado, fito que marca a fin do goberno visigodo en Hispania, e que ter\u00e1 unha transcendencia hist\u00f3rica total para as d\u00faas restantes entidades pol\u00edticas: Gallaecia e Septimania.\nNo ano 715 Abd al-Aziz ibn Musa toma por esposa a vi\u00fava de Rodrigo, chamada Exilona titulada \"reginam Spanie\", confirmando a continuidade din\u00e1stica, transferida as\u00ed lexitimamente \u00f3 gobernador musulm\u00e1n. Con este feito os gobernantes musulm\u00e1ns consider\u00e1ronse politicamente continuadores do anterior estado e asumiron os atributos detidos antes polos reis visigodos de Toledo. Deste xeito, islamizada e gobernada agora \"Spania\" dende C\u00f3rdoba, al\u00e9n das s\u00faas fronteiras, os emires cordobeses ser\u00edan co\u00f1ecidos co t\u00edtulo de \"rex Spanie\". A partir dese intre comeza unha nova concepci\u00f3n xeogr\u00e1fica, pois \"Spania\" (\"Espa\u00f1a\") vai ser o nome co que se designe o territorio islamizado e rexido por se\u00f1ores musulm\u00e1ns, e \"Gallecia\" o territorio rexido por se\u00f1ores cristi\u00e1ns. As\u00ed o historiador Al-Maqqari deixa claro a extensi\u00f3n do dominio dos se\u00f1ores musulm\u00e1ns \u00f3 referirse \u00e1 conquista militar de comezos do s\u00e9culo VIII:\nAlta Idade Media (s\u00e9culos VIII \u00f3 XI).\nA formaci\u00f3n da nova monarqu\u00eda galaica (711-739).\nTras a ca\u00edda das provincias de \"Hispania\" no ano 714, e da Septimania no 719, baixo dominio musulm\u00e1n, a Gallaecia foi a \u00fanica entidade xeogr\u00e1fica na Pen\u00ednsula Ib\u00e9rica que apenas co\u00f1eza a pegada isl\u00e1mica (especialmente no norte), tal e como relataba o humanista alem\u00e1n Georgius Agricola no ano 1538; \"Eodem anno Saraceni resarturi perpessa malae, cum ingenti exercitu in Hispaniam irruunt omnem terram excepta Gallicia depopulantes\" (\"Neste ano (720) os Sarracenos resarc\u00edronse dos males sufridos, irrompendo en Hispania cun ex\u00e9rcito inxente e despoboando todas as terras ag\u00e1s a Gallaecia\"), mantendo intactas e en plena evoluci\u00f3n hist\u00f3rica as s\u00faas estruturas socioecon\u00f3micas herdadas do pasado galaico-romano e suevo. As\u00ed atop\u00e1monos cun territorio dende o mar Cant\u00e1brico ata o r\u00edo Douro, que xa non se atopa ligado \u00f3 goberno visigodo desde Toledo, nin tampouco \u00f3 seu herdeiro pol\u00edtico o emirato omeia de C\u00f3rdoba, en \u00faltima instancia supeditado \u00f3 califato de Damasco. A decadencia e a final desaparici\u00f3n do reino visigodo supuxo un baleiro de poder central, \u00e9 dicir, a volta \u00e1 independencia pol\u00edtica dos pobos do noroeste respecto a Toledo, propiciando que os nobres locais da Gallaecia; galegos, \u00e1stures e vasc\u00f3ns do momento, emerxesen con forza dende os seus pequenos se\u00f1or\u00edos co obxectivo de acrecentalos, ben pola v\u00eda da diplomacia mediante pactos e matrimonios, ben pola v\u00eda das armas procurando impo\u00f1erse militarmente sobre os demais.\nEn contraste, e a pesar da aparente convulsi\u00f3n pol\u00edtica de comezos do s\u00e9culo VIII, a rede eclesi\u00e1stica galega non sufriu alteraci\u00f3ns demasiado profundas, e as\u00ed, mentres que Asturias continuou carecendo de s\u00e9 episcopal ata finais do s\u00e9culo IX, o territorio da actual Galiza mantivo unha total continuidade relixiosa dende \u00e9poca galaico-romana cando menos en tres dioceses: Lugo, Britonia-Mondo\u00f1edo e Iria, onde os seus bispos residiron ininterrompidamente nas s\u00faas respectivas s\u00e9s, e nominalmente noutras cinco m\u00e1is: Braga, Ourense, Tui, Lamego e Dumio. De certo, ante a inseguridade pol\u00edtico-relixiosa, os bispos destas dioceses residiron noutras s\u00e9s: de feito en Lugo acoll\u00e9ronse temporalmente os bispos de Braga e Ourense, na diocese de Iria os de Tui e Lamego, e en Britonia-Mondo\u00f1edo o de Dumio.\nCon todo, o estudo das instituci\u00f3ns pol\u00edticas as\u00ed como dos seus reis durante este contexto hist\u00f3rico, resulta especialmente complicado debido \u00e1 carencia dunha documentaci\u00f3n propia da \u00e9poca (s\u00e9culos VIII e IX). A primeira menci\u00f3n a un personaxe que ostentou o cargo de se\u00f1or/rei despois da derrota visigoda (ano 711), at\u00f3pase nun documento do ano 812, denominado \"Testamentum Regis Adefonsi\" (testamento do rei Afonso) onde se describe a un nobre de nome Paio (\"Pelagius\"), que ter\u00eda loitado na rexi\u00f3n de Asturias nunha revolta contra o poder musulm\u00e1n en Covadonga posiblemente se\u00f1or do territorio onde se sit\u00faa Cangas de On\u00eds onde ter\u00eda vivido arredor do ano 710, sendo o ciclo cron\u00edstico de Afonso III o que o describa con maior detalle pese a ser esta cr\u00f3nica redactada m\u00e1is de 150 anos despois destes supostos feitos.\n Chama a atenci\u00f3n que nas cr\u00f3nicas como a \"bizantina-ar\u00e1biga\" ou a \"Cr\u00f3nica moz\u00e1rabe\", redactadas nos anos 741 e 754 respectivamente, non se mencione nin a figura de Paio nin a s\u00faa revolta en Covadonga, o que segundo autores actuais pon en d\u00fabida seriamente a relevancia ou a propia existencia do mesmo Paio e do mito de Covadonga. No veci\u00f1o Al-Andalus as\u00ed coma no mundo ar\u00e1bigo atopamos referencias a estes acontecementos, talvez baseado na idea de que Paio fora fillo do duque F\u00e1fila na corte galega de Vitiza en Tui, a compilaci\u00f3n de textos chamados \"Ajbar Machm\u00faa\" relata o seguinte:\nPola s\u00faa banda, tam\u00e9n Al-Maqqari fai menci\u00f3n a isto: \"Di Isa ben Ahmad Al-Razi que en tempos de Anbasa ben Suhaim Al-Qalbi, ergueuse en terras de Galiza un asno salvaxe chamado Belai\", se ben \u00e9 certo que estas, do mesmo xeito que as cr\u00f3nicas cristi\u00e1s, foron escritas m\u00e1is de s\u00e9culo e medio despois destes supostos acontecementos.\nAs referencias m\u00e1is descritivas deste nobre chamado \"Pelagius\" chegan a finais do s\u00e9culo IX, onde son numerosas as orixes que se lle adxudican dende as tard\u00edas cr\u00f3nicas cristi\u00e1s. Para a \"Cr\u00f3nica albeldense\", Paio era neto de Rodrigo, derradeiro rei visigodo de Toledo, para a \"Cr\u00f3nica rotense\" foi escollido en \"concilium\" polos propios \u00e1stures como obrigaba a lei electiva visigoda, e para outras fontes foi descendente dos propios Leovixildo e Recaredo ou mesmo fillo do duque visigodo F\u00e1fila que ter\u00eda servido o rei Vitiza na s\u00faa corte en Tui. En calquera caso o \u00fanico que se pode afirmar \u00e9 que a figura de Paio, convertida en mito, posiblemente se baseara nun dos moitos se\u00f1ores cristi\u00e1ns da Gallaecia nese momento, tendo unha relevante importancia no denominado \"Regnum Asturorum\" ou a rexi\u00f3n dos \u00e1stures (as terras entre as actuais Asturias e Cantabria) a comezos do s\u00e9culo VIII, desde a s\u00faa modesta corte en Cangas de On\u00eds, algo que non entra en desacordo co relato do musulm\u00e1n Al-Maqqari que o describe como: \"un infiel chamado Belai, natural de Asturias, en Galiza\". Este ser\u00eda sucedido polo seu fillo chamado F\u00e1fila, pero por curto espazo de tempo.\nOrixe e consolidaci\u00f3n do reino cristi\u00e1n (739-791).\nCoa morte de F\u00e1fila, as cr\u00f3nicas do rei Afonso III relatan a entrada dun se\u00f1or territorial c\u00e1ntabro chamado Afonso, que ter\u00eda casado coa irm\u00e1 de F\u00e1fila ampliando con isto os seus dominios. As\u00ed o pequeno reino/se\u00f1or\u00edo iniciado por Paio puido ter medrado pola v\u00eda matrimonial perdendo a s\u00faa condici\u00f3n estritamente \u00e1stur, para ser unha entidade onde o car\u00e1cter cristi\u00e1n, e sobre todo o mesmo marco xeogr\u00e1fico, deberon ser posiblemente os puntos de uni\u00f3n entre estes se\u00f1ores cantabro-\u00e1stures que ter\u00edan acrecentando e unificando con outros territorios o seu propio dominio. Pasamos as\u00ed dun pequeno reino/se\u00f1or\u00edo no oriente asturiano, a un territorio maior que ser\u00e1 co tempo autoproclamado como \"Regnum Christianorum\", ou \"reino dos Cristi\u00e1ns\", pois foi o factor relixioso, libre de vasalaxe directa a C\u00f3rdoba, un importante pretexto para a integraci\u00f3n dos distintos pobos de toda a Gallaecia.\nAs cr\u00f3nicas explican esta expansi\u00f3n territorial por medio de \"repoboaci\u00f3ns\", suxerindo que Afonso I de Asturias repoboou con xentes \"Asturias, Primorias, Li\u00e9bana, Trasmiera, Sopuerta, Carranza, Bardulia e a parte mar\u00edtima de Galiza\". Por\u00e9n, a an\u00e1lise arqueol\u00f3xica e documental ten demostrado en datas recentes que todo o norte e noroeste peninsular foi habitado sempre polas mesmas xentes, logo, debemos entender tal afirmaci\u00f3n non como un repoboamento de xentes sobre unha terra deshabitada, sen\u00f3n como un ordenamento baixo un poder se\u00f1orial, \u00e9 dicir baixo a esfera de influencia de Afonso I sobre uns territorios que viv\u00edan \u00e1 marxe dunha autoridade estatal superior.\nNo ano 757 Afonso I foi presumiblemente sucedido polo seu fillo Froila, despois de que este asasinara o seu irm\u00e1n Vimarano nas disputas por herdar o trono paterno. Froila I acrecentou os dominios dos seus antecesores al\u00e9n do cordal Cant\u00e1brico, tendo que facer fronte a numerosas revoltas, pois non todos os nobres de Galiza aceptaron de bo agrado a s\u00faa autoridade, como amosa a redacci\u00f3n rotense da Cr\u00f3nica de Afonso III, onde di:\nDespois de once anos de goberno, Froila foi asasinado por un sector da nobreza que se lle opo\u00f1\u00eda. Por\u00e9n, non foi o seu fillo Afonso, o que m\u00e1is tarde ser\u00eda co\u00f1ecido como Afonso II, quen lle sucedeu, pois un nobre de nome Aurelio accedeu \u00f3 trono apoiado por un sector aristocr\u00e1tico af\u00edn pol\u00edtica ou territorialmente a el, desprazando a Afonso II do goberno. A orixe de Aurelio, quen ter\u00eda gobernado entre os anos 768 e 774, \u00e9 incerta como a maior\u00eda destes \"princeps\" ou se\u00f1ores con atribuci\u00f3ns reais, un enigma hist\u00f3rico. As d\u00faas redacci\u00f3ns da Cr\u00f3nica de Afonso III ve\u00f1en coincidir practicamente no mesmo: tivo que facer fronte a unha rebeli\u00f3n campesi\u00f1a. Concretamente a \"Cr\u00f3nica rotense\" explica: \"No seu tempo os homes de condici\u00f3n servil ergu\u00e9ronse en rebeli\u00f3n contra os seus se\u00f1ores, mais, vencidos pola dilixencia do rei, foron reducidos \u00e1 antiga servidume\", poboaci\u00f3n campesi\u00f1a local que foi entrando en dependencia nos dominios agrarios da nobreza e da Igrexa, e oposta polo tanto \u00f3 proceso de restauraci\u00f3n da autoridade dos monarcas, entendida esta nun sentido pol\u00edtico-institucional.\nMorto Aurelio, un novo nobre de nome Silo (774-783), toma por esposa a Adosinda. O feito de que o lex\u00edtimo herdeiro Afonso, continuara a non poder acceder \u00f3 trono, fai pensar a numerosos autores que Silo contou coa axuda da mesma facci\u00f3n nobiliaria que apoiou a suba de Aurelio. Del consta que era un \"alleo \u00e1 terra\", e polo feito de instalar en Pravia a s\u00faa corte, \u00e9 dicir, levala dende o oriente asturiano ata o occidente, e de posu\u00edr terras no oriente galego, parece que a s\u00faa orixe se situou nas terras occidentais de Asturias e orientais de Galiza. O Diploma do rei Silo, que asegura que o pr\u00edncipe Silo ti\u00f1a propiedades nas proximidades da cidade de Lugo, reforza a tese da s\u00faa orixe occidental. Se ben \u00e9 co\u00f1ecido con manter a paz con \"Spania\", tam\u00e9n este soberano tivo que facer fronte no seu reinado a unha revolta dos pobos galegos, continuaci\u00f3n sen d\u00fabida das habidas contra os reis Froila I e Aurelio. As\u00ed o cronista Sebasti\u00e1n conta: \"\u00d3s pobos de Galiza que se rebelaron contra el, venceunos en combate no Montecubeiro e someteunos \u00f3 seu imperio\". Con seguridade a natureza desta rebeli\u00f3n sexa a mesma das anteriores; \u00e9 dicir, a oposici\u00f3n \u00e1 integraci\u00f3n forzosa nunha estrutura \"estatal\" superior.\nNovamente \u00e1 morte de Silo, accedeu outro se\u00f1or territorial, Mauregato (783-788), que se rebela contra os oficiais de palacio, apoder\u00e1ndose do reino de Silo e facendo que Afonso II se te\u00f1a que exiliar en terras da s\u00faa nai, a vasca Munia. As cr\u00f3nicas afonsinas omiten \u00e1s veces o seu reinado, e a maior\u00eda pres\u00e9ntano como tirano e usurpador. Non obstante, o seu reinado foi contempor\u00e1neo da fabricaci\u00f3n dun himno apost\u00f3lico a Santiago, e da importante querela adopcionista. Finalmente, subiu \u00f3 trono Vermudo I, sobredito o Di\u00e1cono, entre os anos 788 e 791 tras suceder a Mauregato. Alg\u00fans autores apuntan \u00f3 territorio galego propiamente dito, como posible berce da s\u00faa nai, o que lle ter\u00eda sumado apoios no occidente do reino, e de feito o acceso \u00f3 poder sen ning\u00fan tipo de dificultade fai supo\u00f1er \u00f3s investigadores que Vermudo I debeu contar co apoio da mesma nobreza que apoiou o ascenso de Mauregato \u00f3 trono. As cr\u00f3nicas de Afonso III explican o seu vencello familiar con Aurelio fac\u00e9ndoo irm\u00e1n deste, e finalmente remontando a s\u00faa orixe \u00f3 \"dux\" visigodo Pedro. Tampouco faltan documentos medievais que aseguran que Vermudo I casou cunha arist\u00f3crata galega de nome Ursinda, neta presumiblemente do conde Sisebuto de Co\u00edmbra e filla do rei visigodo Vitiza. O certo \u00e9 que as cr\u00f3nicas de Afonso III necesitaron ideoloxicamente facer entroncar a estes se\u00f1ores territoriais co pasado visigodo, coa fin de presentalos a eles \u2014e consecuentemente \u00f3 propio Afonso III\u2014 como \u00fanicos reis verdadeiramente lex\u00edtimos, unha constante neogoticista. O que con certeza si se sabe, \u00e9 que no ano 791 Vermudo I deixou de gobernar, sendo sucedido por Afonso II, figura hist\u00f3rica que si presenta atributos reais f\u00f3ra de toda d\u00fabida, e cuxo goberno \u00e9 de especial importancia para as terras galegas.\nAfonso II e tumba apost\u00f3lica (791-842).\nEducado no mosteiro de Samos, probablemente baixo a tutela dun destacado nobre da zona \u2014pr\u00e1ctica com\u00fan con moitos dos reis sucesores\u2014, durante o reinado de Afonso II (791-842) comezou a aut\u00e9ntica consolidaci\u00f3n da nova monarqu\u00eda na Galiza altomedieval. Por unha banda remataba un per\u00edodo de enfrontamentos b\u00e9licos internos entre os diferentes \"princeps\" territoriais polo trono (Silo, Froila I, Vermudo I etc.), mentres que por outra parte, e a diferenza dos seus predecesores, no reinado de Afonso II pasouse dunha anexi\u00f3n polas armas a unha integraci\u00f3n pac\u00edfica dos pobos libres desta Galiza altomedieval (\"populos Gallecie\"), \u00f3 \"Christianorum regnum\" do norte.\nA Galiza de Afonso II, m\u00e1is estable politicamente e proxectada \u00f3 resto da Europa cristi\u00e1, mantivo contactos diplom\u00e1ticos coa gran potencia da \u00e9poca, o Imperio franco de Carlomagno, apoiando decisivamente a este emperador contra a chamada \"herex\u00eda adopcionista\", iniciada probablemente na \u00e9poca de Mauregato e que se prolongou nos reinados de Vermudo I e o propio Afonso II. Dous feitos hist\u00f3ricos de suma transcendencia para a Galiza da \u00e9poca que relataron os cronistas de Carlomagno e que no entanto foron silenciados polas posteriores Cr\u00f3nicas de Afonso III (866-910).\nDeste xeito, mentres as cr\u00f3nicas de Afonso III agochan os contactos pol\u00edticos establecidos entre os monarcas galaicos e a corte de Carlomagno, as fontes francas confirman a asistencia de bispos de Galiza \u00f3 s\u00ednodo de Ratisbona no ano 782, e tam\u00e9n \u00f3 concilio de Frankfurt, onde asistiron bispos de \"Italiae, Galliae, Gothiae, Aquitaniae, Galleciae\" (\"de Italia, da Galia, de Gotia, da Aquitania, de Galiza\") no ano 794 o de maior relevancia de todos os celebrados nos tempos de Carlomagno, pois nel tratouse o tema do Adopcionismo, que afectaba a unidade relixiosa de Occidente. As\u00ed mesmo, os anais francos achegan abondosa informaci\u00f3n sobre o env\u00edo de embaixadas por parte de Afonso II o Casto, que \u00e9 co\u00f1ecido tanto nos \"Annales Regni Francorum\" como na \"Vita Karoli Magni\" como \"Hadefonsi regis Galleciae et Asturiae\", \u00e9 dicir, rei de Galiza e Asturias ou mesmo coma \"Galletiarum principis\" (pr\u00edncipe das Galicias) segundo a \"Vita Hludovici\" e \"rex Gallaeciae\" segundo o cronic\u00f3n medieval de Hermann de Reichenau, escrito no s\u00e9culo XI. En todo caso, as relaci\u00f3ns entre Carlomagno e este monarca deberon ser moi estreitas, pois o cronista Exinardo na \"Vita Karoli Magni\" afirma que cando Afonso II enviaba mensaxeiros ou cartas a Carlomagno, quer\u00eda ser chamado \"propriu sunn\", \u00e9 dicir, o seu vasalo.\nCon todo, o feito m\u00e1is salientable \u00e9 que no seu reinado produciuse a descuberta ou \"invenci\u00f3n\" (\"inventio\") da tumba dun dos doce ap\u00f3stolos de Xes\u00fas Cristo, Santiago o Maior. Tal acontecemento sucedeu no lugar chamado Compostela, e da man do bispo Teodomiro da diocese de Iria, con toda a carga pol\u00edtico-relixiosa que este feito hist\u00f3rico ten nun momento no que a monarqu\u00eda estaba a necesitar de s\u00edmbolos integradores.\nNa Idade Media \"o culto a un santo ben pod\u00eda axudar a moldear un reino\". Consciente diso, Afonso II decidiu constru\u00edr unha igrexa, que se ben non foi unha obra de grande envergadura, supuxo a primeira pedra do que m\u00e1is tarde ser\u00eda a alfaia da arquitectura rom\u00e1nica europeo.\nA pesar do casual desta descuberta, a maior\u00eda dos historiadores contempor\u00e1neos ven neste feito unha \"invenci\u00f3n\" con claros fins pol\u00edticos as\u00ed como relixiosos, principalmente motivados pola crise relixiosa do Adopcionismo que supo\u00f1er\u00eda a creaci\u00f3n dunha igrexa nacional na Gallaecia, independente da moz\u00e1rabe (que ti\u00f1a a s\u00faa s\u00e9 en Toledo), da que estaba ligada dende a fin do poder suevo en Braga. Os partidarios desta postura opinan pois, que a invasi\u00f3n musulm\u00e1 foi o factor de base que explica a descuberta da tumba do ap\u00f3stolo Santiago en Galiza, e non en Hispania; porque foi a antiga provincia romana de Gallaecia a \u00fanica que ficou \u00e1 marxe da marea musulm\u00e1 que asolagou a Pen\u00ednsula Ib\u00e9rica por volta do ano 711. De feito, esta descuberta ou \"invenci\u00f3n\" do sartego tivo lugar no reinado de Afonso II (791-842), pero foi no per\u00edodo inmediatamente predecesor cando se puxeron as bases ideol\u00f3xicas do que \u00eda ser, de contado, o achado \"casual\" do ed\u00edculo compostel\u00e1n polo bispo Teodomiro de Iria, entre o 818 e 847. Tanto Mauregato coma Vermudo I foron contempor\u00e1neos da querela adopcionista, dos \"Comentarios \u00e1 Apocalipse\", atribu\u00eddos a Beato de Li\u00e9bana, e da fabricaci\u00f3n do primeiro Himno lit\u00farxico espec\u00edfico en honor de Santiago, que se asocia co rei Mauregato a trav\u00e9s dun acr\u00f3stico.\nAs\u00ed mesmo estableceu en Oviedo a capital do reino, primando na elecci\u00f3n o feito de que o lugar era propiedade persoal do monarca, e fundamentalmente a ausencia previa dunha s\u00e9 episcopal que recurtara o seu goberno na cidade. As\u00ed pois, Afonso II converteuse no primeiro \"rege oventese\", dominando toda Galiza dende a cidade de Oviedo. Non obstante, \u00e9 com\u00fan a suplantaci\u00f3n da s\u00faa titulaci\u00f3n ovetense pola de \"rei de Asturias\", denominaci\u00f3n esta, acu\u00f1ada na Espa\u00f1a do s\u00e9culo XIX polos primeiros historiadores romanticistas como Modesto Lafuente en pleno per\u00edodo de creaci\u00f3n do nacionalismo espa\u00f1ol contempor\u00e1neo.\nPer\u00edodo e li\u00f1axe ramirense (842-866).\nTras o longo e estable reinado de Afonso II, o feito de que este monarca morrese sen ter fillos herdeiros, desencadeou un conflito sucesorio entre dous aspirantes \u00f3 trono de Galiza; por unha banda, o nobre palatino (\"comes palatii\") Nepociano, e por outra o fillo de Vermudo I, Ramiro. No caso de Nepociano, ademais de contar co apoio dos nobres asturianos e vascos, era segundo as cr\u00f3nicas \"cognatus regis\", \u00e9 dicir, parente directo de Afonso II, polo que as s\u00faas pretensi\u00f3ns \u00e1 coroa pod\u00edan ter unha s\u00f3lida base. Pola outra banda, Ramiro contaba co apoio da aristocracia galega e segundo as cr\u00f3nicas de Afonso III (o seu neto), o propio rei defunto (Afonso II) elix\u00edrao a el como herdeiro.\nO conflito entre ambos estalou \u00f3 pouco de morrer Afonso II no ano 842 cando Nepociano foi coroado en Oviedo polos seus seguidores, motivando a ira de Ramiro que nese momento se atopaba na procura de esposa na antiga rexi\u00f3n de Bardulia (actual \u00c1raba). Desprazado \u00e1 cidade amurallada de Lugo, Ramiro reuniuse al\u00ed cos nobres galegos partidarios seus que o apoiaban para acceder \u00f3 trono e depo\u00f1er a Nepociano, polo que unha vez reunido un importante continxente militar galego, dirixiuse dende Lugo ata a rexi\u00f3n de Asturias.\nDe cami\u00f1o a Oviedo, produciuse a primeira confrontaci\u00f3n entre Ramiro e Nepociano, concretamente no lugar de \"Curniana\" na ponte sobre o r\u00edo Narcea, onde o ex\u00e9rcito galego derrotou os \u00e1stures e vascos, coa conseguinte fuxida de Nepociano do campo de batalla, como nos conta a Cr\u00f3nica Ovetense, \"Cui Nepotianus occurrit ad pontem fluuii Narcea adgregata manu asturiensium et vasconum\". Cara \u00f3 ano 843 Ramiro I xa controlaba finalmente Oviedo, impo\u00f1endo o seu goberno sobre a rexi\u00f3n de Asturias e finalmente sen outros rivais \u00f3 trono do Reino de Galiza.\nOs historiadores tenden a cuestionar a veracidade destes acontecementos narrados polas cr\u00f3nicas afonsinas, xa que estas \u2014redactadas posteriormente \u00f3s sucesos, por orde de Afonso III\u2014, estaban dirixidas a presentar a li\u00f1axe de Ramiro (av\u00f3 de Afonso III) como a verdadeira li\u00f1a mon\u00e1rquica, e dese xeito facer incuestionable a lexitimadade de Afonso III. As contradici\u00f3ns das cr\u00f3nicas afonsinas, a chamada \"Nomina Leonesa\" e unha doaz\u00f3n real feita por Nepociano, inducen a consideralo como rei lex\u00edtimo durante o ano 843, e a Ramiro como o aspirante que lle logrou usurpar a coroa.\nA confrontaci\u00f3n entre Ramiro e Nepociano supuxo unha aut\u00e9ntica guerra civil entre os pobos occidentais e orientais do reino da Galiza altomedieval, sustentada nos particularismos \u00e9tnicos e territoriais dos diferentes bandos. Ramiro I contou co apoio militar de dous importantes condes galegos: Sonna e Escipi\u00f3n, pese a isto non houbo intenci\u00f3n ningunha de crear un trono na parte occidental, nas terras galegas propiamente ditas, sen\u00f3n de arrebatar o trono xa asentado en Oviedo. Mostra disto semella ser a erecci\u00f3n dun pazo en Naranco, a escasos quil\u00f3metros da corte ovetense, que segundo un estudo da Universidade de Oviedo, posiblemente serviu como corte alternativa destinada \u00e1 recepci\u00f3n e actos xudiciais onde Ramiro e os seus partidarios se ter\u00edan asentado antes de acometeren a captura de Nepociano.\nO fundador da dinast\u00eda dos Ram\u00edrez, Ramiro I (843-850), pasou \u00e1 historia como un monarca en\u00e9rxico: os cronistas intitul\u00e1rono \"Virga Iustitiae\" (\"verga da xustiza\"), dado que derrotou con brevidade a aqueles que se lle rebelaron. Por\u00e9n, paradoxicamente el mesmo accedeu \u00f3 trono encabezando unha revolta contra o herdeiro lex\u00edtimo, o nobre de palacio chamado Nepociano, cu\u00f1ado de Afonso II o Casto, que contaba co apoio da nobreza oriental da antiga Gallaecia, tal e como informan a Cr\u00f3nica Albeldense e a Rotense.\nRamiro I logrou consolidarse no trono sendo a cabeza indiscutible dunha dinast\u00eda que se remonta \u00f3s tempos de Vermudo I o Di\u00e1cono, e que se mantivo por li\u00f1a masculina ata ben entrado o s\u00e9culo XI. A maior\u00eda dos historiadores coinciden en sinalar a importancia para as terras galegas de que o candidato da s\u00faa aristocracia fose o vencedor, as\u00ed Ram\u00f3n Men\u00e9ndez Pidal opinou que \"con Ramiro I foi Galiza quen prevaleceu no seo da monarqu\u00eda\", conclusi\u00f3n parecida \u00e1 que chegou Vicente Risco cando apunta, na s\u00faa \"Historia de Galicia\", que \"a partir de Ramiro I iniciouse un predominio de Galiza no seo do reino occidental\". Ademais, con este monarca iniciouse un estir\u00f3n territorial que parou a finais o s\u00e9culo IX coa integraci\u00f3n das cidades e terras da bac\u00eda do Douro. A partir do reino de Ramiro I recuperouse no reino unha sucesi\u00f3n patrilineal, de pais a fillos.\nConsonte isto, foi o seu fillo herdeiro Ordo\u00f1o I quen accedeu \u00f3 trono \u00e1 morte de Ramiro, no ano 850, \"mortuus est Ranimirus filius Veremudi rex Gallecie et filius eius Ordonius successit in regno\" (\"morto Ramiro, fillo de Vermudo rei de Galiza, sucedeuno o seu fillo Ordo\u00f1o no reino\"), tal e como conta o castel\u00e1n Rodrigo Xim\u00e9nez de Rada no s\u00e9culo XII. Pese \u00e1 brevidade do seu reinado que durou apenas dezaseis anos, foi quen de espallar a s\u00faa autoridade rexia ata Le\u00f3n, Astorga, Tui e Amaia Patricia, segundo as cr\u00f3nicas de Afonso III. Durante o seu reinado, Galiza viuse atacada por unha vaga de incursi\u00f3ns normandas que foron rexeitadas polo conde Pedro. Con Ordo\u00f1o I iniciouse pois, o gran proceso de expansi\u00f3n terrotorial da segunda metade do s\u00e9culo IX, que incorporou gran parte da Galiza meridional no \"Christianorum Regnum\", proxecto de expansi\u00f3n que completou pouco despois o seu fillo Afonso III, neto de Ramiro I.\nO reinado de Afonso III e o neogoticismo (866-910).\nCoa morte de Ordo\u00f1o I no ano 866 iniciaba o seu reinado Afonso III. Con este monarca acadouse unha sensible afirmaci\u00f3n do aparato pol\u00edtico que con tantas dificultades se fora mantendo \u00f3 longo do s\u00e9culo IX. Son dous os acontecementos pol\u00edticos m\u00e1is salientables a destacar durante o seu reinado; por unha parte na segunda metade do s\u00e9culo IX acadouse a incorporaci\u00f3n para os dominios do \"Regnum Christianorum\", dos territorios situados entre Mi\u00f1o e Douro, e pola outra banda a elaboraci\u00f3n dos artefactos ideol\u00f3xicos necesarios para consolidar a s\u00faa lexitimidade pol\u00edtica e os alicerces do nacente estado.\nEste \u00faltimo punto, vai ser a innovaci\u00f3n m\u00e1is importante que leve a cabo o seu reinado, as\u00ed os esforzos de Afonso III por impo\u00f1er a lexitimidade da s\u00faa preminencia pol\u00edtica orient\u00e1ronse a demostrar a existencia dunha li\u00f1a hereditaria precedente ininterrompida non s\u00f3 \u00f3 longo dos s\u00e9culos VIII e IX, sen\u00f3n inclusive remontando ata o ano 711 para entroncar directamente cos reis anteriores, \u00e9 dicir, cos visigodos, dos que as\u00ed lograba ser considerado sucesor natural por herdanza distante. Para tal empresa, foi preciso crear (fose ou non certa) unha secuencia de reis capaz de encher o baleiro hist\u00f3rico do s\u00e9culo VIII, e ademais facelos a eles part\u00edcipes deste mesmo convencemento dos antecedentes visigodos, ideolox\u00eda que recibe o nome de Neogoticismo.\nAfonso III ordenou redactar d\u00faas cr\u00f3nicas: a Albeldense, redactada entre os anos 881 e 883 (da que s\u00f3 se conservan copias realizadas finais do s\u00e9culo X) e a co\u00f1ecida como \"Cr\u00f3nica de Afonso III\", da que existen d\u00faas versi\u00f3ns, a chamada Sebastianense e a Rotense.\nNesta \u00faltima ch\u00e9gase a po\u00f1er en boca de Paio a expresi\u00f3n \"Spes nostra (...) sit Spanie salus et Gotorum gentis exercitus reparatus\" (\"a nosa esperanza de salvar Espa\u00f1a e restaurar o ex\u00e9rcito godo\"). Con este ciclo cron\u00edstico, Afonso III pretendeu facer fincap\u00e9 na baza relixiosa e cristi\u00e1 que compart\u00edan o antigo reino visigodo e a nova monarqu\u00eda nacente na Gallaecia, en contra do poder establecido en C\u00f3rdoba. Estas cr\u00f3nicas fan entroncar persoalmente a Paio con antigos monarcas visigodos, unha estudada e interesada li\u00f1a sucesoria que de calquera xeito ter\u00eda sido a\u00ednda de menor lexitimidade c\u00e1 dos sucesores de Abd al-Aziz ibn Musa \u2014quen casara coa derradeira ra\u00ed\u00f1a visigoda, Exilona\u2014 e polo tanto lex\u00edtimos se\u00f1ores de \"Spania\".\nOs monarcas ovetenses e os seus predecesores, xa que logo, foron considerados intencionadamente polas cr\u00f3nicas afonsinas como restauradores do reino visigodo grazas \u00e1 rebeli\u00f3n iniciada en Asturias, transmit\u00edndose o legado da monarqu\u00eda de Toledo a Oviedo coa axuda da \"provindencia\".\nPor\u00e9n, os indicios hist\u00f3ricos (arqueol\u00f3xicos e documentais) demostran sobexadamente a falsidade desta manipulaci\u00f3n interesada, chegando a rotense a afirmar que \u00f3 mesmo tempo foron repoboadas a propia Asturias e zonas mar\u00edtimas de Galiza, unha irracionalidade que pretend\u00eda presentar un territorio despoboado e baleiro, totalmente afastado da realidade, e adxudicando a s\u00faa restauraci\u00f3n a reis antecesores, que nunca exerceron tal feito. O neogoticismo constitu\u00edu o ingrediente m\u00e1is reco\u00f1ecido das cr\u00f3nicas da \u00e9poca de Afonso III, introducindo un mito duradeiro no tempo, que ser\u00eda, ben por ignorancia ben por interese, considerado como fonte fidedigna por numerosos autores espa\u00f1ois dende o s\u00e9culo XIX.\nTraslado da corte \u00e1 cidade de Le\u00f3n (910).\nA consolidaci\u00f3n da monarqu\u00eda propiciou que no ano 910 os monarcas de Galiza decidisen definitivamente trasladar a s\u00faa corte desde Oviedo ata o antigo campamento romano de \"Legio\" (Le\u00f3n). Esta decisi\u00f3n estivo motivada por diferentes factores econ\u00f3micos, pois \"Legio\", situada no centro do Reino de Galiza, posu\u00eda unha estrat\u00e9xica localizaci\u00f3n preto de Astorga, onde conflu\u00edan d\u00faas importantes rutas; por unha banda, a v\u00eda que un\u00eda a antiga capital sueva, Braga coa cidade francesa de Bordeos, e por outra, a V\u00eda da Prata, que chegaba desde a Spania musulm\u00e1 pasando polas cidades de Sevilla e M\u00e9rida. Con esta nova capital, trat\u00e1base de impulsar os itinerarios da circulaci\u00f3n humana e comercial que conectaban co reino de Francia e co Emirato de C\u00f3rdoba, aproxim\u00e1ndose economicamente a este \u00faltimo de xeito importante.\nCon todo, o motivo m\u00e1is determinante para que os reis de Galiza optasen por un pequeno enclave como \"Legio\" (Le\u00f3n) en troques dunha urbe consolidada como Astorga, foi precisamente que esta \u00faltima se atopaba gobernada desde \u00e9poca sueva por bispos, \u00f3 ser Astorga unha das s\u00e9s episcopais do Reino de Galiza. As\u00ed, o feito de que Le\u00f3n -\u00f3 igual que acontecera con Oviedo- carecese de bispos ou se\u00f1ores feudais que puidesen recortar a autoridade dos monarcas, inclinou a balanza a favor deste antigo asentamento militar romano para asentar a nova corte galaica.\nComo consecuencia do traslado do trono, os reis de toda Galiza deixaron de empregar o t\u00edtulo de \"ovetense\" para se titularen \"legionense\", \u00e9 dicir \"de Legio\", aludindo \u00e1 cidade de \"Legio\" (actual Le\u00f3n), na que reca\u00eda a nova \"sede rexia\". Le\u00f3n, unha cidade estratexicamente \u00fatil situada na Galiza altomedieval como destacaban os propios cristi\u00e1ns \"in civitate que vocitatur Legio, territorio Gallecie\" (na cidade que chaman Le\u00f3n, territorio de Galiza) ou \"in Legione de Galletia\" (en Le\u00f3n de Galiza) e musulm\u00e1ns, convert\u00edase a comezos do s\u00e9culo X na nova capital de Galiza.\nContenda civil (910-984).\nO derrocamento do goberno de Afonso III polos seus fillos no ano 910, foi o preludio dun longo per\u00edodo de inestabilidade pol\u00edtica, na que diferentes facci\u00f3ns da familia real loitaron entre si por obter o goberno da capital, Le\u00f3n, e en xeral de toda Galiza, apoiados por diferentes grupos arisctocr\u00e1ticos territoriais que tentaban impo\u00f1er o seu peso pol\u00edtico na capital e no conxunto do reino. Despois do derrocamento de Afonso III polo seu fillo m\u00e1is vello, Garc\u00eda I de Le\u00f3n, este imp\u00faxose en Le\u00f3n, como rei de toda Galiza, pola s\u00faa banda a aristocracia propiamente galega apoiou a Ordo\u00f1o, fillo segundo de Afonso III e casado con Elvira, e finalmente o terceiro fillo, Froila pasou a gobernar as terras asturianas, \u00e9 dicir, as terras entre o cordal cant\u00e1brico e a costa.\nA relaci\u00f3n entre os irm\u00e1ns foi estritamente feudal, Garc\u00eda gobernou toda Galiza dende Le\u00f3n, o seu irm\u00e1n m\u00e1is novo Ordo\u00f1o rendeulle vasalaxe dende a s\u00faa xurisdici\u00f3n occidental, e Froila a este \u00faltimo, e consecuentemente a Garc\u00eda en \u00faltima instancia. Moitos autores entenden tal exercicio como a creaci\u00f3n dun novo reino, o de Le\u00f3n (por ter a capital nesta cidade), mentres outros ap\u00f3ianse na idea dunha suposta creaci\u00f3n de tres reinos (Galiza, Le\u00f3n e Asturias), con todo o reino nunca deixou de ser o mesmo e baixo a mesma familia real nin perdeu nunca a s\u00faa concepci\u00f3n unitaria, como se manifesta ante a morte de Garc\u00eda (914) herdando o trono seus irm\u00e1ns sucesivamente e con total normalidade, pr\u00e1ctica semellante \u00e1 acontecida pola monarqu\u00eda francesa dos capetos, onde baixo moitos ducados se manti\u00f1a a idea de unidade do reino, como pon de relevo a historia contempor\u00e1nea.\nAs tensi\u00f3ns internas comezaron arredor do ano 924 coa sucesi\u00f3n de Ordo\u00f1o II, producindo grandes rivalidades entre os fillos deste, e o seu irm\u00e1n Froila. Foi a li\u00f1axe de Ordo\u00f1o II a que se logrou impo\u00f1er a Afonso Froilaz, fillo de Froila II, con apoio da aristocracia galega propiamente e navarra, repart\u00edndose de novo os poderes entre os fillos de Ordo\u00f1o II. Ser\u00e1 de novo o irm\u00e1n m\u00e1is vello Sancho Ord\u00f3\u00f1ez, coroado rei en Le\u00f3n, polo tanto rei de toda Galiza, os seus irm\u00e1ns m\u00e1is novos, Afonso e Ramiro exercen como se\u00f1ores feudais en diferentes territorios. Existen diversas interpretaci\u00f3ns sobre a relaci\u00f3n con Afonso IV, quen \u00e1 morte de Sancho Ord\u00f3\u00f1ez no ano 929 pasou a actuar como rei de Galiza e de Le\u00f3n. Afonso IV tomou armas contra o seu irm\u00e1n m\u00e1is novo, Ramiro II \u2014\"Galleciensis rex Ranimirus\"\u2014, quen axudado polos nobres galaicos expulsan a Afonso no ano 931, reinstaurando a estabilidade mon\u00e1rquica en toda Galiza ata o ano 951.\n\u00c1rbitro nesa inestabilidade foi san Rosendo, que mediou entre Ordo\u00f1o IV e Sancho I (\"Gallecie princeps\"), \u00e1mbolos dous coroados en Santiago de Compostela. Resultado dunha desas rebeli\u00f3ns foi a coroaci\u00f3n de Vermudo II (15 de outubro do ano 982), quen acabou por derrotar a Ramiro III, e tomou o trono da cidade de Le\u00f3n unificando novamente \u00e1s diferentes facci\u00f3ns cara \u00f3 ano 985.\nCrise mon\u00e1rquica e hostilidades con Al-Andalus (984-1010).\nVitorioso grazas \u00e1 axuda dos nobres galegos, Le\u00f3n abr\u00eda as portas a Vermudo II no ano 984, dende onde ent\u00f3n gobernar\u00eda toda Galiza, \"Regnante Veremudo rex in Galezia\" (\"reinante o rei Vermudo en Galiza\"). O novo rei apresurouse a ser reco\u00f1ecido como tal por Almanzor, recibindo axuda militar do musulm\u00e1n para facer fronte \u00f3s nobres insurrectos, que coa s\u00faa axuda logrou sufocar. Con todo, a extensa estad\u00eda das forzas musulm\u00e1s no sur do reino levou a Vermudo II a expulsalas por consideralas forzas de ocupaci\u00f3n, rompendo \"de facto\" a alianza con Almanzor. A ruptura desta alianza puxo de manifesto, a incapacidade do rei de afrontar satisfactoriamente a guerra contra o xeneral musulm\u00e1n, lev\u00e1ndoo a perder no ano 987 importantes cidades do sur de Galiza, como Co\u00edmbra e Viseu ademais de sufrir o asalto e saqueo doutras cidades tan influentes como Astorga, Compostela e a mesma Le\u00f3n, v\u00e9ndose forzado Vermudo a aceptar a presenza de gobernantes musulm\u00e1ns en Toro. As campa\u00f1as levadas a cabo por Almanzor entre os anos 987 e 996 cesar\u00edan cunha alianza rexia que se ratificou a paz pola v\u00eda matrimonial. O propio Almanzor casaba cunha filla de Vermudo II \u00f3 se asinar a paz no ano 996, e o rei Abdal\u00e1 de Toledo, cunha irm\u00e1 de Afonso V.\nO reinado de Vermudo II supuxo un forte achegamento \u00f3s intereses galegos, materializ\u00e1ndose isto na crianza do \u00fanico herdeiro, o futuro Afonso V, a s\u00faa educaci\u00f3n foi depositada no poderoso duque galego, Mendo Gundisalviz, o cal significaba depositar o poder en mans deste sector concreto da nobreza, neutralizando as\u00ed a longa hostilidade padecida polos reis de parte dos condes de Castela, mais en absoluto rematou con ela, e finalmente desembocou de forma fatal no reinado e na persoa do seu fillo, Vermudo III. Co reinado de Afonso V, \"Rex Gallitianus\" (\"rei de Galiza\") o reino recuperou a unidade institucional que a monarqu\u00eda galaica perdera \u00f3 longo do s\u00e9culo X, cando numerosos pr\u00edncipes e infantes se proclamaban reis co apoio dos nobres ben en Compostela ben na cidade de Le\u00f3n coa fin de chegar a gobernar toda Galiza, dende Fisterra \u00e1s terras alavesas. No seu curto reinado, Afonso V foi quen de emprender a restauraci\u00f3n de cidades como Le\u00f3n e a reconquista das cidades de Co\u00edmbra e Viseu, que tempo atr\u00e1s conquistara Almanzor. Foi precisamente no asedio desta \u00faltima cidade no ano 1028 onde unha frecha acabou coa vida deste rei, herdando o trono o seu fillo Vermudo III con tan s\u00f3 once anos de idade.\nConflitividade entre os reinos de Galiza e Navarra (1010-1037).\nO casamento do rei de Navarra, Sancho Garc\u00e9s III coa condesa castel\u00e1, Munia S\u00e1nchez no ano 1010 propiciou a apartir desta data, unha importante conflitividade entre o monarca galego Vermudo III e o navarro, pois se ben o condado de Castela e os seus condes serv\u00edan vasalaxe \u00f3s monarcas de Galiza, o matrimonio de Sancho con Munia semellaba lexitimar o navarro para exercer demandas de soberan\u00eda sobre Castela, ou cando menos para intervir de facto nese territorio oriental sito entre os r\u00edos Araduey e Pisuerga, xa nos conf\u00edns da Galiza do s\u00e9culo XI (\"finibus Galliciensium usque ad fluvium Pisorga\").\nO feito de que Sancho Garc\u00e9s estivera tan ligado \u00f3 condado de Castela propiciaba que na documentaci\u00f3n figure cun dominio rexio sobre Castela, sen por iso cuestionar a superioridade de Vermudo III, aludindo a el como \"imperator domnus Veremudus in Gallecia\"\", \u00e9 dicir, \"emperador don Vermudo en Galiza\". Por\u00e9n, todo isto supu\u00f1a unha situaci\u00f3n indiscutiblemente ambigua e propensa \u00f3 litixio. \nAs complicadas relaci\u00f3ns entr\u00e1mbolos reinos semellaban chegar a unha ef\u00e9mera tregua co casamento da irm\u00e1 de Vermudo III, Sancha co conde Garc\u00eda S\u00e1nchez de Castela, cu\u00f1ado do rei navarro Sancho Garc\u00e9s III, voda que se \u00eda celebrar no ano 1029. Mais d\u00edas antes das nupcias o castel\u00e1n \u00e9 asasinado na cidade de Le\u00f3n pola casa de Vela, opo\u00f1entes a calquera enlace que significara o achegamento entre a monarqu\u00eda galega e os condes castel\u00e1ns.\n\u00c1 morte de Garc\u00eda S\u00e1nchez, a s\u00faa irm\u00e1 Munia asume o total control do condado de Castela, e propicia que o rei navarro inicie ent\u00f3n a directa intervenci\u00f3n en Castela, asumindo a titulaci\u00f3n sobre esa zona. As\u00ed no ano 1034, en efecto o navarro chega a presentarse na cidade de Le\u00f3n como rei, obrigando a Vermudo a retirarse \u00f3s territorios da Galiza actual onde contaba con s\u00f3lidos apoios, mais retorna \u00f3 ano seguinte mantendo a dignidade rexia sobre a capital galaica (Le\u00f3n).\nNo ano 1032, Vermudo III, nun derradeiro esforzo diplom\u00e1tico, conseguiu enlazar matrimonialmente \u00e1 s\u00faa irm\u00e1 Sancha \"filiam Adefonsi Galliciensis regis\" (\"filla de Afonso, rei de Galiza\") con Fernando S\u00e1nchez, segundo fillo de Sancho Garc\u00e9s III, e futuro Fernando I.\nA morte de Sancho non supuxo a fin das disputas. O seu fillo m\u00e1is vello, Garc\u00eda III de Navarra, quen herdou o trono de Pamplona, continuou a empregar a titulaci\u00f3n rexia sobre Castela como se este fose un condado navarro. Pola s\u00faa parte, o seu irm\u00e1n m\u00e1is novo Fernando, casado con Sancha, herdou o condado de Castela e tam\u00e9n a formal vasalaxe feudal a Le\u00f3n, e \u00f3 seu cu\u00f1ado, Vermudo III. Con todo, a lexitimidade de \u00e1mbolos reinos sobre Castela parec\u00eda estar aberta tanto a Pamplona como a Le\u00f3n, e as\u00ed no ano 1037 os dous irm\u00e1ns navarros, Garc\u00eda III e Fernando S\u00e1nchez, pres\u00e9ntanlle batalla a Vermudo III, onde este \u00faltimo morreu presumiblemente por ter liderado a primeira fileira da carga de cabaler\u00eda.\nPlena Idade Media (s\u00e9culos XI \u00f3 XII).\nFragmentaci\u00f3n pol\u00edtica do reino (1065).\nCoa morte de Vermudo III, o trono de Galiza recaeu na irm\u00e1 Sancha que por dereito sucesorio herdaba todo o reino, conseguindo o seu marido navarro, Fernando, ser coroado como rei consorte de Galiza (\"domus Fernandus princeps super omnem Galletiam\"), gobernando dende a cidade de Le\u00f3n. Ambos conseguiron non s\u00f3 manter o territorio herdado sen\u00f3n tam\u00e9n amplialo, recuperando algunhas cidades perdidas como a importante Co\u00edmbra, que volv\u00eda render vasalaxe \u00f3s reis galegos, pese a que o seu gobernador fose musulm\u00e1n.\nA morte do rei Fernando I en 1065 supuxo un novo conflito interno, pois no canto de recaer a coroa nun \u00fanico herdeiro, o goberno foi disputado polos seus tres fillos maiores, que pasaron a gobernar autonomamente os territorios nos que conseguiran establecer relaci\u00f3ns familiares. Se ben \u00e9 verdade que parte da historiograf\u00eda considera tal feito como un repartimento xa predisposto por Fernando I antes da s\u00faa morte, a titulaci\u00f3n de Sancha como ra\u00ed\u00f1a a\u00ednda, e a ausencia de calquera documento de repartimento feito por Fernando I ou Sancha induce a pensar que non existiu tal. Anos m\u00e1is tarde, cada un dos tres fillos aparec\u00eda gobernando diferentes territorios en calidade de reis, as\u00ed o maior, Sancho II dominou as terras orientais, o condado de Castela \"grosso modo\", Afonso VI a capital, Le\u00f3n, e as s\u00faas terras pr\u00f3ximas as\u00ed como Asturias, o terceiro Garc\u00eda II herdou as terras galegas entre Co\u00edmbra e o cabo Ortegal. A\u00ednda que esta situaci\u00f3n tivo por consecuencia a fragmentaci\u00f3n pol\u00edtica do Reino de Galiza, \"Galiza\" seguiu sendo o termo que se empregue para denominar o conxunto destas terras.\nGarc\u00eda II restaurou as s\u00e9s de Tui e Braga (a antiga metr\u00f3pole sueva), e venceu varios conatos de anexi\u00f3n, pero finalmente foi derrotado polos ex\u00e9rcitos dos seus irm\u00e1ns Sancho II de Castela e Afonso VI en 1071, que o encarceraron no Castelo de Luna (Le\u00f3n) sendo prisioneiro ata a s\u00faa morte no ano 1090. Os irm\u00e1ns de Garc\u00eda II asinar\u00edan xa no ano 1071 co t\u00edtulo de reis de Galiza na documentaci\u00f3n galega do momento. Garc\u00eda morreu no marzal de 1090 na prisi\u00f3n do castelo, e sempre se lle reco\u00f1eceu a dignidade real.\nEsta nova situaci\u00f3n non se acadou sen resistencias, pois Garc\u00eda II contaba con nobres leais que se opuxeron \u00e1 usurpaci\u00f3n de Afonso VI, tales como o conde Rodrigo Ov\u00e9quiz que encabezou unha rebeli\u00f3n no ano 1080 abertamente respaldada polo bispo de Santiago Diego P\u00e1ez. Este foi finalmente deposto no Concilio de Husillos (1088), e entre os motivos de tal deposici\u00f3n c\u00edtase un presunto intento de concertar un acordo con Guillerme o Conquistador, rei de Inglaterra.\nPor\u00e9n, o obxectivo real segundo alg\u00fans historiadores poder\u00eda ser liberar a Garc\u00eda e casalo cunha filla de Guillerme.\nTras a morte de Garc\u00eda II en prisi\u00f3n, en 1096 Afonso VI dividiu o territorio galego en dous condados, un correspondente \u00e1s terras galegas e o outro \u00e1s portuguesas que doou a Henrique de Borgo\u00f1a, pai do primeiro rei de Portugal Afonso Henriques.\nO nacemento do Reino de Portugal (1128-1179).\nNo ano 1091 a princesa Urraca, filla do rei Afonso VI casou con Raimundo de Borgo\u00f1a un importante nobre borgo\u00f1\u00f3n, fillo de Guillerme I de Borgo\u00f1a e que asistira como cruzado para loitar contra os almor\u00e1bides. As vitorias militares do borgo\u00f1\u00f3n e a altura das s\u00faas relaci\u00f3ns familiares en Europa propiciaron a conveniencia do enlace matrimonial, \u00f3 que Afonso VI outorgou unha importante dote: o goberno das terras galegas, dende o Ortegal ata Co\u00edmbra, co t\u00edtulo de condes tanto a Raimundo como a Urraca. Dous anos m\u00e1is tarde, en 1093, outro cruzado franc\u00e9s Henrique de Borgo\u00f1a, neto do duque Roberto I, tomaba a man da filla m\u00e1is nova de Afonso VI, Tareixa de Le\u00f3n recibindo o goberno do Condado de Portugal as\u00ed como o de Co\u00edmbra, fundado o de Portucale no ano 868 polo nobre galego Vimara P\u00e9rez e que comprend\u00eda as terras situadas entre os r\u00edos Mi\u00f1o e Douro. Artell\u00e1base deste xeito, unha complexa rede de relaci\u00f3ns feudais; por unha parte o rei Afonso VI, que gobernaba toda a Galiza e Toledo, recib\u00eda vasalaxe feudal de Raimundo e Urraca que gobernaban as terras galegas dende Ortegal ata Co\u00edmbra, estes \u00e1 s\u00faa vez recib\u00edana de Tareixa e Henrique de Borgo\u00f1a.\nAs constantes derrotas sufridas ante os almor\u00e1bides e o crecente descontento do rei coa pol\u00edtica administrativa do seu xenro Raimundo, levaron a Afonso VI a retirar os dereitos feudais que este e Urraca ti\u00f1an sobre o Condado Portucalense, equiparando o dominio destes \u00f3 de Henrique e Tareixa. As\u00ed pois, a\u00ednda que o Condado Portucalense segu\u00eda a formar parte de Galiza, na pr\u00e1ctica os seus condes deixaban de servir vasalaxe a Raimundo de Borgo\u00f1a e Urraca, para prestar vasalaxe directamente \u00f3 rei de toda Galiza, Afonso VI, provocando certo descontento entre a nobreza galega \u00f3 norte do r\u00edo Mi\u00f1o.\n\u00c1 morte de Henrique no ano 1112 sucedeulle a vi\u00fava deste, Tareixa, no goberno dos dous condados durante a menoridade do seu fillo Afonso Henriques. Form\u00e1banse d\u00faas tendencias, a de achegamento \u00e1 pol\u00edtica com\u00fan galega, co novo rei, Afonso Raim\u00fandez, ou o mantemento dun forte poder condal con aspiraci\u00f3ns \u00e1 proclamaci\u00f3n real do herdeiro condal. O ascenso de Compostela a condici\u00f3n de metropolitana en detrimento da hist\u00f3rica Braga e a tendencia de achegamento de Tareixa \u00e1 pol\u00edtica \u00f3 norte do Mi\u00f1o materializado no casamento con Fernando P\u00e9rez de Traba precipitaron os acontecementos no condado de Portugal. O arcebispo de Braga \u2014arrebatado das reliquias de san Froitoso polo mesmo Xelm\u00edrez en 1102\u2014 e os grandes arist\u00f3cratas portugueses \u2014interesados nun maior poder territorial\u2014 foron os principais valedores das pretensi\u00f3n reais de Afonso Henriques. Ante tal situaci\u00f3n o rei galego Afonso VII viaxou a Portugal siti\u00e1ndoo en Guimar\u00e3es, ata conseguir a s\u00faa promesa de fidelidade, que finalmente lle comunicou Egas Mu\u00f1iz.\nMeses m\u00e1is tarde, en 1128, e ante o incumprimento de Afonso Henriques, \"o p\u00e9rfido galego, se\u00f1or de Co\u00edmbra\" \u2014como lle denomina o cronista Ibn Sahib al-Salah\u2014, as tropas de Tareixa e Fernando P\u00e9rez de Traba libran a batalla de San Mamede en 1128, de onde as tropas portucalenses saen vitoriosas. A morte de Tareixa, e a batalla de Ourique contra os musulm\u00e1ns consolidan finalmente o condado como reino en 1139, torn\u00e1ndose Afonso Henriques no rei Afonso I de Portugal, reco\u00f1ecido polo seu curm\u00e1n Afonso VII (pese as tensi\u00f3ns pasadas, como a invasi\u00f3n de Tui por Afonso Henriques en 1137, finalizada ap\u00f3s a sinatura do Tratado de Tui) e a independencia de Portugal reco\u00f1ecida por Castela no Tratado de Zamora en 1143. Finalmente, o reco\u00f1ecemento formal do Reino de Portugal \u00e9 obtido no ano 1179, coa sanci\u00f3n do papa Alexandre III mediante a bula \"Manifestis Probatum\".\nNac\u00eda ent\u00f3n un reino que, formando o seu territorio parte da Gallaecia dende o Imperio Romano, e tendo albergado incluso a capital do reino (Braga) durante moito tempo, adquir\u00eda a partir de agora a s\u00faa propia personalidade precisamente na medida en que se diferenciaba da monarqu\u00eda galego-leonesa, cuxos l\u00edderes radicaban en Le\u00f3n e Compostela.\nA Era Compostel\u00e1 (1111-1230).\nO 17 de setembro de 1111 a nobreza galega liderada polo conde de Traba e Diego Xelm\u00edrez coroan en Santiago de Compostela o fillo de Urraca e Raimundo, Afonso Raim\u00fandez, como rei \u2014temorosos de que no novo matrimonio entre Urraca e Afonso de Arag\u00f3n houbese descendencia: algo que vir\u00eda coutar os seus proxectos pol\u00edticos e, as\u00ed mesmo, os dereitos do futuro emperador, como lex\u00edtimo sucesor de Afonso VI\u2014 sendo o futuro Afonso VII de Le\u00f3n e Castela no c\u00f3mputo espa\u00f1ol. Sosti\u00f1a o novo rei a forza militar do bispo compostel\u00e1n e a do conde Pedro Froilaz de Traba, que fora o seu protector e titor durante toda a s\u00faa infancia. O sentido da coroaci\u00f3n foi preservar o dereitos do fillo de Raimundo de Borgo\u00f1a sobre o Reino de Galiza, nun momento en que Urraca, xa vi\u00fava, entregaba de facto Castela e Le\u00f3n \u00f3 seu novo home Afonso o Batallador de Navarra e Arag\u00f3n. O certo \u00e9 que nun primeiro momento a cerimonia compostel\u00e1 tivo moito m\u00e1is de simb\u00f3lica ca de efectiva, tanto \u00e9 as\u00ed que Xelm\u00edrez, Pedro Froilaz e outros nobres galegos se dirixiron posteriormente a Le\u00f3n para entronizar na sede rexia a Afonso Raim\u00fandez. No cami\u00f1o, no lugar concreto de Viadangos, preto de Astorga, sa\u00edulles \u00f3 paso Afonso o Batallador, presentando batalla e frustrando os plans da nobreza galega. Ata a maior\u00eda de idade de Afonso VII, e a morte da s\u00faa nai, todo o conxunto noroccidental vai vivir unha etapa de convulsi\u00f3n con frecuentes alianzas e contraalianzas entre nai e fillo e a\u00ednda entre esta e o seu esposo aragon\u00e9s, con Diego Xelm\u00edrez sempre presente nelas.\nNeste clima de guerra e aproveitando que Calisto II, t\u00edo do rei de Galiza, chega \u00f3 papado, Xelm\u00edrez conseguiu o arcebispado para Santiago de Compostela (1120). As pretensi\u00f3ns do bispo eran que Compostela fose reco\u00f1ecida como igrexa metropolitana de Galiza, contra os dereitos tradicionais de ostentaba Braga dende os tempos de san Marti\u00f1o de Dumio. Calisto II non pod\u00eda aceptar tanto, decidindo finalmente crear unha nova xurisdici\u00f3n que supu\u00f1a unha anomal\u00eda no poder\u00edo eclesi\u00e1stico peninsular e que, ademais, exerc\u00eda o seu poder non sobre os territorios galegos en que estaba localizada xeograficamente, sen\u00f3n na antiga xurisdici\u00f3n de M\u00e9rida (Estremadura actual e terras \u00f3 sur do r\u00edo Douro).\nBraga ficaba as\u00ed rodeada pola xurisdici\u00f3n de Compostela e, perante este perigo, conv\u00e9rtese no centro do movemento independentista do Condado de Portugal. En 1128 o l\u00edder da nobreza galega Fernando P\u00e9rez de Traba e Tareixa de Portugal que despregaban un poder aut\u00f3nomo no espazo galaico-portugu\u00e9s son vencidos polo fillo da \u00faltima, Afonso Henriques. Este ser\u00eda o xermolo do futuro Reino de Portugal separado xa do resto de Galiza. \u00c1 s\u00faa morte, Afonso VII dividiu os seus reinos (1156), cedendo Galiza e Le\u00f3n a Fernando II, quen vi\u00f1a usando o t\u00edtulo de \"Rei de Galiza\" cando menos dende 1152. Deste xeito, o novo monarca herdou a maior parte da estrutura estatal de seu pai, isto \u00e9, os mellores escrib\u00e1ns e notarios, as\u00ed como o propio mordomo real Ponce de Cabreira.\nFernando II fai unha pol\u00edtica de concesi\u00f3n de cartas-p\u00f3boas, que xa iniciara o seu pai e funda entre outras, as vilas de Padr\u00f3n, Ribadavia, Noia e Pontevedra tam\u00e9n deu un pulo fundamental \u00e1 catedral de Santiago de Compostela. O seu fillo Afonso VIII mantivo a mesma pol\u00edtica fundando \u00f3 longo da costa vilas como Betanzos, A Coru\u00f1a, Baiona, Ferrol e Neda.\nEstas vilas \"de reguengo\" (dependentes directamente do rei) supuxeron unha verdadeira revoluci\u00f3n na estrutura social da \u00e9poca porque, por unha banda, inauguran a diversificaci\u00f3n econ\u00f3mica, rachando coa autarqu\u00eda dos s\u00e9culos anteriores e facilitando o desenvolvemento das actividades pesqueiras e preindustriais orientadas \u00e1 elaboraci\u00f3n de materias primas, peixe salgado sobre todo, que se comercializa a trav\u00e9s dos portos, pola outra banda, serven para consolidar socialmente unha serie de \"li\u00f1axes\" ou \"casas\" que te\u00f1en na s\u00faa orixe \u00f3s segundos da gran nobreza e \u00e1 fidalgu\u00eda local, que se reparten os cargos municipais e administrativos (alcaldes, rexedores, xu\u00edces, meiri\u00f1os). Cr\u00e9ase as\u00ed unha protoburgues\u00eda no reino que mesmo chega a introducir nos mosteiros rurais os seus membros: priores de nome e fidalgos de vocaci\u00f3n, m\u00e1is preocupados polos intereses das s\u00faas casas que polos ideais mon\u00e1sticos. \u00c9 unha pol\u00edtica de fortalecemento do elemento urbano fronte \u00e1 gran nobreza.\nTam\u00e9n se produce, \u00f3 longo deste s\u00e9culo, un r\u00e1pido crecemento da poboaci\u00f3n que, no medio rural, se traduce en m\u00e1is brazos para traballaren a terra e, como consecuencia, \u00e1brense novos espazos e colon\u00edzanse e \u00e1ranse terras virxes baixo a direcci\u00f3n dos grandes mosteiros. Isto, unido \u00e1 mellora dos aparellos de labranza e \u00f3 perfeccionamento dos sistemas de cultivo, permitiu xerar un aumento da produtividade que vai repercutir no nivel de vida. O repartimento desa maior produtividade entre os labregos e os se\u00f1ores realiz\u00e1base mediante o establecemento dos foros.\nAs transformaci\u00f3n econ\u00f3micas e sociais carrexaron cambios profundos na mentalidade, inici\u00e1ndose nas vilas unha renovaci\u00f3n relixiosa de man das ordes mendicantes, sobre todo dos franciscanos, que tra\u00edan xermolos de reformas sociais.\nCon estes monarcas o centro vital dos reinos foi loxicamente, Compostela, capital do Reino de Galiza, o seu esplendor ficou perpetuado polo mestre Mateu no granito da catedral de Santiago de Compostela e, sobre todo, no P\u00f3rtico da Gloria e Prater\u00edas. Da prosperidade do reino dan fe tam\u00e9n as innumerables construci\u00f3ns rom\u00e1nicas que a\u00ednda salfiren Galiza. A outro nivel menos visible, a cultura galega refl\u00edctese na creaci\u00f3n literaria, que ficou plasmada por unha banda na redacci\u00f3n da \"Historia Compostel\u00e1\" e do \"C\u00f3dice Calixtino\".\nA fin da monarqu\u00eda galego-leonesa (1230).\nAta comezos do s\u00e9culo XIII, os reinos cristi\u00e1ns peninsulares anexion\u00e1banse mediante o casamento ou a herdanza baixo a persoa dun rei. Finado ou deposto o rei estes partill\u00e1banse entre os diferentes herdeiros de xeito que garantiran a s\u00faa independencia. No caso dos monarcas galegos o dereito de herdanza era indistinto para homes e para mulleres.\nNo caso do rei Afonso IX, este casara d\u00faas veces. Do seu primeiro matrimonio coa princesa Tareixa de Portugal tivo un fillo, Fernando, que morreu prematuramente no ano 1214, as\u00ed como d\u00faas fillas, Sancha e Aldonza. No segundo casamento casou con Berenguela de Castela, coa que tivo catro fillos; Fernando, Afonso, Costanza e Berenguela. Para manter a independencia dos reinos de Galiza e Le\u00f3n, Afonso IX no seu testamento aplicou o dereito galego de herdanza, que igualaba na sucesi\u00f3n a homes e mulleres, deixando a Aldonza coma futura ra\u00ed\u00f1a de Galiza e a Sancha como futura ra\u00ed\u00f1a de Le\u00f3n. Por\u00e9n, Fernando de Castela, primox\u00e9nito do seu segundo casamento que xa era rei de Castela pola renuncia \u00f3 trono da s\u00faa nai, a castel\u00e1 Berenguela, ambicionaba espallar a s\u00faa autoridade rexia non s\u00f3 en Castela, sen\u00f3n tam\u00e9n en Galiza e Le\u00f3n. Logo, Aldonza e Sancha contaron co masivo apoio da nobreza e igrexa galega, ag\u00e1s os bispos de Lugo e Mondo\u00f1edo.\nMalia todo, o reino de Le\u00f3n, m\u00e1is unido xeograficamente \u00f3 Reino de Castela, preferiu a uni\u00f3n pol\u00edtica con esta. Berenguela, nai de Fernando de Castela, consegue o apoio de Sancho II de Portugal para impedir que Galiza e Le\u00f3n se convertan novamente en reinos independentes, e ambos apertan a Tareixa de Portugal, primeira muller de Afonso VIII para forzar a Aldonza e Sancha a renunciar o seu dereito lex\u00edtimo de herdanza. Finalmente, as infantas renuncian o trono e Fernando III consegue o trono de Galiza e Le\u00f3n, que a\u00ednda de conservar o seu t\u00edtulo real pasan a ser gobernadas dende Castela.\nCrise da Baixa Idade Media (s\u00e9culos XII \u00f3 XV).\nGaliza e a coroa de Castela.\nA imposici\u00f3n de Fernando III como herdeiro sobre os reinos de Galiza e Le\u00f3n, supuxo o comezo dunha etapa de decadencia e unha negativa evoluci\u00f3n dos intereses xerais do reino, sendo a nobreza condal galega e os concellos dos burgos galegos os grandes prexudicados. Apartados do alto nivel das decisi\u00f3ns dunha Corte radicada en Castela, Galiza pasaba de n\u00facleo a periferia dunha coroa gobernada por castel\u00e1ns.\nCon todo, a asociaci\u00f3n pol\u00edtica da coroa castel\u00e1 (Castela-Toledo) e a leonesa (Galiza-Le\u00f3n) segu\u00eda a ser na persoa do rei pois ambas coroas manti\u00f1an as s\u00faas peculiaridades institucionais, as\u00ed en Galiza-Le\u00f3n mant\u00edvose como c\u00f3digo legal o \"Liber Iudicium\" \u2014\u00f3 contrario que aconteceu na coroa de Castela\u2014, mesmo cando os asuntos eran xulgados pola Corte estes despach\u00e1banse de acordo co c\u00f3digo vixente en cada coroa.\nCo reinado de Fernando III (1230-1254) o centro de poder pol\u00edtico do Reino de Galiza trasl\u00e1dase a Castela, a corte real abandona Compostela e in\u00edciase unha pol\u00edtica de tendencia centralizadora. Galiza contin\u00faa a ser monoling\u00fce e toda a s\u00faa documentaci\u00f3n p\u00fablica est\u00e1 redactada na lingua do reino, o galego, a\u00ednda que a partir de agora os documentos que cheguen da Corte vir\u00e1n redactados en castel\u00e1n. A pol\u00edtica centralizadora de Fernando III mantense durante o reinado do seu fillo Afonso X, que introduce por vez primeira un representante xudicial do Reino no goberno de Compostela, e pouco m\u00e1is tarde entregar\u00e1 a s\u00e9 compostel\u00e1 a un arcebispo de Valladolid, comezando un proceso que rematar\u00e1 por trocar os bispos galegos por funcionarios de Castela.\nNon obstante, a pesar deste feito, o certo \u00e9 que \u00f3 longo de todo o per\u00edodo medieval, e ata a chegada \u00f3 poder dos Reis Cat\u00f3licos, os nobres galegos seguiron a vivir nun estado de pr\u00e1ctica semiindependencia con respecto da coroa castel\u00e1.\nO rei Xo\u00e1n de Galiza, Le\u00f3n e Sevilla.\nNeto de Fernando III e fillo de Afonso X, o infante Xo\u00e1n axudado polo rei Din\u00eds de Portugal, aspirou \u00e1 coroa en canto morreu seu pai en 1284, fronte \u00e1 usurpaci\u00f3n violenta perpetrada polo seu irm\u00e1n Sancho IV de Le\u00f3n. Acheg\u00e1base o momento dunha maior confluencia pol\u00edtica dos reinos de Galiza, Le\u00f3n e Portugal.\nXo\u00e1n erixiuse en cabeza de importantes grupos nobiliarios, con solidez dabondo para ser proclamado no ano 1296 como rei de Galiza e Le\u00f3n, tras un acordo de divisi\u00f3n dos reinos pactado polos grupos nobiliarios; o nomeamento rexio conf\u00edrmase a continuaci\u00f3n en Sahag\u00fan, ampliando ademais o reino de Sevilla, tradicionalmente vencellado a Galiza dende finais de s\u00e9culo XI. Coa s\u00faa proclamaci\u00f3n espertaba despois de sesenta e seis anos, a primeira das ocasi\u00f3ns para que Galiza e Le\u00f3n configurasen un espazo pol\u00edtico propio e diferenciado de Castela. Unha alternativa que a m\u00e1is alta nobreza galega apoiar\u00e1 ata finais do s\u00e9culo XIV. A implicaci\u00f3n da alta nobreza galega no proxecto restaurador da independencia pol\u00edtica do reino, patent\u00edzase na adscrici\u00f3n \u00f3 seu partido da m\u00e1xima representaci\u00f3n pol\u00edtica vixente en Galiza, o Adiantado Maior do Reino, posto que ostentaba o poeta-almirante e se\u00f1or de Rianxo Paio G\u00f3mez Chari\u00f1o, asasinado pouco tempo despois por Rui P\u00e9rez Tenorio, unha perda inestimable para a causa de Xo\u00e1n.\nSuceder\u00eda a G\u00f3mez Chari\u00f1o, Fernando Ruiz de Castro, herdeiro da casa de Traba, que adoptaba id\u00e9ntica posici\u00f3n \u00e1 do seu antecesor na restauraci\u00f3n dunha independencia respecto a Castela, favorecendo a Xo\u00e1n e iniciando a activa belixerancia desa familia a favor do achegamento a Portugal durante todas as etapas de conflitividade do s\u00e9culo XIV.\nDurante cinco anos mant\u00edvose a situaci\u00f3n f\u00e1ctica de separaci\u00f3n, sempre baixo unha constante inestabilidade pol\u00edtica e militar, pois a coroaci\u00f3n de Xo\u00e1n I bat\u00eda coa oposici\u00f3n de poderosos sectores sociais e coa resistencia decidida do bando de Mar\u00eda de Molina, apoiado este pola alta aristocracia castel\u00e1 que non desexaba perder o control sobre os territorios galegos e leoneses, e co apoio de parte do alto clero galego que prefer\u00eda un poder mon\u00e1rquico for\u00e1neo e distante.\nForzado polas circunstancias adversas, o rei Xo\u00e1n I renunciaba finalmente no ano 1301 \u00e1 causa soberanista, confirm\u00e1ndose a reunificaci\u00f3n dos reinos de Galiza-Le\u00f3n con Castela-Toledo.\nGaliza e a primeira guerra civil de Castela (1366-1369).\nApenas pasaran 50 anos dos \u00faltimos disturbios nobiliarios, cando o Reino de Galiza volv\u00eda a se atopar no centro dun novo conflito sucesorio de dimensi\u00f3ns internacionais, esta vez polo goberno da coroa de Castela, disputada entre o propio rei Pedro I, e o seu medio irm\u00e1n Henrique, conde de Trast\u00e1mara, no contexto da guerra dos Cen Anos. A pesar das disputas de car\u00e1cter familiar, en verdade o conflito fratricida que durou entre os anos 1366 e 1369, ti\u00f1a a s\u00faa orixe na pol\u00edtica de Pedro I que buscaba acrecentar o poder mon\u00e1rquico as\u00ed como ampliar os dereitos dos gobernos das cidades e dos concellos. Isto ti\u00f1a por consecuencia o recorte do poder das grandes familias (maiormente castel\u00e1s) coma os Pimentel, Ponce de Le\u00f3n, os Guzm\u00e1n, os Mendoza, os Fern\u00e1ndez de C\u00f3rdoba e os \u00c1lvarez de Toledo entre outras, e que a partir dese momento tentar\u00edan destronar a Pedro I.\nHenrique, fillo extramatrimonial de Afonso XI de Castela e medio irm\u00e1n de Pedro I soubo aproveitar este descontento dos grandes grupos nobiliarios para iniciar unha guerra contra Pedro I, apoiado nos inimigos deste, tales como Pedro IV de Arag\u00f3n (con quen Pedro I estaba en guerra) e as compa\u00f1\u00edas de mercenarios comandadas por Bertrand Du Guesclin. Os concellos e a maior parte dos nobres do Reino de Galiza van ser nesta guerra o principal basti\u00f3n de Pedro I, moi ligado a Galiza a trav\u00e9s da familia Castro. As m\u00e1ximas autoridades do reino tales como Fernando Ruiz de Castro, Pertegueiro Maior de Santiago, o Adiantado maior do Reino de Galiza, Sueiro Eans de Parada, as\u00ed como outros arist\u00f3cratas; Xo\u00e1n Fern\u00e1ndez de Andeiro, Men Rodr\u00edgues de Seabra ou Fern\u00e1n Peres de Deza, van ser os principais defensores do monarca \"lex\u00edtimo\".\nA\u00ednda que a vitoria de Pedro en N\u00e1jera (1367) prev\u00eda a fin da guerra grazas ao apoio do pr\u00edncipe ingl\u00e9s Eduardo de Woodstock, a quen Pedro prometeu facer rei de Galiza o seu fillo Eduardo dun ano de idade, a entrada neste conflito de Carlos V de Francia (inimigo de Inglaterra e polo tanto tam\u00e9n de Pedro I) desestabilizou os acontecementos. A captura de Pedro I durante a batalla de Montiel e o seu asasinato en 1369 supu\u00f1an a fin da guerra en Castela, mais non no Reino de Galiza que se manti\u00f1a independente do novo rei, Henrique de Trast\u00e1mara.\nApoio de Fernando I de Portugal \u00e1 causa galega.\nA morte de Pedro I en 1369 supuxo o triunfo da aristocracia castel\u00e1 m\u00e1is ambiciosa, a mesma que foi recompensada economicamente por Henrique de Trast\u00e1mara. Non obstante, malia que Henrique pretend\u00eda facerse co goberno de toda a coroa de Castela, a maior parte dos nobres galegos non o reco\u00f1eceron como tal e co benepl\u00e1cito dos municipios do reino, reco\u00f1eceron como rei a Fernando I de Portugal no ano 1369, asegur\u00e1ndolle os seus partidarios galegos \"que levamtariam voz por elle (...) e que lhe dariam as villas e o re\u00e7eberiam por senhor, fazemdolhe dellas menagem\". Prod\u00facese por un curto espazo de tempo a culminaci\u00f3n pr\u00e1ctica da repetida tendencia de aproximaci\u00f3n entre Galiza e Portugal propugnada por influentes grupos sociais galegos e activa dende hab\u00eda tempo.\nAcompa\u00f1ado dende Portugal por importantes partidarios nobres da causa lexitimista, significados representantes da nobreza galega, entre eles Fernando Ruiz de Castro, conde de Trast\u00e1mara, o cabaleiro e se\u00f1or de Salvaterra, Alvar Peres de Castro e Nuno Rodrigues Freire de Andrade, mestre da orde portuguesa de Cristo. \u00c1 s\u00faa entrada no Reino de Galiza foi triunfal e aclamado nas cidades: \"os da villa o sairom todos a re\u00e7eber\".\nAs medidas de goberno de Fernando I de Portugal como rei de Galiza pasaron polas fortificaci\u00f3n estrat\u00e9xicas de prazas como Tui e Baiona entre outras, a liberaci\u00f3n do tr\u00e1fico comercial entre os seus dous reinos (Galiza e Portugal), as\u00ed coma o abastecemento de alimentos \u00e1s poboaci\u00f3ns galegas minguadas pola guerra (\"Carregar em Lisboa navios e cevada e vinhos, que levassem todo a aquelle logar para seer bastecido\"). Asemade, Fernando I realizou disposici\u00f3ns en materia monetaria, para o que \"mandou fazer moeda de seus sinais d\u00b4ouro e prata, asii (...) na Crunha e em Tuy\", testemu\u00f1ando as Cortes de Lisboa do ano 1371 a validez das moedas co seu selo, indistintamente no Reino de Galiza coma no de Portugal.\nCon todo, e pese o \u00e9xito inicial, a presenza do monarca portugu\u00e9s no reino foi curta. Henrique de Trast\u00e1mara, axudado polos mercenarios das Compa\u00f1\u00edas Brancas francesas organizou unha dura contraofensiva en Portugal que obrigou a Fernando I a defender o reino luso, fac\u00e9ndose Henrique deste xeito co goberno de Galiza ata a chegada do ex\u00e9rcito ingl\u00e9s do Duque de Lancaster pouco tempo despois.\nO duque de Lancaster, rei de Galiza.\nTan s\u00f3 dous anos despois de que Fernando I de Portugal renunciara \u00e1s s\u00faas pretensi\u00f3ns no Reino de Galiza, apenas uns anos despois da ocupaci\u00f3n de Tui por Pedro Ru\u00edz Sarmiento y Velasco en nome do futuro rei Henrique de Trast\u00e1mara e mant\u00e9ndose a\u00ednda A Coru\u00f1a fiel a Portugal, Xo\u00e1n Fern\u00e1ndez de Andeiro culminaba as xesti\u00f3ns con Inglaterra. Asin\u00e1base o 10 de xullo de 1372 un tratado polo cal Costanza, filla do rei Pedro I de Castela \u2014asasinado este por Henrique de Trast\u00e1mara\u2014, reclamaba o seu dereito lex\u00edtimo como sucesora ante este \u00faltimo.\nAs\u00ed foi que o marido de Costanza, Xo\u00e1n de Gante, duque de Lancaster e fillo do rei Eduardo III de Inglaterra adoptou os t\u00edtulos reais lex\u00edtimos da s\u00faa muller (rei de Galiza, Le\u00f3n, Castela etc.) dispo\u00f1\u00e9ndose a facelos efectivos.\nA primeira tentativa frustrouse cando a s\u00faa expedici\u00f3n houbo de se desviar, no Poitou, cara \u00e1 cidade de Thouars, urxida pola guerra dos Cen Anos en Francia. O 25 de xullo do ano 1386, apoiado pola bula papal de Urbano IV que lle conced\u00eda o dereito \u00e1 coroa de Castela, Xo\u00e1n de Gante desembarca na Pescar\u00eda da Coru\u00f1a, mais sen afrontar o asalto da cidade amurallada. Establec\u00e9ronse ent\u00f3n rendici\u00f3ns segundo as cales a cidade da Coru\u00f1a compromet\u00edase a abrir as portas \u00f3 duque de Lancaster se antes este era recibido en Santiago de Compostela. As\u00ed sucedeu, e a continuaci\u00f3n logrou, sen apenas resistencia militar, dominar o Reino de Galiza. Acompa\u00f1ado pola s\u00faa muller e fillas, asentou a s\u00faa Corte en Compostela. Dirixiu as s\u00faas operaci\u00f3ns cara a Pontevedra, Vigo, Baiona, Betanzos, Ribadavia, Ourense e Ferrol. En Ourense as s\u00faas tropas asaltaron a cidade e fixeron retirar \u00e1s tropas trastamaristas, mentres Ferrol \u00e9 tomado polo rei Xo\u00e1n I de Portugal, aliado do duque de Lancaster. No caso de Ribadavia, a cidade resistiuse a este, e o propio Thomas Percy dirixiu un asedio de d\u00edas sobre a vila, que acabou sendo tomada.\nTras estas acci\u00f3ns militares practicamente toda Galiza ficaba en poder do duque, concretamente despois de que el e o rei portugu\u00e9s se fixeran co dominio de Ferrol, as\u00ed a cr\u00f3nica escrita por Jean Froissart d\u00e9ixao claro: \"avoient mis en leur obeissance tout le roiaulme de Gallice\".\nNon obstante, a evoluci\u00f3n dos acontecementos militares foi determinada por unha epidemia de peste que decimou as tropas inglesas en chan galego. Isto forzou a Xo\u00e1n de Gante a negociar unha sa\u00edda con Henrique de Trast\u00e1mara. Os termos da paz, asinada en 1388 estipulaban a renuncia \u00e1s pretensi\u00f3ns rexias do duque de Lancaster e da s\u00faa muller Costanza a cambio dunha crecida indemnizaci\u00f3n e da voda entre o herdeiro castel\u00e1n, Henrique III, e a filla do duque, Catarina de Lancaster. Ademais, segundo Jean Froissart, os herdeiros intitular\u00edanse Pr\u00edncipes de Galiza e morar\u00edan en Galiza; d\u00faas condici\u00f3ns que non se levaron a cabo e, de feito, o t\u00edtulo tornar\u00edase en Pr\u00edncipe de Asturias. A estima que a nobreza galega ti\u00f1a \u00f3 duque de Lancaster, na pr\u00e1ctica rei de Galiza nos dous anos anteriores, provocar\u00eda a desconfianza do monarca castel\u00e1n e a substituci\u00f3n do t\u00edtulo orixinal.\nA retirada final dos ingleses pechaba os intentos desenvolvidos polos concellos e a alta nobreza galega para acadar un reino libre f\u00f3ra da coroa de Castela, orientando Galiza cara a Portugal e os pa\u00edses atl\u00e1nticos, con todo non ser\u00eda a derradeira vez que isto se tentase.\nAs guerras irmandi\u00f1as (1431-1469).\nA crise social e econ\u00f3mica que sufriu Europa durante o s\u00e9culo XV motivou no Reino de Galiza a constante perda de influencia e poder econ\u00f3mico das clases altas, tanto aristocr\u00e1ticas como clericais. Ante tal situaci\u00f3n, os grandes nobres e bispos co obxecto de manter o seu privilexiado \"status\", comezaron a agravar os seus abusos sobre as clases m\u00e1is desfavorecidas. A resposta das clases baixas galegas, entre elas a pequena nobreza, o baixo clero e especialmente os campesi\u00f1os, foi a conformaci\u00f3n dunha gran \"Santa Irmandade\" que ti\u00f1a por obxecto impartir xustiza no Reino de Galiza. Capaz de agrupar ex\u00e9rcitos, axustizar \u00e1 alta nobreza, e derrubar aqueles castelos que acolleran os nobres \"malfeytores\", serviu na defensa dos m\u00e1is desfavorecidos fronte os abusos de gran parte dos se\u00f1ores.\nCada un dos miles de membros desta \"Santa Irmandade\", recibiu o nome de \"irmandi\u00f1o\" en base \u00e1 idea de igualdade deste grupo, polo que as guerras civ\u00eds nas que intervi\u00f1an pasaron a denominarse \"guerras irmandi\u00f1as\".\nA orixe da confrontaci\u00f3n foron os constantes atropelos de Nuno Freire de Andrade, o Mao, sobre a vila de Ferrol, cidade de \"reegengo\" (cidade baixo dominio directo do rei) na que estoupou a chamada \"Irmandade Fusquenlla\" no ano 1431, e que tivo por obxecto o apresamento, as\u00ed como o derrubamento dos castelos pertencentes \u00e1 casa de Andrade, encabezados polo fidalgo Roi Xordo. Nesa ocasi\u00f3n a \"Irmandade\" foi finalmente derrotada en pouco tempo polas forzas do arcebispo de Compostela, ata onde chegou a revolta.\nAnos m\u00e1is tarde baixo as presi\u00f3ns dos se\u00f1ores comezou unha revolta de dimensi\u00f3ns moito maiores, a gran guerra irmandi\u00f1a, que foi organizada por Afonso de Lanz\u00f3s e Diego de Lemos, baixo o lema \"Deus fratesque Galliciae\" (\"Deus e os irm\u00e1ns de Galiza\") e que contaba co apoio das principais vilas do reino as\u00ed como dos monarcas da coroa de Castela. Era en si mesma, unha Irmandade Xeral do Reino de Galiza, logrando derrubar m\u00e1is de 130 fortalezas. Controlaron a totalidade de Galiza entre os anos 1466 e 1469, gobern\u00e1ndoa mediante Xuntas, facendo fuxir \u00f3s grandes propietarios galegos a Portugal e Castela. Por\u00e9n, o apoio dos monarcas de Castela, os Reis Cat\u00f3licos, non procuraba acabar cos abusos econ\u00f3micos sobre as clases baixas galegas, sen\u00f3n o esmagamento total da nobreza galega e o control directo do Reino de Galiza pola monarqu\u00eda castel\u00e1. Derrubadas moitas das fortalezas e axustizados moitos nobres, os acontecementos obrigaron \u00f3s monarcas da coroa de Castela a actuar, virando a s\u00faa posici\u00f3n e apoiando incondicionalmente \u00f3s nobres galegos as\u00ed coma \u00f3 arcebispo de Compostela. En 1469 o ex\u00e9rcito do arcebispo e Pedro Madruga, apoiados por tropas reais castel\u00e1s e portuguesas po\u00f1\u00eda fin \u00e1 segunda e derradeira guerra irmandi\u00f1a.\nResistencia dos nobres galegos \u00f3s Reis Cat\u00f3licos.\nA nova concepci\u00f3n mon\u00e1rquica conducida polos Reis Cat\u00f3licos, o chamado \"Estado Moderno\", foi auspiciada en Galiza polo episcopado (en primeiro lugar polo arcebispo Afonso Fonseca), as\u00ed como por alg\u00fans nobres for\u00e1neos, particularmente os Pimentel, condes de Benavente, directamente ligados \u00e1 monarqu\u00eda. Por\u00e9n esta nova concepci\u00f3n tivo por resultado o choque frontal con senllos condes galegos. Son destacables as rebeld\u00edas sostidas, por orde cronol\u00f3xica, por Pedro \u00c1lvarez, conde de Soutomaior (Pedro Madruga), polo mariscal Pardo de Cela, e polos sucesivos condes de Lemos, Pedro \u00c1lvarez Osorio e Rodrigo Henr\u00edquez de Castro.\nTodos eles compart\u00edan o com\u00fan denominador da forte oposici\u00f3n militar \u00f3 proxecto pol\u00edtico dos Reis Cat\u00f3licos, proxecto que repercut\u00eda considerablemente a estes nobres e, por ende, \u00f3s seus parceiros nobiliarios e eclesi\u00e1sticos no pa\u00eds. Este factor dotounos de unidade dabondo como para seren considerados ent\u00f3n (tam\u00e9n dende f\u00f3ra) unha acci\u00f3n representativa do Reino de Galiza, como entidade aut\u00f3noma e resistente fronte \u00e1 absorci\u00f3n que supu\u00f1a a imposici\u00f3n do autoritarismo mon\u00e1rquico, dada a carencia de protagonismo galego neste proxecto, hexemonizado pola oligarqu\u00eda aristocr\u00e1tica castel\u00e1-andaluza e cunha participaci\u00f3n moi restrinxida de elementos galegos do mesmo estamento. A resistencia exercida por estes nobres foi adoptada por moitos como un car\u00e1cter innato do reino e das s\u00faas xentes, as\u00ed o cronista aragon\u00e9s Jer\u00f3nimo Zurita describiu aquela situaci\u00f3n do seguinte xeito:\nA resistencia presentada por Pedro \u00c1lvarez de Soutomaior ofrece a maior claridade de motivos pol\u00edticos e de obxectivos, e foi tam\u00e9n a de maior envergadura e posibilidades de \u00e9xito, por integrarse nun conflito de grandes proporci\u00f3ns. O pertinaz enfrontamento do conde contra o arcebispo de Santiago, Afonso II de Fonseca, xuntouse \u00e1 oposici\u00f3n frontal contra a monarqu\u00eda de Isabel a Cat\u00f3lica. Na guerra de sucesi\u00f3n que segue \u00e1 morte de Henrique IV adheriu \u00e1 causa da s\u00faa filla, Xoana (desposada con Afonso V de Portugal) e, polo tanto, a opci\u00f3n portuguesa fronte \u00e1 aragonesa de Isabel. No decurso da guerra sucesoria mantida entre Xoana e Isabel, os contendendes estiveron a piques de acadar un compromiso que incluir\u00eda a incorporaci\u00f3n do Reino de Galiza \u00e1 coroa portuguesa. A vitoria militar de Isabel e a subseguinte paz de Alca\u00e7obas de Castela con Portugal en 1479, seguidas do exilio do conde de Soutomaior a Portugal (onde foi recompensado co t\u00edtulo de conde de Caminha) e a s\u00faa sospeitosa morte pouco despois, significaron o fracaso das inclinaci\u00f3ns portuguesistas e atl\u00e1nticas de Galiza.\nAnos despois, e no norte do reino, nun famoso 17 de decembro de 1483 era executado o mariscal Pero Pardo de Cela en Mondo\u00f1edo, cumpr\u00edndose sentenza polo Gobernador dos Reis Cat\u00f3licos en Galiza, Fernando de Acu\u00f1a. Semellante final, colof\u00f3n dunha longa e desproporcionada resistencia no cerco do seu castelo da Frouxeira e a ca\u00edda por traiz\u00f3n, confer\u00edronlle un especial dramatismo \u00f3 caso, fac\u00e9ndoo tema id\u00f3neo para a literatura. Xa no mesmo momento do tr\u00e1xico desenlace se compuxo un fermoso \"Pranto da Frouxeira\", mitificaci\u00f3n inmediata da s\u00faa figura.\nDun xeito ou outro, o cap\u00edtulo de Pardo de Cela incl\u00faese doadamente na secuencia de resistencia contra o Estado Moderno e explica a dureza e exemplaridade do castigo, que ser\u00eda excesivo para unha simple rebeld\u00eda motivada por intereses estritamente particulares e sen maior transcendencia pol\u00edtica, e que espertar\u00eda temor en toda a nobreza galega. A mediados dos anos sesenta, cando a loita entre o monarca e os se\u00f1ores acadou a m\u00e1xima tensi\u00f3n, o mariscal atop\u00e1base no cargo de alcalde da vila de Viveiro, noameado polo procurador do Concello para exercer como tal polo rei, no que se xuntan segundo vi\u00f1a sendo norma, o lexitimismo mon\u00e1rquico e o movemento emancipador urbano. Pardo de Cela est\u00e1 polo tanto situado no mesmo bando de onde xurdiron, axi\u00f1a, os Irmandi\u00f1os. \nEn 1465, colaboraba na supresi\u00f3n do se\u00f1or\u00edo de Xo\u00e1n de Viveiro sobre esa vila como membro do concello e en nome de Henrique IV. Unha vez vencidas as irmandades, o choque de Pardo de Cela con membros relevantes da igrexa mindoniense e, por fin, cos Reis Cat\u00f3licos, era continuaci\u00f3n l\u00f3xica, xa a nivel particular, daqueles ali\u00f1amentos anteriores, pois a crecente hexemon\u00eda eclesi\u00e1stica e o forte intervencionismo mon\u00e1rquico nos concellos, fen\u00f3menos ambos propios do Estado moderno, erosionaban as bases da s\u00faa posici\u00f3n social e pol\u00edtica.\nFinalmente entre 1483 e 1485 as respectivas rebeli\u00f3ns de Pero \u00c1lvarez Osorio e de Rodrigo Henr\u00edquez de Castro, sucesivos condes de Lemos chegaban \u00e1 s\u00faa fin. O primeiro finaba de morte natural, deixando pendente a resoluci\u00f3n da discrepancia; o segundo foi cercado e derrotado ante o despregue militar persoalmente comandado polos reis de Castela e Arag\u00f3n. Con esta \u00faltima rebeli\u00f3n anul\u00e1base toda oposici\u00f3n nobiliar fronte \u00e1 monarqu\u00eda dos Reis Cat\u00f3licos no Reino de Galiza. Ademais a derrota de Rodrigo Henr\u00edquez supuxo a remodelaci\u00f3n do mapa de Galiza, deixando O Bierzo de formar parte do condado de Lemos e consecuentemente de Galiza.\nSufocada xa toda oposici\u00f3n no reino, en 1486 os Reis Cat\u00f3licos visitaban Galiza, sendo o s\u00edmbolo do remate dunha \u00e9poca, o final da Idade Media en Galiza. A consecuci\u00f3n final do pleno dominio rexio en Galiza, o que o cronista Jer\u00f3nimo Zurita chamar\u00eda \"\u201cdomar aquela terra de Galiza\u201d\".\nO reino entrou noutra fase, marcada pola extinci\u00f3n pol\u00edtica dos sectores sociais capaces de conducir unha din\u00e1mica propia, convertido nun territorio perif\u00e9rico da monarqu\u00eda hisp\u00e1nica na s\u00faa proxecci\u00f3n imperial. Supeditado a instituci\u00f3ns alleas, introduc\u00edronse organismos novos impostos dende f\u00f3ra (audiencia, santa irmandade, gobernadores, correxedores, inquisici\u00f3n, congregaci\u00f3n mon\u00e1stica de Valladolid etc.), nutridos maiormente con funcionarios estranxeiros e contando co concurso dos sectores aut\u00f3ctonos intermediarios e subalternos.\nA provincia do Bierzo no Reino de Galiza.\nCoa fragmentaci\u00f3n do Reino de Galiza e a individualizaci\u00f3n do recente reino de Le\u00f3n a comezos do s\u00e9culo XII as informaci\u00f3ns sobre a adscrici\u00f3n do Bierzo a un ou outro reino son confusas e mesmo contraditorias. Mentres que para uns autores o Reino de Galiza remataba na fronteira natural dos montes do Cebreiro, para outros fac\u00edao nas aforas da cidade de Ponferrada, cheg\u00e1ndose incluso a considerar o territorio berciano como unha entidade propia debido \u00e1 s\u00faa condici\u00f3n xeogr\u00e1fica lim\u00edtrofe. Os s\u00e9culos posteriores, por\u00e9n, consolidar\u00edan finalmente o occidente do Bierzo na vida pol\u00edtica e social galega ata finais do s\u00e9culo XV.\nSer\u00e1 precisamente nese s\u00e9culo cando o conde de Lemos, Pedro \u00c1lvarez Osorio, \"el mayor se\u00f1or de aquel reyno de Galicia\" sufra o acoso total dos irmandi\u00f1os (inclu\u00eddos os bercianos), cando m\u00e1is de 30.000 deles o sitien no Castelo de Ponferrada, coraz\u00f3n do Bierzo, a s\u00faa confrontaci\u00f3n coa Real Audiencia e os Reis Cat\u00f3licos sumiran o condado de Lemos nun per\u00edodo de inestabilidade, que a propia morte do conde no ano 1483 non conseguir\u00eda deter, sen\u00f3n m\u00e1is ben acrecentar pois desataba abertamente unha disputa entre o lex\u00edtimo herdeiro, Rodrigo Henr\u00edquez de Castro e a s\u00faa media irm\u00e1 , Mar\u00eda Baz\u00e1n, emparentada esta cos Pimentel, condes de Benavente e ferventes partidarios dos Reis Cat\u00f3licos, que ti\u00f1an importantes desexos territoriais no Bierzo.\nAs\u00ed no ano 1485, o novo conde de Lemos, Rodrigo Henr\u00edquez Osorio, fac\u00edase coa fortaleza de Ponferrada e outros lugares do Bierzo, resistindo o estado de Lemos nas s\u00faas mans ata o ano 1486, cando despois dun asedio de meses renunciaba \u00e1s s\u00faas demandas. Como castigo \u00e1 rebeld\u00eda dos seus dous titulares sucesivos (Pedro \u00c1lvarez Osorio e Rodrigo Henr\u00edquez de Castro) os Reis Cat\u00f3licos dividiron o condado de Lemos no ano 1486, mercando eles mesmos Ponferrada e creando o marquesado de Vilafranca co que ser\u00edan recompensados os condes de Benavente. Reca\u00eda o Bierzo en mans castel\u00e1n-leonesas, defin\u00edndose o l\u00edmite entre o Reino de Galiza e o de Le\u00f3n, que pasaba a situarse no Cebreiro, servindo unha pedrafita como marco divisorio entr\u00e1mbalas entidades.\nPor\u00e9n, e malia \u00e1 final adscrici\u00f3n do Bierzo \u00e1s terras de Le\u00f3n, non impediu que o galego continuase a ser falado polos seus habitantes e que territorio berciano continuara a ser tradicionalmente considerado parte integrante de Galiza, as\u00ed escritores e humanistas como Fern\u00e1n P\u00e9rez de Oliva, Jer\u00f3nimo Zurita (\"... polas novidades que acontec\u00edan en Galiza pola ocupaci\u00f3n de Ponferrada que se ti\u00f1a por don Rodrigo Osorio conde de Lemos...\"), Lope de Vega, e viaxeiros como Bartolom\u00e9 de Villalba y Estra\u00f1a, Nompar de Caumont II, Claude de Bronseval, Arnold von Harff e outros, continuaron a considerar na s\u00faa obra o Bierzo occidental como parte do Reino de Galiza, aludindo a diferentes enclaves como galegos, \"(Ponferrada) llave e principio del reyno de Gallizia\", (Vilafranca do Bierzo) \"tiene esta villa buena vega, aunque ya est\u00e1 en Galicia\", mesmo afirmando firmemente que: \"Pont Ferrat (Ponferrada), fin d\u2019Espagne, commencement de Galice\" (Ponferrada, fin de Espa\u00f1a e comezo de Galiza).\nAbsolutismo (s\u00e9culos XV \u00f3 XVII).\nO reinado de Carlos V. O comezo do absolutismo..\nEn setembro do ano 1486 os Monarcas Cat\u00f3licos daban por finalizadas a medidas pol\u00edticas e militares para \"mandar proveer e castigar las cosas del Bierzo e del reyno de Galizia\"\".\nEste ano (1486) marcaba no reino a fin do feudalismo e a implantaci\u00f3n do absolutismo mon\u00e1rquico, marcado en Galiza pola extinci\u00f3n pol\u00edtica dos sectores sociais capaces de conducir unha din\u00e1mica propia, e baixo un f\u00e9rreo control pol\u00edtico-econ\u00f3mico por parte da coroa, que no caso galego foi parello a un proceso de asimilaci\u00f3n cultural e relixiosa. Introduc\u00edronse no Reino de Galiza novos organismos impostos dende f\u00f3ra entre as que destacou a Real Audiencia de Galicia. Creada en 1480 por expreso mandado dos Reis Cat\u00f3licos, foi concibida como unha filial do Consello de Castela no Reino de Galiza co obxectivo de conseguir a pacificaci\u00f3n e submisi\u00f3n do reino \u2014\"terra de xentes recias e feroces\" para o rei Fernando II de Arag\u00f3n\u2014 por v\u00edas coercitivas, un instrumento de control pol\u00edtico que preludiou \u00e1s instituci\u00f3ns dese\u00f1adas para o goberno de reinos perif\u00e9ricos ou de vicerreinados das Indias. A s\u00faa condici\u00f3n for\u00e1nea quedou patente no escaso n\u00famero de alcaldes maiores de orixe galega (non m\u00e1is dun dous por cento entre os s\u00e9culos XVI e XVII, chegando \u00f3 15% no s\u00e9culo XVIII).\nPola s\u00faa parte, as Xuntas do Reino de Galiza, fundadas pola Santa Irmandade galega, foron reorganizadas dende enriba polos gobernadores cat\u00f3licos, Fernando de Acu\u00f1a e L\u00f3pez de Chinchilla, deixando de posu\u00edr poder executivo e lexislativo. Deste xeito o Reino de Galiza entrou na Idade Moderna sen contar con instituci\u00f3ns aut\u00f3nomas que lle puidesen garantir a s\u00faa personalidade pol\u00edtica secular. A diferenza doutros reinos peninsulares, soportou un proceso de asimilaci\u00f3n moi temper\u00e1n que impediu polo seu car\u00e1cter a presenza activa de Galiza no proceso de constituci\u00f3n das monarqu\u00edas absolutistas europeas, condicionando de forma determinante os cambios pol\u00edticos, econ\u00f3micos e culturais experimentados pola sociedade galega.\nA pol\u00edtica de Filipe II no reino (1556-1598).\nEn 1556 Carlos V abdicaba do trono, repartindo os seus dominios entre o seu irm\u00e1n Fernando I de Habsburgo, e o seu fillo Filipe II, supo\u00f1endo na pr\u00e1ctica, a desaparici\u00f3n do imperio europeo dos Habsburgo, e da perseguida idea dunha monarqu\u00eda cat\u00f3lica universal. Deste xeito Fernando recib\u00eda todo o Sacro Imperio Romano Xerm\u00e1nico as\u00ed como Hungr\u00eda e Bohemia, mentres Filipe herdou os Pa\u00edses Baixos, N\u00e1poles e Sicilia, a coroa de Arag\u00f3n e a de Castela (e con ela, pois, o goberno do Reino de Galiza).\nOs 42 anos de reinado de Filipe II estiveron marcados dende o primeiro pola guerra (contra os Pa\u00edses Baixos, Francia, Inglaterra, Portugal e o Imperio Otom\u00e1n), motivada esta pola ambici\u00f3n persoal do monarca que tentou non s\u00f3 evitar a perda do seu patrimonio territorial, sen\u00f3n incluso expandir os seus dominios, creando un campo de batalla por todo o Atl\u00e1ntico e norte de Europa que carrexou nefastas consecuencias non s\u00f3 econ\u00f3micas, sen\u00f3n tam\u00e9n sociais e humanas para o Reino de Galiza.\nCoa s\u00faa cruzada particular contra os luteranos (a Contrarreforma) a monarqu\u00eda cat\u00f3lica dos Habsburgo frustrou no eido relixioso e cultural a participaci\u00f3n do Reino de Galiza nos tres procesos revolucionarios m\u00e1is importantes da \u00e9poca; a Reforma, a apertura \u00f3 Novo Mundo e a revoluci\u00f3n cient\u00edfica, ordenando implantar Filipe II en 1562 o \"Santo Oficio\" (a Inquisici\u00f3n) no Reino de Galiza, despois das tentativas que xa Carlos V levara a cabo pero que ante a oposici\u00f3n do clero galego non chegaran a callar.\nA Inquisici\u00f3n foi un aparello de represi\u00f3n relixiosa e cultural sen precedentes, que empezou a funcionar en Galiza a partir do ano 1575 da man do inquisidor castel\u00e1n Francisco Quijano de Mercado, tendo por obxectivo a non \"contaminaci\u00f3n\" do Reino de Galiza por parte das ideas reformistas (luteranas) que chegaban da man de comerciantes ingleses, neerlandeses e franceses \u00f3s portos galegos. Esta situaci\u00f3n tam\u00e9n tivo graves consecuencias comerciais, pois a Inquisici\u00f3n era a encargada de revisar os buques mercantes, impo\u00f1\u00e9ndolles dereitos de visita e condenando \u00e1 fogueira a aqueles mari\u00f1eiros susceptibles de seren protestantes e incluso propo\u00f1endo o peche de todos os portos galegos para evitar a asimilaci\u00f3n relixiosa. Tales medidas acabaron por colmar a paciencia dos habitantes de prazas como A Coru\u00f1a, onde en 1589 se chegou a pedir o cesamento da actividade inquisitorial no porto ante a grav\u00edsima reduci\u00f3n do tr\u00e1fico mar\u00edtimo na cidade.\nContinuaci\u00f3n da expulsi\u00f3n dos xudeus (30 de maio de 1492), a persecuci\u00f3n ling\u00fc\u00edstica (prohib\u00edndose en 1566 o uso da lingua \u00e1rabe na coroa e obrigando a adopci\u00f3n do castel\u00e1n) e relixiosa no reinado de Filipe II derivou tam\u00e9n en limpezas \u00e9tnicas como a acontecida en 1568 no Reino de Granada (liderada polo proclamado rei granadino Muhammad ibn Umayya) concretamente nas Alpujarras, orden\u00e1ndose a dispersi\u00f3n de 80.000 granadinos musulm\u00e1ns por toda a coroa, e introducindo cristi\u00e1ns no seu lugar. Miles de familias galegas foron enviadas con tal prop\u00f3sito \u00e1s Alpujarras entre os anos 1572-1577, fenecendo a maior parte delas polo cami\u00f1o.\nNo eido b\u00e9lico, a forte militarizaci\u00f3n motivada pola guerra contra os Pa\u00edses Baixos (estrat\u00e9xicos e moi rendibles para a coroa), contrastaba coa indefensi\u00f3n que posu\u00eda o reino dende que os Reis Cat\u00f3licos ordenaran derrubar as fortalezas para evitar un levantamento do reino. As\u00ed, en 1580 a Xunta do Reino de Galiza solicitaba a Filipe II tropas e defensa na costa, meses despois comez\u00e1base un forte recrutamento, por\u00e9n non para a protecci\u00f3n do reino, sen\u00f3n para o ataque a Portugal en favor da candidatura de Filipe \u00f3 trono portugu\u00e9s. A pesar das demandas, a campa\u00f1a militar contra Portugal non correu a cargo por militares profesionais acantonados na Coru\u00f1a, Baiona ou Ferrol pagados pola coroa, sen\u00f3n por levas populares, apenas provistas de armamento e costeados integramente polos propios nobres galegos tales como Pedro Fern\u00e1ndez de Castro, ou polo conde de Monterrei, Gaspar de Z\u00fa\u00f1iga y Azevedo entre outros.\nA guerra contra Inglaterra (1585-1604) motivada polo tradicional apoio ingl\u00e9s a Portugal e os Pa\u00edses Baixos, tam\u00e9n tivo consecuencias desastrosas para o Reino de Galiza; por unha parte debido \u00e1 ruptura das relaci\u00f3ns comerciais co norte de Europa \u2014que dende a Idade Media propiciaran enorme riqueza no reino\u2014, mais tam\u00e9n polo inicio de constantes ataques por parte de Inglaterra co obxectivo de acabar coas expedici\u00f3ns mar\u00edtimas que Filipe II enviaba, tales como a alcumada \"Armada Invencible\" (1588). Estas empresas b\u00e9licas da coroa supuxeron a completa ru\u00edna a vilas galegas como Ferrol, onde a reparaci\u00f3n das armadas era sufragada pola poboaci\u00f3n civil que arruinada, era expulsada das s\u00faas casas polos soldados que incautaban todas as s\u00faas colleitas e bens, obrigando os mari\u00f1eiros a traballos forzados. Tam\u00e9n as cidades como A Coru\u00f1a acabaron por recibir os ataques de frotas inglesas coma a de Francis Drake (1589), recaendo principalmente a protecci\u00f3n en levas populares, e nas que se inseriron xestas heroicas como a de Mar\u00eda Pita.\nOs derradeiros Habsburgo (1598-1700).\nA morte de Filipe II en 1598 non supuxo grandes cambios pol\u00edtico-sociais no reino, sen\u00f3n o agravamento da precariedade e da pobreza. Se ben \u00e9 certo que o reinado de Filipe III de Habsburgo (1598-1621) estivo marcado por unha pol\u00edtica exterior moito m\u00e1is conciliadora e pac\u00edfica c\u00e1 do seu pai, con todo, en xeral o s\u00e9culo XVII (reinados de Filipe IV e Carlos II) presenciou as crudel\u00edsimas guerras contra os Pa\u00edses Baixos, Inglaterra, Francia e especialmente Portugal, que tiveron un impacto social e econ\u00f3mico destacable.\nAs\u00ed, mentes o conflito contra os otom\u00e1ns tivo a s\u00faa maior repercusi\u00f3n no reino co ataque devastador \u00e1s R\u00edas Baixas en 1617, o impopular conflito contra Portugal (1640-1668) e a guerra emprendida polos monarcas Habsburgo contra os Pa\u00edses Baixos supuxeron durante d\u00e9cadas, unha incesante sangr\u00eda de campesi\u00f1os \u2014levas\u2014 que eran enviados \u00e1 fronte. Frei Felipe de la G\u00e1ndara, cronista oficial do Reino de Galiza denunciaba que s\u00f3 en 25 anos (entre os anos 1624 e 1659), \"o dito reino de Galiza serviu no tempo do glorioso reinado da s\u00faa maxestade (Filipe IV) ata o ano de 1659 con m\u00e1is de 68\u00a0000 homes, e con 18\u00a0001\u00a0000 ducados\".\nOs efectos da guerra tam\u00e9n se fixeron notar na econom\u00eda, o reino continuou a sufrir de xeito importante a par\u00e1lise comercial con todos os seus tradicionais clientes v\u00eda mar\u00edtima; Inglaterra, Francia, Flandres, mais de xeito especialmente grave co seu principal cliente, Portugal, cuxa fronteira estivo pechada durante m\u00e1is de tres d\u00e9cadas, debido \u00e1 guerra coa que os Habsburgo pretend\u00edan impedir a independencia do reino luso. As disposici\u00f3ns dos monarcas hisp\u00e1nicos en contra da comercializaci\u00f3n da madeira no reino, tam\u00e9n contribu\u00edron a afondar a crise, de xeito que mediante a imposici\u00f3n da figura do \"xu\u00edz de plant\u00edos e devesas\"\" a coroa reserv\u00e1base os dereitos sobre as explotaci\u00f3ns forestais galegas para a construci\u00f3n de nav\u00edos de guerra mentres que os seus habitantes chegaban a ser arrestados pola simple recollida de le\u00f1a para quentar os seus fogares tal e como denunciou a Xunta do Reino.\n\u00c1 xa desfavorable pol\u00edtica dos monarcas, un\u00edronse tam\u00e9n os efectos das pestes de 1568 e 1598 \u2014nesta \u00faltima con m\u00e1is de 6.000 mortos s\u00f3 en Compostela\u2014, as\u00ed como as malas colleitas de 1629 e 1648. Nun reino onde ademais a coroa, o clero e os nobres posu\u00edan a maior\u00eda das terras, a consecuencia m\u00e1is inmediata desta depresi\u00f3n econ\u00f3mica foi a emigraci\u00f3n principalmente cara a Castela \u2014especialmente \u00e1 capital madrile\u00f1a\u2014, que m\u00e1is tarde se fixo extensiva a Portugal, Andaluc\u00eda e Am\u00e9rica, ben en traballos especializados como canteiros, seitureiros, telleiros, ben en traballos de menor rango como criados ou augadeiros. A emigraci\u00f3n incidiu na imaxe que en Castela se ti\u00f1a dos galegos, populariz\u00e1ndose numerosos refr\u00e1ns e obras burlescas contra estes: \"A gallego pedidor, castellano tenedor\", \"Venga el gallego a segar, miserable jornalero, que los hombres de Castilla tienen el trabajo a menos\", \"Una gallega me sirve, y sirve como gallega\".\nParalelamente \u00f3 descr\u00e9dito das clases humildes, a aristocracia galega, e ata o reino, foron tam\u00e9n obxecto de desprezo, pois a incorporaci\u00f3n forzosa \u00e1 corte castel\u00e1 que os Reis Cat\u00f3licos impuxeran \u00f3s nobres galegos, desembocar\u00e1 co tempo na adquisici\u00f3n de importantes responsabilidades e grandes cargos para estes na administraci\u00f3n castel\u00e1, espertando o receo e indignaci\u00f3n polos propios nobres castel\u00e1ns entre outros. Desde os seus grandes cargos de embaixadores ou vicerreis, para os grandes nobres galegos a privaci\u00f3n de dereitos lex\u00edtimos para o Reino de Galiza, coma o voto en cortes ou o mantemento do voto de Santiago \u2014que chegou a perigar neste s\u00e9culo\u2014, supo\u00f1\u00eda unha aut\u00e9ntica aldraxe non s\u00f3 \u00e1 s\u00faa propia honra, sen\u00f3n tam\u00e9n \u00f3 reino, que consideraban o m\u00e1is antigo reino cristi\u00e1n da pen\u00ednsula en oposici\u00f3n \u00e1 maior\u00eda de reinos peninsulares de ascendencia mourisca e hispano-musulm\u00e1.\nPara desacreditar as reclamaci\u00f3ns galegas, numerosos escritores da literatura castel\u00e1 do \"Siglo de Oro\" (tales como Quevedo, Luis de G\u00f3ngora ou Lope de Vega) participaron nunha campa\u00f1a de deslexitimaci\u00f3n do Reino de Galiza e os seus habitantes o que supuxo un maior factor de confrontaci\u00f3n Galiza-corte e que desencadear\u00eda o desterro do VII conde de Lemos e talvez o seu asasinato en Madrid no ano 1634.\nA recuperaci\u00f3n do voto do Reino de Galiza nas Cortes (1623).\nA partir do reinado de Xo\u00e1n II de Castela o Reino de Galiza deixa de ser chamado \u00e1s Cortes e, aproximadamente, dende 1476 Zamora era a cidade encargada de falar por el na asemblea da coroa de Castela. Mais dende 1518 as cidades e vilas galegas comezaron a mobilizarse para recuperaren o seu voto lex\u00edtimo nas Cortes, contradicindo os dirixentes galegos a potestade de Zamora de falar no nome do Reino de Galiza.\nA recuperaci\u00f3n do voto en Cortes foi un obxectivo compartido polas oligarqu\u00edas urbanas e os magnates galegos. En 1520 o arcebispo de Santiago, Alonso de Fonseca, o conde de Andradre e o de Benavente reclam\u00e1rono durante a celebraci\u00f3n das Cortes de Santiago sen obteren resultado. Con todo, o compromiso das elites galegas propiciou que o 4 de decembro de 1520, nobres e prelados do reino reunidos na Asemblea de Melide, dirixida polo arcebispo de Santiago, Alonso III de Fonseca, insistisen na reclamaci\u00f3n \u00f3 emperador no tema do voto; por\u00e9n, Carlos I rexeitou dotar a Galiza de voto nas Cortes unha vez m\u00e1is.\nUn ano despois da negativa do emperador, as cidades galegas toman a iniciativa, e no ano 1557 unha Xunta do Reino oferta 20\u00a0000 ducados polo que xa de por si era un voto lex\u00edtimo nas Cortes. A aspiraci\u00f3n seguiu a ser recollida por sucesivas xuntas ata que no 1599 a Audiencia accedeu \u00f3 desexo das sete capitais (Tui, Mondo\u00f1edo, Betanzos, A Coru\u00f1a, Santiago, Ourense e Lugo) e convocounas para tratar en exclusiva o asunto. Dous comisionados encarg\u00e1ronse de facer en Madrid as xesti\u00f3ns pertinentes, mais as s\u00faas novas ofertas pecuniarias foron rexeitadas.\nNon obstante, dende 1621 apareceron as circunstancias precisas para o \u00e9xito da aspiraci\u00f3n do reino galego. A Monarqu\u00eda necesitaba a cooperaci\u00f3n pol\u00edtica e financeira dos seus reinos para soster o esforzo b\u00e9lico (fin da Tregua dos Doce Anos). A oligarqu\u00eda urbana e a nobreza galega foron quen de aproveitar a ocasi\u00f3n, e a pesar da resistencia de Zamora e o af\u00e1n exclusivista das demais cidades con voto en Cortes, a coroa sacrifica \"a conveniencia pol\u00edtica en prol da necesidade militar\"\", e no ano 1623 o Reino de Galiza recupera o voto, despois \u2014iso si\u2014 de pagar 100\u00a0000 ducados para constru\u00edr unha escuadra que defendese as s\u00faas propias costas. A influencia de Diego Sarmiento de Acu\u00f1a, conde de Gondomar, foi decisiva para recuperar o voto, e que Filipe IV pola Real C\u00e9dula de 5 de febreiro de 1623, concedeu o voto a Galicia nas Cortes de Castela. A Xunta de 1621, a proposta do marqu\u00e9s de Cerralbo, gobernador do Reino, ofreceu os 100\u00a0000 ducados e coa conseguinte concesi\u00f3n do voto en 1623 \u00f3s procuradores galegos, o conde de Salvaterra e D. Antonio de Castro e Andrade asistiron \u00e1s Cortes convocadas para o 18 de marzo dese ano. \u00c1mbolos dous foron nomeados por Frei Antonio de Soutomaior e o conde de Gondomar, os cales xogaron un relevante papel na obtenci\u00f3n do voto. Desta maneira, o reino recuperaba un dereito de seu que durante 150 anos lle fora despoxado.\nA recuperaci\u00f3n do voto en Cortes por parte do reino de Galiza abriu a porta a novas incorporaci\u00f3ns e mudanzas nesta organizaci\u00f3n pol\u00edtica da coroa de Castela, pois hab\u00eda m\u00e1is dun s\u00e9culo, desde a inclusi\u00f3n de Granada en 1506, que se manti\u00f1a o n\u00famero de 18 cidades designadas para tal servizo. Deste xeito, en 1653 atinxiu o seu voto Estremadura, \u00e1 custa de Salamanca, e en 1656 Palencia, \u00e1 custa de Toro e ap\u00f3s a concesi\u00f3n dun servizo de 80\u00a0000 ducados. A\u00ednda no s\u00e9culo XIII xurdir\u00eda A Mancha \u00e1 custa principalmente de Toledo.\nA instauraci\u00f3n dos Borb\u00f3ns (s\u00e9culo XVIII).\nMorto sen herdeiro Carlos II de Habsburgo en 1700, estalou unha guerra entre quen apoiaban o franc\u00e9s Filipe V de Borb\u00f3n como sucesor (principalmente a coroa de Castela e Francia) e os que apoiaban o arquiduque austr\u00edaco Carlos VI de Habsburgo (a coroa de Arag\u00f3n, Inglaterra e Holanda entre outros). En realidade a loita entre estes dous pretendentes reais supu\u00f1a na pr\u00e1ctica, a loita entre d\u00faas concepci\u00f3ns pol\u00edticas: o centralismo absolutista \u2014de corte franc\u00e9s\u2014 representado por Filipe V de Borb\u00f3n e o federalismo mon\u00e1rquico de Carlos VI de Habsburgo. Nesta longa guerra peninsular (1701-1714) entre as coroas de coroa de Castela e Arag\u00f3n, o Reino de Galiza non puido dispor dunha pol\u00edtica propia \u00f3 estar desde 1486 ferreamente controlado por Castela, polo que as tropas e prazas galegas tiveron que servir o pretendente apoiado pola coroa castel\u00e1, \u00e9 dicir a Filipe V de Borb\u00f3n que ga\u00f1ou finalmente 1714.\nDesde o punto de vista pol\u00edtico, o resultado de tal contenda b\u00e9lica foi a instauraci\u00f3n dunha monarqu\u00eda que asent\u00e1ndose na corte castel\u00e1, desenvolveu unha pol\u00edtica caracteristicamente uniformadora, e que tivo a s\u00faa m\u00e1xima expresi\u00f3n nos Decretos de Nueva Planta (1707-1716) que ti\u00f1an por obxecto castigar a coroa de Arag\u00f3n, eliminando os seus \u00f3rganos de autogoberno e impo\u00f1endo unha Audiencia \u2014como acontecera 200 anos antes no Reino de Galiza. Suprim\u00edndose politicamente as antigas coroas, Castela e Arag\u00f3n, en 1715, cre\u00e1base a coroa de Espa\u00f1a que rexida unicamente por \u00f3rganos de goberno castel\u00e1ns, especialmente polo Consello de Castela. Con todo, cada reino, inclu\u00eddo o de Galiza, seguiu a ser unha entidade xur\u00eddica independente. Por outra parte os Borb\u00f3ns instauran o modelo franc\u00e9s de intendencias provinciais sobre os seus territorios, asumindo o Reino de Galiza unha Intendencia, e estando baixo o mando dun capit\u00e1n xeneral.\nNeste per\u00edodo o Reino de Galiza adquiriu un gran valor estrat\u00e9xico dentro dos ambiciosos plans, pol\u00edticos, econ\u00f3micos e militares dos Borb\u00f3ns. Aproveitando o remate da guerra de Flandres e Portugal e o tratado de Utrecht (1712-1714) unhas das primeiras medidas foi a creaci\u00f3n dun grandioso arsenal na vila mari\u00f1eira de Ferrol en 1749 co que despois dos ataques brit\u00e1nicos de 1743 e 1745, pretend\u00edase garantir entre outras cousas o rentabil\u00edsimo negocio que para a coroa supu\u00f1a o comercio coas Am\u00e9ricas (Novo M\u00e9xico, Rio de la Plata etc.) e que pola situaci\u00f3n contribu\u00edu \u00f3 crecemento de cidades portuarias como Vigo e A Coru\u00f1a.\nParalelamente a partir de 1750, comezou a ser Galiza obxectivo de gran n\u00famero de fomentadores, catal\u00e1ns maiormente, que introduciron a t\u00e9cnica do salgado e prensado de sardi\u00f1a, produto que se enviaba a Castela e \u00f3 Levante, e que parcialmente supuxo a engalaxe da industria pesqueira galega, non exenta de gran controversia debido \u00f3s abusos que recib\u00edan os mari\u00f1eiros e que os levaron a importantes disputas cara a 1775. En termos xerais a fisonom\u00eda demogr\u00e1fica e urbana do reino mudou excepcionalmente neste s\u00e9culo de grandes avances t\u00e9cnicos, o uso xeneralizado da pataca tam\u00e9n tivo grande importancia desde 1785.\nNo terreo cultural e ling\u00fc\u00edstico destacaron as uniformadoras pol\u00edticas centralistas dos Borb\u00f3ns, que se manifestaron en severas e expl\u00edcitas leis para acabar coa diversidade ling\u00fc\u00edstica nos reinos que como Galiza ti\u00f1an un idioma propio diferente do castel\u00e1n:\nA Ilustraci\u00f3n no reino (1746-1788).\nNo s\u00e9culo XVIII, o Reino de Galiza, coma o resto de Europa, veu xurdir un movemento que representou un novo interese polas ideas emp\u00edricas na filosof\u00eda, na pol\u00edtica econ\u00f3mica, nas ciencias como a f\u00edsica, a qu\u00edmica ou a biolox\u00eda e que se co\u00f1ece co nome de Ilustraci\u00f3n. Neste contexto comezou un proceso de construci\u00f3n e recuperaci\u00f3n da conciencia da personalidade hist\u00f3rica, cultural e econ\u00f3mica do Reino de Galiza da man dos ilustrados galegos, persoeiros de letras que entend\u00edan a Galiza como unha sociedade diferenciada e como reino con necesidades espec\u00edficas.\nNa gran tarefa de modernizar o reino, de aproveitar os seus recursos humanos e naturais, tiveron un destacado papel as sociedades e academias galegas, tales como \"Academia de Agricultura del Reino de Galicia\" (inaugurada o 20 de xaneiro de 1765 e unha das primeiras instituci\u00f3ns ilustradas da coroa de Espa\u00f1a), a \"Sociedad Econ\u00f3mica de Amigos del pa\u00eds del reino de Galicia\" (15 de febreiro de 1784) ou as Sociedades de Amigos do pa\u00eds de Santiago (1784) e Lugo (1785), as\u00ed como ambiciosas prospostas como o \"Real Montep\u00edo de Pescadores del reino de Galicia\" (1775). Os ilustrados foron os primeiros en denunciar as penurias do reino, a maior parte delas derivadas da negativa pol\u00edtica que nel levaron a cabo o Reis Cat\u00f3licos e os Habsburgo, de xeito que se denunciou o estado das v\u00edas de comunicaci\u00f3n, as importaci\u00f3ns innecesarias, a masiva emigraci\u00f3n, as pol\u00edticas de aculturizaci\u00f3n ling\u00fc\u00edstica e en definitiva a marxinaci\u00f3n econ\u00f3mica do reino, conseguindo con elas \u00e9xitos como a constituci\u00f3n na Coru\u00f1a do Consulado Mar\u00edtimo e Terrestre habilit\u00e1ndose a cidade para comerciar coas colonias americanas.\nPola s\u00faa enorme contribuci\u00f3n \u00e1 lingua e cultura do reino destacan dous eclesi\u00e1sticos, Benito Xer\u00f3nimo Feijoo e Montenegro e Mart\u00edn Sarmiento: o primeiro denunciou antes ca ningu\u00e9n a miseria de sector campesi\u00f1o galego propo\u00f1endo cambios na administraci\u00f3n do reino; o segundo, con amplos co\u00f1ecementos de bot\u00e1nica, medicina natural e arquiv\u00edstica, dedicouse \u00e1 filolox\u00eda \u2014\"Cat\u00e1logo de voces y frases de la lengua gallega\" (1745-1755)\u2014, sendo un af\u00e9rrimo defensor do galego (idioma do reino), erguendo a voz contra aqueles que trataban de desprestixialo.\nNo eido econ\u00f3mico destacan, entre outros, arist\u00f3cratas (fidalgos) tales como Jos\u00e9 Cornide Saavedra, Pedro Antonio S\u00e1nchez ou Lucas Labrada, ecleci\u00e1sticos como Francisco de Castro e comerciantes como Antonio Raimundo Ib\u00e1\u00f1ez, \u00f3s que se deben numerosas obras de vital importancia no desenvolvemento econ\u00f3mico tales como \"Memoria sobre la pesca de la sardina en las costas de Galicia\" (1774) e a \"Descripci\u00f3n econ\u00f3mica del Reino de Galicia\" (1804).\nAs guerras napole\u00f3nicas (1807-1809).\nCo obxectivo de impedir que a revoluci\u00f3n francesa (1789) e o republicanismo se espallaran por toda a Europa mon\u00e1rquica, as potencias occidentais (Reino Unido, Prusia e Austria entre outras) declararon a guerra a Francia no ano 1792 motivando con isto o maior conflito b\u00e9lico de Europa previo \u00e1 primeira guerra mundial, denominado como as guerras napole\u00f3nicas que durou entre os anos 1803-1815.\nA priori esta situaci\u00f3n de guerra, non afectou de cheo \u00f3 Reino de Galiza \u2014polo menos desde un primeiro momento\u2014 dada a connivencia e tradicional bo entendemento entre os Borb\u00f3ns \u2014que rex\u00edan a coroa espa\u00f1ola\u2014 e Francia. A estreita relaci\u00f3n entre Napole\u00f3n Bonaparte e Carlos IV de Borb\u00f3n chegou a tomar forma en varios tratados secretos coma os de San Ildefonso (1796), Aranjuez (1801) e Fontainebleau (1807). Con esta \u00faltima alianza, asinada o 27 de outubro de 1807, Francia e a coroa espa\u00f1ola acordaban invadir Portugal e repartirse o reino veci\u00f1o en 3 zonas, para o que as autoridades espa\u00f1olas ter\u00edan que permitir a entrada de 65.000 soldados franceses que ir\u00edan tomar Lisboa.\nSelado o pacto, o 9 de febreiro de 1808, comandadas polo xeneral Guillaume Philibert Duhesme os ex\u00e9rcitos napole\u00f3nicos cruzaron os Pireneos e comezaron a controlar gran n\u00famero de localidades na pen\u00ednsula, actos de grande impopularidade que remataron co destronamento de Carlos IV e o seu valido Godoy o 8 de marzo de 1808 por parte do seu fillo Fernando VII e os seus partidarios. Carlos IV p\u00faxose baixo a protecci\u00f3n de Napole\u00f3n, e este \u00e1 s\u00faa vez concertou unha cita con Fernando VII en Bayonne a principios de maio do mesmo ano, co gallo de reconciliar a ambos e atopar unha sa\u00edda \u00f3 conflito. Por\u00e9n, as esperanzas de Fernando VII de recibir o apoio de Napole\u00f3n fracasan, e o xeneral corso logra avidamente que ambos os monarcas \u2014pai e fillo\u2014 renuncien o trono en favor seu a cambio dunha suntuosa fortuna. Inxenuamente cativo de Napole\u00f3n, Fernando VII vese obrigado a ceder o trono, que pasou finalmente \u00f3 irm\u00e1n do emperador, Xos\u00e9 I Bonaparte, o 4 de xu\u00f1o de 1808.\nA\u00ednda que presentada como unha sucesi\u00f3n legal, as Xuntas do Reino de Galiza neg\u00e1banse a obedecer os ditames do goberno colaboracionista de Madrid, e prepar\u00e1ndose para a guerra contra Napel\u00f3n, declar\u00e1base soberana a comezos de xu\u00f1o: \"Determinou a Xunta, despois do m\u00e1is detido exame, resolver e declararse por Suprema e Gobernativa no Reino de Galiza (...) o cal se noticia \u00e1s ciudades, advert\u00edndoas que non obedezan as ordes que se lles comuniquen polo goberno actual de Madrid\". Organizada primeiramente na Coru\u00f1a, o Reino de Galiza mediante a s\u00faa Xunta Suprema, estableceuse como \u00f3rgano soberano de goberno, que adquiriu por si mesma absolutas competencias como nunca antes tivera na Idade Moderna; lexislativas, executivas, fiscais, diplom\u00e1ticas e militares. Isto permitiu \u00f3 reino, contar cun ex\u00e9rcito propio e unha diplomacia internacional que lograba unha alianza militar co Imperio brit\u00e1nico en xu\u00f1o do mesmo ano, do mesmo xeito establec\u00eda contactos con Portugal e outros territorios parcialmente baixo dominio franc\u00e9s.\nOs acontecementos b\u00e9licos permitiron \u00f3 Reino de Galiza verse libre de ocupaci\u00f3n francesa ata que finais do ano 1808, Napole\u00f3n cruzaba en persoa os Pireneos \u00f3 mando de 200.000 soldados (a chamada \"Grande Arm\u00e9e\") enviando a Galiza unha parte dese ex\u00e9rcito (53\u00a0000 homes) baixo o mando dos xenerais Jean-de-Dieu Soult e Michel Ney que penetraron no reino hostigando \u00e1s tropas brit\u00e1nicas \u00f3 mando do xeneral escoc\u00e9s Sir John Moore \u2014que se retiraban \u00e1 Coru\u00f1a\u2014. Axi\u00f1a e sen apenas derramamento de sangue, capitularon varias cidades galegas: Lugo (9 de xaneiro de 1809), Betanzos (d\u00eda 11), Compostela (d\u00eda 17), A Coru\u00f1a (d\u00eda 19, tras a batalla de Elvi\u00f1a), Ourense (d\u00eda 20), Pontevedra e Ferrol (d\u00eda 26).\nAparentemente conquistada Galiza e coas tropas de Soult de cami\u00f1o a Portugal, a Xunta Suprema estableceuse en Lobeira comezando a reorganizar o ex\u00e9rcito galego, creando milicias e rexementos por todo o reino e hostingando \u00e1s tropas de Michel Ney. En cuesti\u00f3n de semanas o ex\u00e9rcito galego apoiado polo marqu\u00e9s de la Romana, \u00f3 mando de Cachamu\u00ed\u00f1a, Paulo Morillo e outros altos mandos emprendian unha vitoriosa campa\u00f1a b\u00e9lica que os levar\u00eda a liberar Vigo o 28 de marzo de 1809 e Tui o 27 de abril. A vitoria dos rexementos galegos sobre as tropas de Michel Ney en Ponte Sampaio o 9 de xu\u00f1o de 1809, obrigar\u00eda finalmente os franceses a abandonar o reino en xullo do mesmo ano. En apenas seis meses, o Reino de Galiza convert\u00edase no primeiro reino de Europa que conseguira expulsar \u00e1s forzas de Napole\u00f3n, as tropas galegas pasaban a ser s\u00edmbolo de resistencia e coraxe na guerra, tal como exemplificaron as loanzas do duque de Wellington:\nA Disoluci\u00f3n do Reino (1833).\nLibre de ocupaci\u00f3n francesa desde xu\u00f1o de 1809, o Reino de Galiza v\u00edase a comezos do s\u00e9culo, pouco tempo despois, atacado por outra ameaza ben distinta, o liberalismo espa\u00f1ol. A\u00ednda que opostos \u00e1 ocupaci\u00f3n napole\u00f3nica e o espallamento revolucionario de Francia, paradoxalmente os liberais espa\u00f1ois adoptaron para si as li\u00f1as mestras do programa xacobino franc\u00e9s: burocracia centralizada, mercado interior, fiscalidade com\u00fan, creaci\u00f3n de departamentos administrativos e homoxeneizaci\u00f3n xur\u00eddica, ling\u00fc\u00edstica e cultural.\nAdoptado o esquema xacobino, o liberalismo espa\u00f1ol propo\u00f1\u00eda suprimir toda identidade dos reinos hist\u00f3ricos como Galiza, que no seu ideario obstaculizaban esta uniformizaci\u00f3n \"moderna\" na construci\u00f3n dunha \"naci\u00f3n espa\u00f1ola, \u00fanica e indivisible\" a ambas as beiras do Atl\u00e1ntico. Desta maneira, todo o poder deb\u00eda ser centralizado en Madrid (Castela), e o idioma e leis castel\u00e1s substitu\u00edsen \u00f3 resto de leis e idiomas vixentes na coroa.\nCoa Constituci\u00f3n de C\u00e1diz, asinada en 1812, os liberais conseguiron impo\u00f1er as s\u00faas teses centralistas, abr\u00edndose un per\u00edodo de disoluci\u00f3n de todo particularismo que rematar\u00eda coa eliminaci\u00f3n do Reino de Galiza en 1833.\nNo per\u00edodo previo a 1833, o Reino de Galiza perdeu todas as atribuci\u00f3ns pol\u00edticas, econ\u00f3micas, militares e diplom\u00e1ticas, que poucos anos antes lle permitiran repeler os ex\u00e9rcitos napole\u00f3nicos. Despois de rexeitar todas as petici\u00f3ns da Xunta do Reino de Galiza, por manter unha \u00fanica xurisdici\u00f3n, a corte de Madrid asinaba despois de varios proxectos a divisi\u00f3n do reino en catro xurisdici\u00f3ns/provincias: A Coru\u00f1a, Lugo, Ourense e Pontevedra de acordo coa divisi\u00f3n territorial proxectada por Javier de Burgos. O 30 de novembro de 1833, Galiza perd\u00eda a s\u00faa condici\u00f3n de reino, dividido en provincias (A Coru\u00f1a, Lugo, Ourense e Pontevedra), e ao servizo, xa que logo, dunha monarqu\u00eda castel\u00e1 de corte uniformizador as\u00ed como dun estado que s\u00f3 reco\u00f1ecer\u00e1 a existencia dun \u00fanico reino chamado \"Espa\u00f1a\".\nNo entanto, para alg\u00fans autores como Eduardo Pardo de Guevara, Galiza nunca deixou de ser un reino, xa que, a\u00ednda que na actualidade coloquialmente se fala de autonom\u00eda, o reino de Galiza \u00e9 un t\u00edtulo de soberan\u00eda que se mant\u00e9n, de xeito que o rei de Espa\u00f1a \u00e9 rei de Galiza.. Deste xeito, diferentes persoeiros seguiron a empregar a denominaci\u00f3n de Reino de Galiza para o pa\u00eds. Por exemplo, o historiador Manuel Murgu\u00eda intitulouse a finais da d\u00e9cada de 1880 e comezos da seguinte como cronista do Reino de Galiza. Case un s\u00e9culo despois, no ano 1982, o presidente da Xunta de Galicia, Xerardo Fern\u00e1ndez Albor, tam\u00e9n se refer\u00eda ao pa\u00eds na cualidade de Reino.\nConsecuencias.\nNon obstante, este f\u00e9rreo proceso centralista creou en Galiza unha forte reacci\u00f3n pol\u00edtica e social, foi o chamado \u201cprovincialismo\u201d, que esix\u00eda a devoluci\u00f3n dunha entidade pol\u00edtica para Galiza as\u00ed como a recuperaci\u00f3n dun goberno que acabara co colonialismo de Espa\u00f1a \u2014segundo os provincialistas.\nNeste clima estalou unha sublevaci\u00f3n militar en Lugo o 2 de abril de 1846 \u00e1 que se adheriron importantes provincialistas galegos como Antol\u00edn Faraldo, que tres anos antes puxera sobre a mesa o debate da independencia de Galiza. Contrarios \u00f3 goberno de Ram\u00f3n Narv\u00e1ez y Campos, os sublevados esixiron, entre outras, a reinstauraci\u00f3n do Reino de Galiza, rebel\u00e1ndose contra a Corte de Madrid e convocando na mesma capital galega un 15 de abril de 1846, a Xunta Superior do Reino de Galiza.\nA Revoluci\u00f3n de 1846 estendeuse desde Lugo ata Compostela, Vigo e Pontevedra, sendo co\u00f1ecida en Madrid co nome de \"Revoluci\u00f3n Gallega\". Despois de que os sublevados comandados por Miguel Sol\u00eds \u2014capit\u00e1n xeneral de Galiza\u2014 derrotaran \u00e1s tropas do xeneral Francisco Puig Samper (13 de abril), os acontecementos mudaron, chegando de Madrid as tropas gobernamentais \u00f3 mando do xeneral Jos\u00e9 Guti\u00e9rrez de la Concha. Tan s\u00f3 dez d\u00edas despois, ti\u00f1a lugar a batalla de Cacheiras (23 de abril) onde os insurrectos galegos foron esmagados polas tropas de La Concha. Fuxidos alg\u00fans, os capturados foron fusilados en Carral por temor a unha insurrecci\u00f3n popular na Coru\u00f1a a favor dos revolucionarios. Dese xeito remataba a Revoluci\u00f3n galega, mais o provincialismo espall\u00e1base por todo o pa\u00eds, e os fusilados foron honrados e recordados como \"os M\u00e1rtires de Carral\". As proclamas de Antol\u00edn Faraldo, dunha profunda perspectiva hist\u00f3rica, marcaron o comezo das reivindicaci\u00f3ns pol\u00edticas da Galiza contempor\u00e1nea:\nAp\u00f3s o reino de Espa\u00f1a deixar atr\u00e1s o r\u00e9xime ditatorial de Francisco Franco despois da morte deste, a finais dos anos 70 comezou o proceso para constitu\u00edr Galiza como unha autonom\u00eda. Neste contexto, certos grupos pol\u00edticos e poderes locais galegos recorreron ao Reino de Galiza como precedente para o novo poder auton\u00f3mico que estaba a chegar. Deste xeito, chegouse a propor a recuperaci\u00f3n da estrutura de goberno do reino no Antigo R\u00e9xime; as\u00ed, por exemplo, Alianza Popular no ano 1977 quer\u00eda restaurar a Xunta Xeral do Reino e o cargo de gobernador. Outra proposta co\u00f1ecida era a de integrar na Xunta os alcaldes das antigas sete cidades. Mais non s\u00f3 se consideraba a hist\u00f3rica estrutura gobernamental galega, sen\u00f3n tam\u00e9n o propio nome oficial do pa\u00eds, de xeito que determinados grupos desexaban que este fose o de Reino de Galiza. Este interese en recuperar a antiga denominaci\u00f3n continuou mesmo despois da entrada en vigor do Estatuto de Autonom\u00eda en 1981. Foi o caso de UCD, que no ano seguinte ti\u00f1a a intenci\u00f3n de promover un proxecto de lei para a mudanza de nome.\nNo contexto da reforma do Estatuto de Galiza ap\u00f3s as elecci\u00f3ns de 2005, alg\u00fans sectores pol\u00edticos propuxeron de novo a recuperaci\u00f3n de Reino de Galiza como denominaci\u00f3n oficial da actual comunidade aut\u00f3noma de Galiza.\nS\u00edmbolos do reino.\nO le\u00f3n p\u00farpura, emblema dos reis.\nO costume de pintar formas her\u00e1ldicas nos escudos de guerra, forxouse en Europa nos campos de batalla, non antes das d\u00e9cadas centrais do s\u00e9culo XII, debido a unha confluencia de circunstancias de natureza moi diversa; unha delas foi a necesidade de diferenciar o aliado e o adversario na batalla, pois a difusi\u00f3n do casco con nasal, imped\u00eda tal, ocultando parcialmente o rostro dos combatentes, mais tam\u00e9n debido \u00f3 gran valor ornamental dos escudos decorados con cores vivas, n\u00edtidas e alternadas, no contexto do que foi a sociedade cabaleiresca.\nOs primeiros sinais her\u00e1ldicos ser\u00edan empregados polos reis, como un distintivo persoal co que se identificasen, \u00f3 pouco tempo comezar\u00edan a ser compartidos polos niveis sociais superiores pertencentes \u00e1 dignidade real, e finalmente terminar\u00edan representando tam\u00e9n \u00f3 territorio no que estes exerc\u00edan a s\u00faa xurisdici\u00f3n, o reino.\nUn dos primeiros reis europeos en facer uso deste sinal her\u00e1ldico foi o galego Afonso VII, o Emperador, quen a comezos do s\u00e9culo XII comeza timidamente a empregar o le\u00f3n p\u00farpura conforme o seu vello simbolismo, o \"leo fortis\" (o forte le\u00f3n que simbolizaba a potencia e primac\u00eda do monarca), desenvolv\u00e9ndose co seu fillo Fernando II e reafirm\u00e1ndose por fin en termos propiamente her\u00e1ldicos con Afonso IX.\nEste novo s\u00edmbolo que fora adoptado polos seus herdeiros, monarcas de Galiza e Le\u00f3n, non pasou as\u00ed e todo a representar unicamente o Reino de Galiza, sen\u00f3n a ambos os reinos, pois era en ambos que os reis exerc\u00edan o seu goberno, como se dunha unidade se tratase, sendo Compostela a cabeza cultural e relixiosa mentres que a cidade de Le\u00f3n era a pol\u00edtica e militar. A uni\u00f3n persoal que os reinos de Castela-Toledo e Galiza-Le\u00f3n comezaron a manter dende o s\u00e9culo XIII non propiciou de ningunha forma que os reinos de Galiza e Le\u00f3n deixasen de compartir o s\u00edmbolo dos seus propios reis, as\u00ed tras a usurpaci\u00f3n do castel\u00e1n Fernando III, o \"leo fortis\" p\u00farpura seguir\u00e1 a ser o emblema que apareza no \"SEYELLO DA IRMANDADE DOS REINOS DE LEON E GALICIA\", e formar\u00e1 dende ent\u00f3n parte do cuartelado que os reis empreguen, xa dende Castela.\nO c\u00e1liz, emblema do reino.\nParalelamente \u00f3 proceso de desenvolvemento e consolidaci\u00f3n dos emblemas reais europeos, nac\u00edan a finais do s\u00e9culo XIII as primeiras compilaci\u00f3ns dos mesmos, os armoriais, onde aparec\u00edan unha relaci\u00f3n de reinos e das respectivas armas empregadas. No caso de Galiza, a antig\u00fcidade e proxecci\u00f3n da que durante s\u00e9culos gozou o reino e os seus reis, levou a que a s\u00faa representaci\u00f3n her\u00e1ldica fixese aparici\u00f3n en varios armoriais temper\u00e1ns (non as\u00ed os m\u00e1is recentes reinos de Castela e Le\u00f3n), non obstante a inexistencia dunhas armas exclusivas de Galiza nese momento orixinou un baleiro que os heraldistas salvaron asign\u00e1ndolle unhas armas falantes, \u00e9 dicir a identificaci\u00f3n simb\u00f3lica coa fon\u00e9tica.\nFoi o armorial ingl\u00e9s co\u00f1ecido como \"Segar\u2019s Roll\", realizado contra o ano 1282, o primeiro que asignou \u00f3 rei (\"rey de Galyce\") e Reino de Galiza un s\u00edmbolo, o c\u00e1liz, debido \u00e1 ecuaci\u00f3n fon\u00e9tica \"Galyce\" (Galiza) e \"calice\" (c\u00e1liz) que se d\u00e1 na lingua anglonormanda. A partir de ent\u00f3n os diferentes armoriais europeos comezaron a asignar o c\u00e1liz como emblema do reino, ata que a mediados do s\u00e9culo XV, este s\u00edmbolo chegou a territorio galego, onde ser\u00e1 axi\u00f1a aceptado. Conseguintemente o antigo le\u00f3n p\u00farpura perd\u00eda o car\u00e1cter representativo da antiga monarqu\u00eda galaico-leonesa en favor do seu m\u00e1is co\u00f1ecido car\u00e1cter falante, sendo adoptado en exclusiva polo reino de Le\u00f3n a partir do mesmo s\u00e9culo.\nOs s\u00e9culos posteriores definir\u00edan esteticamente as armas her\u00e1ldicas, cop\u00f3n dourado en campo azur nun principio, e \u00f3 que paseni\u00f1amente se ir\u00e1n sumando cruces, o c\u00e1liz ou cop\u00f3n converterase nunha copa eucar\u00edstica, cambiando a cor de fondo dependendo do contexto de uso e engadindo o restante o lema \"Hoc, hic, misterium firmiter profitemur\".\nC\u00f3mpre salientar que por ignorar ata o m\u00e1is substancial dos procesos que quedan enunciados, non foron poucos os autores que \u00f3 longo do tempo creron erroneamente que o emblema her\u00e1ldico galego tivera unha orixe remota, indeterminada, ou simplemente que con anterioridade puidera haber outros de car\u00e1cter semellante e id\u00e9ntica significaci\u00f3n. Alg\u00fans historiadores dos s\u00e9culos XVI e XVII, por exemplo, puxeron en circulaci\u00f3n fabulosas invenci\u00f3ns, como a do tantas veces repetido \"drag\u00f3n verde en campo de dourado\", que o cronista portugu\u00e9s Rodrigo Mendes Silva atribu\u00edu \u00f3s reis suevos de Galiza.\nLingua e literatura.\nAs linguas oficiais do reino.\nDende o s\u00e9culo I d. C. \u00f3 XII o lat\u00edn desempe\u00f1ou en toda a antiga Gallaecia, e polo tanto tam\u00e9n no territorio estritamente galego ou occidental o papel m\u00e1is correspondente \u00f3 que hoxe chamar\u00edamos \"lingua oficial\", pois esta era a lingua utilizada nos textos escritos, tanto de car\u00e1cter documental como literario.\nNon obstante, como aconteceu noutras partes conquistadas tardiamente polo Imperio Romano, na Gallaecia antiga s\u00f3 as elites pol\u00edtico-relixiosas que dispo\u00f1\u00edan dun poder econ\u00f3mico abondo puideron permitirse adoptar costumes e lingua romanas, en canto que a maior\u00eda da poboaci\u00f3n galaica, eminentemente rural e afastada dos centros de poder, continuou a manter os seus costumes, relixi\u00f3n e lingua. Esta situaci\u00f3n non debeu de mudar significativamente ata a chegada de diferentes pobos no s\u00e9culo V.\nSen datos ling\u00fc\u00edsticos concretos para o reino establecido na Gallaecia no per\u00edodo comprendido entre o s\u00e9culos V e VIII, todo fai supor \u00f3s autores que coexistiron varias linguas nese momento. Por unha parte, o lat\u00edn, con car\u00e1cter oficial que manter\u00eda a s\u00faa condici\u00f3n de lingua franca ata finais da Idade Media, e por outra parte o conxunto de linguas maioritariamente faladas pola poboaci\u00f3n que presumiblemente ser\u00edan: o galaico antigo (lingua prerromana, de posible orixe celta, diferentes dialectos xerm\u00e1nicos por xente de orixe sueva ou visigoda chegados no s\u00e9culo V, e en menor proporci\u00f3n a lingua britana, falada unicamente no territorio correspondente \u00e1 diocese Britoniense.\nPor\u00e9n, ser\u00e1 o lat\u00edn vulgar falado polas elites galaicas romanizadas o que vai evolucionar nun protogalego impo\u00f1\u00e9ndose paseni\u00f1amente \u00e1s demais linguas e afianzando a s\u00faa posici\u00f3n de lingua romance ou \"roman\u00e7o\", seguramente falado polas clases altas do reino galego dende o s\u00e9culo X como amosa o historiador castel\u00e1n Prudencio de Sandoval na s\u00faa obra \"Historia de los cinco reyes\" redactada no ano 1615, onde lembra o dorido pranto romancesco de Afonso VI pola perda do seu fillo Sancho na batalla de Ucl\u00e9s no ano 1108, asignando \u00f3 monarca o uso da lingua galega:\n\u00c9 pois na primeira metade do XIII cando o lat\u00edn comeza a ser desprazado na escrita e aparecen os primeiros documentos en lingua galega ou romance galego de car\u00e1cter oficial no Reino de Galiza. O m\u00e1is antigo en do que temos novas \u00e9 o \"Foro do bo burgo de Castro Caldelas\" dado en Allariz no mes de abril de 1228, durante reinado de Afonso VIII, rei de Le\u00f3n e Galiza. Foi na Chanceler\u00eda real deste mesmo rei, o derradeiro rei privativo de Galiza e Le\u00f3n, onde se produciu este privilexio rodado, o que pon de relevo o uso solemne que chegou a acadar a lingua galega, estend\u00e9ndose o seu uso na segunda metade dese s\u00e9culo e xeneraliz\u00e1ndose no s\u00e9culo XIV.\nAs\u00ed, o galego foi a partir do s\u00e9culo XIII a lingua normal e \"oficial\" entre os habitantes do Reino de Galiza. Con todo, \u00e1 morte de Afonso VIII, os reinos de Galiza e Le\u00f3n, son finalmente gobernados polo rei de Castela, Fernando III de Castela, quen xa no ano 1250 se dirixe \u00f3s compostel\u00e1ns en castel\u00e1n. Afonso X, alcumado \"o Sabio\", poeta prol\u00edfico en galego, que reina desde 1252 a 1284, consagra definitivamente o uso do castel\u00e1n como lingua oficial da s\u00faa corte, utilizando en exclusiva esta lingua na s\u00faa relaci\u00f3n coas cidades e vilas do Reino de Galiza.\nOs reis sucesivos consolidan o castel\u00e1n como lingua para todos os usos dos seus reinos, inclusive para as relaci\u00f3ns coa Igrexa, o que provoca que a\u00ednda sendo practicamente uniling\u00fces en galego os documentos orixinarios do Reino de Galiza, comecen a chegar pouco a pouco documentos en castel\u00e1n emanados directamente da Chancelar\u00eda Real en Castela, a\u00ednda que a s\u00faa presenza fose m\u00ednima con relaci\u00f3n \u00f3 galego ata s\u00e9culos despois. Tam\u00e9n se constata que a Igrexa comeza a facer uso p\u00fablico do galego no Reino de Galiza a inicios do XIV, xeneraliz\u00e1ndoo durante a segunda metade do mesmo tanto en asuntos internos como na relaci\u00f3n con outras instituci\u00f3ns ou con particulares; a pesar da forte presenza do lat\u00edn na vida da Igrexa, rex\u00edstrase o uso do galego en numerosas actas dos s\u00ednodos das dioceses de Mondo\u00f1edo, Ourense ou Santiago durante os s\u00e9culos XIV e XV, regul\u00e1ndose tam\u00e9n en galego as cuesti\u00f3ns e actos de culto.\nPor\u00e9n, como consecuencia da derrota de Pedro I de Castela, apoiado pola nobreza galega, fronte \u00f3 seu irm\u00e1n Henrique II de Trast\u00e1mara, entra no s\u00e9culo XIV no Reino de Galiza unha aristocracia castel\u00e1 acompa\u00f1ada da s\u00faa correspondente corte, traendo tam\u00e9n consigo o castel\u00e1n, que ata ent\u00f3n s\u00f3 se empregara en documentos enviados dende a corte de Castela a partir do reinado de Fernando III.\nEste n\u00facleo nobiliario for\u00e1neo a Galiza, que se instala co seu s\u00e9quito no obxectivo de castigar a nobreza galega contraria a Henrique II, substit\u00fae principalmente nos cargos importantes a persoas galegas por outras de f\u00f3ra. Isto constitu\u00edu o primeiro foco digl\u00f3sico no Reino de Galiza, pois os escribas redactaban en lingua galega se eran orixinarios do reino, e en lingua castel\u00e1 se eran estranxeiros neste. Se ben \u00e9 certo que estes \u00faltimos ser\u00edan minor\u00eda en Galiza ata o s\u00e9culo XV, pois ademais da utilizaci\u00f3n do galego en todo tipo de documentaci\u00f3n privada, este tam\u00e9n foi empregado polos organismos civ\u00eds libremente conformados polos cidad\u00e1ns, principalmente concellos e gremios, as\u00ed como pola Igrexa nas catedrais, conventos, mosteiros etc.\nDeste xeito o galego funcionou dende o s\u00e9culo XIII ata fins do XV como lingua \"oficial\" entre os propios galegos, independentemente de que existira dende o s\u00e9culo XIV unha \u00ednfima minor\u00eda de xente estranxeira, a\u00ednda que detentadora do poder, que empregase o castel\u00e1n.\nA penetraci\u00f3n decisiva do castel\u00e1n no Reino de Galiza verase incrementada coa vitoria, a fins do s\u00e9culo XV, de Isabel a Cat\u00f3lica na loita polo trono da coroa de Castela que mantivo con Xoana, esta \u00faltima apoiada maioritariamente pola nobreza galega que a defend\u00eda como lex\u00edtima herdeira. Baixo o reinado dos Reis Cat\u00f3licos cons\u00famase a imposici\u00f3n definitiva da escrita en castel\u00e1n no Reino de Galiza e a partir de 1480 os escrib\u00e1ns p\u00fablicos galegos han de ser examinados polo \"Real Consejo\" en Toledo, mudando os seus formularios galegos polos castel\u00e1ns, factor determinante para a desaparici\u00f3n do galego da escrita e que tacitamente v\u00e9n supor a supresi\u00f3n do car\u00e1cter oficial de que ata ent\u00f3n na pr\u00e1ctica gozaba o galego. \u00c9 a carencia dunha forte burgues\u00eda aut\u00f3ctona e independente o factor determinante que explica o desprestixio e a perda de funci\u00f3ns da lingua galega, en favor do establecemento do castel\u00e1n como lingua oficial no reino. O per\u00edodo ling\u00fc\u00edstico nesta data iniciado co\u00f1\u00e9cese como os S\u00e9culos Escuros. O castel\u00e1n pois, ser\u00e1 a lingua que dende o s\u00e9culo XVI ata a desaparici\u00f3n formal do reino galego no ano 1833 se empregue nos documentos e actos con car\u00e1cter oficial, e o galego, a lingua que de facto empreguen os seus habitantes.\nO Reino de Galiza na literatura medieval.\nO Reino de Galiza posu\u00edu na Idade Media unha gran proxecci\u00f3n cara a Europa, non s\u00f3 no tocante \u00e1 lingua, a meirande en termos de relevancia da l\u00edrica de toda Europa tras o occitano, sen\u00f3n tam\u00e9n por ser un dos centros da cristiandade as\u00ed como pola s\u00faa delongada historia, factores, estes, que propiciaron a s\u00faa presenza en obras literarias do \u00e1mbito europeo, e en especial no arco atl\u00e1ntico. Dentro desta proxecci\u00f3n c\u00f3mpre salientar o libro de gravados co\u00f1ecido como \"O romance de Ponthus e Sidoine\", escrito en Francia no s\u00e9culo XIV, testemu\u00f1a de excepci\u00f3n que d\u00e1 boa conta do interese que espertaba o Reino de Galiza, no cal se contan as faza\u00f1as do pr\u00edncipe galego \"Ponthus\".\nA historia do pr\u00edncipe Ponthus comeza coa invasi\u00f3n do rei musulm\u00e1n Broada, fillo dun poderoso sult\u00e1n, quen desembarca na Coru\u00f1a cun ex\u00e9rcito de 30.000 homes, onde vence o rei de Galiza, chamado Thibour. Entre tanto, un nobre da corte logra salvar trece cabaleiros, amais do herdeiro maior Ponthus, que se exilian no Reino da Breta\u00f1a, onde haber\u00e1n ficar durante tres anos. Certo d\u00eda, Ponthus \u00e9 levado \u00e1 corte do rei da Breta\u00f1a, onde co\u00f1ece \u00e1 princesa, e namoran. \u00d3 pouco, os musulm\u00e1ns atacan os territorios bret\u00f3ns, mais Ponthus logra unha vitoria definitiva salvando o reino da Breta\u00f1a, polo que o rei o nomea condestable; non obstante, \u00e9 calumniado polo cabaleiro Gannelet, e decide ir vivir \u00e1 fraga de Broc\u00e9liande. Tempo despois, as argalladas de Gannelet fan que Ponthus viaxe \u00f3 Reino de Inglaterra, onde consegue non s\u00f3 conciliar a paz entre os reis de Irlanda e Inglaterra, sen\u00f3n que el mesmo salva o reino dun ataque musulm\u00e1n. Sabedor do amor que Sidoine a\u00ednda profesaba por el, marcha desde Londres a Breta\u00f1a a desposarse con ela e consegue xuntar unha poderosa frota de bret\u00f3ns, normandos e franceses, que atacan de forma coordinada o ex\u00e9rcito musulm\u00e1n localizado na Coru\u00f1a, onde caen derrotados xunto co seu rei Broada. Recuperado o trono de Galiza, e libre de ocupaci\u00f3n, Ponthus reenc\u00f3ntrase coa s\u00faa nai, a ra\u00ed\u00f1a galega, e co seu t\u00edo o conde de Asturias. Finalmente, Ponthus e Sidoine son coroados reis de Galiza e da Breta\u00f1a.\nA historia de Ponthus e Sidoine foi amplamente lida pola nobreza europea, nos s\u00e9culos XV e XVI, non faltando nas importantes bibliotecas de arist\u00f3cratas bret\u00f3ns e franceses, como por exemplo na de Carlota de Savoia, esposa do rei Lu\u00eds XI de Francia.\nO Reino de Galiza e a historiograf\u00eda tradicional.\nCoa creaci\u00f3n do Estado Liberal Espa\u00f1ol a comezos do s\u00e9culo XIX, comeza a se forxar na \u00e9poca de Isabel II un proceso pol\u00edtico-ideol\u00f3xico dirixido a xustificar por medio dunha longu\u00edsima secuencia hist\u00f3rica a necesidade divina da creaci\u00f3n pol\u00edtica do Estado espa\u00f1ol e a establecer un arquetipo historiogr\u00e1fico espa\u00f1ol de rigorosa aplicaci\u00f3n en todos os per\u00edodos hist\u00f3ricos, pautas pol\u00edticas desenvolvidas polo nacionalismo espa\u00f1ol e estudadas por autores contempor\u00e1neos tales como J.S. P\u00e9rez, Imman Fox, T. Elorriaga ou P. Cirujano.\nA ausencia dunha historia que respondera \u00e1s esixencias ideol\u00f3xico-historiogr\u00e1ficas do novo Estado-naci\u00f3n \"Espa\u00f1a\", foi salvada polo ambicioso proxecto editorial de Modesto Lafuente, \"Historia General de Espa\u00f1a\", emprendido no ano 1850 e que aspiraba a ser a primeira historia \"nacional\" espa\u00f1ola, establecendo os alicerces nos que posteriormente se asentar\u00edan gran parte da historiograf\u00eda espa\u00f1ola.\nAxi\u00f1a e coincidindo co inicio das hostilidades b\u00e9licas con Marrocos na metade do s\u00e9culo XIX, comezouse a colocar as pedras angulares da historiograf\u00eda tradicional espa\u00f1ola; os visigodos, a Reconquista e o suposto papel preponderante do Reino de Castela. Con isto pretend\u00edase dotar \u00e1 \"naci\u00f3n\" espa\u00f1ola dunha aura divina, \"Se algunha porci\u00f3n do globo parece feita para ser habitada por un pobo reunido en corpo de naci\u00f3n, este pa\u00eds \u00e9 a Espa\u00f1a\", concedendo \u00f3s visigodos unha especial atenci\u00f3n \"Ser\u00e1n estes \"[suevos e outros]\" os pobos destinados a herdar esta rica e f\u00e9rtil provincia? Non, nin Espa\u00f1a o merece, nin Deus o permite. Uns e outros ser\u00e1n quitados por un pobo menos indigno que eles de ocupar este chan privilexiado, os visigodos\".\nA xeraci\u00f3n do 98 marcada fortemente polo nacionalismo espa\u00f1ol debido \u00e1 perda das colonias de ultramar, non s\u00f3 herdar\u00eda os novos postulados historicistas, sen\u00f3n que afondar\u00eda na s\u00faa estela, proxectando o seu castelanismo no terreo historiogr\u00e1fico, por obra de Men\u00e9ndez Pidal, creador do Centro de Estudios Hist\u00f3ricos en 1910. Baixo a s\u00faa direcci\u00f3n emprend\u00edase en 1935 a publicaci\u00f3n da enciclopedia \"Historia de Espa\u00f1a\", onde aqueles arquetipos da Reconquista-Repoboaci\u00f3n, loita contra o islam e papel sobranceiro de Castela cobran plena carta de natureza, \"Crise grav\u00edsima da invasi\u00f3n \u00e1rabe (...) naci\u00f3n invadida pasaxeiramente polos sarracenos\", ensalzando a figura do fidalgo castel\u00e1n o Cid como \"heroe da naci\u00f3n espa\u00f1ola\", e \"excelente cristi\u00e1n, campeador da fe e da independencia nacional\", a\u00ednda cando o Estado-naci\u00f3n espa\u00f1ol tardar\u00eda m\u00e1is de 700 anos en formarse.\nA consolidaci\u00f3n desta ideolox\u00eda historicista formada polo nacionalismo espa\u00f1ol chegar\u00eda \u00f3 seu maior grao co triunfo da ultradereita no ano 1936, establec\u00e9ndose de xeito oficial durante a ditadura de Francisco Franco (1939-1975) e revest\u00edndoa ideoloxicamente autores af\u00edns \u00e1 ditadura como o falanxista P\u00e9rez de Urbel, Jos\u00e9 Antonio Maravall e Salvador de Mox\u00f3 entre outros, e incluso destacadas personalidades do exilio republicano, sobresa\u00edndo de xeito fundamental a figura de Claudio S\u00e1nchez Albornoz, consolidador definitivo da \"historia nacional\"; \"Consagrei moitas horas (...) \u00e1 historia do derradeiro s\u00e9culo do reino godo e \u00e1 s\u00faa triste ca\u00edda: intre decisivo para o pasado da mi\u00f1a patria\". A ca\u00edda do r\u00e9xime ditatorial non afectou \u00e1s s\u00f3lidas bases ideol\u00f3xicas da chamada \"historia oficial\", servindo esta como base argumentativa \"tradicional\" dunha parte importante da historiograf\u00eda contempor\u00e1nea espa\u00f1ola igualmente nacionalista; \"aqueles espa\u00f1ois (...) subxugados pola morisma (...), conservaron a relixi\u00f3n, o esp\u00edrito nacional, lustre para a nosa naci\u00f3n\"."}
{"id": "2740", "revid": "23204", "url": "https://gl.wikipedia.org/wiki?curid=2740", "title": "Suevos", "text": "Os suevos foron un grupo de pobos xerm\u00e1nicos mencionados por vez primeira por Xulio C\u00e9sar en relaci\u00f3n coa campa\u00f1a de Ariovisto na Galia, c. 58 a. C. Mentres que C\u00e9sar os considerou como unha \u00fanica tribo xerm\u00e1nica, numerosa e belicosa, autores posteriores como T\u00e1cito, Plinio e Estrab\u00f3n especifican que os suevos \"non constit\u00faen, como os Chatti ou Tencteri, unha soa naci\u00f3n. Actualmente ocupan m\u00e1is da metade de Xermania, e est\u00e1n divididos en varias tribos con distintos nomes, malia que todos son chamados de xeito xeral como suevos\".\nOutrora, a etnograf\u00eda cl\u00e1sica aplicou o termo \"suevo\" a tantas tribos xerm\u00e1nicas que se cre que nos primeiros s\u00e9culos despois de Cristo ben puidera ser un substituto de \"xermanos\". Os autores cl\u00e1sicos consideraron que os suevos, en comparanza con outras tribos xerm\u00e1nicas, eran moi m\u00f3biles e non moi dependentes da agricultura.\nVarios grupos de suevos traslad\u00e1ronse dende o Mar B\u00e1ltico e o r\u00edo Elba, convert\u00e9ndose nunha ameaza \u00f3 Imperio Romano nas fronteiras dos r\u00edos Rin e Danubio. Cara a fin do imperio, os alam\u00e1ns, un grupo de tribos suevas, asent\u00e1ronse nos Campos Decumanos e posteriormente cruzaron o Rin e ocuparon a rexi\u00f3n de Alsacia. Un reduto deles ficou na rexi\u00f3n hoxe chamada Suabia, \"Schwaben\" en alem\u00e1n, unha \u00e1rea do suroeste de Alema\u00f1a cuxo nome moderno procede dos suevos. Outros mov\u00e9ronse cara a Gallaecia e estableceron o Reino Suevo de Galicia, que durou 170 anos antes de ser integrado no Reino visigodo.\nEtimolox\u00eda.\nOs etim\u00f3logos identificaron o nome como procedente do protoxerm\u00e1nico, *\"sw\u0113baz\", baseado na ra\u00edz *\"sw\u0113-\", que significa \"o propio\" pobo, ou no pronome reflexivo de terceira persoa; ou tam\u00e9n pode proceder da ra\u00edz protoindoeuropea *swe-.\nAs fontes etimol\u00f3xicas listan os seguintes nomes \u00e9tnicos como procedentes da mesma ra\u00edz: Suiones, Semnones, Samnitas, Sabelli, Sabinos, que indican a posibilidade dun nome \u00e9tnico indoeuropeo antigo, \"a nosa propia xente\".\nHistoria.\nNas s\u00faas migraci\u00f3ns, os suevos dirix\u00edronse cara ao sur e o oeste, quedando un tempo na \u00e1rea da Alema\u00f1a moderna. A\u00ednda existe unha rexi\u00f3n alem\u00e1 chamada Suabia (\"Schwaben\") que v\u00e9n equivaler ao antigo reino de W\u00fcrttemberg no moderno estado de Baden-W\u00fcrttemberg e a zona sudoccidental de Baviera, con centro en Ulm. Nesta \u00e9poca, varias tribos separ\u00e1ronse do grupo central dos suevos para formar os alam\u00e1ns, de onde, a trav\u00e9s do franc\u00e9s, nos chega o nome de Alema\u00f1a.\nOs primeiros contactos co\u00f1ecidos entre os suevos e os romanos datan do s\u00e9culo I a.C., cando na Guerra das Galias Ariovisto enfrontouse con C\u00e9sar, e posteriormente estableceron relaci\u00f3ns comerciais que se traduciron nunha certa romanizaci\u00f3n.\nPolo s\u00e9culo V, os suevos fusion\u00e1ronse cos alam\u00e1ns, e aproveitando a conxelaci\u00f3n das augas do Rin, o 31 de decembro do 406 os suevos xunto a alanos e v\u00e1ndalos atravesaron o limes que separaba os pobos xerm\u00e1nicos do Imperio Romano. Non est\u00e1 clara a raz\u00f3n para traspasar o l\u00edmite, pero probablemente a presi\u00f3n demogr\u00e1fica unida \u00f3s problemas internos que vi\u00f1a atravesando o Imperio, aumentado coa falta de soldados que vixiasen a fronteira cos que contaba Estilic\u00f3n, o encargado de defender o imperio dos xermanos e \u00e1 desconfianza que deste ti\u00f1a o emperador Honorio.\nTras permanecer un tempo na Galia, os suevos estabelec\u00e9ronse na Gallaecia cara ao ano 409. Debido ao seu escaso n\u00famero (entre as vinte mil e as trinta e cinco mil persoas) estiveron agrupados. O seu r\u00e9xime de goberno era a monarqu\u00eda. Os reis suevos est\u00e9ndense desde Hermerico no ano 409 ata Andeca, que no ano 585 foi derrotado polo rei visigodo Leovixildo.\nDa s\u00faa estancia na Gallaecia quedan palabras de orixe sueva en lingua galega e lingua portuguesa, como o termo \"lawerka\", que deu laverca (en alem\u00e1n\" Lerche\"). N\u00f3tese que tam\u00e9n hai catro top\u00f3nimos Suevos.\nReis suevos de Gallaecia.\nOs visigodos conquistaron aos suevos no 585."}
