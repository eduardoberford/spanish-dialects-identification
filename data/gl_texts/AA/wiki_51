{"id": "29101", "revid": "98629", "url": "https://gl.wikipedia.org/wiki?curid=29101", "title": "RMS Titanic", "text": "O RMS \"Titanic\" (en ingl\u00e9s: \"Royal Mail Steamship Titanic\") foi un transatl\u00e1ntico constru\u00eddo en Irlanda do Norte, que afundiu na s\u00faa viaxe inaugural a trav\u00e9s do oc\u00e9ano Atl\u00e1ntico Norte ao colidir cun iceberg a noite do 14 ao 15 de abril de 1912 na viaxe a Nova York. Finaron m\u00e1is de 1500 persoas e recoll\u00e9ronse soamente uns 300 corpos do mar. Consid\u00e9rase popularmente a maior traxedia naval dun s\u00f3 buque da historia, a\u00ednda que outros afundimentos producisen m\u00e1is v\u00edtimas, coma os do Steuben (4500) ou o KS \"Wilhelm Gustloff\" (7000).\nO \"Titanic\" era o segundo dun tr\u00edo de transatl\u00e1nticos, a clase \"Olympic\", que pretend\u00eda dominar o negocio das viaxes transoce\u00e1nicas a principios do s\u00e9culo XX.\nO foi botado ao mar no 1910 e entrou en servizo no 1911, o \"Titanic\" foi botado no 1911 e entrou en servizo no 1912, e o foi botado no 1914 e entrou en servizo no 1915, a\u00ednda que o comezo da primeira guerra mundial fixo que nunca prestase servizo comercial, sendo destinado a buque hospital.\nForon dese\u00f1ados por Alexander Carlisle e Thomas Andrews e eran propiedade da White Star Line. Constru\u00eddos nos estaleiros de Harland and Wolff en Belfast (Irlanda do Norte, Reino Unido), a clase \"Olympic\" destacaba polo seu tama\u00f1o, luxo e avances t\u00e9cnicos fronte aos transatl\u00e1nticos da competencia, o e o , da Cunard Line. O \"Titanic\" foi o barco de pasaxeiros m\u00e1is grande e luxoso da \u00e9poca xunto co \"Olympic\".\nO afundimento do \"Titanic\" e o gran n\u00famero de v\u00edtimas supuxo unha modificaci\u00f3n da normativa de seguridade naval. En 1914 foi aprobado o convenio SOLAS de seguridade no mar.\nA construci\u00f3n.\nO \"Titanic\" constru\u00eduse nos estaleiros Harland and Wolff de Belfast (Irlanda do Norte), co n\u00famero de construci\u00f3n 401. Estaba destinado a competir cos buques e da rival Cunard Line. O \"Titanic\", xunto aos seus irm\u00e1ns da clase Olympic, o e o (m\u00e1is tarde renomeado a \"Britannic\"), este \u00faltimo a\u00ednda en construci\u00f3n, estaban destinados a ser os maiores e m\u00e1is luxosos transatl\u00e1nticos.\nOs dese\u00f1adores foron William Pirrie, director xerente de Harland and Wolff; o enxe\u00f1eiro naval Thomas Andrews, xerente de construci\u00f3n e xefe do departamento de dese\u00f1o de Harland and Wolff e Alexander Carlisle, o dese\u00f1ador xefe e xerente xeral do estaleiro. As responsabilidades de Carlisle inclu\u00edan as decoraci\u00f3ns, os equipamentos e todos os arranxos xerais, inclu\u00edndo a introduci\u00f3n dun sistema eficiente de pescantes para os botes salvavidas. Carlisle deixou o proxecto no 1910, antes de que se botaran os barcos, cando se fixo accionista de Welin Davit &amp; Engineering Company Ltd, a compa\u00f1\u00eda que fabricaba os pescantes.\nA construci\u00f3n do \"Titanic\", financiada polo empresario estadounidense J. P. Morgan e a s\u00faa empresa International Mercantile Marine Co., comezou o 31 de marzo de 1909. O casco do \"Titanic\" foi botado ao mar \u00e1s 12:13 do d\u00eda 31 de maio de 1911, e a s\u00faa construci\u00f3n conclu\u00edu o 31 de marzo do ano seguinte.\nEquipamento.\nPara o seu tempo, o \"Titanic\" non ti\u00f1a un rival igual en luxo e elegancia. A White Star Line ofreceu unha piscina interior, un ximnasio, unha cancha de squash, un ba\u00f1o turco, unha biblioteca, unha sala de recepci\u00f3n, entre outras amenidades (para uso exclusivo de primeira clase). Os camarotes est\u00e1ndar de primeira clase foron adornados con revestimentos de madeira brancos, mobles custosos e outras decoraci\u00f3ns elegantes. Contaban soamente con ba\u00f1os compartidos con auga quente e fr\u00eda. Cont\u00e1base ademais con estufas el\u00e9ctricas.\nNo caso das suites utiliz\u00e1ronse nas salas de estar unhas chemineas fermosamente encaixadas. Como novidade para as viaxes da \u00e9poca, o \"Titanic\" ofrec\u00eda tres ascensores para primeira clase e un para a segunda.\nCuberta de botes.\nOs botes estaban colocados en 2 grupos, un cara \u00e1 proa e outro cara \u00e1 popa:\nEn total hab\u00eda capacidade para 1178 persoas.\nCara \u00e1 proa tam\u00e9n se atopaba a ponte e o primeiro bloque, o cal comprend\u00eda as habitaci\u00f3ns dos oficiais, a sala Marconi, as m\u00e1quinas que mov\u00edan os ascensores e 6 habitaci\u00f3ns simples de primeira clase. Nas paredes deste bloque atop\u00e1banse fiestras circulares que iluminaban as habitaci\u00f3ns interiores de primeira clase da cuberta inferior.\nO segundo bloque conform\u00e1bano a escalinata de primeira clase e o ximnasio. A escalinata \u00eda desde esta cuberta ata a cuberta E, no nivel superior atop\u00e1base unha c\u00fapula de cristal que conced\u00eda luz natural \u00e1 escaleira ao longo dos seus niveis por medio de biolos a ambos os dous lados desta. O ximnasio estaba situado no lado de estribor, ao costado da entrada de primeira clase. O mesmo estaba equipado con equipos que funcionaban electricamente, al\u00e9n de bicicletas est\u00e1ticas e outros trebellos de lecer. O lugar estaba acondicionado para un maior confort e ti\u00f1a un panel de madeira contra a parede do espazo da cheminea onde se apreciaban 2 figuras: un mapamundi e un corte transversal do barco.\nEntre a segunda e terceira cheminea atop\u00e1base o teito elevado do sal\u00f3n xeral e a sala de lectura de primeira clase. M\u00e1is al\u00f3 da terceira cheminea atop\u00e1base un pequeno bloque destinado aos tanques de auga, a entrada de luz \u00e1 sala de m\u00e1quinas e un espazo reservado con cuberta de paseo para os enxe\u00f1eiros. Ao costado deste bloque ach\u00e1base un biolo que cubr\u00eda a c\u00fapula que \u00eda sobre a escaleira traseira de primeira clase. A cuarta cheminea non cumpr\u00eda a funci\u00f3n de expulsar fume das caldeiras, por iso d\u00e9uselle a funci\u00f3n de dar ventilaci\u00f3n \u00e1s coci\u00f1as inferiores e a segunda sala de m\u00e1quinas onde se atopaba a turbina que mov\u00eda a h\u00e9lice de 4 pas. A ambos os lados da cuarta cheminea atop\u00e1base o teito elevado da sala de fumadores de primeira clase na cuberta inferior. Ao final da cuberta atop\u00e1banse a entrada e escaleira de segunda clase (a cal descend\u00eda ata a cuberta F). As\u00ed mesmo, os pasaxeiros contaban coa s\u00faa respectiva cuberta de paseo.\nCuberta A.\nCo\u00f1ecida tam\u00e9n como a cuberta de paseo, este nivel albergaba os camarotes, a sala de lectura, o sal\u00f3n com\u00fan, a sala de fumadores e os Caf\u00e9s Verandah da primeira clase. O seu uso foi unicamente para primeira clase, pois a escalinata de segunda non ti\u00f1a sa\u00edda a esta cuberta.\nA sala de lectura de primeira clase foi, xeralmente, para o uso das damas. Orixinalmente planeouse constru\u00edla coa parte media superior aberta como no caso do \"Olympic\", e as\u00ed se fixo, pero logo Bruce Ismay decidir\u00eda facerlle un cambio: a cuberta de paseo dianteira ser\u00eda pechada e contar\u00eda con xanelas. Isto debeuse a que no \"Olympic\", el observou que a xente se queixaba da airexa mari\u00f1a nas s\u00faas habitaci\u00f3ns. O resultado final foi que a metade da cuberta foi fechada ata onde terminaba a sala de lectura e a outra metade ser\u00eda aberta desde o comezo do sal\u00f3n com\u00fan ata o final. Na parte dianteira, preto da primeira cheminea, situ\u00e1banse os cuartos est\u00e1ndar de primeira clase, os cales estaban decorados con paneis de pi\u00f1eiro brancos, contaban con estufas el\u00e9ctricas e con mobles de caoba luxosos da \u00e9poca. Os cuartos interiores nesta cuberta ti\u00f1an a facilidade de recibiren iluminaci\u00f3n da cuberta superior.\nO sal\u00f3n com\u00fan de primeira clase albergou os pasaxeiros antes que se dese a orde de empezar a evacuaci\u00f3n. Detr\u00e1s da escaleira e a entrada, localiz\u00e1banse os 3 ascensores para uso exclusivo de primeira clase, os cales transportaban os pasaxeiros ata a cuberta E, a grande escalinata cara \u00e1 s\u00faa primeira parada xusto antes da segunda cheminea. Logo vi\u00f1a un pasadizo que estaba decorado no mesmo estilo que a entrada de primeira clase e que contaba cunha porta xiratoria. Este corredor levaba \u00e1 sala de lectura e o sal\u00f3n com\u00fan de primeira clase. A sala de lectura era un ambiente decorado en estilo gregoriano con paneis de madeira brancos e con vent\u00e1s que se estend\u00edan ata a cuberta de botes, o que lle daba unha boa iluminaci\u00f3n. Amais ti\u00f1a unha cheminea de adorno.\nAo costado da sala de lectura e no medio da segunda e terceira chemineas atop\u00e1base o sal\u00f3n com\u00fan de primeira clase, o cal estaba decorado no estilo Lu\u00eds XV, inspirado no Palacio de Versalles. Estaba tapizado e contaba con paneis de madeira belamente tallados nas paredes. Na parte dianteira, preto da porta hab\u00eda unha cheminea de adorno sobre a cal se atopaba unha miniatura de Diana de Versalles, m\u00e1is co\u00f1ecida como Artemisa e sobre todo iso, un grande espello. As fiestras estend\u00edanse, do mesmo xeito que na sala de lectura, ata a cuberta de botes. Un dos seus maiores atractivos era o seu gran candelabro, o cal estaba sito nun pequen\u00edsimo domo con tallados. O sal\u00f3n estaba subdividido en pequenas \u00e1reas privadas separadas por muros con espellos e apliques de bronce. Aqu\u00ed pod\u00edanse sacar libros grazas a un estante sito na parte dianteira da terceira cheminea. A ambos os dous lados do mesmo ach\u00e1banse un reloxo e un bar\u00f3metro. Na parte traseira, ao lado de babor, hab\u00eda un pasadizo que contaba con outra porta xiratoria e que conectaba ao sal\u00f3n coa escaleira traseira, moi parecida \u00e1 Grande Escalinata dianteira, pero un pouco m\u00e1is pequena e con menos detalles (o reloxo do seu primeiro nivel era diferente ao d' \"A Honra\" e \"A Gloria\" coroando asemade).\nO sal\u00f3n de fumadores era o lugar predilecto dos cabaleiros de primeira clase logo das ceas. Cara \u00e1 popa entr\u00e1base \u00e1 sala de fumadores, decorada en estilo xeorxiano pero con paneis de caoba escura. Nos mesmos paneis hab\u00edan adornos de bronce, que lle confer\u00edan certa elegancia. As s\u00faas fiestras non eran transl\u00facidas sen\u00f3n vitrais. Ademais, contaba con preciosos vidros tintados encaixados nas paredes.\nO caf\u00e9 de estribor converteuse nunha sala de xogos temporal para os nenos de primeira clase durante a viaxe. O chan era de lin\u00f3leo cun motivo que foi utilizado noutras \u00e1reas do barco. A s\u00faa altura era maior \u00e1 da cuberta xa que o seu teito estaba elevado uns cent\u00edmetros de m\u00e1is na cuberta de botes. Nesa elevaci\u00f3n top\u00e1banse uns pequenos vitrais que ti\u00f1an a forma da metade dunha elipse alargada. No centro da s\u00faa parede traseira, a sala contaba cunha cheminea de m\u00e1rmore branca que era a \u00fanica utilizada en todo o barco para fins de calefacci\u00f3n, por iso contaba con 2 cestos de carb\u00f3n, un a cada lado; sobre esta peza branca hab\u00eda un cadro titulado \"O paso ao porto de Plymouth\", feito polo artista Norman Wilkinson. Ti\u00f1a acceso a un bar que compart\u00eda cos Caf\u00e9s Verandah. Comunic\u00e1base co caf\u00e9 de babor mediante unha porta xiratoria. Os \u00faltimos espazos de primeira clase neste nivel eran os 2 caf\u00e9s. A s\u00faa decoraci\u00f3n baseouse nas casas de campo inglesas e as s\u00faas paredes estaban cubertas por hedreiras e espellos, os cales lle daban un efecto de amplitude. A iluminaci\u00f3n natural provi\u00f1a das catro grandes fiestras de ferro que ti\u00f1a cada caf\u00e9, que sumadas \u00e1 cuberta aberta, permit\u00edan aos comensais teren unha magn\u00edfica vista do oc\u00e9ano. Aqu\u00ed serv\u00edanse aperitivos e comidas lixeiras, pero non xantares. A escaleira de segunda clase pasaba de longo este nivel, pois non ti\u00f1a sa\u00edda.\nCuberta B.\nEste nivel estivo dese\u00f1ado principalmente para aloxar aos pasaxeiros de primeira clase e ter unha cuberta de paseo que se estender\u00eda desde a s\u00faa parte dianteira ata a traseira, dividida xusto despois da escalinata traseira de primeira clase para dar lugar \u00e1 cuberta de paseo de segunda clase. Do mesmo xeito que na cuberta superior, Ismay fixo observaci\u00f3ns na viaxe do \"Olympic\" e viu que este sector de paseo na cuberta B non era tan popular como o do nivel superior.\nCuberta C.\nEsta cuberta estaba dedicada principalmente ao aloxamento dos pasaxeiros e aos espazos da tripulaci\u00f3n (os cales estaban reducidos \u00e1 proa). Esta cuberta contaba con catro zap\u00f3ns de cargo, dous na proa e dous na popa.\nNa parte dianteira, baixo o castelo de proa, hab\u00eda 2 camarotes (un a cadanseu lado atinente do barco) para os homes de cuberta. As\u00ed mesmo, situ\u00e1banse 2 comedores para uso do persoal; o primeiro, con capacidade para 35 persoas, pertenc\u00edalle aos mari\u00f1eiros e estaba sito a babor, logo dun camarote e antes da coci\u00f1a da tripulaci\u00f3n. A estribor situ\u00e1base o comedor para os fogueiros das caldeiras, con capacidade para 87 persoas. A ambos os lados da estrutura atop\u00e1banse escaleiras que conduc\u00edan aos camarotes dos fogueiros na cuberta inferior. Finalmente, xunto ao espazo aberto descendendo polo castelo de proa, atop\u00e1base o hospital da tripulaci\u00f3n. Esa cuberta aberta pertenc\u00edalle a terceira clase, polo cal se instalaron escadas de acceso (unha a cadanseu lado atinente) desde o seu espazo pechado da cuberta D.\nCuberta D.\nNa parte dianteira atop\u00e1banse as estancias dos maquinistas e unha sala com\u00fan de terceira clase. Ap\u00f3s seren separados por un tabique segu\u00edan as habitaci\u00f3ns de primeira clase, as cales estaban decoradas con paneis de madeira brancos que se prolongaban ata antes dos elevadores. O ba\u00f1o de cabaleiros situ\u00e1base cara \u00e1 proa xunto con 4 ba\u00f1eiras compartidas e o ba\u00f1o de damas situ\u00e1base cara \u00e1 popa con outras 4 ba\u00f1eiras compartidas. Nesta secci\u00f3n contaban cunha pequena despensa. \nLogo ach\u00e1banse as portas de embarque de primeira clase (2 a cada lado), as cales pech\u00e1banse hermeticamente adher\u00edndose ao casco; cara \u00e1 dentro pech\u00e1banse con reixas dobres ornamentadas. A \u00fanica iluminaci\u00f3n destas salas de embarque provi\u00f1a das dous pertuxos rectangulares que ti\u00f1a cada porta e a s\u00faa decoraci\u00f3n era de paneis brancos tallados con chan de lin\u00f3leo branco; tam\u00e9n contaban cunha porta dobre do mesmo dese\u00f1o das que conectaban ao comedor (madeira con ferro) e cun arco que conduc\u00eda aos ascensores. Cara \u00e1 popa, as salas ti\u00f1an cadans\u00faa vitrina.\nAo baixaren pola escalinata, os pasaxeiros entraban na sala de recepci\u00f3n, decorada con cadeiras de brazos e mesas de vime e con paneis de madeira brancos, esta sala estaba adxunta, mediante portas dobres ao sal\u00f3n comedor de primeira clase.\nO comedor de primeira clase era de estilo xacobino, en combinaci\u00f3n de paneis brancos e mobles de caoba, con l\u00e1mpadas en todas as mesas e vitrais en profusi\u00f3n, que recib\u00edan a luz natural dunha fileira dobre de ollos de boi; cara \u00e1 proa hab\u00eda un espazo para o piano, este era o sal\u00f3n m\u00e1is espazoso do barco. O comedor de segunda clase estaba sito a popa, con paneis de madeira de cor natural e cadeiras do mesmo material, este comedor era case tan espazoso como o de primeira clase e a comida servida nese provi\u00f1a da mesma coci\u00f1a que a comida do comedor de primeira.\nNesta cuberta tam\u00e9n se atopaba o hospital do barco, contaba con cinco cabinas privadas cada unha con cadans\u00faas padiolas e cadans\u00faas caixas de urxencias de primeiros auxilios moi completas segundo relatos dos sobreviventes, o hospital s\u00f3 pod\u00eda ser usado por pasaxeiros de primeira e segunda clase. A galer\u00eda dos pasaxeiros de segunda clase serv\u00eda como punto de reuni\u00f3n de todos os pasaxeiros da devandita clase logo da cea.\nCuberta E.\nEsta era a \u00faltima cuberta \u00e1 que chegaba a escalinata de primeira clase de proa, nesta cuberta estaban os ba\u00f1os turcos. Os ba\u00f1os turcos s\u00f3 pod\u00edan ser usados polos pasaxeiros de primeira clase, estaban decorados con baldosas de ricas cores, columnas sobredouradas e l\u00e1mpadas de bronce.\nCuberta F.\nNesta cuberta atop\u00e1banse a piscina, o comedor de terceira clase e a sala xeral de terceira. A piscina era unha novidade tanto no \"Titanic\" como no \"Olympic\", s\u00f3 a pod\u00edan usar os pasaxeiros de primeira clase, e ti\u00f1a unha profundidade de seis metros e medio. Situado no medio do barco, o comedor de terceira clase era en realidade dous sal\u00f3ns divididos por un tabique estanco. As s\u00faas paredes estaban pintadas de esmalte branco e decoradas con p\u00f3sters da empresa nai da White Star, a International Mercantile Marine (IMM). A sala xeral, cos seus paneis de madeira de pi\u00f1eiro e os seus mobles recios de teca, funcionaba como o sal\u00f3n de terceira clase.\nCuberta G.\nTam\u00e9n co\u00f1ecida como cuberta inferior xa que estaba situada 1,68 m baixo a li\u00f1a de flotaci\u00f3n, estaba dividida en d\u00faas partes; a de proa e a de popa. Posto que polo medio ach\u00e1banse os espazos que aloxaban \u00f3s grandes motores e as caldeiras que sub\u00edan desde a sala de m\u00e1quinas, d\u00faas cubertas m\u00e1is abaixo.\nCara popa, diversas despensas almacenaban alg\u00fans alimentos como xeados, a froita, verduras, ovos, leite, etc. M\u00e1is a popa, alg\u00fans dos camarotes da tripulaci\u00f3n, 3\u00aa clase e os \u00faltimos para 2\u00aa con d\u00faas escaleiras e sen ascensor.\nA popa, encontr\u00e1base a sala de squash e esgrima, para acceder a esta ti\u00f1an que baixar por unhas escaleiras da cuberta D, tres m\u00e1is arriba. A proa de todo, situ\u00e1base a sala de clasificaci\u00f3n do correo xunto coa bodega de equipaxe de primeira clase e uns camarotes para a tripulaci\u00f3n e 3\u00aa clase contiguos a unhas escaleiras para a tripulaci\u00f3n e outras para os pasaxeiros da devandita clase.\nCuberta de caldeiras.\nEsta cuberta e a inferior co\u00f1ec\u00edanse como as \"tripas do Titanic\". Estaba situada a 4,11 m baixo a li\u00f1a de flotaci\u00f3n e encontr\u00e1base dividida en proa e popa ao igual que a cuberta superior. Pola metade estaban os espazos para as carboneiras das caldeiras e os pist\u00f3ns que sub\u00edan desde a sala de m\u00e1quinas.\nA proa atop\u00e1base a zona de carga para 1\u00aa e 2\u00aa clase, a primeira planta da sala de correspondencia e unhas escaleiras para o uso da tripulaci\u00f3n. A popa, hab\u00eda almac\u00e9ns que conservaban o vi\u00f1o, o champagne, a auga e unha zona de carga refrixerada.\nCuberta de m\u00e1quinas.\nNesta \u00faltima cuberta, antes do dobre fondo, situaranse, de popa a proa, as engrenaxes xunto \u00e1 turbina \"Parsons\" de 16 000 cv de potencia, que fac\u00edan xirar as d\u00faas h\u00e9lices exteriores do barco, e as cisternas da auga doce. A h\u00e9lice central mov\u00edase por outro tipo de sistema. Despois estaban os motores a vapor, uns pist\u00f3ns de 4 pisos de alto, trat\u00e1base de catro cilindros cunha potencia de 30000 cv que era obtida da gran turbina.\nA continuaci\u00f3n estaban as seis salas de caldeiras. Cada unha delas conti\u00f1a cinco caldeiras, coa excepci\u00f3n da m\u00e1is pr\u00f3xima \u00e1 proa, a sala de caldeiras n\u00ba6 que ti\u00f1a s\u00f3 4 caldeiras. Cada caldeira pesaba preto de 100 toneladas e enviaba centos de litros de vapor por medio de tubos \u00e1 sala principal de m\u00e1quinas, onde mov\u00eda os pist\u00f3ns. Entre sala e sala, nos tabiques da embarcaci\u00f3n, hab\u00eda 12 portas que pod\u00edan ser pechadas automaticamente desde a ponte de mando, na cuberta de botes. Cara proa, estaban os \u00faltimos camarotes para os fogueiros. Ademais disto nesta cuberta estaban os condensadores e a sala cos xeradores el\u00e9ctricos.\nInstalaci\u00f3ns.\nOs pasaxeiros de primeira clase do \"Titanic\" alox\u00e1banse na parte central do barco, onde as vibraci\u00f3ns e o contoneo do barco eran menores. Moitas das instalaci\u00f3ns para primeira clase estaban situadas na Cuberta A.\nDeporte e relax.\nO \"Titanic\" contaba con numerosas instalaci\u00f3ns para o deporte e a relaxaci\u00f3n: \nCaf\u00e9s e restaurantes.\nO \"Titanic\" contaba con outras moitas instalaci\u00f3ns para os pasaxeiros de primeira clase\nEstilos decorativos das cabinas.\nAlgunhas das cabinas de primeira clase contaban con ba\u00f1o e retrete. Moitas delas contaban cun estilo decorativo propio de diferentes \u00e9pocas.\nMedidas de seguridade.\nO casco do \"Titanic\" divid\u00edase en 15 compartimentos estancos. O peche autom\u00e1tico das portas estancas, fac\u00edase desde un interruptor situado na ponte de mando do barco, a\u00ednda que tam\u00e9n pod\u00edan pecharse individualmente de xeito manual. Os compartimentos estancos non \u00edan m\u00e1is arriba da cuberta E, e en caso de inundaci\u00f3n o barco soportaba ata catro compartimentos inundados, mais o iceberg rasgou cinco compartimentos. Cada porta estaba dotada dun mecanismo de flotaci\u00f3n que, no caso de que entrase auga no compartimento, este elevar\u00edase automaticamente activando as\u00ed o interruptor para pechar as portas.\nO \"Titanic\" estaba equipado cun dobre fondo. Ademais ti\u00f1a, oito bombas capaces de evacuar unhas 400 toneladas de auga por hora. Todo isto fac\u00eda crer que o barco era \"insomerxible\".\nEstaba equipado con 20 botes salvavidas: 14 botes cunha capacidade para 65 persoas cada un, dous botes de seguridade con capacidade para 40 persoas cada un, e catro botes pregables do tipo Engelhardt que ti\u00f1an unha capacidade para 47 persoas. Os 20 botes ti\u00f1an unha capacidade total para albergar a 1178 persoas, sendo isto un terzo da capacidade do nav\u00edo.\nA tripulaci\u00f3n do \"Titanic\".\nNon se sabe con certeza o n\u00famero de tripulantes en servizo do \"Titanic\" cando este afundiuse, debido a que houbo alg\u00fans desertores ou alg\u00fans que se atrasaron \u00e1 hora de embarcar, quedando as\u00ed en terra. Estimase que o n\u00famero era de 890 tripulantes de servizo. \nOficiais.\nOs principais membros da tripulaci\u00f3n do \"Titanic\" foron:\nGrupo de garant\u00eda.\nDos traballadores do estaleiro Harland and Wolff, a compa\u00f1\u00eda seleccionou un grupo de traballadores destacados nos respectivos oficios para acompa\u00f1ar a Thomas Andrews na viaxe inaugural do \"Titanic\". Este selecto grupo ti\u00f1a a misi\u00f3n de solucionar calquera inconveniente menor que requirira os seus oficios, para eles era un orgullo pertencer a este grupo e nos estaleiros competiuse para poder ser elixido. Estes obreiros ocuparon camarotes de primeira e segunda clase e foron considerados como un viaxeiro m\u00e1is. Estaba composto por 9 persoas.\nViaxe inaugural.\nOs preparativos comezaran fac\u00eda unha semana: avituallamentos, aloxamento da tripulaci\u00f3n contratada, habituaci\u00f3n aos seus labores etc. Cando chegou o d\u00eda no que o \"Titanic\" deb\u00eda partir desde o porto de Southampton, o 10 de abril de 1912 a xente estaba tan emocionada que alg\u00fans dic\u00edan que todo parec\u00eda un so\u00f1o.\nO barco era comandado polo veterano capit\u00e1n Edward John Smith, o m\u00e1is experimentado e prestixioso da White Star Line, quen previamente \u00e1 viaxe expresou que este \u00eda ser o seu derradeiro mando antes de se xubilar, porque desexaba estar m\u00e1is tempo coa s\u00faa esposa e a s\u00faa filla. Smith comentara para unha revista da \u00e9poca que: \"Non podo concibir que algo poida afundir os barcos de hoxe, a construci\u00f3n moderna vai moito m\u00e1is al\u00e1 ca isto.\"\nEntre a primeira, segunda e terceira clase, hab\u00eda en total 2.224 pasaxeiros, que gozaron dun fermoso palacio flotante, con luxosos comedores, piscina interior, bibliotecas, ximnasio, iluminaci\u00f3n acot\u00edo e ba\u00f1os turcos.\nBruce Ismay, que aloxouse nun hotel preto do fondeadoiro do \"Titanic\", embarcouse con gran pompa no nav\u00edo.\nA sa\u00edda.\nAs 12:00 do d\u00eda 10 de abril de 1912 o \"Titanic\" emit\u00eda o pitado que anunciaba a s\u00faa sa\u00edda. O \"Titanic\" foi retirado do peirao lentamente por cinco remolcadores e m\u00e1is tarde a trav\u00e9s do r\u00edo Test. As turbulencias que provocou o gran barco fixeron que no peirao 38 o SS \"New York\" se soltara do seu amarre avanz\u00e1ndose cara \u00f3 \"Titanic\" co que estivo a piques de chocar de non ser por que o remolcador \"Vulcan\" estaba preto e lanzou un cable ao \"New York\" evitando a colisi\u00f3n por menos dun metro. Tras isto o \"Titanic\" tivo que esperar unha hora ata poder continuar coa navegaci\u00f3n, mentres amarraban de novo ao \"New York\" e ao RMS \"Oceanic\".\nO \"Titanic\" chegou a Cherburgo cara \u00e1s 18:35 desde d\u00eda. Os cal\u00e1delos eran demasiado pequenos para o gran tama\u00f1o do \"Titanic\" de modo que os pasaxeiros foron levados ao barco en dous pequenos paquebotes constru\u00eddos pola White Star Line para a ocasi\u00f3n, o SS \"Nomadic\"\u00a0e o SS \"Traffic\". Tras recibir a 274 novos pasaxeiros e deixar a 22, o \"Titanic\" puxo rumbo a Queenstown na costa de Irlanda onde chegou \u00e1s 11 da ma\u00f1\u00e1 do 11 de abril. Al\u00ed desembarcaron 8 pasaxeiros e embarcaron 120 persoas e 1385 sacos de correo.\n\u00c1s 13:30 o \"Titanic\" izou a bandeira dos Estados Unidos de Am\u00e9rica mentres po\u00f1\u00eda rumbo a Nova York.\nO desastre.\nO \"Titanic\" tivo unha viaxe pracenteira. Desde Southampton viaxou a Cherburgo onde embarcou m\u00e1is pasaxeiros, logo atracou en Queenstown, Cork, Irlanda onde embarcou pasaxeiros de terceira clase e o correo.\nOs d\u00edas transcorreron sen novidade, pero o 13 de abril empezaron a chegar os primeiros informes de avistamento de bloques de xeo na ruta; polo menos unha ducia de mensaxes puideron ser recibidas antes de que o tel\u00e9grafo Marconi fallase por un lapso de 10 horas.\nRestablecida a comunicaci\u00f3n na cabina de radio, os radiotelegrafistas comezaron a recibir avisos de perigo de icebergs, os cales foron ignorados ou non tomados moi en conta pola oficialidade substitu\u00ednte.\nO clima arrefriou a medida que se achegaban aos grandes bancos de Terra Nova e o capit\u00e1n Smith ordenou alterar un pouco o rumbo para pasar m\u00e1is cara ao sur dos grandes sectores de icebergs. A velocidade era de 22 n\u00f3s e Smith consultou a Bruce Ismay se pod\u00eda baixala, ao cal este refusou aducindo que desexaba facer o mellor tempo na s\u00faa viaxe inaugural.\nO \u00faltimo atardecer do 14 de abril sorprendeu ao \"Titanic\" navegando en augas moi tranquilas. Cando a noite, moi xeada, caeu, o buque navegaba nunha zona de augas quedas sen ondada, un verdadeiro espello l\u00edquido negro, o cal era un inconveniente para descubrir icebergs. Smith consultou de novo a J. Bruce Ismay, vicepresidente da compa\u00f1\u00eda, se pod\u00eda reducir a velocidade, mais non obtivo a aprobaci\u00f3n t\u00e1cita deste; Smith ordenou ent\u00f3n redobrar a garda nos mastros.\n23:45, o impacto.\nPouco antes da medianoite (23.40) do 14 de abril, cunha noite estrelada e un mar excepcionalmente tranquilo, os vix\u00edas deron alarma de iceberg \u00e1 fronte, a 600 m da proa. O primeiro oficial Murdoch, de garda nese momento tras a retirada do Capit\u00e1n Smith ao seu camarote, intentou evitar a colisi\u00f3n, primeiro virando o tem\u00f3n (moi pequeno para a lonxitude do nav\u00edo) todo a babor, seguidamente dando marcha atr\u00e1s, o cal foi fatal pois o tem\u00f3n perdeu presi\u00f3n de virada. O barco no \u00faltimo minuto logrou evitar o choque frontal (co que seguramente non se ter\u00eda afundido e ser\u00eda quen de seguir navegando ata o seu destino sen problemas). Finalmente o buque rozou o iceberg abr\u00edndose as placas de estribor con 6 fendas diferentes que en total sumaban 5 compartimentos con auga. O \"Titanic\" ficou sentenciado.\n00:00, a mala noticia.\nO capit\u00e1n, Edward John Smith, quen estaba no seu camarote sa\u00edu cando o iceberg xa estaba afastado e informouse do ocorrido. Fixo deter decontado o barco e asemade fixo repasar por un carpinteiro todo o barco.\nCinco dos seus compartimentos estancos dianteiros de estribor estaban preg\u00e1ndose cara a dentro, saltando remaches e alag\u00e1ndose. Ao principio o dano non pareceu fatal, no entanto o seu dese\u00f1ador Thomas Andrews, logo de repasar o barco co carpinteiro Huchtkins, predixo o incrible: o afundimento do Titanic ser\u00eda como moi tarde entre d\u00faas a catro horas.\nSmith tentando non difundir o p\u00e1nico, instru\u00edu \u00f3s seus oficiais para o abandono do barco. Smith abraiado e en estado de shock, sab\u00eda por simple aritm\u00e9tica que moitos pasaxeiros morrer\u00edan polo escaso n\u00famero de botes. De a\u00ed en diante, a pesar da s\u00faa vasta experiencia, Smith amosouse inseguro, err\u00e1tico e alleo \u00e1 situaci\u00f3n.\nO Titanic chocara a unhas 600 millas da illa de Terra Nova.\n0:10, SOS.\nJack Phillips, primeiro oficial de radio, recibe a orde de enviar telegramas pedindo auxilio. A primeira de varias mensaxes, ser\u00e1: \"CQD CQD CQD CQD CQD CQD de MGY MGY MGY MGY MGY posici\u00f3n 41.44 N 50.24 W\" (CQD era o antigo sinal de auxilio e MGY a identificaci\u00f3n do Titanic).\nAdemais, noutras chamadas utilizar\u00e1 as siglas SOS, sendo un dos primeiros en usar esta mensaxe.\n\u00daltimos momentos.\n\u00c1s 1:30 a proa estaba case somerxida e \u00e1s 2:05 a auga acadaba a cuberta A desat\u00e1ndose o p\u00e1nico entre os que a\u00ednda quedaban a bordo do Titanic, provocando disparos e confusi\u00f3n.\n\u00c1s 2:20 da madrugada do luns 15 de abril, d\u00faas horas e corenta minutos despois da colisi\u00f3n, o Titanic afundiu por completo baixo o Atl\u00e1ntico. O afundimento saldouse 1.500 mortos aproximadamente, entre afogados e mortos por hipotermia (segundo a investigaci\u00f3n do Senado dos Estados Unidos de Am\u00e9rica), debido a que o buque, a\u00ednda que cumpr\u00eda a lexislaci\u00f3n vixente na \u00e9poca, non levaba botes para todos os pasaxeiros. S\u00f3 embarcaron 711 persoas dun total de 1.178 prazas dispo\u00f1ibles nos botes, d\u00e1ndose preferencia aos pasaxeiros de primeira e segunda clase, principalmente mulleres e nenos. O 75% dos pasaxeiros de terceira clase finaron na traxedia.\nA White Star Line alugou catro barcos para recuperar os corpos tralo desastre: o \"Mackay-Bennett\", o \"Minia\", o \"Montmagny\" e o \"Algerine\". Os catro lograron recuperar 328 corpos, dos que 119 foron devoltos ao mar debido ao seu estado de descomposici\u00f3n.\nRescate dos superviventes.\nO RMS \"Carpathia\" era un transatl\u00e1ntico menor de 13.000 t da Cunard Line que vi\u00f1a desde Nova York en ruta cara Fiume (Imperio austroh\u00fangaro); dirix\u00edao o veter\u00e1n capit\u00e1n Arthur Rostron.\nAo redor das 00:25 do 15 de abril de 1912, recibiu a noticia de que o \"Titanic\", afund\u00edase tras chocar contra un iceberg. A mensaxe CQD que recibiran era tan angustiante que Rostron non tivo d\u00fabidas e cambiou o rumbo, forzando as m\u00e1quinas do barco ata chegar \u00f3s 17 n\u00f3s. O \"Carpathia\" estaba na ruta paralela e rumbo encontrado, a unhas 58 millas de distancia cara \u00f3 sur da posici\u00f3n do \"Titanic\". Avisou ao \"Titanic\" que tardar\u00edan 4 horas en chegar ata onde eles estaban debido \u00e1 distancia de 58 millas.\nPero o barco m\u00e1is pr\u00f3ximo ao \"Titanic\" non era o \"Carpathia\", sen\u00f3n o SS \"Californian\", un buque de transporte mixto ao mando do capit\u00e1n Stanley Lord. Este barco estaba a menos de 10 millas de distancia e ti\u00f1a ao \"Titanic\" \u00e1 vista, pero por mor de desconectar o tel\u00e9grafo, tras o p\u00e9simo trato dado por Jack Phillips 10 minutos antes do choque ao radiotelegrafista do Californian, e ter desestimado os sinais que enviaba o \"Titanic\" mentres afund\u00eda, o \"Titanic\" ficou condenado. As contradici\u00f3ns nas declaraci\u00f3ns de Lord ante a Comisi\u00f3n brit\u00e1nica acabaron coa s\u00faa reputaci\u00f3n e foi desvinculado da Leyland Line.\nO \"Carpathia\" chegou aproximadamente \u00e1s 4 da ma\u00f1\u00e1 ao sector e ao amencer atopou aos botes salvavidas do \"Titanic\" en medio dos t\u00e9mpanos de xeo. Rescatou 706 pasaxeiros, un dos cales xa morrera, e ademais subiu a bordo os botes do devandito barco, coa excepci\u00f3n dos pregables, retir\u00e1ndose do lugar \u00e1s 8:50 da ma\u00f1\u00e1, momento en que o \"Californian\", apareceu no horizonte acudindo ao rescate. Puxo rumbo de volta a Nova York e durante a traves\u00eda albergou aos pasaxeiros segundo a s\u00faa clase ata chegar a porto, onde desembarcou os pasaxeiros e os botes en medio dunha grande expectaci\u00f3n.\nOpini\u00f3ns e evidencias verbo do final do \"Titanic\".\nMoitas fotos e ilustraci\u00f3ns amosan ao \"Titanic\" alcanzando, enteiro, un \u00e1ngulo de 30\u00b0. Actualmente crese que a nave se partiu en d\u00faas nun \u00e1ngulo moito menor: de tan s\u00f3 11\u00ba, e que se partiu de forma gradual, comezou a se partir empezando polas cubertas inferiores entre a 3\u00aa e 4\u00aa cheminea, cando a zona da rotura estaba xa cuberta pola auga, a proa totalmente alagada e cun pulo cara a abaixo considerable empezou a partir o casco en sentido contrario ao que se estaba a facer ata o momento, esmagando as cubertas superiores e producindo un corte limpo na quilla, prod\u00facese a rotura do casco ao nivel do mar ou debaixo da auga, a popa cae levemente s\u00f3 ata que a proa a\u00ednda unida af\u00fandese colocando a secci\u00f3n de popa nunha posici\u00f3n case vertical. Unha vez separadas a secci\u00f3n de popa d\u00e1se a volta de case 180\u00ba sobre si, permanece un minuto inm\u00f3bil (segundo testemu\u00f1as) e finalmente af\u00fandese no oc\u00e9ano.\nEsta teor\u00eda desenvolvida \u00e1 vista de novas probas achadas no 2005, polo barco de investigaci\u00f3n ruso Keldish e unha expedici\u00f3n de \"History Channel\" \u00e9 a primeira que explica o que a nave se crebase en d\u00faas e moita xente testemu\u00f1ou que se afundiu intacta e outra que se partiu en d\u00faas.\nPara moitos observadores o \"Titanic\" non parecer\u00eda terse partido dado que a rotura final se produce baixo a auga, para outros m\u00e1is pr\u00f3ximos ou m\u00e1is observadores, si apreciar\u00edase como empezou a se partir en dous aos poucos e a rotura produciu a curta ca\u00edda e ap\u00f3s o levantamento da popa. Jack Thayer, un dos superviventes e testemu\u00f1as do afundimento declarou que o barco se partira e debuxou o \"Titanic\" en d\u00faas partes, a proa aparece asom\u00e1ndose na auga e a popa en \u00e1ngulo de 80\u00b0. Decontino, grazas ao History Channel, atop\u00e1ronse d\u00faas secci\u00f3ns do fondo do casco separadas como 800 m entre si que encaixaban perfectamente, unha das secci\u00f3ns corresponder\u00eda ao anaco de proa e o outro ao sector de popa. Isto apoia a teor\u00eda de que o barco realizou un movemento cara a abaixo e cara a arriba antes de se separaren as d\u00faas partes.\nSegundo unha expedici\u00f3n francesa de \"Lle Soirot\" realizada polo somerxible Nautile a bordo das naves \"Nadir\" e \"Ocean Voyager\", o casco do \"Titanic\" estaba especialmente debilitado polo extremo fr\u00edo aquela noite, o que contribu\u00edu \u00e1 s\u00faa fractura.\nTras o afundimento, a parte da proa d\u00e1se contra o fondo do mar a uns 20 ou 21 n\u00f3s (case \u00e1 mesma velocidade que ti\u00f1a cando chocou), e co impacto, a estrutura sofre danos algo m\u00e1is severos. Unha das cousas que resultan misteriosas \u00e9 o rastro de cascallos que lle antecede como unha alfombra angosta, que chega ata o campo onde se atopa a parte anterior.\nPola s\u00faa banda, a popa, a\u00ednda chea de ar cae virando sobre si mesma con implosi\u00f3ns pola presi\u00f3n que a deforman, esgazando as cubertas e finalmente estr\u00e9lase de plano contra o fondo quedando case totalmente destru\u00edda. S\u00f3 o lado de babor \u00e9 reco\u00f1ecible.\nPartes do barco, como as chemineas, son dif\u00edciles de identificar xa que tras o afundimento de ambos os segmentos do nav\u00edo, estas segu\u00edan atadas e grazas \u00e1 incrible velocidade adquirida pola proa e as violentas explosi\u00f3ns que sofre a popa pola presi\u00f3n, estas practicamente desintegr\u00e1ronse en ambos os casos.\nO HMHS \"Britannic\", barco xemelgo do \"Titanic\" e o \"Olympic\", que se afundiu en 1916 tras chocar cunha mina, afundiuse de forma moi similar ao \"Titanic\" pero non se partiu en dous, o \"Britannic\" afundiuse por proa e levantou a s\u00faa popa no ar nun alto \u00e1ngulo ata que a proa chocou contra o fondo (o \"Britannic\" afundiuse con s\u00f3 200 m de auga e a nave mide 275 m de longo) ao chocar a proa contra o fondo mentres a\u00ednda estaba levantada a popa o \"Britannic\" envorca e af\u00fandese de lado, n\u00f3tese que o \"Britannic\" se afundiu intacto ao contrario c\u00f3 seu irm\u00e1n. Os motivos son que o \"Britannic\" se afundiu en augas quentes na \"Canle de Kea\" e que o seu casco estaba m\u00e1is reforzado c\u00f3 do \"Titanic\", a\u00ednda as\u00ed o aceiro era o mesmo, e que non logrou levantarse completamente polo impacto co solo mari\u00f1o.\nSecuelas e consecuencias.\nPor mor deste accidente, f\u00edxose cargo o afamado xurisconsulto Lord Mersey e convocouse no 1913 en Londres a \"1\u00aa Convenci\u00f3n sobre Seguranza da vida no mar\", que adoptou no 1914 o primeiro Convenio internacional para a protecci\u00f3n da vida humana no mar (SOLAS) , unha serie de medidas para evitar a serie de fallos que motivaran e agravado tal cat\u00e1strofe, entre eles a habilitaci\u00f3n dunha ruta moito m\u00e1is ao sur en tempos de desxeo e unha patrulla mar\u00edtima que advertise periodicamente de icebergs en ruta.\nUn dos superviventes m\u00e1is vilipendiados e vituperados foi Bruce Ismay, quen ao ano se retirou da White Star Line e se enclaustrou na s\u00faa casa ata o d\u00eda da s\u00faa morte no 1937.\nOutro dos prexudicados foi o capit\u00e1n do \"Californian\" a quen se lle tratou de covarde e neglixente ao ser o barco que estaba m\u00e1is preto do \"Titanic\" (10 millas) e non facer nada por tentar reco\u00f1ecer a procedencia das bengalas brancas vistas polo vix\u00eda.\nA figura do capit\u00e1n Edward John Smith levantouse no sentir popular coma a dun heroe erix\u00edndoselle unha estatua na s\u00faa vila natal.\nA lenda do \"Titanic\" ser\u00eda novamente lembrada, a\u00ednda que en circunstancias diferentes, co afundimento do RMS \"Lusitania\" nas augas do Fastnet en Irlanda o 7 de marzo de 1915. O \"Lusitania\" foi o inspirador do luxo para a \"White Star Line\".\nLendas e mitos.\nA teor\u00eda do afundimento provocado.\nHai quen afirma que o \"Titanic\" non se afundiu debido \u00e1 colisi\u00f3n cun iceberg, sen\u00f3n que logo disto poder\u00eda seguir o seu curso tranquilamente ata Nova York. O que de verdade afirman certos expertos sobre o que pasou \u00e9 que o \"Titanic\" se afundiu polos buracos que provocaron cinco artefactos explosivos colocados de modo que explotasen todos por baixo da li\u00f1a de flotaci\u00f3n e en puntos estrat\u00e9xicos do barco. Se tan s\u00f3 un destes artefactos explosivos estivese sito por enriba da li\u00f1a de flotaci\u00f3n ou noutro dos compartimentos estancos no momento das explosi\u00f3ns o \"Titanic\" seguramente non se afundir\u00eda.\nPor outra banda, queda pescudar quen o fixo. S\u00e1bese con certeza grazas \u00e1s m\u00faltiples expedici\u00f3ns realizadas que o RMS \"Titanic\" portaba un cargamento do que pouca xente co\u00f1ece a s\u00faa existencia: lingotes de ouro puro destinados a comprar armamento b\u00e9lico para a Primeira guerra mundial (cabe recordar que a cat\u00e1strofe do \"Titanic\" ocorreu no 1912 e a primeira guerra mundial comezou en 1914). Crese que os esp\u00edas alem\u00e1ns no Reino Unido pescudaron o segredo da carga do \"Titanic\" e decidiron afundilo para que non se producise nunca o devandito comercio.\nO maior naufraxio da historia?\nA maior traxedia mar\u00edtima da historia por n\u00famero de v\u00edtimas non foi o afundimento do \"Titanic\" (non est\u00e1 nin entre as dez primeiras) sen\u00f3n o do transatl\u00e1ntico alem\u00e1n KS Wilhelm Gustloff. Este desastre aconteceu a finais da segunda guerra mundial.\nUso do SOS.\nA\u00ednda que est\u00e1 moi estendida a crenza de que no afundimento do \"Titanic\" se empregou por primeira vez o \"SOS\", en realidade non \u00e9 as\u00ed. O \"SOS\" prop\u00faxose na \"Conferencia Internacional da Comunicaci\u00f3n Inal\u00e1mbrica en Mar\" de Berl\u00edn en 1906. Ratificouse pola comunidade internacional en 1908 e desde ent\u00f3n comezou a se estender o seu uso. O sinal, por\u00e9n, raramente foi usada polos operadores de radio brit\u00e1nicos que prefer\u00edan o anterior c\u00f3digo \"CQD\".\nO Primeiro Operador de Radio do \"Titanic\" Jack Phillips comezou retransmitindo CQD ata que o Segundo Operador Harold Bride suxeriu, fac\u00e9ndose o gracioso: \"Env\u00eda SOS; \u00e9 a nova chamada, e esta pode ser a t\u00faa derradeira oportunidade de enviala\". Daquela, Phillips, que finou no afundimento, comezou a esparexir \"SOS\" entre os \"CQD\" tradicionais.\nA Orquestra do \"Titanic\".\nUnha das m\u00e1is famosas lendas do \"Titanic\" \u00e9 a relativa \u00e1 s\u00faa banda de m\u00fasica. Durante o afundimento, os oito membros da banda dirixidos por Wallace Hartley, situ\u00e1ronse no sal\u00f3n de primeira clase nun intento por facer que os pasaxeiros non perdesen a calma nin a esperanza. M\u00e1is tarde continuaron tocando na parte de popa da cuberta de botes. A banda non deixou de tocar ata cando xa era seguro que o buque se afundir\u00eda.\nNing\u00fan dos integrantes da banda sobreviviu ao naufraxio, e desde ent\u00f3n houbo moita especulaci\u00f3n respecto de cal foi a \u00faltima melod\u00eda que interpretaron. Algunhas testemu\u00f1as din que a derradeira canci\u00f3n foi \"M\u00e1is Preto, meu Deus de ti\". Doutra banda, existen tres versi\u00f3ns da devandita canci\u00f3n e ningu\u00e9n exactamente puido confirmar cal delas interpretaron, ou se realmente foi esa a derradeira.\nO corpo de Hartley foi un dos que se recuperaron e puideron ser identificados. O seu funeral na Inglaterra contou coa presenza de miles de persoas. Malia ser considerado coma un heroe no seu pa\u00eds, a navieira White Star Line cobroulle \u00e1 s\u00faa familia polo custo da perda do seu uniforme.\nMisterio pouco co\u00f1ecido.\nSobre o total de pasaxeiros hab\u00eda tres uruguaios, o se\u00f1or Francisco Carrau e o seu sobri\u00f1o, e o se\u00f1or Ram\u00f3n Artagaveytia (residente na Arxentina) que ocupaban camarotes da primeira clase. Artagaveytia subiu no porto de Cherbourg o 10 de abril de 1912, e \u00e9 un misterio o n\u00famero de camarote asignado, xa que nunca foi sinalado na lista da asignaci\u00f3n atopada no peto do administrador Herbert Cave; a\u00ednda que o seu corpo foi recuperado m\u00e1is adiante e pouco se sabe verbo do se\u00f1or Artagaveytia durante a viaxe.\nDescuberta dos restos.\nO 1 de setembro de 1985, o investigador Robert Ballard e o seu equipo situaron os restos mergullados do \"Titanic\" a 4.000 metros da superficie, provocando grande expectativa mundial. Utilizouse o equipo somerxible ARGO que \u00eda provisto de c\u00e1maras sensibles \u00e1 escuridade.\nUnha vez explorado preliminarmente descubriuse que o \"Titanic\" non estaba enteiro, sen\u00f3n que estaba partido en dous, o que suxeriu que se partiu ao momento de se afundir: curiosamente, practicamente ning\u00fan supervivente ag\u00e1s o mozo Jack Thayer recorda este suceso; segundo os propios debuxos da \u00e9poca, aparecidos na prensa, o barco afundiuse aparentemente dunha peza e coa popa ao ar.\nUnha visi\u00f3n fantasmal xurdiu desde o fondo podendo verse a secci\u00f3n de proa do famoso buque chea de carambeli\u00f1os de \u00f3xido e nun relativo mal estado xeral, en todo caso peor do que se imaxinaron moitos interesados no tema, que esperaban un barco case enteiro e en bo estado no fondo.\nA descuberta dos restos do nav\u00edo no 1985 polo equipo liderado por Robert Ballard e Jean-Louis Michel devolveron ao \"Titanic\" \u00e1 actualidade, realiz\u00e1ndose numerosas exposici\u00f3ns de obxectos rescatados do pecio e aparecendo numerosas sociedades hist\u00f3ricas e culturais que difunden e investigan todo o relacionado ao m\u00edtico transatl\u00e1ntico.\nOutras misi\u00f3ns.\nUn ano m\u00e1is tarde da s\u00faa descuberta, no 1986, outra misi\u00f3n, esta vez tripulada por tres persoas a bordo do Veh\u00edculo de Inmersi\u00f3n Profunda ALVIN da Woods Hole Oceanographic Institution (WHOI) chega ata o lugar do naufraxio do \"Titanic\".\nEn 1987, unha expedici\u00f3n de franceses chega ao lugar co obxectivo de rescatar obxectos do fondo mari\u00f1o. Xorde a controversia de se \u00e9 m\u00e1is valioso deixar os restos no seu lugar hist\u00f3rico ou rescatar os obxectos para os exhibir en museos ou mostras itinerantes.\nEn 1994, a compa\u00f1\u00eda RMS Titanic, Inc. \u00e9 reco\u00f1ecida coma a organizaci\u00f3n cos dereitos sobre as posesi\u00f3ns do \"Titanic\". A orde ditada por unha corte dos Estados Unidos \u00e9 reconfirmada en 1996. Isto incl\u00fae o dereito a recuperar artefactos do naufraxio. Durante as sete expedici\u00f3ns realizadas en 1987, 1993, 1994, 1996, 1998, 2000 e 2004, \"RMS Titanic, Inc.\" recuperou 5.500 artefactos, desde parte do casco ata pequenas pezas. M\u00e1is de 15 mill\u00f3ns de persoas de todo o mundo viron os artefactos que se exhiben nunha mostra itinerante.\nEn 1998, unha expedici\u00f3n recuperou unha peza do casco do barco de 17 toneladas para ser exhibida.\nEstado actual do casco.\nOs restos do \"Titanic\" atop\u00e1ronse partidos en d\u00faas secci\u00f3ns, a de proa e a de popa, separadas uns 600 metros. A corrosi\u00f3n mari\u00f1a encheu de carambelos de \u00f3xido cada espazo do barco e a tumba que \u00e9 o barco en si est\u00e1 moi oxidada e degradada, alg\u00fans dos perf\u00eds son apenas reco\u00f1ecibles, a cuberta de madeira e todos os obxectos exteriores deste material desapareceron e est\u00e1 presente a base de ferro da cuberta que parte pola lama e outras concreci\u00f3ns mari\u00f1as.\nSecci\u00f3n de proa.\nA parte dianteira do barco mide 137 m de lonxitude. Est\u00e9ndese cara-arriba, sen as chemineas, desde a punta de proa ata pouco m\u00e1is da parte posterior da cheminea n\u00ba 2. Finalizando, inclinadamente \"cara abaixo\" desde a posici\u00f3n dos camarotes de 1\u00aa clase da \"Cuberta Superior\", na \"plataforma do comp\u00e1s\". Aproximadamente, o 1/3 m\u00e1is pr\u00f3ximo ao extremo de proa permanece soterrado na lama, a case 20 m de profundidade, ata case o nivel das \u00e1ncoras.\nEn comparaci\u00f3n coa devastada secci\u00f3n de popa, a secci\u00f3n de proa conservase relativamente semi-intacta.\nAdemais da evidente corrosi\u00f3n mari\u00f1a do casco, oxid\u00e1ndoo e impregn\u00e1ndoo de carambelos de \u00f3xido, a continuaci\u00f3n, det\u00e1llanse, con maior precisi\u00f3n, as principais alteraci\u00f3ns estruturais externas con respecto a 1912. Tras dun s\u00e9culo no fondo do mar. \nSecci\u00f3n de popa.\nA secci\u00f3n de popa, de 110 metros de lonxitude, est\u00e1 severamente danada e as penas \u00e9 reco\u00f1ecible.\nEntre o obxectos m\u00e1is reco\u00f1ecibles da popa p\u00f3dense mencionar os motores expostos das h\u00e9lices de babor e estribor, un espazo do que poder\u00eda ser a escalinata de popa de primeira clase, a gr\u00faa de carga da cuberta A, fragmentos do mastro de popa colapsado cara babor, uns fosos do que poder\u00edan ser os zap\u00f3ns de carga 3 e 4, o piso do castelo de popa pregado sobre si mesmo, e baixo esta parte poden verse as d\u00faas h\u00e9lices de tres pas soterradas parcialmente, o tim\u00f3n e a h\u00e9lice central de catro pas.\nFalta unha secci\u00f3n media do barco que se encontra dispersa no campo de cascallos pr\u00f3ximo \u00e1 popa e tres pedazos moi ao leste das secci\u00f3ns principais, d\u00faas delas pertencen ao dobre fondo e a outra \u00e9 parte da secci\u00f3n que rodeaba \u00e1 terceira cheminea.\nDanos do iceberg.\nAo investigar a secci\u00f3n de proa, alg\u00fans exploradores cren que atoparon a fisura provocada polo iceberg e lanzaron algunhas teor\u00edas que refutan a idea de que o xeo rachou o barco. Ac\u00e9ptase que o xeo desprendeu e soltou os remaches das pranchas do casco dobr\u00e1ndoas e permitindo que penetrase a auga. No interior, as pezas de madeira que subsisten son escasas e est\u00e1n nun avanzado estado de descomposici\u00f3n, a idea orixinal de refrotar o casco \u00e9 absolutamente impracticable.\nAlg\u00fans dos fragmentos do casco que foron analizados demostraron o por que do naufraxio: segundo os investigadores o aceiro empregado na construci\u00f3n ti\u00f1a unha alta proporci\u00f3n de xofre e f\u00f3sforo, elementos que confer\u00edan a este aceiro unha alta fraxilidade ao navegar polas f\u00edas augas do Atl\u00e1ntico; bastou unha moderada tensi\u00f3n transversal, para que os remaches saltaran e se abrise a fatal v\u00eda de auga. En poucas palabras, o desastre do \"Titanic\" foi de tal magnitude que obrigou e segue obrigando aos actuais armadores de barcos e as autoridades a tomar e establecer as m\u00e1is estritas normas de seguridade.\nDegradaci\u00f3n dos restos.\nDespois de Ballard, os restos do \"Titanic\" foron sistematicamente saqueados, extra\u00e9ndose centos de artefactos, coma porcelanas, botellas, maletas etc.\nO estado xeral dos restos do \"Titanic\" preocupou ultimamente \u00e1 comunidade cient\u00edfica pois verificouse un aumento da velocidade de corrosi\u00f3n pese \u00e1 escasa proporci\u00f3n de ox\u00edxeno nas augas fr\u00edas. Isto d\u00e9bese \u00e1s fortes correntes imperantes como a de Loreley que recorre todo o fondo mari\u00f1o do sector.\nNo 2010, un equipo de investigadores descubriu a bacteria Halomonas titanicae nos restos, e sosp\u00e9itase que \u00e9 a responsable de acelerar a deterioraci\u00f3n do barco.\nNo 2012, por mor do centenario do naufraxio, o \"Titanic\" entrou na declaratoria da UNESCO que protexe os naufraxios, estando xa o naufraxio coa s\u00faa \u00e1rea de cascallos protexidos.\nPasaxeiros.\nO \"Titanic\" transportaba un total de 2224 persoas a bordo na s\u00faa viaxe cara Nova York, dos cales s\u00f3 710 lograron sobrevivir ao naufraxio.\nOs superviventes foron rescatados dos botes salvavidas polo RMS Carpathia. Dos 711 pasaxeiros e a tripulaci\u00f3n rescatada do RMS \"Titanic\", un, William F. Hoyt, morreu nun bote salvavidas durante a noite, e outros cinco morreron a bordo do Carpathia e foron sepultados no mar. Varios barcos navegaron \u00e1 zona do desastre onde se achaban as v\u00edtimas para recuperar os corpos. Os n\u00fameros 324 e 325 non foron usados, e os seis pasaxeiros enterrados no mar polo Carpathia tampouco foron numerados. Os tres corpos recuperados polo RMS Oceanic, n\u00fameros 331, 332 e 333, foron os ocupantes dun plegable, que se inundou nos \u00faltimos momentos do desastre. Varias persoas lograron chegar ao barco, a\u00ednda que alg\u00fans morreron durante a noite. Cando o quinto oficial Harold Lowe rescatou os superviventes do plegable, deixou tres corpos no bote: Thomas Beattie, un pasaxeiro de primeira clase, e dous membros da tripulaci\u00f3n (un bombeiro e un mari\u00f1ero). O plegable, cos tres cad\u00e1veres a\u00ednda dentro, foi descuberto aproximadamente un mes m\u00e1is tarde a m\u00e1is de 200 millas do lugar do afundimento.\nAlg\u00fans pasaxeiros destacados.\nEntre os pasaxeiros do \"Titanic\", alg\u00fan dos m\u00e1is destacados foron:\n\u00daltimos superviventes.\nAs once \u00faltimas persoas que sobreviviron do \"Titanic\" foron:\nO \"Titanic\" no cine.\nO \"Titanic\" protagonizou un gran n\u00famero de pel\u00edculas e series, sendo a m\u00e1is destacada a pel\u00edcula estreada no ano 1997, obra do director canadense James Cameron, que conseguiu ser un grande \u00e9xito de cr\u00edtica e p\u00fablico, ga\u00f1ando 11 \u00d3scar, e convert\u00e9ndose na pel\u00edcula con maior recadaci\u00f3n da historia, cun total de 1.800 mill\u00f3ns de d\u00f3lares en todo o mundo. Outras obras que contan a historia do \"Titanic\" son:"}
{"id": "29102", "revid": "1576", "url": "https://gl.wikipedia.org/wiki?curid=29102", "title": "Oravsk\u00fd Biely Potok", "text": "Oravsk\u00fd Biely Potok (\"\u00c1rvafej\u00e9rpatak\" en h\u00fangaro) \u00e9 un concello de Eslovaquia no distrito de Tvrdo\u0161\u00edn da rexi\u00f3n de \u017dilina. Conta con 571 habitantes."}
{"id": "29103", "revid": "1505", "url": "https://gl.wikipedia.org/wiki?curid=29103", "title": "1096", "text": "Mortes.\nHistoria ano a ano"}
{"id": "29104", "revid": "25871", "url": "https://gl.wikipedia.org/wiki?curid=29104", "title": "Acr\u00f3stico", "text": "Un acr\u00f3stico \u00e9 un poema no que as letras iniciais, medias ou finais de cada verso, lidas en sentido vertical, forman un voc\u00e1bulo ou expresi\u00f3n.\nExemplos.\n\"Acr\u00f3stico\" de Lois Pereiro en \"Poes\u00eda \u00faltima de amor e enfermidade\"."}
{"id": "29105", "revid": "5312", "url": "https://gl.wikipedia.org/wiki?curid=29105", "title": "Toyota, Aichi", "text": "Toyota (\u8c4a\u7530\u5e02, \u3068\u3088\u305f\u3057, \"Toyota-shi\") \u00e9 unha cidade e concello na prefectura de Aichi, na zona da provincia hist\u00f3rica de Mikawa, na parte de T\u014dkai da rexi\u00f3n de Ch\u016bbu, no Xap\u00f3n. Poboaci\u00f3n: 411.137 habitantes (2005).\nAntigamente co\u00f1ecida como Koromo, foi unha das principais produtoras de seda no Xap\u00f3n. Sede de Toyota Motor, a cidade cambiou o seu nome en 1959.\nO concello de Toyota limita cos concellos de Seto, Nagakute, Nisshin, Miyoshi, Kariya, Chiry\u016b, Anj\u014d, Okazaki, Shinshiro, Shitara (que son da prefectura de Aichi); de Toki, Mizunami, Ena (que son da prefectura de Gifu); e Neba (este \u00faltimo \u00e9 da prefectura de Nagano)."}
{"id": "29106", "revid": "89787", "url": "https://gl.wikipedia.org/wiki?curid=29106", "title": "Media Indonesia", "text": "Media Indonesia \u00e9 unha publicaci\u00f3n diaria publicada en Iacarta. \u00c9 a segunda publicaci\u00f3n indonesia tras o diario \"Kompas\". A s\u00faa lingua \u00e9 o bahasa indonesio."}
{"id": "29109", "revid": "65337", "url": "https://gl.wikipedia.org/wiki?curid=29109", "title": "Hemorraxia", "text": "A hemorraxia ou sangrado consiste na perda de sangue producida pola rotura dun ou varios vasos sangu\u00edneos, ben sexan vasos capilares (feridas leves), venosos ou arteriais. Nestes dous \u00faltimos casos, o sangue sae a presi\u00f3n e \u00e9 preciso actuar rapidamente.\nActuaci\u00f3n ante a hemorraxia interna.\nSe a hemorraxia interna \u00e9 producida por unha rotura capilar estaremos ante unha mazadura \u00e1 cal convir\u00e1 aplicarlle xeo para, \u00f3 contraer mediante o fr\u00edo os vasos sangu\u00edneos, evitar que o negr\u00f3n se estenda.\nAnte unha hemorraxia interna arterial ou venosa \u00e9 preciso pedir urxente axuda sanitaria, pois hai perigo de shock. Os s\u00edntomas que pode presentar unha hemorraxia interna arterial son\nInvestigaci\u00f3n.\nO d\u00eda 12 de outubro de 2006 anunciouse que un equipo mixto de cient\u00edficos da Universidade de Hong Kong (dirixidos polo Dr. Xo Kwok-Fai, xefe do Departamento de anatom\u00eda) e do MIT (EEUU) anunciou que descubrira por casualidade un composto capaz de frear as hemorraxias en 15 segundos. A investigaci\u00f3n inicial pretend\u00eda traballar na rexeneraci\u00f3n das c\u00e9lulas cerebrais e centr\u00e1base nos roedores, polo que faltar\u00eda a s\u00faa posible aplicaci\u00f3n na cirurx\u00eda para humanos (onde o control de hemorraxias consome ata a metade do tempo das operaci\u00f3ns). Os resultados public\u00e1ronse na revista \"Nature\" e, a pesar de non co\u00f1ecer exactamente a natureza do novo material, sup\u00f3nse que se debe a que os seus p\u00e9ptidos act\u00faan a nanoescala coma un xel protector sobre a ferida. Inicialmente o produto experimentouse para hemorraxias en cerebro, f\u00edgado, pel e tecido da medula espi\u00f1al, para as cales far\u00eda innecesario o uso dos habituais sistemas de presi\u00f3n con pinzas, esponxas e aplicaci\u00f3n de calor. Cun prazo de inicio de cinco anos para as probas cl\u00ednicas, non se prev\u00eda que o seu uso se xeneralizase ata o 2016."}
{"id": "29111", "revid": "23204", "url": "https://gl.wikipedia.org/wiki?curid=29111", "title": "Choque", "text": "Un choque (shock) \u00e9 unha s\u00edndrome cl\u00ednica complexa e de m\u00faltiples causas, estado cr\u00edtico no seo dunha enfermidade grave producida por unha reduci\u00f3n da achega de os\u00edxeno aos tecidos, que determina lesi\u00f3n celular, inicialmente reversible, e se se prolonga, dano irreversible. O factor com\u00fan: a insuficiencia do sistema circulatorio para manter a perfusi\u00f3n e funci\u00f3n celular.\nO mantemento da perfusi\u00f3n de \u00f3rganos vitais \u00e9 fundamental para sobrevivir, polo que a hipoperfusi\u00f3n tisular provoca fallo multiorg\u00e1nico, caracterizado inicialmente por : taquicardia, diminuci\u00f3n da tensi\u00f3n arterial e da diurese, xunto con confusi\u00f3n.\nA\u00ednda que existen outros grupos de clasificaci\u00f3n do choque, o enfoque cl\u00e1sico clasificounos en tres grupos fundamentais:"}
{"id": "29113", "revid": "102241", "url": "https://gl.wikipedia.org/wiki?curid=29113", "title": "Lingua amahuaca", "text": "O amahuaca \u00e9 unha lingua da familia pano que se fala no Brasil e o Per\u00fa, e nese pa\u00eds ten a consideraci\u00f3n de lingua oficial no seu territorio.\nHistoria.\nAntes da chegada dos espa\u00f1ois entre 6 e 9.000 amahuacas habitaban unha superficie de 30.000\u00a0km\u00b2, divididos en m\u00faltiples subgrupos. Os primeiros contactos cos espa\u00f1ois d\u00e9ronse no s\u00e9culo XVIII. No s\u00e9culo XIX a maior\u00eda dos amahucas deixaron as ribeiras dos r\u00edos Ucayali e Urubamba. En 1892, logo de enfrontamento cos canibo, shipibo e piro, os amahuacas quedaron decimados. O ex\u00e9rcito peruano masacrou en 1943 os amahuacas que viv\u00edan no curso alto do r\u00edo Pur\u00fas. Os poucos amahuacas que sobreviviron agrup\u00e1ronse e como resultado destru\u00eduse a organizaci\u00f3n tradicional.\nSituaci\u00f3n actual.\nNa actualidade o amahuaca conta con entre 300 e 400 falantes. No Per\u00fa hai 247 amahuacas censados en 6 comunidades (2000), deles no ano 2000 uns 100 falaban a lingua, pero os nenos xa non a falan e o mesmo grupo \u00e9tnico estase desintegrando e perdendo a s\u00faa identidade diferenciada por mor da alta taxa de matrimonios mixtos. O territorio amahuaca abrangue o curso dos r\u00edos Sepahua, Inuya, Curiuja, Curanj\u00e1 e Yuru\u00e1 nos departamentos de Ucayali e Madre de Dios. No Brasil os 220 amahuacas censados no ano 1995 falaban a lingua, o territorio amahuaca local\u00edzase no estado de Acre. Ademais pode haber 50 amahucas non contactados na fronteira peruana-brasileira.\nEscrita.\nExiste alg\u00fan material escrito na lingua, a partir de 1963 misioneiros cristi\u00e1ns traduciron pasaxes da Biblia, libros did\u00e1ctios e de contos tradicionais, e existe tam\u00e9n un dicionario e unha gram\u00e1tica."}
{"id": "29114", "revid": "181", "url": "https://gl.wikipedia.org/wiki?curid=29114", "title": "Amahuaca", "text": ""}
{"id": "29115", "revid": "1131", "url": "https://gl.wikipedia.org/wiki?curid=29115", "title": "Historia compostellana", "text": "De rebus gestis D. Didaci Gelmirez, primi compostellani archiepiscopi, Historia compostellana ou Historia compostel\u00e1 \u00e9 unha cr\u00f3nica en lingua latina escrita a partir de 1109 dentro do c\u00edrculo de Diego Xelm\u00edrez, primeiro bispo e despois a partir do ano 1120 arcebispo de Santiago de Compostela.\nDescrici\u00f3n.\nA finalidade da obra \u00e9 rexistrar os feitos realizados por Xelm\u00edrez para engrandecer a s\u00e9 apost\u00f3lica e d\u00e1 unha perspectiva dende o reino de Galicia dos sucesos que acontecen no seu tempo, constitu\u00edndo deste xeito unha fonte historiogr\u00e1fica de gran valor ao inclu\u00edr documentos hist\u00f3ricos no propio texto.\nA \"Historia compostellana\" abrangue entre os anos 1100 e 1139 e contense en tres libros. O primeiro redactor foi Nu\u00f1o Alfonso, c\u00f3engo da Catedral de Santiago de Compostela (e bispo de Mondo\u00f1edo dende 1112), que comezou o traballo logo da morte do rei Afonso VI de Le\u00f3n (1109), a\u00ednda que contou con varios colaboradores, principalmente Hugo (c\u00f3engo compostel\u00e1n que ser\u00eda bispo do Porto, de orixe francesa) e Xiraldo de Beauvais, amigos persoais de Xelm\u00edrez. Xiraldo escribiu a maior parte da historia, continuando o labor a partir do ano 1120. Outros colaboradores foron Pedro Anaia e posibelmente, Rainerio \"o magister\".\nCons\u00e9rvanse diversos manuscritos da \"Historia compostellana\", os m\u00e1is importantes os custodiados na biblioteca da Universidade de Salamanca (ms. \"S,\" s\u00e9c. XIII) e no Arquivo-Biblioteca da Catedral de Santiago de Compostela (ms. \"A,\" s\u00e9c. XIV)."}
{"id": "29116", "revid": "12452", "url": "https://gl.wikipedia.org/wiki?curid=29116", "title": "Historia Compostellana", "text": ""}
{"id": "29119", "revid": "75439", "url": "https://gl.wikipedia.org/wiki?curid=29119", "title": "Nadine Gordimer", "text": "Nadine Gordimer, nada en Springs, Gauteng, Sur\u00e1frica en 1923 e finada o 13 de xullo de 2014 en Johannesburgo, \u00e9 unha escritora surafricana, premio Nobel de literatura en 1991.\nTraxectoria.\nDe pai xudeu emigrado de Lituania e nai inglesa, Nadine Gordimer, naceu nun ambiente acomodado e educouse na escola dun convento anglicano. Acudiu durante un ano \u00e1 Universidade de Witwatersrand sen chegar a graduarse. Contraria ao r\u00e9xime do apartheid, estivo en posici\u00f3ns pol\u00edticas pr\u00f3ximas ao Congreso Nacional Africano de Nelson Mandela, e sufriu as consecuencias do r\u00e9xime e tres dos seus libros prohibiunos o r\u00e9xime. Ensinou en diversas universidades dos Estados Unidos, entre elas Harvard, Princeton e Columbia.&lt;br&gt;\nA\u00ednda que comezou a escribir na infancia, foi en 1937 cando publicou o seu primeiro relato, \"The Quest for Seen Gold\", unha historia infantil que apareceu no \"Children's Sunday Express\". En 1949 publicou o seu primeiro libro, \"Face to Face\", unha colecci\u00f3ns de relatos."}
{"id": "29120", "revid": "624", "url": "https://gl.wikipedia.org/wiki?curid=29120", "title": "Youssouf Gueye", "text": "Youssouf Gueye, nado en 1928 e finado en 1988, foi un escritor mauritano.\nTraxectoria.\nFoi un dos primeiros escritores mauritanos en franc\u00e9s, foi presidente da Asociaci\u00f3n de Escritores de Mauritania, e significouse por denunciar a pol\u00edtica gobernamental mauritana de discriminaci\u00f3n contra os pobos negros do sur do pa\u00eds, polo que foi encarcerado e morreu na cadea."}
{"id": "29121", "revid": "25871", "url": "https://gl.wikipedia.org/wiki?curid=29121", "title": "Hadis Alemayehu", "text": "Hadis Alemayehu (en amh\u00e1rico \u1200\u12f2\u1235 \u12d3\u1208\u121b\u12e8\u1201), nado o 15 de outubro de 1910 en Debre Markos e finado o 6 de decembro de 2003, foi un escritor e pol\u00edtico et\u00edope.\nTraxectoria.\nFillo dun sacerdote copto, estudou en escolas de mosteiros. En Adis Abeba estudou nunca escola mantida por misioneiros suecos e formouse como profesor de escola. Foi membro activo da resistencia contra a ocupaci\u00f3n italiana de Etiop\u00eda e logo estudou na Universidade de Oxford. Foi ministro de educaci\u00f3n."}
{"id": "29122", "revid": "624", "url": "https://gl.wikipedia.org/wiki?curid=29122", "title": "1011", "text": "Mortes.\nHistoria ano a ano"}
{"id": "29123", "revid": "624", "url": "https://gl.wikipedia.org/wiki?curid=29123", "title": "1012", "text": ""}
{"id": "29124", "revid": "5749", "url": "https://gl.wikipedia.org/wiki?curid=29124", "title": "1013", "text": "Mortes.\nHistoria ano a ano."}
{"id": "29125", "revid": "98629", "url": "https://gl.wikipedia.org/wiki?curid=29125", "title": "1014", "text": "Mortes.\nHistoria ano a ano"}
{"id": "29126", "revid": "54334", "url": "https://gl.wikipedia.org/wiki?curid=29126", "title": "1015", "text": "Mortes.\nHistoria ano a ano"}
{"id": "29127", "revid": "56817", "url": "https://gl.wikipedia.org/wiki?curid=29127", "title": "1016", "text": "Mortes.\nHistoria ano a ano"}
{"id": "29128", "revid": "82922", "url": "https://gl.wikipedia.org/wiki?curid=29128", "title": "1017", "text": "Mortes.\nHistoria ano a ano"}
{"id": "29129", "revid": "98629", "url": "https://gl.wikipedia.org/wiki?curid=29129", "title": "1018", "text": ""}
{"id": "29130", "revid": "23204", "url": "https://gl.wikipedia.org/wiki?curid=29130", "title": "1019", "text": "Mortes.\nhistoria ano a ano"}
{"id": "29131", "revid": "56817", "url": "https://gl.wikipedia.org/wiki?curid=29131", "title": "1020", "text": ""}
{"id": "29132", "revid": "56817", "url": "https://gl.wikipedia.org/wiki?curid=29132", "title": "Vandalismo", "text": "O vandalismo \u00e9 a desfiguraci\u00f3n ou a destruci\u00f3n visible dunha estrutura ou dun s\u00edmbolo contra a vontade do propietario ou das autoridades. Historicamente xustificouno o pintor Gustave Courbet como destruci\u00f3n dos monumentos que simbolizaban \"guerra e conquista\". Polo tanto, p\u00f3dese facer como expresi\u00f3n do desprezo, da creatividade, ou de ambas. O vandalismo soamente ten sentido nunha cultura que reco\u00f1ece a historia e a arqueolox\u00eda. Como outros termos similares (b\u00e1rbaro), o v\u00e1ndalo era orixinalmente un xentilicio \u00e9tnico que se refer\u00eda \u00f3 pobo v\u00e1ndalo que saqueou Roma en 455."}
{"id": "29133", "revid": "27155", "url": "https://gl.wikipedia.org/wiki?curid=29133", "title": "\u00d3so", "text": "O \u00f3so \u00e9 un \u00f3rgano firme, duro e resistente que forma parte do endoesqueleto dos animais vertebrados. Est\u00e1 composto principalmente por tecido \u00f3seo, un tipo especializado de tecido conectivo constitu\u00eddo por c\u00e9lulas, e compo\u00f1entes extracelulares calcificados. Os \u00f3sos tam\u00e9n pos\u00faen cubertas de tecido conectivo (peri\u00f3steo) e cartilaxe, vasos, nervios, e alg\u00fans conte\u00f1en tecido hematopo\u00e9tico e adiposo (medula \u00f3sea).\nOs \u00f3sos pos\u00faen formas moi variadas e cumpren varias funci\u00f3ns. Cunha estrutura interna complexa pero moi funcional que determina a s\u00faa morfolox\u00eda, os \u00f3sos son lixeiros mais moi resistentes e duros.\nO conxunto total e organizado das pezas \u00f3seas (\u00f3sos) conforma o esqueleto ou sistema esquel\u00e9tico. Cada peza cumpre unha funci\u00f3n en particular e de conxunto en relaci\u00f3n coas pezas pr\u00f3ximas \u00e1s que est\u00e1 articulada. Os \u00f3sos no ser humano son \u00f3rganos tan vitais como os m\u00fasculos ou o cerebro, e cunha ampla capacidade de rexeneraci\u00f3n e reconstituci\u00f3n. Por\u00e9n, vulgarmente tense unha visi\u00f3n do \u00f3so como unha estrutura inerte, posto que o que xeralmente queda \u00e1 vista son as pezas \u00f3seas \u2014secas e libres de materia org\u00e1nica\u2014 dos esqueletos despois da descomposici\u00f3n dos cad\u00e1veres.\nComposici\u00f3n.\nA constituci\u00f3n xeral do \u00f3so \u00e9 a do tecido \u00f3seo. A\u00ednda que non todos os \u00f3sos son iguais en tama\u00f1o e consistencia, de media a s\u00faa composici\u00f3n qu\u00edmica \u00e9 dun 25% de auga, 45% de minerais como fosfato e carbonato de calcio e 30% de materia org\u00e1nica, principalmente col\u00e1xeno e outras prote\u00ednas. As\u00ed, os compo\u00f1entes inorg\u00e1nicos alcanzan aproximadamente 2/3 (65%) do peso \u00f3seo (e tan s\u00f3 un 35% es org\u00e1nico).\nOs minerais dos \u00f3sos non son compo\u00f1entes inertes nin permanecen fixos, sen\u00f3n que son constantemente intercambiados e substitu\u00eddo xunto cos compo\u00f1entes org\u00e1nicos nun proceso que se co\u00f1ece como \"remodelaci\u00f3n \u00f3sea\". A s\u00faa formaci\u00f3n e mantemento est\u00e1 regulada polas hormonas e os alimentos inxeridos, que achegan vitaminas de vital importancia para o seu correcto funcionamento. Non obstante, non todas as partes do corpo te\u00f1en este tipo de tecido, como por exemplo o pene, orellas, seos e nariz.\n\u00c9 un tecido moi consistente, resistente aos golpes e presi\u00f3ns pero tam\u00e9n el\u00e1stico, protexe \u00f3rganos vitais como o coraz\u00f3n, pulm\u00f3ns, cerebro etc., as\u00ed mesmo permite o movemento en partes do corpo para a realizaci\u00f3n de traballo ou actividades establecendo o desprazamento da persoa. Forma o aparello locomotor orixinando a estrutura \u00f3sea ou esqueleto. \u00c9 tam\u00e9n un dep\u00f3sito de almacenamento de calcio e f\u00f3sforo do corpo.\nOs \u00f3sos comp\u00f3\u00f1ense dun tecido vivo chamado tecido conectivo. Os \u00f3sos clasif\u00edcanse como \u00f3sos curtos, longos, planos ou irregulares; por exemplo, os \u00f3sos das pernas e brazos son \u00f3sos longos, os da cara e v\u00e9rtebras son \u00f3sos curtos e os do cranio son \u00f3sos planos ou irregulares.\nTipos de tecido \u00f3seo.\nOs \u00f3sos pos\u00faen zonas con diferente densidade de tecido \u00f3seo que se diferencian macroscopicamente e microscopicamente en \u00e1reas de \u00f3so compacto e \u00e1reas de \u00f3so esponxoso, sen l\u00edmites netos que as separen, pois contin\u00faan unha coa outra.\n\u00d3so compacto.\nO \u00f3so compacto forma a di\u00e1fise (a porci\u00f3n alongada dos \u00f3sos longos que queda no medio das ep\u00edfises ou porci\u00f3ns distais deles). Aparecen como unha masa s\u00f3lida e continua cuxa estrutura s\u00f3 se pode ver nun microscopio \u00f3ptico. A s\u00faa matriz \u00f3sea mineralizada est\u00e1 depositada en lamini\u00f1as, entre estas est\u00e1n situadas as lagoas cos osteocitos (cada lagoa co osteocito ch\u00e1mase osteoplasto), desde cada unha irr\u00e1dianse canal\u00edculos (conduti\u00f1os moi delgados), ramificados que as comunican e permiten a nutrici\u00f3n dos osteocitos (recordemos que isto \u00e9 importante, xa que os osteocitos enc\u00f3ntranse rodeados de matriz mineralizada que non permite a difusi\u00f3n de nutrientes ao osteocito). As lamini\u00f1as disp\u00f3\u00f1ense de 3 formas:\nOs canais de Havers comun\u00edcanse coa superficie exterior (peri\u00f3steo) ou coa cavidade medular (end\u00f3steo) mediante uns canais transversais ou oblicuos chamados canais perforantes ou de Volkman. Estes pos\u00faen vasos sangu\u00edneos m\u00e1is grandes c\u00f3s propios das osteonas. Nun microscopio \u00f3ptico \u00e9 dif\u00edcil reco\u00f1ecelos porque non se encontran rodeados de l\u00e1minas conc\u00e9ntricas.\n\u00d3so esponxoso (reticulado).\nO \u00f3so esponxoso non cont\u00e9n oste\u00f3ns, sen\u00f3n que as l\u00e1minas intersticiais est\u00e1n de forma irregular formando unhas placas chamadas trab\u00e9culas. Estas placas forman unha estrutura esponxosa deixando ocos cheos da medula \u00f3sea vermella. Dentro das trab\u00e9culas est\u00e1n os osteocitos, os vasos sangu\u00edneos penetran directamente no \u00f3so esponxoso e permiten o intercambio de nutrientes cos osteocitos. O \u00f3so esponxoso \u00e9 constitu\u00ednte das ep\u00edfises dos \u00f3sos longos e do interior doutros \u00f3sos.\nTecido \u00f3seo.\nSubstancia fundamental. Comp\u00f3n o 10% da matriz org\u00e1nica, pos\u00fae unha concentraci\u00f3n menor de glicosaminoglicanos (GAG) que a cartilaxe (\u00e1cido hialur\u00f3nico, condroit\u00edn sulfato, querat\u00e1n sulfato), \u00e9 unha matriz acidofila (en parte debido ao col\u00e1xeno). Pos\u00fae prote\u00ednas exclusivas do \u00f3so como a osteocalcina unida \u00e1 hidroxipatita. A osteopontina tam\u00e9n unida \u00e1 hidroxiapatita \u00e9 similar \u00e1 fibronectina.\nCol\u00e1xeno. \u00c9 o 90% da matriz org\u00e1nica, de tipo 1, pos\u00fae moitos enlaces intermoleculares, insoluble en disolvente e maior hidroxilaci\u00f3n das lisinas.\nSubstancia in\u00f3rganica. Fosfato c\u00e1lcico presente en forma de cristais de hidroxiapatita que aparecen a intervalos regulados de 60\u00a0nm a 70\u00a0nm ao longo das fibras . Tam\u00e9n pos\u00fae citrato, bicarbonato, fluoruro, magnesio e i\u00f3n sodio. O \u00f3so ademais pos\u00fae afinidade por substancias radioactivas que destr\u00faen os seus compo\u00f1entes.\nC\u00e9lulas do \u00f3so.\nNo tecido \u00f3seo maduro e en desenvolvemento, p\u00f3dense diferenciar catro tipos de c\u00e9lulas: osteoproxenitoras, osteoblastos, osteocitos e osteoclastos. Os tres primeiros tipos son estadios funcionais dun \u00fanico tipo celular. O proceso reversible de cambio dunha modalidade funcional a outra co\u00f1\u00e9cese como \"modulaci\u00f3n celular\". Os osteoclastos te\u00f1en unha orixe hematopo\u00e9tica compartida coa li\u00f1axe mononuclear-fagoc\u00edtica. O estadio mit\u00f3tico dos tres primeiros tipos celulares s\u00f3 se observa no estadio de c\u00e9lula osteoproxenitora.\nCando os osteoblastos entran nun estado de inactividade ch\u00e1manse c\u00e9lulas de recubrimento \u00f3seo e poden revertelo para secretar citocinas ou matriz \u00f3sea.\nFormaci\u00f3n do tecido \u00f3seo.\nO \u00f3so f\u00f3rmase por substituci\u00f3n dun tecido conectivo preexistente (a cartilaxe). Existen dous tipos de osificaci\u00f3n: intramembranosa (ou directa) e endocondral (ou indirecta).\nFunci\u00f3ns.\nOs \u00f3sos pos\u00faen varias funci\u00f3ns no organismo humano, que enunciamos a seguir:\nTipos de \u00f3so.\nOs \u00f3sos poden clasificarse en funci\u00f3n da s\u00faa morfolox\u00eda do seguinte xeito:\n\u00d3sos longos.\nSon aqueles \u00f3sos nos que predomina o eixo lonxitudinal sobre o resto. Na especie humana \u00e9 o caso do f\u00e9mur, do \u00famero, da tibia e o peron\u00e9. \u00c9 dicir, predominan nas extremidades, tanto no membro superior coma no membro inferior. Os \u00f3sos longos pos\u00faen dous extremos denominados ep\u00edfises, unha superior ou proximal e unha inferior ou distal. As ep\u00edfises adoitan artellarse con outros \u00f3sos. Por exemplo, a ep\u00edfise superior do \u00famero art\u00e9llase coa cavidade glenoide da esc\u00e1pula. Nas ep\u00edfises ins\u00edrense diversos m\u00fasculos, que moven as diferentes articulaci\u00f3ns. A zona entre as d\u00faas ep\u00edfises denom\u00ednase di\u00e1fise e ten no seu interior a medula \u00f3sea. Ao longo da di\u00e1fise ins\u00edrense m\u00fasculos e discorren arterias, veas fondas e nervios. Na separaci\u00f3n entre di\u00e1fise e ep\u00edfise hai un disco de tecido cartilaxinoso que permite o crecemento do \u00f3so a medida que a persoa crece ou require m\u00e1is resistencia nesa \u00e1rea. \n\u00d3sos curtos.\nSon \u00f3sos con forma de cubo, no que non predomina ning\u00fan eixo sobre outro. \u00c9 o caso dos pequenos \u00f3sos do carpo ou do tarso. Dentro dos \u00f3sos curtos hai dous casos especiais:\n\u00d3sos aplanados.\nSon \u00f3sos nos que predomina o eixo horizontal sobre o resto de eixos. Por f\u00f3ra pos\u00faen tecido \u00f3seo laminar (o \u00e1ploe) e por dentro tecido esponxoso, o diploe. Os \u00f3sos que forman o cranio son \u00f3sos planos.\n\u00d3sos irregulares.\nSon \u00f3sos que non se poden clasificar noutros grupos debido \u00e1 s\u00faa forma. Son as v\u00e9rtebras e os \u00f3sos da faciana.\nFormaci\u00f3ns \u00f3seas.\nOs \u00f3sos poden formar diversos tipos de estruturas en funci\u00f3n das s\u00faas necesidades:\nAlteraci\u00f3ns dos \u00f3sos.\nO sistema esquel\u00e9tico est\u00e1 exposto a patolox\u00edas de natureza circulatoria, inflamatoria, neopl\u00e1sica, metab\u00f3lica e conx\u00e9nita, tal como os outros \u00f3rganos do corpo. A\u00ednda que non existe un sistema estandarizado de clasificaci\u00f3n, os trastornos dos \u00f3sos son numerosos e variados.\nDeformaci\u00f3ns.\nAs malformaci\u00f3ns conx\u00e9nitas dos \u00f3sos non son moi frecuentes, e polo xeral incl\u00faen a ausencia dalg\u00fan \u00f3so \u2014tal como unha falanxe\u2014 ou a formaci\u00f3n de \u00f3sos adicionais como unha costela. Outras deformaci\u00f3ns incl\u00faen o sindactilismo, que \u00e9 a fusi\u00f3n de dous dedos adxacentes; ou o aracnodactilismo, no que aparecen dedos coa aparencia dunha ara\u00f1a, asociado co s\u00edndrome de Marfan. A acondroplasia \u00e9 o trastorno do crecemento \u00f3seo m\u00e1is frecuente e a principal causa de ananismo.\nFracturas.\nUnha das afecci\u00f3ns \u00f3seas m\u00e1is com\u00fans \u00e9 a fractura. Estas res\u00f3lvense por procesos naturais, tras a ali\u00f1aci\u00f3n e inmobilizaci\u00f3n dos \u00f3sos afectados. No proceso de cura, os vasos sangu\u00edneos danados desenvolven unha especie de hematoma \u00f3seo que servir\u00e1 como adhesivo e posteriormente irase formando un tecido fibroso ou conxuntivo composto por c\u00e9lulas chamadas osteoblastos, as cales crear\u00e1n un \"calo \u00f3seo\" que unir\u00e1 as partes separadas. Por\u00e9n, a falta de tratamento ou de inmobilizaci\u00f3n pode ocasionar un crecemento anormal. Os m\u00e9todos para acelerar a recuperaci\u00f3n dun \u00f3so incl\u00faen a estimulaci\u00f3n el\u00e9ctrica, ultras\u00f3ns, enxertos \u00f3seos e substitutos org\u00e1nicos con compostos c\u00e1lcicos, tales como \u00f3sos de cad\u00e1veres, coral e cer\u00e1micas biodegradables.\nOsteox\u00e9nese imperfecta.\nA osteox\u00e9nese imperfecta \u00e9 m\u00e1is co\u00f1ecida como a \"enfermidade dos \u00f3sos de vidro\". \u00c9 unha enfermidade conx\u00e9nita que se caracteriza porque os \u00f3sos das persoas que a padecen parten moi facilmente, con frecuencia tras un traumatismo ou \u00e1s veces sen causa aparente.\nEsta doenza est\u00e1 causada pola falta ou a insuficiencia de col\u00e1xeno, por causa dun problema xen\u00e9tico.\nOsteoporose.\nA osteoporose \u00e9 o termo xeral para definir a porosidade do esqueleto causada por unha reduci\u00f3n da densidade \u00f3sea. A osteoporose secundaria \u00e9 a m\u00e1is frecuente e asociada coa terceira idade, a menopausa e a actividade f\u00edsica reducida."}
{"id": "29134", "revid": "98629", "url": "https://gl.wikipedia.org/wiki?curid=29134", "title": "Akira Kurosawa", "text": ", nado en Toquio o 23 de marzo de 1910 e finado na mesma cidade o 6 de setembro de 1998, foi un director, produtor e guionista de cine xapon\u00e9s. As s\u00faas pel\u00edculas influenciaron grandemente unha xeraci\u00f3n enteira de realizadores como George Lucas ou Sergio Leone. A s\u00faa primeira pel\u00edcula acreditada (\"Sugata Sanshiro\") presentouse en 1943 e a \u00faltima (\"Madadayo\") en 1993. Considerado como un dos m\u00e1is importantes e influentes directores da historia do cine, Kurosawa dirixiu 30 filmes en 57 anos de carreira.\nKurosawa comezou na industria do cine xapon\u00e9s en 1936, despois dun breve per\u00edodo como pintor. Despois de moitos anos traballando en filmes como asistente de director e guionista, debutou detr\u00e1s da c\u00e1mara en 1943 cun filme de acci\u00f3n \"Sugata Sanshir\u014d\". Despois da segunda guerra mundial, a cr\u00edtica aclamou \"O anxo ebrio\" (1948), no cal Kurosawa escolleu entre o elenco a un daquela desco\u00f1ecido Toshiro Mifune, facendo medrar a s\u00faa reputaci\u00f3n como un dos mellores novos directores do Xap\u00f3n. Os dous homes colaborar\u00edan xuntos noutros 15 filmes.\n\"Rashomon\", que se estreou en Toquio en agosto de 1950, converteuse o 10 de setembro de 1951 no ga\u00f1ador sorpresa do Le\u00f3n de Ouro no Festival de Cine de Venecia, e m\u00e1is tarde foi estreada en Europa e Norte Am\u00e9rica. O \u00e9xito comercial e da cr\u00edtica abriulle a porta do mercado cinematogr\u00e1fico occidental. Durante os anos 1950 e 1960, Kurosawa dirixiu aproximadamente un filme por ano, inclu\u00edndo \"Ikiru\" (1952), \"Os sete samurais\" (1954) e \"Yojimbo\" (1961). Despois dos anos 1960, volveuse menos prol\u00edfico, pero no seu per\u00edodo final dirixe \"Kagemusha\" (1980) e \"Ran\" (1985). En 1990, acepta o \u00d3scar \u00e1 Traxectoria Profesional.\nBiograf\u00eda.\nPrimeiros anos e contorna familiar.\nNaceu o 23 de marzo de 1910 no barrio de Omori, a Toquio, e era o m\u00e1is pequeno dos oito fillos dunha ilustre familia de antigos samurais, con tres irm\u00e1ns e catro irm\u00e1s meirandes. Os seus pais foron Isamu e Shima Kurosawa; Shima Kurosawa, a s\u00faa nai, ti\u00f1a corenta anos no momento do nacemento de Akira, e o seu pai Isamu, corenta e cinco. Isamu, un antigo militar, deulles \u00f3s seus fillos unha educaci\u00f3n moi estrita. A nenez de Akira quedou marcada por diversos feitos dram\u00e1ticos familiares, o terremoto de Kanto de 1923 e o suicidio do irm\u00e1n que el m\u00e1is admiraba. Dos seus tres irm\u00e1ns m\u00e1is vellos, un morrera antes que nacese Akira e un xa marchara da casa. Tam\u00e9n abandonara o fogar unha das catro irm\u00e1s grandes para formar a s\u00faa propio familia. Unha irm\u00e1 \u00e1 que chamaba \"pequena grande irm\u00e1\" morreu de s\u00fapeto cando ti\u00f1a dez anos logo dunha breve enfermidade.\nO pai traballou como director dunha escola de secundaria \u00f3 servizo do ex\u00e9rcito xapon\u00e9s. Financeiramente, a familia estaba por enriba da media. Isamu Kurosawa era un admirador da cultura occidental, tanto nas actividades deportivas, algunhas das cales dirixiu, como nas relacionadas co cinema; levaba a familia para ver filmes, que xa se comezaban a poder ver nos teatros xaponeses. M\u00e1is tarde, cando a cultura xaponesa se afastou dos filmes occidentais, Isamu seguiu a crer que este tipo de obras eran unha experiencia educativa moi positiva.\nNa escola primaria, Akira comezou a debuxar e apaixonouse pola pintura baixo a influencia dun dos seus mestres, que se fixou no seu talento. Malia a s\u00faa vocaci\u00f3n art\u00edstica, m\u00e1is adiante negar\u00edase a ingresar na Escola de Belas Artes.\nAdquiriu unha s\u00f3lida cultura cinematogr\u00e1fica grazas \u00f3 seu pai, un gran cin\u00e9filo e, sobre todo, o seu irm\u00e1n Heigo que era un \"benshi\" (\u5f01\u58eb ou \"katsudo-benshi\" \u6d3b\u52d5\u5f01\u58eb), \u00e9 dicir, un comentarista de filmes mudos para o p\u00fablico analfabeto. Os seus dous irm\u00e1ns grandes, Heigo e Tachikawa tiveron un fondo impacto nel. Heigo era moi intelixente, ga\u00f1ando diversas competici\u00f3ns acad\u00e9micas, pero ti\u00f1a tam\u00e9n o que poder\u00eda chamarse un \"lado escuro\" ou \"c\u00ednico\". En 1923, o Gran terremoto de Kanto destru\u00edu Toquio e matou 100\u00a0000 persoas. Durante este acontecemento, Heigo, con 17 anos, e Akira, con 13, fixeron un percorrido a p\u00e9 ollando a devastaci\u00f3n. Os corpos de persoas e animais amore\u00e1banse en todo o lugar, e cando Akira tentou virar a cabeza para evitar o horror, Heigo instouno a que non o fixese; Akira comentou m\u00e1is tarde que esta experiencia ensinoulle a saber mirar de cara o terror para poder derrotar a s\u00faa capacidade de tonarse en medo.\nDurante a transici\u00f3n do cinema mudo \u00f3 cinema sonoro, que no Xap\u00f3n se produciu m\u00e1is tarde que noutros lugares, os benshi perderon o traballo en todo o pa\u00eds. Heigo organizou unha folga de benshi que fracasou. Akira tam\u00e9n se implicou nas loitas de sindicatos, escribindo diversos artigos para un xornal, \u00f3 tempo que melloraba e ampliaba as s\u00faas habilidades como pintor e l\u00eda moita literatura. Cando Akira Kurosawa ti\u00f1a 23 anos, o seu irm\u00e1n Heigo suicidouse. Catro meses m\u00e1is tarde, o m\u00e1is grande dos irm\u00e1s de Kurosawa tam\u00e9n morreu, deixando a Akira como o \u00fanico supervivente dos catro rapaces da familia.\nAkira casou coa actriz Yoko Yaguchi. Con ela tivo dous fillos: un deles chamado Hisao, que m\u00e1is tarde chegar\u00eda a converterse en produtor e traballar\u00eda co seu pai en diversos filmes (\"Ran\", \"Yume\", \"Hachigatsu no rapusod\u012b aka Hachigatsu no ky\u014dshikyoku\" e \"M\u0101dadayo\"), e unha filla chamada Kazuko, futura dese\u00f1adora do vestiario dos filmes.\nCarreira profesional.\nMentres que ga\u00f1aba a vida como ilustrador de libros, en 1936 entra na industria do cinema como axudante de direcci\u00f3n do estudio \"Photo Chemical Laboratory\". Aprende o oficio coa pr\u00e1ctica, a car\u00f3n do realizador Kajiro Yamamoto de quen se separa en 1941. Fai alg\u00fans gui\u00f3ns, pero os produtores rex\u00e9itanos.\nNun clima de censura, en 1943 realizou o seu primeiro filme, \"Sugata Sanshiro\", que \u00e9 unha adaptaci\u00f3n de Tsuneo Tomita da biograf\u00eda do gran mestre de judo, filme que conseguiu un \u00e9xito moi importante no Xap\u00f3n. Durante a segunda guerra mundial viuse forzado a dirixir obras cinematogr\u00e1ficas de cara \u00e1 propaganda antiamericana promovida polo goberno xapon\u00e9s, pero xa na posguerra fixo cr\u00edtica da sociedade xaponesa, especialmente sobre o immobilismo dos funcionarios.\nO seu primeiro grande \u00e9xito internacional foi \"Rashomon\" (1950), filme co que ga\u00f1ou o primeiro premio na Mostra de Venecia (Le\u00f3n de Ouro, 1951) e o \u00d3scar \u00f3 mellor filme en lingua estranxeira. Isto significou a s\u00faa consagraci\u00f3n e o reco\u00f1ecemento do cinema xapon\u00e9s a nivel mundial.\nEncadenou os \u00e9xitos con \"Hakuchi\", \"Os sete samurais\", \"Trono de sangue\", \"Barbarroxa\", pero tam\u00e9n padeceu uns momentos dif\u00edciles cando fracasou no intento de incorporarse \u00f3 cinema americano e co pouco \u00e9xito do seu primeiro filme en cor, \"Dodeskaden\". Isto levouno a intentar suicidarse en 1971.\nDiante das dificultades para producir os seus filmes no Xap\u00f3n, consegue ser financiado por unha sociedade sovi\u00e9tica, \"Mosfilm\", e realiza \"Dersu Uzala\" que lle permite recuperar o cami\u00f1o do \u00e9xito e no 1976 obt\u00e9n de novo o \u00d3scar \u00f3 mellor filme en lingua estranxeira. Nos seus derradeiros filmes recibe o apoio de personalidades como Serge Silberman, Francis Ford Coppola e George Lucas que lle permite realizar obras como \"Kagemusha\" (Palma de Ouro no Festival de Cannes de 1980), \"Ran\" ou \"Madadayo\".\nEn 1990 a Academia de Cinema norteamericana out\u00f3rgalle o \u00d3scar de honra \u00e1 traxectoria da s\u00faa carreira, e no 1994 conc\u00e9deselle o Premio de Ky\u014dto. Morreu o 6 de setembro de 1998 en Toquio.\nMorte e obras p\u00f3stumas.\nDespois do accidente en 1995, a sa\u00fade de Kurosawa comezou a se deteriorar. Malia que a s\u00faa mente continuaba afiada e viva, o seu corpo estaba desistindo, e nos derradeiros seis meses da s\u00faa vida, o diretor ficou practicamente confinado na s\u00faa cama, escoitando m\u00fasica e vendo a televis\u00f3n en casa. O 6 de setembro de 1998, Kurosawa morreu dun derramo, en Setagaya, Toquio, con 88 anos de idade. Foi sepultado no \"Anyo-jy Temple Cemetery\", Kamakura, Kanagawa no Xap\u00f3n.\nAp\u00f3s a morte de Kurosawa, algunhas obras p\u00f3stumas baseadas nos seus itinerarios non filmados foron producidas. \"Ame agaru\", dirixido por Takashi Koizumi, foi lanzado en 1998, e \"The Sea is Watching\", dirixido por Kei Kumai, estreouse en 2002.\nObra.\nO cine de Akira Kurosawa.\nA s\u00faa primeira grande obra foi \"O anxo ebrio\" (1948) que marcou o inicio da s\u00faa colaboraci\u00f3n co actor Toshir\u014d Mifune. Con \"Rashomon\" (1950) veulle a notoriedade internacional, xa que foi a primeira pel\u00edcula oriental premiada nun festival internacional, concretamente ga\u00f1ou o Le\u00f3n de Ouro no Festival de Venecia. Tam\u00e9n foi premiada co \u00d3scar \u00e1 mellor pel\u00edcula estranxeira.\nAdaptou varios novelistas occidentais, como Fi\u00f3dor Dostoievski en \"The idiot\" (\"O idiota\", 1951), William Shakespeare en \"Trono de sangue\" (1957) ou Maxim Gorki en \"The lower depths\" (\"Os baixos fondos\", 1957).\nNo 1954 chegou a s\u00faa grande obra \"Os sete samurais\". Inspirou numerosos \"westerns\", salientando \"Os sete magn\u00edficos\" de John Sturges.\nCon \"Dersu Uzala\" (1975) ga\u00f1ou outra vez o \u00d3scar \u00f3 mellor filme en lingua non inglesa.\nKurosawa ti\u00f1a un estilo e unha t\u00e9cnica cinematogr\u00e1fica moi particular e distintiva, era moi perfeccionista e empregaba por exemplo un encadeado entre escenas imitado, a xeito de homenaxe, na saga de filmes \"Star Wars\". Recibiu influencies tanto da tradici\u00f3n oriental (teatros xaponeses Kabuki,No) como da cultura occidental (Shakespeare, Tolstoi e outros autores rusos, e do director norteamericano John Ford).\nNas s\u00faas obras, Kurosawa insistiu a describir ou facer unha par\u00e1bola da sociedade humana. Describiu as\u00ed a pobreza (\"Dodeskaden\"), a violencia urbana (\"Can salvaxe\"), a enfermidade e a inmobilidade dos funcionarios (\"Vivir\"), a destruci\u00f3n do medio ambiente (\"So\u00f1os\"), a vellez (\"Madadayo\"). Fixo igualmente unha cr\u00f3nica da \u00e9poca medieval (\"Os sete samurais\", \"Kagemusha\", \"Ran\", entre outros). Nos seus filmes, representa frecuentmente escenas on\u00edricas mediante o emprego, por exemplo, de decoraci\u00f3ns de seda pintada (\"Dodeskaden\", \"Kagemusha\", \"Madadayo\").\nOs seus referentes.\nUnha caracter\u00edstica notable dos filmes de Kurosawa \u00e9 a amplitude e a diversidade das influencies art\u00edsticas recibidas. Alg\u00fans dos seus filmes est\u00e1n baseados en obres de William Shakespeare. En \"Ran\", ten como referente \"O rei Lear\"; \"Trono de sangue\" est\u00e1 baseada en \"Macbeth\", mentres que a \"The Bad Sleep Well\" (1960) p\u00f3dense observar certos paralelismos con \"Hamlet\", malia que non se basea nela. Kurosawa tam\u00e9n dirixiu adaptaci\u00f3ns de obras literarias rusas, entre as cales destacan \"O idiota\" (1951) de Dostoievski, o seu autor favorito, e os \"Baixos fondos\" (1957), da obra de Maxim Gorki. \"Ikiru\" est\u00e1 inspirada na obra de Lev Tolstoi, \"A morte de Ivan Ilich\". \"Dersu Uzala\" (1975) baseouse nas lembranzas do mesmo t\u00edtulo escritas en 1923 polo explorador ruso Vladimir Arseniev. As li\u00f1as argumentais de \"Barbaroxa\" (1965) p\u00f3dense atopar en \"Humillados e ofendidos\" de Dostoievski.\n\"O ceo e o inferno\" (1963) bas\u00e9ase en \"King's Ransom\" do escritor polic\u00edaco americano Ed McBain. \"Yojimbo\" pode estar inpirado na obra de Dashiell Hammett, \"Red Harvest\" (Colleita vermella), e tam\u00e9n nos westerns americanos. Kurosawa apreci\u00e1base moito na obra e no estilo de Georges Simenon e \"O can rabioso\" foi produto do desexo de Kurosawa por facer un filme \u00f3 estilo de Simenon.\nEntre as influencies cinematogr\u00e1ficas p\u00f3dense contar directores como Frank Capra, William Wyler, Howard Hawks, o seu mentor Kajiro Yamamoto, e o seu director favorito, John Ford, do cal Kurosawa imitou o h\u00e1bito de empregar lentes escuroa. Cando Kurosawa se reuniu con Ford, o director norteamericano d\u00edxolle sinxelamente: \"G\u00fastache a choiva\" Kurosawa respondeu: \"Realmente estivo prestando atenci\u00f3n \u00f3s meus filmes\". M\u00e1is tarde dar\u00edalle instruci\u00f3ns a Yoshio Tsuchiya, un dos actores de \"Os sete samurais\", que recuperase o mesmo sombreiro que Ford levou durante a reuni\u00f3n.\nMalia as cr\u00edticas dalg\u00fans sectores xaponeses no senso que era \"demasiado occidental\", Kurosawa realment estaba profundamente influ\u00eddo pola cultura xaponesa, as\u00ed como polo teatro Noh e polo Jidaigeki (drama de \u00e9poca), un x\u00e9nero de cinema xapon\u00e9s.\nO legado art\u00edstico.\nUnhas cantas obras de Kurosawa foron importantes referentes e foron imitadas. \"Os sete samurais\" foi transformada na co\u00f1ecida \"Os sete magn\u00edficos\" (1960), e \"Rashomon\" serviulle a Martin Ritt para realizar \"The Outrage\" (1964). \"Vantage Point\" (2008) de Pete Travis tam\u00e9n recibiu a influencia de \"Rashomon\".\n\"Yojimbo\" inspirou o filme de Sergio Leone \"Por un pu\u00f1ado de d\u00f3lares\" (1964) \u2013con Clint Eastwood\u2013, como demostrou unha demanda ga\u00f1ada por Kurosawa. Posteriormente produciu un segundo \"remake\", \"O \u00faltimo home \u00edntegro\" (1996), dirixida por Walter Hill e con Bruce Willis de protagonista. Outro filme imitado foi \"Sanjuro\", co \"remake\" dirixido por Yoshimitsu Morita, \"Tsubaki Sanjuro\" (2007).\n\"A fortaleza oculta\" (1957) inspirou un filme dirixido por Shinji Higuchi,\"Kakushi Toride no San-Akunin: The Last Princess\" (2008). Tam\u00e9n se reco\u00f1ece a s\u00faa influencia sobre \"Star Wars\" (A Guerra das Galaxias) de George Lucas; en particular, \"A guerra das galaxias\" e \"O retorno do Jedi\" e, en concreto, nos personaxes R2-D2 e C-3PO. Na saga de \"Star Wars\", Lucas tam\u00e9n serviu unha versi\u00f3n modificada dun tipo de transici\u00f3n utilizada por Kurosawa.\nEntre os \"remakes\" inspirados en \"Ikiru\", en \"Ceo e terra\", e \"Os sete samurais\", est\u00e1n en curso. Un segundo remake de Rashomon tam\u00e9n est\u00e1 en cami\u00f1o."}
{"id": "29135", "revid": "1131", "url": "https://gl.wikipedia.org/wiki?curid=29135", "title": "Sn\u00f8nipa", "text": "Sn\u00f8nipa \u00e9 unha monta\u00f1a, na comuna Noruega de J\u00f8lster, de 1827 metros de altitude. Na s\u00faa base est\u00e1 o glaciar Jostedalsbreen, o maior da Europa continental."}
{"id": "29136", "revid": "880", "url": "https://gl.wikipedia.org/wiki?curid=29136", "title": "Plaza de soberan\u00eda", "text": ""}
{"id": "29137", "revid": "56817", "url": "https://gl.wikipedia.org/wiki?curid=29137", "title": "Con perd\u00f3n", "text": "Con perd\u00f3n foi un programa de humor da TVG que se emitiu en 1997. Dirixido por Manolo Bello, real\u00edzaronse 26 cap\u00edtulos e os seus presentadores eran Marma Campos, Alberto Comesa\u00f1a e Xo\u00e1n P\u00e9rez."}
{"id": "29138", "revid": "59564", "url": "https://gl.wikipedia.org/wiki?curid=29138", "title": "Rosa \u00c1lvarez", "text": "Rosa \u00c1lvarez Cabo, nada en Carballeda de Avia o 5 de outubro de 1950, \u00e9 unha actriz e directora teatral galega.\nTraxectoria.\nA partir de 1984 dedicouse profesionalmente \u00e1 interpretaci\u00f3n, primeiro como actriz de teatro, actuou en numerosas obras do Centro Dram\u00e1tico Galego, protagonizou series de televisi\u00f3n e actuou en varias pel\u00edculas. En 2001 xunto \u00f3 seu marido, o actor Ernesto Chao, fundan a compa\u00f1\u00eda teatral Lagarta Lagarta coa te\u00f1en acadado numerosos \u00e9xitos."}
{"id": "29140", "revid": "34681", "url": "https://gl.wikipedia.org/wiki?curid=29140", "title": "920", "text": "Outros.\nHistoria ano a ano"}
{"id": "29141", "revid": "23204", "url": "https://gl.wikipedia.org/wiki?curid=29141", "title": "Crass", "text": "Crass foi unha banda de punk-rock anarquista, fundada no condado de Essex (Inglaterra) en 1977 e disolta en 1984. Est\u00e1 considerada como a creadora do anarcopunk.\nHistoria.\nOs membros orixinais foron Penny Rimbaud e Steve Ignorant, membros da comuna Dial House de Epping. M\u00e1is tarde axuntouse outra xente da mesma comuna (m\u00fasicos, t\u00e9cnicos e artistas doutros \u00e1mbitos). Pasou a ter dous guitarristas (Phil Free e N.A. Palmer, tam\u00e9n co\u00f1ecido como B.A. Nana), tres cantantes (Steve Ignorant, Eve Libertine e Joy De Vivre), un baixista (Pete Wright) un bater\u00eda (Penny Rimbaud, o maior do grupo), unha dese\u00f1adora gr\u00e1fica (Gee Vaucher, co\u00f1ecida como G ou G.Sus) e Mick Duffield, encargado das luces e a proxecci\u00f3n de pel\u00edculas como fondo nos concertos do grupo.\nO seu primeiro concerto tivo lugar nun festival okupa en Huntley Street, no norte de Londres, e pouco despois tocaron no club punk The Roxy en Covent Garden. Tam\u00e9n fixeron concertos con UK subs, pero non moita xente foi mirar estes concertos.\nCrass foi a primeira banda denominada anarcopunk. Proclamaban manifestos contra a pol\u00edtica nacional, a guerra, a explotaci\u00f3n feminina, a explotaci\u00f3n animal e da Terra, e a prol da igualdade e outras loitas sociais. Boicotearon o ataque do ex\u00e9rcito ingl\u00e9s prohibido pola ONU na guerra das Malvinas. En 1978 crearon pol\u00e9mica coa canci\u00f3n \"Punk is dead\", do disco \"The Feeding of the 5000\", na que criticaban a comercializaci\u00f3n das bandas punk (especialmente The Clash e Sex Pistols) mediante a sinatura de contratos con discogr\u00e1ficas multinacionais.\nO seu primeiro disco \u00eda ter 18 canci\u00f3ns, pero o estudio onde \u00edan gravar censuroulles un dos temas, polo que decidiron crear o seu propio selo, C.R.A.S.S. Records. Editaron en vinilo discos de numerosas bandas, inclu\u00eddos eles mesmos, vendendo os discos a prezo de custo. Crass Records foi o selo paradigm\u00e1tico do movemento anarcopunk brit\u00e1nico, dando a co\u00f1ecer a grupos que posteriormente acadar\u00edan a fama en c\u00edrculos independientes. En parte isto logrouse coa edici\u00f3n dos recompilatorios \"Bullshit Detector\" (\u00abdetector de merda\u00bb, expresi\u00f3n tomada da canci\u00f3n \u00abGarageland\u00bb de The Clash), nos que aparecen as primeiras canci\u00f3ns de grupos como Amebix, Omega Tribe, Chumbawamba ou Napalm Death. Outros dos artistas editados son Zoundz, The Mob, Flux of Pink Indians, Poison Girls, Conflict ou Rudimentary Peni.\nO selo, dirixido por Penny Rimbaud, segu\u00eda un patr\u00f3n est\u00e9tico determinado nas capas dos discos, popularizando a tipograf\u00eda Glue stencil, usada en todos os textos. Posteriormente, Crass Records serviu de inspiraci\u00f3n para outros selos discogr\u00e1ficos independentes montados por antigos artistas que figuraban nel, como Spiderleg Records de Flux of Pink Indians ou Bluurg de Subhumans. A pol\u00edtica do selo era lanzar sempre grupos novos, polo que \u00e1 parte de Crass, ning\u00fan grupo publicaba m\u00e1is dun disco no selo (ag\u00e1s a excepci\u00f3n de Poison Girls na primeira \u00e9poca). Como unha medida, en parte, para esquivar esta regra, creouse o subselo Corpus Christi, que editou os primeiros LP's de Conflict e Rudimentary Peni."}
{"id": "29142", "revid": "1131", "url": "https://gl.wikipedia.org/wiki?curid=29142", "title": "Anue", "text": "Anue \u00e9 un concello de Navarra, a 20\u00a0km de Pamplona. O concello ten 61,4\u00a0km\u00b2 e 411 habitantes. A capital \u00e9 Olague (207 habitantes). O censo de 2001 d\u00e1 un o 61,98% da poboaci\u00f3n monoling\u00fce castel\u00e1n, 18,02% euskaldun e 20 % de lingua castel\u00e1n pero que entenden o \u00e9uscaro."}
{"id": "29147", "revid": "1987", "url": "https://gl.wikipedia.org/wiki?curid=29147", "title": "Carl Friedrich Gauss", "text": " \nJohann Carl Friedrich Gauss , nado en Brunswick, Ducado de Brunsvique-Luneburgo (Sacro Imperio Romano Xerm\u00e1nico), o 30 de abril de 1777 e finado en Gotinga (Reino de Hannover) o 23 de febreiro de 1855, foi un matem\u00e1tico alem\u00e1n considerado un dos matem\u00e1ticos m\u00e1is grandes e influentes de toda a historia polas s\u00faas amplas contribuci\u00f3ns en moitos eidos inclu\u00edndo a teor\u00eda dos n\u00fameros, \u00e1lxebra, estat\u00edstica, an\u00e1lise, xeometr\u00eda diferencial, xeodesia, xeof\u00edsica, mec\u00e1nica, electrost\u00e1tica, astronom\u00eda, teor\u00eda da matriz, e \u00f3ptica.\n\u00c1s veces co\u00f1ecido como \" Princes mathematicorum\" (en lat\u00edn, \"o Pr\u00edncipe dos matem\u00e1ticos\" ou \"o Primeiro dos matem\u00e1ticos\") e o \"m\u00e1is grande matem\u00e1tico desde a antig\u00fcidade\", Gauss ten unha influencia destacable en moitos campos da matem\u00e1tica e da ciencia, e consid\u00e9raselle un dos cient\u00edficos m\u00e1is influentes da historia. Das matem\u00e1ticas dixo que elas eran \"a ra\u00ed\u00f1a das ciencias\".\nGauss foi un neno prodixio e hai moitas an\u00e9cdotas referentes \u00e1 s\u00faa precocidade. Fixo os seus primeiros descubrimentos matem\u00e1ticos innovadores cando a\u00ednda era adolescente e completou as \"Disquisitiones Arithmeticae\", a s\u00faa obra magna, en 1798, \u00e1 idade de 21 anos, a\u00ednda que non foi publicada ata o ano 1801. Esta obra foi fundamental para consolidar a teor\u00eda dos n\u00fameros como disciplina, e influ\u00edu neste campo ata hoxe en d\u00eda.\nTraxectoria.\nXuventude e educaci\u00f3n.\nJohann Carl Friedrich Gauss naceu o 30 de abril de 1777 en Brunswick (Braunschweig), no Ducado de Brunswick-Wolfenb\u00fcttel (actualmente parte da Baixa Saxonia, Alema\u00f1a), no seo dunha familia de baixa condici\u00f3n social. O seu pai, Gebhard Dietrich Gauss (1744-1808), desempe\u00f1ou varios oficios: carniceiro, albanel, xardineiro e tesoureiro dunha caixa de pensi\u00f3ns. Gauss caracterizaba ao seu pai como un home honorable e respectado, pero rudo e dominante en casa. Ti\u00f1a experiencia en escritura e c\u00e1lculo, pero a s\u00faa esposa Dorothea (1743-1839), a nai de Carl Friedrich, era case analfabeta. Carl Friedrich foi bautizado e confirmado nunha igrexa pr\u00f3xima \u00e1 escola \u00e1 que asistiu de neno. Tivo un irm\u00e1n maior do primeiro matrimonio do seu pai.\nGauss foi un neno prodixio no campo das matem\u00e1ticas. Cando os mestres de primaria decat\u00e1ronse das s\u00faas capacidades intelectuais, pux\u00e9rono en co\u00f1ecemento do Duque de Brunswick, quen o enviou ao \"Collegium Carolinum\" local, ao que asistiu de 1792 a 1795 con Eberhard August Wilhelm von Zimmermann como un dos seus profesores. Aos 17 anos comezou a tarefa de completar o que, ao seu xu\u00edzo, deixaran incompleto os seus predecesores na teor\u00eda de n\u00fameros, comezando a s\u00faa relaci\u00f3n en profundidade coa aritm\u00e9tica.\n A partir de ent\u00f3n o duque concedeulle recursos para estudos de matem\u00e1ticas, ciencias e linguas cl\u00e1sicas na Hannoveriana Universidade de Gotinga ata 1798. Non se sabe por que Gauss foi a Gotinga e non \u00e1 Universidade de Helmstedt, preto da s\u00faa Brunswick natal, pero suponse que a gran biblioteca de Gotinga, onde se permit\u00eda aos estudantes tomar libros prestados e levarllos a casa, foi a raz\u00f3n decisiva. Un dos seus profesores de matem\u00e1ticas foi Abraham Gotthelf K\u00e4stner, a quen Gauss chamaba \"o principal matem\u00e1tico entre os poetas, e o principal poeta entre os matem\u00e1ticos\" polos seus epigramas. Gauss representouno nun debuxo que mostraba unha escena dunha conferencia na que produc\u00eda erros nun c\u00e1lculo sinxelo. Foi profesor de astronom\u00eda de Karl Felix von Seyffer (1762-1822), con quen Gauss mantivo correspondencia tras a s\u00faa gradaci\u00f3n; Olbers e Gauss burl\u00e1banse del na s\u00faa correspondencia. Por outra banda, ti\u00f1a en alta estima a Georg Christoph Lichtenberg, o seu profesor de f\u00edsica, e a Christian Gottlob Heyne, a cuxas clases de cl\u00e1sicas Gauss asist\u00eda con pracer. Compa\u00f1eiros de estudos desta \u00e9poca foron Johann Friedrich Benzenberg, Farkas Bolyai e Heinrich Wilhelm Brandes.\nA pesar de estar matriculado na universidade, \u00e9 evidente que foi un autodidacta en matem\u00e1ticas, xa que redescubri\u00f3 varios teoremas de forma independente. Tivo \u00e9xito cun gran avance nun problema xeom\u00e9trico que ocupara aos matem\u00e1ticos desde os d\u00edas dos antigos gregos cando determinou en 1796 que o pol\u00edgono regular p\u00f3dese constru\u00edr mediante regra e comp\u00e1s. Este descubrimento foi obxecto da s\u00faa primeira publicaci\u00f3n e, en \u00faltima instancia, levou a Gauss a elixir as matem\u00e1ticas en lugar da filolox\u00eda como carreira. O diario matem\u00e1tico de Gauss mostra que, no mesmo ano, tam\u00e9n foi produtivo en teor\u00eda de n\u00fameros. Fixo descubrimentos avanzados en aritm\u00e9tica modular, atopou a primeira proba da lei de reciprocidade cuadr\u00e1tica e ocupouse do teorema dos n\u00fameros primos. Moitas ideas da s\u00faa obra magna matem\u00e1tica \"Disquisitiones arithmeticae\", publicada en 1801, datan desta \u00e9poca.\nEstudante particular.\nGauss licenciouse como doutor en Filosof\u00eda en 1799. Non se gradu\u00f3 en Gotinga, como \u00e1s veces af\u00edrmase, sen\u00f3n que, a petici\u00f3n especial do duque de Brunswick, foi na Universidade de Helmstedt, a \u00fanica universidade estatal do ducado. Al\u00ed, Johann Friedrich Pfaff avaliou a s\u00faa tese doutoral, e Gauss obtivo o t\u00edtulo \"in absentia\" sen o exame oral posterior que se adoitaba solicitar. A continuaci\u00f3n, o duque concedeulle os gastos de manutenci\u00f3n como bolseiro privado en Brunswick. Gauss mostrou a s\u00faa gratitude e lealdade por este legado cando rexeitou varias chamadas da Academia de Ciencias de Rusia de San Petersburgo e da Universidade de Landshut. M\u00e1is tarde, o duque prometeulle a fundaci\u00f3n dun observatorio en Brunswick en 1804. O arquitecto Peter Joseph Krahe realizou dese\u00f1os preliminares, pero unha das guerras de Napole\u00f3n cancelou eses plans: o duque foi ferido de morte na batalla de Jena en 1806. Ao ano seguinte aboliuse o ducado e Gauss deixou de recibir axuda econ\u00f3mica. Ent\u00f3n recibio unha chamada da Universidade de Gotinga, instituci\u00f3n do recentemente fundado Reino de Westfalia baixo J\u00e9r\u00f4me Bonaparte, como profesor titular e director do observatorio astron\u00f3mico de Gotinga.\nEstudando o c\u00e1lculo de \u00f3rbitas de asteroides, Gauss estableceu contacto coa comunidade astron\u00f3mica de Bremen e Lilienthal, especialmente con Wilhelm Olbers, Karl Ludwig Harding e Friedrich Wilhelm Bessel, un grupo informal de astr\u00f3nomos co\u00f1ecido como a polic\u00eda celeste. Un dos seus obxectivos era descubrir outros planetas, e reuniron datos sobre asteroides e cometas como base para as investigaci\u00f3ns de Gauss. Deste xeito, Gauss puido desenvolver novos e potentes m\u00e9todos para a determinaci\u00f3n de \u00f3rbitas, que m\u00e1is tarde publicou na s\u00faa obra magna astron\u00f3mica \"Theoria motus corporum coelestium\" (1809).\nProfesor en G\u00f6ttingen.\nGauss chegou a Gotinga en novembro de 1807 e nos anos seguintes tivo que facer fronte \u00e1 esixencia de dous mil francos do goberno de Westfalia como contribuci\u00f3n de guerra. Sen recibir a\u00ednda o seu salario, non puido reunir esta enorme cantidade. Tanto Olbers como Laplace quixeron axudarlle co pago, pero Gauss rexeitou a s\u00faa axuda. Finalmente, unha persoa an\u00f3nima de Frankfurt, que m\u00e1is tarde se descubriu que era o pr\u00edncipe-primado Dalberg, pagou a suma.\nGauss asumiu a direcci\u00f3n do observatorio, de 60 anos de antig\u00fcidade, fundado en 1748 polo pr\u00edncipe elector Xurxo II e constru\u00eddo sobre unha torre de fortificaci\u00f3n reconvertida, con instrumentos utilizables, pero en parte anticuados. A construci\u00f3n dun novo observatorio fora aprobada en principio polo pr\u00edncipe elector Xurxo III desde 1802, e o goberno de Westfalia continuou coa planificaci\u00f3n, pero o edificio non se terminou ata outubro de 1816. Conti\u00f1a novos instrumentos actualizados, por exemplo dous c\u00edrculos meridianos de Repsold e Reichenbach, e un heli\u00f3metro de Fraunhofer.\nA actividade cient\u00edfica de Gauss, ademais das matem\u00e1ticas puras, pode dividirse a grandes li\u00f1as en tres per\u00edodos: nas d\u00faas primeiras d\u00e9cadas do s\u00e9culo XIX centrouse na astronom\u00eda, na terceira na xeodesia e na cuarta ocupouse da f\u00edsica, principalmente do magnetismo.\nGauss mant\u00edvose mentalmente activo ata a s\u00faa vellez, mesmo cando sufr\u00eda de gota e de infelicidade xeral. A s\u00faa \u00faltima observaci\u00f3n foi a eclipse solar do 28 de xullo de 1851. O 23 de febreiro de 1855, Gauss morreu dun ataque ao coraz\u00f3n en Gotinga; est\u00e1 enterrado no cemiterio de Albani desa cidade. Heinrich Ewald, xenro de Gauss, e Wolfgang Sartorius von Waltershausen, amigo \u00edntimo e bi\u00f3grafo de Gauss, pronunciaron senllos eloxios no seu funeral.\nCerebro de Gauss.\nAo d\u00eda seguinte da morte de Gauss o seu cerebro foille extra\u00eddo, conservado e estudado por Rudolf Wagner, quen atopou que a s\u00faa masa era lixeiramente superior \u00e1 media, de 1492 g. A \u00e1rea cerebral foi determinada polo fillo de Wagner Hermann na s\u00faa tese doutoral como 219588 mm. Tam\u00e9n se atoparon circunvoluci\u00f3ns moi desenvolvidas, que a principios do s\u00e9culo XX suxer\u00edronse como explicaci\u00f3n da s\u00faa xenialidade. Tras varias investigaci\u00f3ns previas, un estudo de resonancia magn\u00e9tica de 1998, realizado no Instituto Max Planck de Qu\u00edmica Biof\u00edsica de Gotinga, non deu ning\u00fan resultado que puidese utilizarse para explicar as s\u00faas habilidades matem\u00e1ticas.\nEn 2013, un neurobi\u00f3logo do mesmo instituto descubriu que o cerebro de Gauss mesturouse, debido a un erro de etiquetaxe, co do m\u00e9dico Conrad Heinrich Fuchs, falecido en Gotinga poucos meses despois que Gauss. Unha investigaci\u00f3n posterior non mostrou anomal\u00edas destacables nos cerebros de ningunha das d\u00faas persoas. As\u00ed, todas as investigaci\u00f3ns sobre o cerebro de Gauss ata 1998, excepto as primeiras de Rudolf e Hermann Wagner, ref\u00edrense en realidade ao cerebro de Fuchs.\nFamilia.\nGauss casou o 9 de outubro de 1805 con Johanna Osthoff (1780-1809). Tiveron dous fillos e unha filla: Joseph (1806-1873), Wilhelmina (1808-1840) e Louis (1809-1810). Johanna faleceu o 11 de outubro de 1809, un mes despois do nacemento de Louis, que morreu uns meses m\u00e1is tarde.\nGauss volveu casar ao cabo dun ano, o 4 de agosto de 1810, con Wilhelmine (Minna) Waldeck (1788-1831), amiga da s\u00faa primeira esposa. Tiveron tres fillos m\u00e1is: Eugen (m\u00e1is tarde Eugene) (1811-1896), Wilhelm (m\u00e1is tarde William) (1813-1879) e Therese (1816-1864). Minna Gauss morreu o 12 de setembro de 1831, tras estar gravemente enferma durante m\u00e1is dunha d\u00e9cada. Therese f\u00edxose cargo da casa e coidou de Gauss durante o resto da s\u00faa vida; tras a morte do seu pai casou co actor Constantin Staufenau.. A s\u00faa irm\u00e1 Wilhelmina casou co orientalista Heinrich Ewald. A nai de Gauss, Dorothea, viviu na s\u00faa casa desde 1817 ata a s\u00faa morte en 1839.\nO fillo maior, Joseph, sendo a\u00ednda colexial, axudou ao seu pai como asistente durante a s\u00faa campa\u00f1a de agrimensura no ver\u00e1n de 1821. Tras un breve paso pola universidade, en 1824 Joseph alistouse no ex\u00e9rcito hannoveriano e en 1829 volveu axudar en tarefas de topograf\u00eda. Na d\u00e9cada de 1830 foi responsable da ampliaci\u00f3n da rede de agrimensura \u00e1s zonas occidentais do reino. Coas s\u00faas cualificaci\u00f3ns geod\u00e9sicas abandonou o servizo e dedicouse \u00e1 construci\u00f3n da rede ferroviaria como director dos Ferrocarr\u00eds Estatais Reais Hannoverianos. En 1836 estudou durante uns meses o sistema ferroviario dos Estados Unidos.\nEugen abandonou Gotinga en setembro de 1830 e emigrou os Estados Unidos, onde se alistou no ex\u00e9rcito durante cinco anos. Despois traballou para a American Fur Company no Medio Oeste, onde aprendeu a lingua s\u00edux. M\u00e1is tarde, trasladouse a Missouri e converteuse nun pr\u00f3spero home de negocios.\n Wilhelm casou cunha sobri\u00f1a do astr\u00f3nomo Friedrich Bessel e tam\u00e9n se trasladou a Missouri en 1837, comezando como agricultor e enriquec\u00e9ndose m\u00e1is tarde no negocio do calzado en St. Louis. Eugene e William te\u00f1en numerosos descendentes en Am\u00e9rica, pero os descendentes que quedan en Alema\u00f1a proceden todos de Joseph, xa que as fillas de Gauss non tiveron fillos.\nAn\u00e9cdotas.\nC\u00f3ntase unha das moitas lendas que hai sobre a s\u00faa precocidade: Un d\u00eda o profesor de aritm\u00e9tica mandou sumar os cen primeiros n\u00fameros naturais. O mestre quer\u00eda uns minutos de tranquilidade, pero transcorridos uns poucos segundos Gauss levantou a man e dixo ter a soluci\u00f3n: \"os cen primeiros n\u00fameros naturais suman 5050\". E efectivamente \u00e9 as\u00ed. \u00bfComo o fixo Gauss? Pois mentalmente deuse conta de que a suma de dous termos equidistantes era constante:\nCos 100 n\u00fameros p\u00f3dense formar 50 pares, de forma que a soluci\u00f3n final v\u00e9n dada polo produto\nGauss deducira a f\u00f3rmula que d\u00e1 a suma de \"n\" termos dunha progresi\u00f3n aritm\u00e9tica da que se co\u00f1ecen o primeiro e o \u00faltimo termos:\nonde \"a1\" \u00e9 o primeiro termo, \"an\" o \u00faltimo, e \"n\" \u00e9 o n\u00famero de termos da progresi\u00f3n.\nEn 1796 descubriu o m\u00e9todo de construci\u00f3n do heptadec\u00e1gono, e deu o criterio necesario e suficiente para que se poida debuxar un pol\u00edgono.\nFoi o primeiro en probar rigorosamente o Teorema Fundamental da \u00c1lxebra (disertaci\u00f3n para a s\u00faa tese doutoral en 1799), a\u00ednda que unha proba case completa de dito teorema xa a fixera Jean Le Rond D'Alembert anteriormente.\nEn 1801 publicou o libro \"Disquisitiones Aritmeticae\", con seis secci\u00f3ns adicadas \u00e1 Teor\u00eda de n\u00fameros, d\u00e1ndolle a esta rama das matem\u00e1ticas unha estrutura sistematizada. Na \u00faltima secci\u00f3n do libro exp\u00f3n a s\u00faa tese doutoral. Ese mesmo ano predixo a \u00f3rbita do planeta anano Ceres aproximando par\u00e1metros por m\u00ednimos cadrados."}
{"id": "29148", "revid": "23204", "url": "https://gl.wikipedia.org/wiki?curid=29148", "title": "Neno prodixio", "text": "Un neno prodixio \u00e9 algu\u00e9n que a unha idade prematura domina un ou m\u00e1is campos cient\u00edficos ou art\u00edsticos emprendidos xeralmente por adultos. Por \"prematura\" adoita considerarse antes dos 10 anos de idade. Alg\u00fans dos campos m\u00e1is com\u00fans dos nenos prodixios son as matem\u00e1ticas, o xadrez, as artes visuais e a m\u00fasica, a\u00ednda que poden desenvolverse tam\u00e9n en moitas outras \u00e1reas.\nNo alem\u00e1n e ingl\u00e9s util\u00edzase \u00e1s veces o termo \"wunderkind\" (de \"wunder\", \u00abmilagre\u00bb e \"kind\", \u00abneno\u00bb) coma sin\u00f3nimo de neno prodixio, a\u00ednda que se desaconsella o seu uso na literatura cient\u00edfica. \"Wunderkind\" tam\u00e9n \u00e9 usado m\u00e1is xeralmente en adultos que alcanzan o \u00e9xito e a fama \u00f3 comezo das s\u00faas carreiras profesionais, coma nos casos de Steven Spielberg e Steve Jobs.\nEn Espa\u00f1a existe a Asociaci\u00f3n Espa\u00f1ola para Superdotados y con Talento, lugar de concentraci\u00f3n de persoas cun coeficiente intelectual m\u00e1is alto do com\u00fan, onde se realizan unha serie de actividades entre as que est\u00e1 a divulgaci\u00f3n da existencia e encontro destas persoas sen igual."}
{"id": "29149", "revid": "67049", "url": "https://gl.wikipedia.org/wiki?curid=29149", "title": "Xeodesia", "text": "A xeodesia \u00e9 a disciplina cient\u00edfica que se ocupa das medidas e representaci\u00f3n da Terra, o seu campo gravitatorio e fen\u00f3menos xeodin\u00e1micos, nun espazo en tres dimensi\u00f3ns de tempo variable.\nA xeodesia oc\u00fapase principalmente do posicionamento e o campo gravitatorio e os aspectos xeom\u00e9tricos das s\u00faas variaci\u00f3ns temporais, a\u00ednda que pode tam\u00e9n inclu\u00edr o estudo do campo magn\u00e9tico terrestre.\nA forma da Terra \u00e9 en gran medida o resultado da s\u00faa rotaci\u00f3n, que causa un avultamento ecuatorial, e a competici\u00f3n de procesos xeol\u00f3xicos coma a colisi\u00f3n de placas tect\u00f3nicas e o vulcanismo, \u00f3s que se resiste \u00f3 campo gravitatorio da terra. Isto apl\u00edcase \u00e1 superficie s\u00f3lida (oroxenia; poucas monta\u00f1as son m\u00e1is altas de 10\u00a0km, poucas subduci\u00f3ns submarinas son m\u00e1is profundas ca iso.) De forma simplificada, unha monta\u00f1a tan alta coma, por exemplo, 15\u00a0km, producir\u00eda unha presi\u00f3n na s\u00faa base tan grande, debido \u00e1 gravidade, que a roca pasar\u00eda a estado pl\u00e1stico, e a monta\u00f1a retroceder\u00eda a unha altura duns 10\u00a0km nun tempo xeol\u00f3xico insignificante. (En Marte, cunha gravidade superficial menor, o volc\u00e1n m\u00e1is grande, o monte Olimpo, ten 27\u00a0km de altura, unha altura que non poder\u00eda manter na Terra.) A gravidade afecta de forma similar \u00e1 superficie l\u00edquida e \u00e1 atmosfera terrestre. Por esta raz\u00f3n, o estudo do campo gravitatorio da Terra \u00e9 considerado como unha parte da xeodesia, chamada xeodesia f\u00edsica."}
{"id": "29151", "revid": "23204", "url": "https://gl.wikipedia.org/wiki?curid=29151", "title": "Vida extraterrestre", "text": "A vida extraterrestre \u00e9 vida que pode existir e orixinarse fora do planeta Terra. A s\u00faa existencia \u00e9 actualmente hipot\u00e9tica; non hai a\u00ednda evidencias de vida extraterrestre que foran amplamente aceptadas polos cient\u00edficos.\nA maior\u00eda dos cient\u00edficos mante\u00f1en que se a vida extraterrestre existise, a s\u00faa evoluci\u00f3n ocorrer\u00eda independentemente en diferentes partes do universo. Unha hip\u00f3tese alternativa, defendida por unha minor\u00eda, \u00e9 a panspermia, que suxire que a vida no universo poder\u00eda ter xurdido dun punto inicial \u00fanico de orixe, e m\u00e1is tarde dispersado a trav\u00e9s do universo, duns planetas habitables a outros. Estas d\u00faas hip\u00f3teses non son mutuamente incompatibles.\nAs formas especulativas de vida extraterrestre var\u00edan dende humanoides e monstros que aparecen comunmente en traballos de ciencia ficci\u00f3n a vida a unha escala moito menor de bacterias e virus.\nAs formas de vida extraterrestre, especialmente as intelixentes, son chamadas xeralmente pola cultura popular como alien\u00edxenas ou ETs. O estudo e teorizaci\u00f3n da vida alien\u00edxena \u00e9 co\u00f1ecido como astrobiolox\u00eda ou xenobiolox\u00eda."}
{"id": "29152", "revid": "82922", "url": "https://gl.wikipedia.org/wiki?curid=29152", "title": "Punteiro", "text": "O punteiro \u00e9 o tubo sonoro da gaita onde se executa a melod\u00eda. \nCaracter\u00edsticas.\nAs dimensi\u00f3ns var\u00edan segundo a s\u00faa tonalidade: m\u00e1is longo para tonalidades graves e m\u00e1is curto para tonalidades agudas. Conta cun n\u00famero distinto de furados dependendo do tipo de gaita: na gaita galega son oito furados mel\u00f3dicos e tres \"ouvidos\" sonoros. Sete dos primeiros est\u00e1n por diante e un por detr\u00e1s; neste vai o dedo polgar da man esquerda e nos de diante os dedos da man esquerda e, m\u00e1is abaixo, os da dereita. O polgar da man dereita serve de apoio e non se utiliza o meimi\u00f1o da man esquerda. Os ouvidos melloran o timbre do ponteiro e a estabilidade da s\u00faa afinaci\u00f3n.\nCertas gaitas, como a de Northumbria ou a Uillleann, utilizan teclas para incrementar o rango sonoro. Tam\u00e9n se probou a introducilas na gaita galega, pero sen \u00e9xito.\nNa gaita galega, o anaco cimeiro que se introduce na buxa da gaita denom\u00ednase espigo e a parte m\u00e1is grosa superior cimela. Os punteiros poden ser c\u00f3nicos (como na gaita galega ou na das Highlands) ou cil\u00edndricos (como na de Northumbria ou na gaida b\u00falgara). No interior levan unha palleta, que produce a vibraci\u00f3n no ar que se insufla.\nOs punteiros son unha das partes m\u00e1is delicadas da gaita e hainos que coidar especialmente, tentando que non estean demasiado h\u00famidos nin se expo\u00f1an demasiado ao sol; tam\u00e9n hai que ter coidado ao desmontalos da gaita.\nPara aprender a tocar a gaita \u00e9 habitual que se comece cun punteiro de pr\u00e1cticas, semellante ao punteiro da gaita pero coa palleta protexida."}
{"id": "29153", "revid": "27155", "url": "https://gl.wikipedia.org/wiki?curid=29153", "title": "Astrobiolox\u00eda", "text": "A astrobiolox\u00eda \u00e9 un campo de estudo interdisciplinar que combina aspectos da astronom\u00eda, biolox\u00eda e xeolox\u00eda, e que est\u00e1 enfocado principalmente ao estudo da orixe, distribuci\u00f3n e evoluci\u00f3n da vida en astros diferentes da Terra e no espazo en xeral. Prov\u00e9n das palabras gregas \"astron\" = estrela, \"bios\" =vida e \"logos\"= palabra/ciencia, e \u00e9 tam\u00e9n co\u00f1ecido como exobiolox\u00eda (grego: \"exo\" = f\u00f3ra) ou xenobiolox\u00eda (grego: \"xenos\" = for\u00e1neo).\nAlg\u00fans dos m\u00e1is importantes temas de investigaci\u00f3n astrobiol\u00f3xica incl\u00faen:\nPouco a pouco, tense comprobado que determinados organismos poden resistir as condici\u00f3ns ambientais no medio interplanetario, facendo m\u00e1is veros\u00edmil a teor\u00eda da panspermia.\nExobiolox\u00eda e xenobiolox\u00eda son termos tam\u00e9n habituais na ciencia ficci\u00f3n, a\u00ednda que tipicamente eses termos ref\u00edrense \u00e1 biolox\u00eda especulativa dun extraterrestre."}
{"id": "29154", "revid": "89787", "url": "https://gl.wikipedia.org/wiki?curid=29154", "title": "SETI", "text": "SETI \u00e9 o acr\u00f3nimo do ingl\u00e9s \"Search for ExtraTerrestrial Intelligence\", ou Busca de Intelixencia Extraterrestre. Existen numerosos proxectos SETI, que tratan de encontrar vida extraterrestre intelixente, xa sexa por medio da an\u00e1lise de sinais electromagn\u00e9ticos capturados en distintos radiotelescopios, ou ben enviando mensaxes de distintas naturezas ao espazo coa esperanza de que alg\u00fan deles sexa contestado.\nHistoria e caracter\u00edsticas.\nOs primeiros proxectos SETI xurdiron baixo o patrocinio da NASA durante os anos 1970. Un dos proxectos m\u00e1is famosos, SETI@Home, est\u00e1 sendo apoiado por mill\u00f3ns de persoas de todo o mundo mediante o uso dos seus ordenadores persoais, que procesan a informaci\u00f3n capturada polo radiotelescopio de Arecibo.\nO proxecto SETI trascendeu o seu car\u00e1cter de computaci\u00f3n distribu\u00edda, ao dese\u00f1ar e levar a cabo un novo programa que se executa no ordenador do usuario, mediante o cal \u00e9 pos\u00edbel participar noutros proxectos que requiren grandes cantidades de proceso. Este programa tomou o nome de BOINC (Berkeley Open Infrastructure for Network Computing). BOINC act\u00faa como cliente de proxectos, e agora SETI \u00e9 un deses proxectos. Alg\u00fans proxectos que comparten a infraestrutura son (mencionanse os que m\u00e1is tempo levan): \nOs usuarios poden libremente apuntarse aos proxectos que queiran."}
{"id": "29155", "revid": "82922", "url": "https://gl.wikipedia.org/wiki?curid=29155", "title": "Soprete", "text": "O soprete \u00e9 o tubo polo que se insufla o aire no fol da gaita.\nCaracter\u00edsticas.\nFabr\u00edcanse en distintas madeiras, pero o bico ha de ser dun material que resista ao roce dos dentes. No extremo que vai no interior da buxa col\u00f3case o zap\u00f3n, tapafolgos ou tapafoldros, unha v\u00e1lvula simple que permite que o aire entre no fol pero non que saia. Esta pode ser de pel, l\u00e1tex ou goma, e \u00e9 preciso humedecela antes de tocar para que feche ben. De feito, o soprete, que \u00e9 a peza da gaita que m\u00e1is humidade recibe, debe gardarse sempre f\u00f3ra da buxa, para evitar que a humidade do alento degrade tanto o tapafolgos como a madeira do seu interior.\nAlgunhas gaitas non fan uso do soprete e o ar ins\u00faflase mediante un fol mec\u00e1nico accionado co brazo e ligado ao fol principal, como a gaita Uilleann, a musette francesa ou a gaita de barqu\u00edn galega."}
{"id": "29156", "revid": "23204", "url": "https://gl.wikipedia.org/wiki?curid=29156", "title": "Cr\u00f3quet", "text": "O cr\u00f3quet apareceu como un xogo e actualmente constit\u00fae un deporte competitivo que consiste en golpear b\u00f3las de madeira ou pl\u00e1sticas cun mazo a trav\u00e9s dos aros encaixados na herba do campo no que se xoga. O xogo foi inventado ao parecer en Irlanda cara a 1830 e levado a Inglaterra como pasatempo da aristocracia cara a 1850. Puido evolucionar dun antigo xogo denominado Pall mall. O cr\u00f3quet x\u00f3gase nos Estados Unidos, Australia e Francia e a\u00ednda que non \u00e9 popular si mant\u00e9n seguidores fieis. Xogouse nas Olimp\u00edadas de 1900 e unha variedade desenvolvida nos Estados Unidos, o roque, xogouse nas de 1904. Outras variantes do cr\u00f3quet son o eXtreme Croquet e o Biclycle Croquet."}
{"id": "29157", "revid": "56817", "url": "https://gl.wikipedia.org/wiki?curid=29157", "title": "Buxa", "text": "Na gaita as buxas son os tubos que comunican o fol cos distintos elementos sonoros e de insuflaci\u00f3n do instrumento (punteiro, soprete, ronco, ronqueta, chill\u00f3n). O nome prov\u00e9n da madeira utilizada tradicionalmente para facer as gaitas, o buxo. Normalmente, as buxas \u00e1tanse con forza ao fol, non se colan a el, o que permite substitu\u00edlo cando for necesario. As palletas al\u00f3xanse nas buxas, polo que \u00e9 preciso que o encaixe permita a estanqueidade das pezas."}
{"id": "29158", "revid": "114", "url": "https://gl.wikipedia.org/wiki?curid=29158", "title": "Chill\u00f3n", "text": ""}
{"id": "29159", "revid": "114", "url": "https://gl.wikipedia.org/wiki?curid=29159", "title": "Chi\u00f3n", "text": ""}
{"id": "29160", "revid": "4817", "url": "https://gl.wikipedia.org/wiki?curid=29160", "title": "Pi\u00f3n", "text": "O termo pi\u00f3n pode referirse a:"}
{"id": "29161", "revid": "127505", "url": "https://gl.wikipedia.org/wiki?curid=29161", "title": "Quinto Fabio M\u00e1ximo Serviliano", "text": "Quinto Fabio M\u00e1ximo Serviliano, orixinalmente Quintus Fabius Maximus Servilianus, foi c\u00f3nsul (142 a. C.) e proc\u00f3nsul na provincia de Hispania Ulterior (141 e 140 a. C.) da Rep\u00fablica Romana.\nNo ano 140 a. C. Viriato derrotouno nunha batalla na que morreron 3.000 romanos, Serviliano conseguiu manter a vida ofrecendo garant\u00edas de autonom\u00eda para os lusitanos. Pero cando a nova chegou a Roma, o Senado considerouno humillante e declar\u00e1ronlle a guerra aos lusitanos."}
{"id": "29162", "revid": "1987", "url": "https://gl.wikipedia.org/wiki?curid=29162", "title": "Joseph Mallord William Turner", "text": "Joseph Mallord William Turner, nado en Covent Garden, Londres, o 23 de abrilde 1775 e morto o 19 de decembro de 1851, foi un pintor paisaxista rom\u00e1ntico ingl\u00e9s, cun estilo que sentou as bases do Impresionismo.\nTraxectoria.\nComezos.\nO talento de Turner foi reco\u00f1ecido na s\u00faa vida temper\u00e1, convert\u00e9ndose nun completo acad\u00e9mico de arte \u00e1 idade de 23 anos. A independencia financeira permitiulle a Turner innovar e crear pinturas que sorprenderon a moitos.\nTurner \u00e9 un pintor rom\u00e1ntico interesado no Sublime; retrata o asombroso e salvaxe poder da natureza cara a humanidade.\nO tema de afundimentos de barcos, fogos ou cat\u00e1strofes naturais as\u00ed como fen\u00f3menos naturais (luz solar, tormentas, choiva, n\u00e9boa...) \u00e9 unha afirmaci\u00f3n do insignificante da humanidade cara \u00e1 natureza.\nOs seus primeiros traballos, coma \"Abad\u00eda Tintern\" (1795) e \"Venice: S. Giorgio Maggiore\" (1819), permaneceron fieis \u00e1s tradici\u00f3ns da paisaxe inglesa. No entanto, en \"Han\u00edbal Cruzando os Alpes\" (1812), o seu \u00e9nfase no poder destrutivo da natureza xa comeza a aparecer. Turner perfeccionou a s\u00faa t\u00e9cnica para desenvolver a tem\u00e1tica durante anos.\n\u00daltima etapa.\nNos \u00faltimos anos usou o \u00f3leo cada vez menos, e pasou a case luz pura con cor relucinte. Un exemplo do seu estilo tard\u00edo pode verse en \"Choiva, Vapor e Velocidade - O Gran Tren do Oeste\", onde os obxectos son apenas reco\u00f1ecibles."}
{"id": "29163", "revid": "98629", "url": "https://gl.wikipedia.org/wiki?curid=29163", "title": "La Martorana", "text": "A Igrexa de Santa Mar\u00eda do Almirante (), tam\u00e9n chamada \"Martorana\", \u00e9 a sede da Parroquia de San Nicol\u00f2 dei Greci. (), con vistas \u00e1 Piazza Bellini en Palermo, Sicilia, sur de Italia.\nA igrexa \u00e9 unha Concatedral da Eparqu\u00eda de Piana degli Albanesi da Igrexa Cat\u00f3lica Italo-Albanesa, unha diocese que incl\u00fae as comunidades italo-alban\u00e9s (\"arb\u00ebresh\u00eb\") en Sicilia que ofician a liturxia segundo o Rito Bizantino na Lingua grega antiga e lingua albanesa A Igrexa d\u00e1 testemu\u00f1o da cultura relixiosa e art\u00edstica oriental a\u00ednda presente en Italia na actualidade, contribu\u00edda ademais polos exiliados albaneses que se refuxiaron no sur de Italia e Sicilia a partir do s\u00e9culo XV baixo a presi\u00f3n das persecuci\u00f3ns Turco-otom\u00e1 en Albania e nos Balc\u00e1ns. Esta \u00faltima influencia deixou pegadas considerables na pintura de iconas, no rito relixioso, na lingua da parroquia, nos costumes tradicionais dalgunhas colonias albanesas da provincia de Palermo. A comunidade forma parte da Igrexa Cat\u00f3lica, pero segue as tradici\u00f3ns rituais e espirituais que a comparten en gran parte coa Igrexa Ortodoxa.\nA igrexa caracter\u00edzase pola multiplicidade de estilos que se atopan, pois, co paso dos s\u00e9culos, enriqueceuse con outros gustos diversos na arte, a arquitectura e a cultura. Hoxe \u00e9, de feito, como monumento hist\u00f3rico-eclesi\u00e1stico, froito de m\u00faltiples transformaci\u00f3ns, tam\u00e9n obxecto de protecci\u00f3n.\nDesde o 3 de xullo de 2015 forma parte do Patrimonio da Humanidade da UNESCO co\u00f1ecido como Palermo \u00e1rabe-normando e as igrexas da catedral de Cefal\u00fa e Monreale.\nHistoria.\nO nome \"Ammiraglio\" (\"almirante\") deriva do fundador da igrexa, o almirante sirio cristi\u00e1n e ministro principal do rei Roxerio II de Sicilia, Xurxo de Antioqu\u00eda. A carta fundacional da igrexa (que inicialmente era ortodoxa oriental), en grego e \u00e1rabe antigos, cons\u00e9rvase e data de 1143, a construci\u00f3n quizais xa comezara nese momento. A igrexa certamente complet\u00e1rase pola morte de Xurxo en 1151, e el e a s\u00faa esposa foron enterrados no n\u00e1rtice. En 1184 o viaxeiro \u00e1rabe Ibn Jubayr visitou a igrexa, e m\u00e1is tarde dedicou unha parte importante da s\u00faa descrici\u00f3n de Palermo \u00e1 s\u00faa louvanza, describindoa como \"o monumento m\u00e1is fermoso do mundo\". Despois das V\u00e9speras sicilianas de 1282, a nobreza da illa reuniuse na igrexa para unha reuni\u00f3n que resultou en ofrecer a coroa siciliana a Pedro III de Arag\u00f3n.\nEntre 1193 e 1194, Eloisa Martorana fundou un convento de monxas beneditinas nunha propiedade adxacente. En 1433\u201334, baixo o goberno do rei Afonso de Arag\u00f3n, este convento absorbeu a igrexa, que desde ent\u00f3n co\u00f1\u00e9cese comunmente como \"La Martorana\". As monxas modificaron amplamente a igrexa entre o s\u00e9culo XVI e o XVIII, facendo grandes cambios na estrutura e na decoraci\u00f3n interior.\nAs monxas da Martorana eran famosas polo seu mazap\u00e1n moldeado, que fac\u00edan en forma de varios froitos. A\u00ednda que o convento xa non existe, a frutta di Martorana segue sendo un dos alimentos m\u00e1is famosos e distintivos de Palermo.\nEn 1937 a igrexa volveu ao rito bizantino coa comunidade albanesa presente en Palermo. Hoxe, \u00e9 usado pola Igrexa Cat\u00f3lica Italo-Albanesa para os seus servizos e comparte o status de catedral coa igrexa catedral de San Demetrio Megalomartire en Piana degli Albanesi.\nA igrexa asumiu e herdou o t\u00edtulo de sede da parroquia dos italo-albaneses en 1945, despois de que a igrexa adxacente ao seminario italo-alban\u00e9s de Palermo fose destru\u00edda na segunda guerra mundial.\nA igrexa restaurouse e reabr\u00eduse para o culto comunitario en 2013. O clero e a congregaci\u00f3n foron momentaneamente acollidos na igrexa de Santa Macrina das monxas Basilianas italo-albanesas en Palermo durante os traballos de restauraci\u00f3n.\nA parroquia de San Nicol\u00f2 dei Greci non ten un territorio parroquial real, pero \u00e9 o punto de referencia de 15.000 arb\u00ebresh\u00eb (a comunidade albanesa de Sicilia asentada historicamente na provincia de Palermo) que residen na cidade.\nNomes.\nA igrexa era co\u00f1ecida tradicionalmente como \"San Nicol\u00e1s dos gregos\", onde o termo \"grego\" significaba a adopci\u00f3n do rito bizantino e o uso do grego eclesi\u00e1stico como lingua lit\u00farxica, en lugar da propia.\nA igrexa agora tam\u00e9n se co\u00f1ece como \"Parrocchia San Nicol\u00f2 degli Albanesi\", ou \"Famullia / Klisha e Sh\u00ebn Kollit i Arb\u00ebresh\u00ebvet n\u00eb Palerm\u00eb\" en lingua arb\u00ebresh\u00eb.\nOutra versi\u00f3n incl\u00fae \"Klisha Arb\u00ebreshe Palerm\u00eb\" (\"A Igrexa Arb\u00ebreshe en Palermo\") ou simplemente \"Marturan\u00eb\". O t\u00edtulo \"Parrocchia San Nicol\u00f2 dei Greci alla Martorana\" significa que a parroquia italo-albanesa est\u00e1 agora asentada na igrexa de Martorana, e non no lugar inicial xunto ao seminario italo-alban\u00e9s.\nArquitectura.\nA igrexa orixinal foi constru\u00edda en forma de cruz inscrita (\"plano de cruz grega\"), unha variaci\u00f3n com\u00fan do tipo de igrexa bizantina media est\u00e1ndar. As tres \u00e1bsidas ao leste lindan directamente coa naos, no canto de estar separadas por un van adicional, como era habitual na arquitectura bizantina contempor\u00e1nea nos Balc\u00e1ns e Asia Menor. No primeiro s\u00e9culo da s\u00faa existencia a igrexa ampliouse en tres fases distintas, primeiro mediante a adici\u00f3n dun n\u00e1rtice para albergar as tumbas de Xurxo de Antioqu\u00eda e da s\u00faa muller, a continuaci\u00f3n mediante a adici\u00f3n dunha entrada e finalmente a trav\u00e9s da construci\u00f3n dun campanile centralmente ali\u00f1ado no oeste. O campanario, que est\u00e1 ricamente decorado con tres ordes de arcos e pavill\u00f3ns con fiestras de parteluz, a\u00ednda serve de entrada principal \u00e1 igrexa. Engadidos posteriores significativos \u00e1 igrexa incl\u00faen a fachada barroca que hoxe d\u00e1 \u00e1 praza. A finais do s\u00e9culo XIX, restauradores de mentalidade hist\u00f3rica intentaron devolver a igrexa ao seu estado orixinal, a\u00ednda que quedan moitos elementos das modificaci\u00f3ns barrocas.\nCertos elementos da igrexa orixinal, en particular a s\u00faa decoraci\u00f3n exterior, mostran a influencia da arquitectura isl\u00e1mica na cultura da Sicilia normanda. Un friso que leva unha inscrici\u00f3n dedicatoria percorre a parte superior dos muros exteriores, a\u00ednda que o seu texto est\u00e1 en grego, a s\u00faa forma arquitect\u00f3nica fai referencia \u00e1 arquitectura isl\u00e1mica do norte de \u00c1frica. Os nichos empotrados nos muros exteriores tam\u00e9n derivan da tradici\u00f3n arquitect\u00f3nica isl\u00e1mica. No interior, unha serie de vigas de madeira na base da c\u00fapula levan unha inscrici\u00f3n pintada en \u00e1rabe, o texto deriva da liturxia cristi\u00e1 (o Himno Epinikios e a Gran Doxolox\u00eda). A igrexa tam\u00e9n posu\u00eda un elaborado par de portas de madeira tallada, hoxe instaladas na fachada sur da extensi\u00f3n occidental, que est\u00e1n moi relacionadas coas tradici\u00f3ns art\u00edsticas do norte de \u00c1frica fatim\u00edes. Por estes elementos \"\u00e1rabes\", a Martorana foi comparada coa s\u00faa contempor\u00e1nea palermitana, a Cappella Palatina, que presenta un h\u00edbrido similar de formas bizantinas e isl\u00e1micas."}
{"id": "29164", "revid": "98629", "url": "https://gl.wikipedia.org/wiki?curid=29164", "title": "Amputaci\u00f3n", "text": "A amputaci\u00f3n ou mutilaci\u00f3n \u00e9 a perda, accidental ou non (por exemplo e especialmente a operaci\u00f3n cir\u00farxica na que se secciona completamente un membro inclu\u00edndo o \u00f3so e as partes brandas), dun membro ou dunha parte externa do corpo. Cando coincide cunha articulaci\u00f3n denom\u00ednase desarticulaci\u00f3n.\nAs amputaci\u00f3ns dos dedos das mans danse, por seren atrapados en m\u00e1quinas, con frecuencia no medio laboral. Se o corte que produce a amputaci\u00f3n \u00e9 limpo, \u00e9 dicir, non se xera mediante esmagamento ou arrancamento, int\u00e9ntase actualmente -e normalmente de xeito exitoso- o reimplante.\nReimplantaci\u00f3n.\nPara poder reimplantar unha porci\u00f3n amputada, debe evitarse que esta se conxele. \u00c9 conveniente envolvela nun tecido limpo, metela nunha bolsa de pl\u00e1stico e pechala ben, para despois introducir esta bolsa noutra que conte\u00f1a auga e xeo. Deberase inmediatamente pedir axuda sanitaria de emerxencia e po\u00f1er unha vendaxe comprensiva se fose un dedo. Se fose unha extremidade e houbese moita hemorraxia, farase un torniquete.\nMembro pantasma.\nA dor nas extremidades fantasma ou pantasma, s\u00edndrome do membro pantasma, ou dor pantasma \u00e9 unha s\u00edndromes de dor cl\u00ednica e un dos exemplos m\u00e1is relevantes de dor cr\u00f3nica. O amputado menciona a percepci\u00f3n dun membro fantasma, at\u00e9 dun \u00f3rgano, case inmediatamente despois da amputaci\u00f3n do membro. Normalmente descr\u00edbese como unha forma precisa do membro real desaparecido.\nPr\u00f3teses.\nUnha pr\u00f3tese \u00e9 un aparello que suple, en todo ou en parte, as funci\u00f3ns do \u00f3rgano ou extremidade perdida nas persoas que por enfermidade ou accidente non a te\u00f1en, coma os tocos ou os coxos, ou esta non \u00e9 funcional."}
{"id": "29167", "revid": "89787", "url": "https://gl.wikipedia.org/wiki?curid=29167", "title": "Six Feet Under", "text": "Six Feet Under \u00e9 unha serie de televisi\u00f3n estadounidense de 63 episodios creada por Alan Ball e que foi emitida entre o 3 de xullo de 2001 e o 21 de agosto de 2005 na HBO. Non hai emisi\u00f3n en galego.\nArgumento.\nNarra a vida coti\u00e1 da familia Fisher, que pos\u00fae unha empresa de pompas f\u00fanebres nos \u00c1nxeles (California), \"Fisher &amp; Sons\", que co transcurso da serie se converte en \"Fisher &amp; D\u00edaz\". Lonxe dos t\u00f3picos que lle atribu\u00edron (como o gr\u00e1fica que pod\u00eda chegar a ser), a serie achega aos problemas da sociedade occidental actual, nunha familia que non \u00e9 en absoluto ficticia."}
{"id": "29168", "revid": "408", "url": "https://gl.wikipedia.org/wiki?curid=29168", "title": "Mutilaci\u00f3n", "text": ""}
{"id": "29169", "revid": "96271", "url": "https://gl.wikipedia.org/wiki?curid=29169", "title": "Chus Pato", "text": "Mar\u00eda Xes\u00fas Pato D\u00edaz, co\u00f1ecida como Chus Pato, nada en Ourense o 29 de agosto de 1955, \u00e9 unha poeta en lingua galega e acad\u00e9mica de n\u00famero da Real Academia Galega.\nTraxectoria.\nA s\u00faa familia paterna \u00e9 de Vi\u00f1o\u00e1s (Nogueira de Ramu\u00edn) e a materna de Trasmiras (comarca da Limia). Estudou no colexio de Santo Domingo, da orde de Vicente de Pa\u00fal, o bacharelato no colexio das Carmelitas e o COU no Instituto de Ourense, actual IES Otero Pedrayo. Desde 1973 estudou na Universidade de Santiago de Compostela, onde se licenciou en Xeograf\u00eda e Historia. Fixo traballos de investigaci\u00f3n na s\u00faa especialidade como \"O movimento obreiro na provincia de Ourense\".\nExerceu como profesora de ensino secundario de Xeograf\u00eda e Historia desde 1989, en Bande, Muros (1991-1995) e desde ent\u00f3n en Lal\u00edn, no IES Ram\u00f3n Mar\u00eda Aller e despois no IES Laxeiro, onde se xubilou en 2020.\nEn 1973 foi unha das fundadoras de ERGA, e at\u00e9 finais da d\u00e9cada de 1970 militou na Uni\u00f3n do Povo Galego. Foi cabeza de lista da Frente Popular Galega pola provincia de Ourense en varias ocasi\u00f3ns.\nPertence a varias agrupaci\u00f3ns de \u00edndole literaria, como o PEN Clube ou as Redes Escarlata, e foi membro da AELG. Desde a s\u00faa constituci\u00f3n en 2015, \u00e9 vogal do padroado da Fundaci\u00f3n Euseino?, pertence \u00e1 directiva dos padroados da Fundaci\u00f3n Rosal\u00eda de Castro e da Fundaci\u00f3n Ux\u00edo Novoneyra. Foi elixida acad\u00e9mica de n\u00famero da Real Academia Galega no pleno do 5 de novembro de 2016. Leu o seu discurso de ingreso na RAG o 23 de setembro de 2017 no IES Otero Pedrayo de Ourense, co t\u00edtulo de \"Baixo o l\u00edmite\", con resposta de Francisco Fern\u00e1ndez Rei.\nEn 2015 a s\u00faa voz pasou a facer parte das gravaci\u00f3ns do Woodberry Poetry Room da Universidade Harvard, onde se recollen as palabras de figuras das letras universais como Elizabeth Bishop e W. H. Auden.\nObra literaria.\nOs primeiros poemas publicados de Chus Pato apareceron na revista \"Escrita\" (1984) e, dende ent\u00f3n, \u00e1 parte de nos seus libros, nunca deixou de colaborar en m\u00faltiples publicaci\u00f3ns: \"Luzes de Galiza\", \"Festa da Palabra Silenciada\", \"Andaina\", \"Gume\", \"\u00d3lisbos\", \"Revista das Letras\", \"Dorna\", \"Clave Ori\u00f3n\", \"A Trabe de Ouro\" etc.; en libros colectivos: \"Palabra de muller\", \"Sete poetas ourens\u00e1ns\", \"Poes\u00eda dos al\u00e9ns\"; no ano 1992, con outras sete mulleres, publica en \"Edici\u00f3ns do Drag\u00f3n\" a carpeta po\u00e9tica \"8 e medio\", as\u00ed mesmo participa na homenaxe a Rosal\u00eda de Castro no cincuentenario da fundaci\u00f3n do padroado Rosal\u00eda, co gallo do cal se edita un CD cos poemas recitados, con m\u00fasica de Rodrigo Roman\u00ed, e un libro que recolle os textos e fotograf\u00edas de Mar\u00eda Esteir\u00e1n (1997); participa habitualmente en recitais, mesas redondas, \"performances\" e conferencias.\nCaracter\u00edsticas da s\u00faa obra.\nA s\u00faa poes\u00eda est\u00e1 considerada como unha das m\u00e1is modernas e persoais da literatura actual. Caracter\u00edzase por fuxir de coordenadas xeracionais e lazos compartidos con outros escritores galegos. A s\u00faa obra consolidou desde a d\u00e9cada dos oitenta unha linguaxe propia, referencias tem\u00e1ticas e estil\u00edsticas inconfundibles e un compromiso pol\u00edtico da palabra que vai m\u00e1is al\u00e1 da obviedade dos versos. Poes\u00eda complexa, nutrida de moitas imaxes, escenarios e pegadas intelectuais e un modelo literario afastado de convencionalismos e implicado na busca constante de novos cami\u00f1os para a expresi\u00f3n art\u00edstica.\nA transgresi\u00f3n na s\u00faa poes\u00eda supera a convenci\u00f3n formal. A s\u00faa po\u00e9tica, marcada por un posicionamento cr\u00edtico co seu tempo, expandiu o horizonte da poes\u00eda galega e colocouna na vangarda do pensamento contempor\u00e1neo. O seu discurso do m\u00faltiple artic\u00falase na multiplicidade de voces e formas. Cuestiona a linguaxe, a percepci\u00f3n, as ficci\u00f3ns hist\u00f3ricas e todo o que constit\u00fae esexese, mentres traballa entre o inexistente e o vindeiro. Constru\u00edu un ambicioso proxecto po\u00e9tico no que se manifesta un profundo pensamento e reflexi\u00f3n sobre as identidades (individual, de x\u00e9nero, nacional, hist\u00f3rica) e a escritura.\nPoemarios publicados.\nAntolox\u00edas (selecci\u00f3n).\nEn espa\u00f1ol p\u00f3dense ler traduci\u00f3ns dos seus poemas en diversas revistas como \"Infolios\" (un n\u00famero monogr\u00e1fico), \"La Ortiga\", \"La alegr\u00eda de los naufragios\", \"Texturas\", \"Zurgai\", \"El signo del gorri\u00f3n\", \"Veneno\"...\nMusicaci\u00f3ns.\nPoemas seus foron musicados por artistas como Naci\u00f3n Reixa (\"Historias posibles/imposibles\", no disco \"Safari Mental\"), Ataque Escampe (\"Mira\", no disco \"Ed Wood e a invasi\u00f3n dos paraugas asasinos\"), Ux\u00eda Senlle, aparecendo este \u00faltimo tema na curtametraxe \"O Prezo da dote\", do leon\u00e9s Chus Dom\u00ednguez, curtametraxe preseleccionada para os \u00d3scar de 2005, e Fera y las disidentes."}
{"id": "29172", "revid": "6518537", "url": "https://gl.wikipedia.org/wiki?curid=29172", "title": "Lebor Gab\u00e1la \u00c9renn", "text": "O Lebor Gab\u00e1la \u00c9renn (en irland\u00e9s medio, Leabhar Gabh\u00e1la na h\u00c9ireann en irland\u00e9s moderno - \"Libro das conquistas de Irlanda\", ser\u00eda a traduci\u00f3n \u00f3 galego) \u00e9 un conxunto de manuscritos que relatan a construci\u00f3n nacional irlandesa como o sumatorio das distintas invasi\u00f3ns dende a s\u00faa creaci\u00f3n ata o s\u00e9culo XI, data na que est\u00e1 escrito.\nHistoria do texto.\nEscritos na variedade sincr\u00f3nica do ga\u00e9lico empregado en Irlanda entre os anos 800 e 1200, os relatos traduc\u00edronse \u00f3 franc\u00e9s en 1884 e s\u00f3 posteriormente \u00f3 ingl\u00e9s entre 1937 e 1942. Debido \u00e1 s\u00faa popularidade e \u00e1 s\u00faa importancia tanto na historiograf\u00eda coma na literatura de Irlanda, foron sometidos a un gran n\u00famero de revisi\u00f3ns e publicados en diferentes compendios, polo que existe unha gran variedade textual que dificulta o seu estudo. A\u00ednda que probabelmente a versi\u00f3n m\u00e1is antiga sexa a denominada \"M\u00edniugud\", a m\u00e1is acreditada \u00e9 a de \"Leinster\" (1150), escrita co mecenado de Dermot MacMurrough, rei de Leinster e baixo a direcci\u00f3n do bispo de Kildare, Mac Goreman, no Mosteiro de Terriglass. Outras son os libros de \"Fermoy\" (1373), \"Lecan\" (1418), \"Ballymote\" (1391) e \"O'Clery\" (1631).\nPartes.\nEn todo caso, este texto enc\u00f3ntrase dividido en dez partes que conforman cadanseu libro:\nExposici\u00f3n en Galicia.\nO 30 de outubro de 2019, un dos manuscritos onde est\u00e1 recollido o \"Lebor Gab\u00e1la \u00c9renn\", o Libro de Leinster, chegou a Galicia para ser exposto temporalmente no Museo Centro Gai\u00e1s da Cidade da Cultura co gallo da exposici\u00f3n \"Galicia, un relato no mundo\". \u00c9 a primeira vez en oitocentos anos que o manuscrito sae de Irlanda."}
{"id": "29173", "revid": "85894", "url": "https://gl.wikipedia.org/wiki?curid=29173", "title": "Cellole", "text": "Cellole \u00e9 un concello italiano da provincia de Caserta, na rexi\u00f3n de Campania. Ten 7.138 e unha superficie de 35 km\u00b2. Componse das seguintes fracci\u00f3ns: Baia Domizia, Baia Felice, Casamare e Centore."}
{"id": "29174", "revid": "56817", "url": "https://gl.wikipedia.org/wiki?curid=29174", "title": "Pyxis", "text": "Pyxis ou Comp\u00e1s N\u00e1utico \u00e9 unha constelaci\u00f3n menor do sur, inserida por Nicolas Louis de Lacaille baixo o nome de \"Pyxis Nautica\".\nSuponse que representa o comp\u00e1s da Argo Navis, por\u00e9n \u00e9 moi dif\u00edcil pensar que a Argo Navis puidese ter un comp\u00e1s, xa que os gregos non co\u00f1ec\u00edan este instrumento de navegaci\u00f3n. Cabe subli\u00f1ar que Pyxis non \u00e9 oficialmente unha parte de Argo Navis; xa que as s\u00faas estrelas te\u00f1en unha designaci\u00f3n de Bayer independente (a diferenza de Carina, Puppis e Vela as cales a\u00ednda pos\u00faen parte das designaci\u00f3ns de Bayer de Argo).\nMitolox\u00eda.\nDado que \u00e9 unha constelaci\u00f3n moderna creada no s\u00e9culo XVII non ten mitolox\u00eda relacionada."}
{"id": "29175", "revid": "109216", "url": "https://gl.wikipedia.org/wiki?curid=29175", "title": "Exploraci\u00f3n", "text": "A exploraci\u00f3n \u00e9 o acto de buscar e viaxar co prop\u00f3sito de descubrir, por exemplo, rexi\u00f3ns desco\u00f1ecidas, inclu\u00edndo o espazo exterior (exploraci\u00f3n espacial), ou petr\u00f3leo, gas, carb\u00f3n, auga (prospecci\u00f3n) ou informaci\u00f3n.\nA exploraci\u00f3n existe dende que existen os seres humanos, pero o seu punto m\u00e1ximo tivo lugar na Era dos descubrimentos cando os navegadores europeos viaxaron por todo o mundo.\nNas ciencias, a exploraci\u00f3n e un dos prop\u00f3sitos da investigaci\u00f3n (sendo os outros dous a descrici\u00f3n e a explicaci\u00f3n). A exploraci\u00f3n \u00e9 o intento de desenvolver un entendemento rudimentario inicial dun fen\u00f3meno."}
{"id": "29177", "revid": "1576", "url": "https://gl.wikipedia.org/wiki?curid=29177", "title": "Construtivismo (arte)", "text": "O construtivismo \u00e9 un movemento art\u00edstico e arquitect\u00f3nico de orixe rusa que se pode encadrar dentro das vangardas ou \"ismos\" xurdido en Europa durante as primeiras d\u00e9cadas do s\u00e9culo XX.\nA s\u00faa denominaci\u00f3n procede dun cr\u00edtico que a utilizou en 1913 para se referir a uns relevos de Vladimir Tatlin, pero como movemento non xurdiu at\u00e9 1920, apoiado polo \"Manifesto realista\" dos irm\u00e1ns Pevsner e Gabo. Fai fincap\u00e9 no abstracto, relacionado coa industria e a t\u00e9cnica, e \u00e9 xeom\u00e9trico e funcional. Ten moitos puntos de contacto co cubismo, o futurismo, o suprematismo e o Dada\u00edsmo. Entre outros autores construtivistas destacan Vladimir Tatlin, Pevsner e o seu irm\u00e1n N. Gabo, Alexander Rodchenko, A. Vesnin e L\u00e1szl\u00f3 Moholy-Nagy"}
{"id": "29178", "revid": "6750", "url": "https://gl.wikipedia.org/wiki?curid=29178", "title": "Easterein", "text": "Easterein \u00e9 unha vila neerlandesa do concello de Littenseradiel, en Frisia. No ano 2009 ti\u00f1a 945 habitantes.\nEntre o seu patrimonio destaca a s\u00faa igrexa, Martinitsjerke, de orixe medieval e que conta coa sancrist\u00eda m\u00e1is antiga de toda Frisia. Ata 1984 o lugar formaba parte do concello de Hinnaarderadiel. Desde 1991 o \u00fanico nome oficial do lugar \u00e9 o fris\u00f3n."}
{"id": "29179", "revid": "53322", "url": "https://gl.wikipedia.org/wiki?curid=29179", "title": "Somontano de Barbastro", "text": "O Somontano de Barbastro (castel\u00e1n) ou Semontano de Balbastro (aragon\u00e9s) \u00e9 unha comarca do centro da provincia de Huesca, Arag\u00f3n. Percorren a comarca os r\u00edos Alcanadre, Cinca e \u00c9sera."}
{"id": "29180", "revid": "6750", "url": "https://gl.wikipedia.org/wiki?curid=29180", "title": "Meijel", "text": "Meijel \u00e9 un concello neerland\u00e9s da provincia de Limburgo. Ten 5.856 habitantes en 20\u00a0km\u00b2.\nHistoricamente Meijel foi unha localidade illada, polo que desenvolveu o seu propio dialecto, diferenciado do que empregan os concellos lim\u00edtrofes, que \u00e9 o limb\u00farxico. O dialecto de Meijel ten m\u00e1is conexi\u00f3ns co dialecto brabantino."}
{"id": "29181", "revid": "15490", "url": "https://gl.wikipedia.org/wiki?curid=29181", "title": "Ur\u00f3boros", "text": "O ur\u00f3boros ou ouroboros, do grego \"\u03bf\u03c5\u03c1\u03bf\u03b2\u00f3\u03c1\u03bf\u03c2\", \u00e9 un s\u00edmbolo ancestral que amosa un verme, unha serpe ou un drag\u00f3n engulindo a s\u00faa propia cola e formando as\u00ed un c\u00edrculo.\nConforme a explicaci\u00f3n fornecida pola Enciclopedia Brit\u00e1nica, o Ur\u00f3boros \u00e9 a emblem\u00e1tica serpe do Antigo Exipto e a Antiga Grecia, representada coa s\u00faa cola na boca, devor\u00e1ndose seguido. Expresa a unidade de todas as cousas, as materiais e as espirituais, que nunca desaparecen, sen\u00f3n que cambian de forma nun ciclo eterno de destruci\u00f3n e creaci\u00f3n."}
{"id": "29182", "revid": "1576", "url": "https://gl.wikipedia.org/wiki?curid=29182", "title": "Suprematismo", "text": "O suprematismo \u00e9 o nome dado polo pintor Kasimir Malevich a unha tendencia art\u00edstica derivada do cubismo na que os elementos formais se reducen ao tri\u00e1ngulo, ao cadrado, \u00e1 cruz e ao c\u00edrculo; os elementos crom\u00e1ticos circunscr\u00edbense ao vermello, ao negro, ao azul, ao branco e ao verde.\nHistoria e caracter\u00edsticas.\nFoi teorizada primeiro no manifesto de 1915 (escrito polo pintor en colaboraci\u00f3n co poeta Vladimir Maiakovski), e m\u00e1is tarde no seu ensaio \"O suprematismo ou o mundo da non representaci\u00f3n\" (1920).\nEsta tendencia defende unha arte liberada de fins pr\u00e1cticos e est\u00e9ticos, a abstracci\u00f3n pura, expresada por medio de figuras xeom\u00e9tricas, prescindindo da aparencia dos obxectos. Un exemplo dos l\u00edmites a que leva este tipo de arte \u00e9 a obra do propio Mal\u00e9vich \"Cadrado branco sobre branco\", de 1918, na que se prescindiu completamente da cor. O suprematismo tivo unha grande influencia en pintores como Wassily Kandinsky e na Bauhaus alem\u00e1, a\u00ednda que non conseguiu interesar a moitos artistas rusos.\nO suprematismo permanece ligado esencialmente ao seu creador, pero a s\u00faa po\u00e9tica supera a pintura e os modelos arquitect\u00f3nicos do artista."}
{"id": "29183", "revid": "1131", "url": "https://gl.wikipedia.org/wiki?curid=29183", "title": "Sir Mix-A-Lot", "text": "Sir Mix-a-Lot, nado como Anthony Ray o 12 de agosto de 1963, \u00e9 un rapeiro americano.\nA s\u00faa m\u00fasica est\u00e1 dentro do hip-hop. Orixinario de Seattle, \u00e9 co\u00f1ecido polo seu tema \"Baby got Back\" (1991) que coas s\u00faas frases pegadizas, o seu humor fresco f\u00edxose popular nos Estados Unidos na d\u00e9cada dos 90."}
{"id": "29184", "revid": "98629", "url": "https://gl.wikipedia.org/wiki?curid=29184", "title": "John Maclean", "text": "John Maclean, nado en 1879 e finado en 1923, foi un pol\u00edtico escoc\u00e9s.\nTraxectoria.\nNaceu en Glasgow nunha familia orixinaria das Higlands. Maclean converteuse en mestre de escola e s\u00f3 ent\u00f3n acudiu \u00e1 universidade, al\u00ed desenvolveu o seu pensamento pol\u00edtico, na certeza que s\u00f3 a adopci\u00f3n do marxismo pod\u00eda liberar \u00e1s masas traballadoras das s\u00faas condici\u00f3ns de vida. Integrouse na Federaci\u00f3n Social Democr\u00e1tica (SDF) que m\u00e1is tarde deu orixe \u00f3 Partido Socialista Brit\u00e1nico, convert\u00e9ndose Maclean no seu l\u00edder en Escocia.\nOp\u00faxose \u00e1 primeira guerra mundial por considerala unha guerra imperialista que divid\u00eda \u00f3s traballadores. En 1915 as autoridades ces\u00e1rono no seu posto de mestre e en 1916 pasou pola prisi\u00f3n durante un ano. Tras a revoluci\u00f3n sovi\u00e9tica Lenin deulle o posto de c\u00f3nsul sovi\u00e9tico en Glasgow. Cando en 1920 o PSB e outros grupos organizaron o Partido Comunista de Gran Breta\u00f1a, Maclean intentou organizar, sen \u00e9xito, un Partido Comunista Escoc\u00e9s.\nEn 1923 fundou o Partido Republicano dos Traballadores Escoceces de tendencia independentista e comunista que buscaba a implantaci\u00f3n dunha rep\u00fablica comunista de Escocia que herdar\u00eda a tradici\u00f3n do comunismo de clans celta."}
{"id": "29185", "revid": "839", "url": "https://gl.wikipedia.org/wiki?curid=29185", "title": "San Juan, Southern Leyte", "text": "San Juan \u00e9 unha municipalidade da provincia de Southern Leyte, Filipinas. De acordo co censo do 2000, ten unha poboaci\u00f3n de 13.510 persoas.\nSan Juan politicamente div\u00eddese en 18 barangays."}
{"id": "29186", "revid": "25871", "url": "https://gl.wikipedia.org/wiki?curid=29186", "title": "Bato, Leyte", "text": "Bato \u00e9 unha municipalidade da provincia de Leyte, Filipinas. De acordo co censo do 2000 ten 32\u00a0974 persoas.\nDivisi\u00f3n territorial.\nPoliticamente div\u00eddese en 32 barangays."}
{"id": "29187", "revid": "8354", "url": "https://gl.wikipedia.org/wiki?curid=29187", "title": "Mighal an Gov", "text": "Mighal an Gov, en ingl\u00e9s Michael An Gof, foi un ferreiro c\u00f3rnico de St Keverne.\nTraxectoria.\nXunto a Thomas Flammank dirixiu a rebeli\u00f3n c\u00f3rnica de 1497, na que os rebeldes marcharon cara a Londres para protestar diante o rei Henrique VII de Inglaterra pola implantaci\u00f3n dunha taxa para a guerra en Escocia. Na batalla de Deptford Bridge, 17 de xu\u00f1o, o ex\u00e9rcito ingl\u00e9s derrotou os rebeldes. An Gof conseguiu escapar a Greenwich pero foi capturado e conducido \u00e1 Torre de Londres para ser executado o 24 de xu\u00f1o en Tyburn."}
{"id": "29188", "revid": "15490", "url": "https://gl.wikipedia.org/wiki?curid=29188", "title": "Arman", "text": "Armand Pierre Fern\u00e1ndez, co\u00f1ecido artisticamente como Arman, nado en Niza o 17 de novembro de 1928 e finado en Nova York o 22 de outubro de 2005, foi un pintor e escultor franco-americano.\nTraxectoria.\nDesde a infancia, Arman, familiarizouse cos obxectos da tenda de antig\u00fcidades do seu pai. Neno brillante comezou a pintar os 10 anos e estudou na Escola de artes decorativas de Niza. En 1949 pasou \u00e1 Escola do Louvre en Par\u00eds, foi un dos fundadores do grupo Nouveau R\u00e9alisme en 1960 e en 1961 realizou a s\u00faa primeira exposici\u00f3n en Nova York.\nArman \u00e9 un dos creadores m\u00e1is prol\u00edficos e experimentais do s\u00e9culo XX. \u00c9 co\u00f1ecido polos seus \"amoreamentos\", a\u00ednda que cuestionou as visi\u00f3ns tradicionais sobre a natureza da arte nunca abandonou o sentido da beleza na composici\u00f3n que estivera presente desde a antig\u00fcidade."}
{"id": "29189", "revid": "98629", "url": "https://gl.wikipedia.org/wiki?curid=29189", "title": "Oti Davis", "text": "Otis Crandall Davis, nado o 12 de xullo de 1932, foi un atleta estadounidense ga\u00f1ador de d\u00faas medallas de ouro nos Xogos de Roma.\nTraxectoria.\nOtis Davis, nado en Tuscaloosa, Alabama comezou xogando o baloncesto e non empezou a correr os 400 m ata os 26 anos como estudante na Universidade de Oreg\u00f3n. Dous anos m\u00e1is tarde, en 1960, foi o ano de Otis Davis. Nos Xogos Ol\u00edmpicos de Roma ga\u00f1ou por pouco sobre Carl Kaufmann de Alema\u00f1a, fixando un novo r\u00e9cord do mundo en 44,9 segundos, o primeiro home en baixar dos 45 segundos. Dous d\u00edas m\u00e1is tarde, Davis e Kaufmann competiron outra vez para o final dos relevos de 4 x 400 m. El sostivo do desaf\u00edo, conseguindo o ouro con outro r\u00e9cord do mundo en 3:02.2."}
{"id": "29190", "revid": "85894", "url": "https://gl.wikipedia.org/wiki?curid=29190", "title": "Jackie Wilson", "text": "Jack Leroy \"Jackie\" Wilson, nado o 9 de xu\u00f1o de 1934 e finado o 21 de xaneiro de 1984, foi un cantante americano de soul e Rhythm and blues nado en Detroit, M\u00edchigan.\nTraxectoria.\nEn 1953 entrou no grupo Billy Ward &amp; the Dominoes en substituci\u00f3n de Clyde McPhatter, grupo co que tivo o seu maior \u00e9xito en 1956 con \"St. Therese of The Roses\" n\u00famero 13 das listas de pop. En 1957 comezou a s\u00faa carreira en solitario, \u00f3 ano seguinte tivo o seu primeiro grande \u00e9xito con \"Lonely Teardrops\" que chegou \u00f3 n\u00famero 7 e continuaron os \u00e9xitos ata mediados dos anos 60. En 1975 mentres actuaba sufriu un ataque ao coraz\u00f3n e permaneceu en estado de coma ata a s\u00faa morte."}
{"id": "29191", "revid": "23204", "url": "https://gl.wikipedia.org/wiki?curid=29191", "title": "Firgas", "text": "Firgas \u00e9 un concello espa\u00f1ol pertencente \u00e1 provincia das Palmas, nas Illas Canarias. Est\u00e1 situado no norte da illa de Gran Canaria. Co\u00f1\u00e9cese tam\u00e9n como \"o balc\u00f3n do Atl\u00e1ntico\" polas s\u00faas vistas sobre devandito oc\u00e9ano e de todo o norte, leste e oeste da illa.\nFundouse en 1488 e politicamente est\u00e1 gobernado polo Partido Popular.\nEtimolox\u00eda.\nOrixinariamente, Firgas era co\u00f1ecida polos aborixes co nome de \"Afurgad\" (Atalaia). M\u00e1is tarde, xa no s\u00e9culo XVI, aparece o nome de \"Firgas de Afurgad\".\nEconom\u00eda.\nA principal fonte de riqueza de Firgas \u00e9 a hostaler\u00eda con varios asaderos en La Cruz, El Risco e en La Caldera. Tam\u00e9n a agricultura, destacando os cultivos de pl\u00e1tanos, papas (patacas) e hortalizas. No municipio at\u00f3pase un balneario e unha f\u00e1brica embotelladora de auga que leva o mesmo nomee que a localidade augas mineromedicinais co\u00f1ecida no arquip\u00e9lago.\nFestas.\nNo mes de agosto, Firgas celebra a festividade do seu santo patr\u00f3n San Roque, festas na que destacan a \"Tra\u00edda do Pau\" cuxa finalidade \u00e9 festexar o porte dun p\u00f3ster de madeira e alzar a bandeira do patr\u00f3n San Roque, logo de levar o Pau por todas as r\u00faas do pobo no medio da algarab\u00eda e a m\u00fasica de charanga. Outro acto \u00e9 a romar\u00eda-ofrenda na que cada barrio e os romeus en xeral, constr\u00faen os seus carretas que enchen de tipismo e ofrendas que son entregadas aos p\u00e9s do santo patr\u00f3n para axudar aos m\u00e1is necesitados."}
{"id": "29192", "revid": "56817", "url": "https://gl.wikipedia.org/wiki?curid=29192", "title": "Gran Premio de Francia de 1990", "text": "O Gran Premio de Francia de 1990 de f\u00f3rmula 1 celebrouse no Circu\u00edto Paul Ricard en Francia o 8 de xullo de 1990. Foi a s\u00e9tima proba da tempada de F\u00f3rmula Un de , o 68\u00ba Gran Premio de Francia, ou o 76\u00ba Gran Prix de l'ACF e o d\u00e9cimo cuarto e \u00faltimo que tivo lugar no circu\u00edto de Paul Ricard, e o quinto, que se celebrou na versi\u00f3n curta do circu\u00edto. A carreira disputouse sobre 80 voltas ao circu\u00edto de 3\u00b481 quil\u00f3metros para unha distancia total de carreira de 305 quil\u00f3metros. Esta carreira celebrouse o mesmo d\u00eda que a final da Copa Mundial da FIFA 1990 en Roma, Italia, pero ese evento tivo lugar horas m\u00e1is tarde no d\u00eda deste Gran Premio.\nA carreira case viu unha das sorpresas m\u00e1is notables na historia da F\u00f3rmula Un co equipo do piloto italiano Ivan Capelli e o brasileiro Maur\u00edcio Gugelmin correndo primeiro e segundo durante un gran per\u00edodo da carreira nos seus Leyton House CG901. O piloto franc\u00e9s Alain Prost tomou o liderado da carreira para lograr a vitoria no seu Ferrari 641 por oito segundos sobre Capelli. O piloto brasileiro Ayrton Senna terminou terceiro no seu McLaren MP4 / 5B.\nA vitoria, a terceira de Prost na tempada, pechou a brecha co l\u00edder do campionato, Senna, a tan s\u00f3 tres puntos.\nInforme.\nCualificaci\u00f3n.\nNigel Mansell ocupou a pole position diante de Gerhard Berger e Ayrton Senna seguido por Alain Prost, Alessandro Nannini, quinto, Riccardo Patrese, sexto, Ivan Capelli s\u00e9timo seguido de Thierry Boutsen en oitavo lugar, Nelson Piquet en noveno e Maur\u00edcio Gugelmin en d\u00e9cimo.\nCarreira.\nNunha das voltas m\u00e1is notables na historia do Gran Premio, os coches de Leyton House de Ivan Capelli e Maur\u00edcio Gugelmin correron primeiro e segundo durante case dous terzos da carreira. Ning\u00fan dos dous autos clasificouse para a carreira anterior en M\u00e9xico, pero na superficie lisa de Paul Ricard coa s\u00faa recta Mistral de 1\u00b41\u00a0km de longo, o equipo puido explotar o seu paquete aerodin\u00e1mico altamente eficiente, ademais foi o \u00fanico equipo en intentar correr sen parar a cambiar pneum\u00e1ticos. Gugelmin det\u00edvose na terceira parte da carreira, mentres que Capelli liderou ata tres voltas de meta cando o seu motor atopouse con problemas e caeu ao segundo lugar.\nBerger tomou a dianteira na sa\u00edda, seguido polo pole Mansell, Senna, Nannini, Patrese, Prost, Boutsen, Piquet e Jean Alesi. M\u00e1is tarde na carreira cando os l\u00edderes entraron en boxes, Capelli tomou o liderado seguido polo seu compa\u00f1eiro de equipo Gugelmin. Prost superou a Gugelmin na volta 54 e o motor de Gugelmin explotou na volta 57. Prost superou a Capelli para tomar o liderado na volta 77 de 80 e chegou a ga\u00f1ar fronte ao seu p\u00fablico en casa no \u00faltimo Gran Premio de Francia celebrado en Paul Ricard antes de que a carreira traslad\u00e1rase a Magny-Cours en .\nA vitoria de Prost foi a 42\u00aa da s\u00faa carreira, o seu 3\u00ba Gran Premio de Francia consecutivo, o seu quinto GP de Francia en xeral (e o seu 4\u00aa en Ricard) e a 100\u00aa vitoria de Gran Premio d Scuderia Ferrari. Tam\u00e9n ser\u00eda o terceiro e \u00faltimo podio de Ivan Capelli e o \u00fanico podio para o equipo de Leyton House Racing."}
{"id": "29195", "revid": "1131", "url": "https://gl.wikipedia.org/wiki?curid=29195", "title": "Fari\u00f1a integral", "text": "A fari\u00f1a integral \u00e9 a fari\u00f1a obtida de moer o gran dun cereal sen lle retirar nada. \u00c9 m\u00e1is nutritiva, a\u00ednda que de conservaci\u00f3n m\u00e1is dif\u00edcil que a fari\u00f1a refinada, e a s\u00faa cor \u00e9 m\u00e1is escura.\nO gran de trigo componse de tres partes principais:\nCanto m\u00e1is branca for a fari\u00f1a, menos xerme e pericarpo cont\u00e9n e, polo tanto, menos cantidade de vitaminas, sales minerais, prote\u00ednas e graxas."}
{"id": "29197", "revid": "5863", "url": "https://gl.wikipedia.org/wiki?curid=29197", "title": "Pelida", "text": ""}
{"id": "29198", "revid": "56817", "url": "https://gl.wikipedia.org/wiki?curid=29198", "title": "1021", "text": ""}
{"id": "29199", "revid": "56817", "url": "https://gl.wikipedia.org/wiki?curid=29199", "title": "1022", "text": ""}
{"id": "29200", "revid": "56817", "url": "https://gl.wikipedia.org/wiki?curid=29200", "title": "1023", "text": ""}
{"id": "29201", "revid": "56817", "url": "https://gl.wikipedia.org/wiki?curid=29201", "title": "1024", "text": "Mortes.\nS\u00e9culo XI"}
{"id": "29202", "revid": "56817", "url": "https://gl.wikipedia.org/wiki?curid=29202", "title": "1025", "text": "Mortes.\nHistoria ano a ano"}
{"id": "29203", "revid": "624", "url": "https://gl.wikipedia.org/wiki?curid=29203", "title": "1026", "text": ""}
{"id": "29204", "revid": "56817", "url": "https://gl.wikipedia.org/wiki?curid=29204", "title": "1028", "text": "Mortes.\nHistoria ano a ano"}
{"id": "29205", "revid": "56817", "url": "https://gl.wikipedia.org/wiki?curid=29205", "title": "1029", "text": ""}
{"id": "29206", "revid": "624", "url": "https://gl.wikipedia.org/wiki?curid=29206", "title": "1030", "text": "Mortes.\nHistoria ano a ano"}
{"id": "29207", "revid": "1131", "url": "https://gl.wikipedia.org/wiki?curid=29207", "title": "Banyalbufar", "text": "Banyalbufar \u00e9 un concello das Illas Baleares. local\u00edzase \u00f3 oeste da illa de Mallorca, entre a Serra de Tramuntana e o mar Mediterr\u00e1neo . 18\u00a0km\u00b2 e 568 habitantes (2005) agrupados en 3 n\u00facleos de poboaci\u00f3n: Banyalbufar (407), Es Port des Canonge (62) e Son Coll (28)."}
{"id": "29208", "revid": "624", "url": "https://gl.wikipedia.org/wiki?curid=29208", "title": "-313", "text": "Mortes.\nHistoria ano a ano"}
{"id": "29209", "revid": "23204", "url": "https://gl.wikipedia.org/wiki?curid=29209", "title": "Apalaches", "text": "Os Apalaches (en ingl\u00e9s \"Appalachians\") \u00e9 un sistema monta\u00f1oso de Am\u00e9rica do Norte que vai de Terra Nova e Labrador (Canad\u00e1) ata o centro de Alabama (Estados Unidos), a\u00ednda que a parte m\u00e1is setentrional dos mesmos morre na pen\u00ednsula de Gasp\u00e9, no Quebec. Constit\u00faen o elemento morfol\u00f3xico m\u00e1is destacable da parte oriental de Am\u00e9rica do Norte.\nTr\u00e1tanse de monta\u00f1as antigas formadas no Paleozoico con relevos suavizados pola prolongada acci\u00f3n dos axentes es\u00f3xenos.\nO sistema div\u00eddese nunha serie de cordais, nas que a media de altura dos picos \u00e9 900 m. O cumio m\u00e1is elevado \u00e9 o Monte Mitchell, en Carolina do Norte que mide 2.040 metros e \u00e9 o punto m\u00e1is alto dos Estados Unidos ao leste do Mississippi e de todo o leste de Norteam\u00e9rica.\nOs montes Adirondac e o r\u00edo Hudson dividen os Apalaches en Apalaches do Norte e Apalaches do Sur."}
{"id": "29210", "revid": "22570", "url": "https://gl.wikipedia.org/wiki?curid=29210", "title": "Slobozia M\u00e2ndra, Teleorman", "text": "Slobozia M\u00e2ndra \u00e9 unha comuna do distrito de Teleorman, Muntenia, Roman\u00eda. 4.200 habitantes. Localizaci\u00f3n: 43.92 de latitude e 24.7 de lonxitude."}
{"id": "29211", "revid": "85894", "url": "https://gl.wikipedia.org/wiki?curid=29211", "title": "Radovan Som\u00edk", "text": "Radovan Som\u00edk, nado en Martin o 5 de maio de 1977, \u00e9 un xogador de h\u00f3ckey sobre xeo eslovaco.\nActualmente milita no equipo checo HC Pardubice. Foi internacional coa selecci\u00f3n eslovaca 78 veces e marcou 9 goles."}
{"id": "29212", "revid": "5147597", "url": "https://gl.wikipedia.org/wiki?curid=29212", "title": "T. S. Eliot", "text": "Thomas Stearns Eliot, nado o 26 de setembro de 1888 e finado o 4 de xaneiro de 1965, foi un poeta, dramaturgo e cr\u00edtico literario norteamericano. As s\u00faas obras consid\u00e9ranse parte do canon literario do s\u00e9culo XX. Premio Nobel de Literatura 1948.\nTraxectoria.\nNaceu en St. Louis, Missouri, Estados Unidos. O seu pai, Henry Ware Eliot, dedic\u00e1base \u00f3s negocios e \u00e1 banca. A s\u00faa nai, Charlotte Champe Stearns, ti\u00f1a afecci\u00f3ns literarias, chegando a publicar alg\u00fan libro.\nEstudou na Smith Academy de St. Louis desde 1898 ata 1905. Pronto destacou en t\u00f3dalas materias, desde o lat\u00edn \u00e1 f\u00edsica. En 1906 ingresou na Universidade Harvard, onde estudou grego, literatura inglesa, alem\u00e1n, historia medieval e historia da arte.\nPublicou poes\u00eda na revista da universidade. Interesouse polos poetas simbolistas franceses (Rimbaud, Verlaine, Tristan Corbi\u00e8re, Jules Laforgue etc.). Baixo este influxo, marchou a Par\u00eds en 1909, onde asistiu \u00e1s clases de Henri Bergson e Alain Fournier. Estudou tam\u00e9n en profundidade a Dante e a John Donne, poeta metaf\u00edsico ingl\u00e9s. Viaxou a M\u00fanic e Italia. En 1911 volveu a Harvard e doutorouse en filosof\u00eda cunha tese sobre F. H. Bradley e o seu \"co\u00f1ecemento e experiencia\". Tam\u00e9n lle interesou a filosof\u00eda e a filolox\u00eda hindu\u00edsta e o budismo.\nEn Harvard foi profesor axudante de filosof\u00eda. Co\u00f1eceu a Bertrand Russell, que acudiu como visitante a esa universidade, e este x\u00falgao o seu mellor alumno. Marchou cunha bolsa de estudos \u00e1 Universidade de Marburg (Alema\u00f1a), pero, ante o inicio da guerra, fuxiu do pa\u00eds, traslad\u00e1ndose a Londres, onde co\u00f1eceu a Ezra Pound, que o introduciu no ambiente literario ingl\u00e9s. Neses anos co\u00f1ece tam\u00e9n a Virginia Woolf e o seu home, e ao novelista James Joyce, ao que admira. En 1927 adoptou a nacionalidade brit\u00e1nica e converteuse ao anglicanismo."}
{"id": "29213", "revid": "1131", "url": "https://gl.wikipedia.org/wiki?curid=29213", "title": "Galer\u00eda de imaxes de Lugo", "text": "Galer\u00eda de imaxes do concello de Lugo na provincia de Lugo."}
{"id": "29229", "revid": "1131", "url": "https://gl.wikipedia.org/wiki?curid=29229", "title": "Galer\u00eda de imaxes de Lugo zona 2", "text": "Galer\u00eda de imaxes de Lugo"}
{"id": "29230", "revid": "1131", "url": "https://gl.wikipedia.org/wiki?curid=29230", "title": "Galer\u00eda de imaxes de Lugo zona 3", "text": "1\nGaler\u00eda de imaxes de Lugo"}
{"id": "29232", "revid": "98629", "url": "https://gl.wikipedia.org/wiki?curid=29232", "title": "Centro de procesamento de datos", "text": "Un data center (do ingl\u00e9s \"centro de datos\") ou centro de procesamento de datos \u00e9 unha instalaci\u00f3n onde se concentran todos os recursos necesarios para o procesamento da informaci\u00f3n dunha organizaci\u00f3n. Ditos recursos consisten esencialmente nunhas dependencias debidamente acondicionadas (con refrixeraci\u00f3n, sistemas anti-incendios, UPS etc.), computadoras e redes de comunicaci\u00f3ns. Os centros de proceso de datos ad\u00f3itanse denominar polo seu acr\u00f3nimo CPD.\nComo o seu nome implica, un centro de datos pertence a unha organizaci\u00f3n, que o emprega para procesar os datos precisos para as s\u00faas operaci\u00f3ns. Un banco, por exemplo, pode dispor dun centro de datos nos que mante\u00f1a toda a informaci\u00f3n das contas bancarias dos seus clientes e que realice todas as transacci\u00f3ns necesarias. Practicamente toda compa\u00f1\u00eda de mediano tama\u00f1o para riba disp\u00f3n dalg\u00fan tipo de centro de datos e as m\u00e1is grandes poden ter ducias deles. A maior\u00eda das grandes cidades contan con edificios destinados a funcionar como centros de datos en lugares seguros preto dos servizos de telecomunicaci\u00f3ns.\nDado que a informaci\u00f3n \u00e9 un aspecto crucial da maior\u00eda das operaci\u00f3ns dunha organizaci\u00f3n, estas tenden a protexer ben os seus datos. Por iso os centros de datos se dese\u00f1an moi ben, de maneira que se garantan a integridade e funcionalidade dos seus sistemas. Isto l\u00f3grase mediante a s\u00faa distribuci\u00f3n f\u00edsica e l\u00f3xica.\nDistribuci\u00f3n f\u00edsica.\nUn centro de procesamento de datos pode ocupar un cuarto dun edificio, un ou m\u00e1is andares ou o edificio completo. A maior parte do equipamento consiste en servidores montados en armarios, colocados normalmente en fileiras que formas corredores entre eles, permitindo as\u00ed acceder \u00e1 s\u00faa parte posterior e anterior. Alg\u00fans equipos, como os computadores mainframe e os dispositivos de almacenamento son moitas veces tan grandes como os armarios mesmos e col\u00f3canse cabo deles.\nO contorno f\u00edsico do centro de datos mantense normalmente baixo un control estrito:\nInfraestrutura de redes.\nAs comunicaci\u00f3ns nos centros de datos bas\u00e9anse normalmente en redes que empregan o conxunto de protocolos TCP/IP. Os routers e switches enc\u00e1rganse do tr\u00e1fico entre os servidores e co mundo exterior. Establ\u00e9cese certa redundancia obtendo as conexi\u00f3ns de rede de varios distribuidores.\nAlg\u00fans dos servidores dos centros de datos enc\u00e1rganse dos servizos b\u00e1sicos de internet e da intranet (correo electr\u00f3nico, proxies, servidores de DNS etc.\nTe\u00f1en especial importancia os elementos de seguridade de rede: devasas, pasarelas VPN, sistemas de detecci\u00f3n de intrusi\u00f3ns etc. A rede e as aplicaci\u00f3ns contr\u00f3lanse continuamente, \u00e1s veces desde fora do centro de datos por se se producen fallos na comunicaci\u00f3n."}
{"id": "29233", "revid": "1505", "url": "https://gl.wikipedia.org/wiki?curid=29233", "title": "Xerbo", "text": "Un xerbo \u00e9 un pequeno mam\u00edfero da orde rodentia. Co\u00f1ecidos coma \"esqu\u00edos pequenos do deserto\", a familia dos xerbos pos\u00fae 89 especies de roedores en \u00c1frica e Asia. Todos eles adaptados a ambientes \u00e1ridos. A maior\u00eda son primariamente nocturnos e omn\u00edvoros.\nUn dos xerbos m\u00e1is co\u00f1ecidos \u00e9 o \"Meriones unguiculatus\" ou xerbo de Mongolia, que pasou de ser un animal de laboratorio a animal de compa\u00f1a e \u00e9 pos\u00edbel atopalos en moitas tendas de mascotas na actualidade.\nOs xerbos miden aproximadamente entre 15 e 30\u00a0cm., a cola \u00e9 aproximadamente a metade do seu tama\u00f1o total. Por\u00e9n, a especie \"Rhombomys Opimus\", nativa do Turkmenist\u00e1n, pode chegar \u00f3s 40\u00a0cm. de longo."}
{"id": "29235", "revid": "624", "url": "https://gl.wikipedia.org/wiki?curid=29235", "title": "Idioma abkhazo", "text": ""}
{"id": "29236", "revid": "102241", "url": "https://gl.wikipedia.org/wiki?curid=29236", "title": "Lingua amh\u00e1rica", "text": "O amh\u00e1rico (\u12a0\u121b\u122d\u129b, \"\u00e4mer\u0259\u00f1a\") \u00e9 unha lingua sem\u00edtica falada polos amh\u00e1ricos no norte e no centro de Etiop\u00eda, onde \u00e9 lingua oficial. Toma o seu nome da rexi\u00f3n de Amhara, no centro de Etiop\u00eda.\nF\u00f3ra de Etiop\u00eda, o amh\u00e1rico \u00e9 a lingua de 2\u00a0700\u00a0000 emigrantes, que viven en Exipto, Israel e Suecia. Tam\u00e9n \u00e9 falada en Eritrea polos deportados eritreos procedentes de Etiop\u00eda.\n\u00c9 a segunda lingua sem\u00edtica no tocante a n\u00famero de falantes, por detr\u00e1s do \u00e1rabe e por diante de linguas como o tigri\u00f1a e o hebreo.\nEscr\u00edbese usando un alfasilabario chamado \"fidel\" ou \"abugida\" adaptado do que se usou para escribir a extinta lingua ge'ez.\nFonemas e graf\u00edas.\nS\u00edmbolos do abugida (silabario) amh\u00e1rico (\"Fidels\" \u134a\u12f0\u120d).\nO \"abugida\" ou silabario et\u00edope ten un total de 231 signos que representan s\u00edlabas, resulta de combinar os 7 fonemas vog\u00e1licos cos 33 fonemas conson\u00e1nticos da lingua am\u00e1rica.\nNomes.\nX\u00e9nero.\nOs nomes amh\u00e1ricos poden ter x\u00e9nero masculino ou feminino. Existen diferentes medios de expresa-lo x\u00e9nero. Un exemplo \u00e9 o antigo sufixo -t para forma-lo feminino, limitado a certos modelos e a certos nomes illados. Os nome e adxectivos que rematan en \"-awi\" forman normalmente o feminino co sufixo -t: por exemplo, \"ityop':eya-(a)wi\", \"et\u00edope\" (m.), fronte a \"ityop':eya-wit-t\", \"et\u00edope\" (f.); \"s\u00e4may-awi\", celestial\" (m.), fronte a \"s\u00e4way-awi-t\", \"celestial\" (f.). Este sufixo util\u00edzase tam\u00e9n en nomes e adexectivos baseados no modelo \"k'et(t)ul\", por exemplo, \"n\u0259gus\", 'rei', fronte a \"n\u0259g\u0259s-t\", \"ra\u00ed\u00f1a\", e, \"k'\u0259ddus\", \"santo\", fronte a \"k'\u0259ddus-t\", \"santa\".\nAlg\u00fans nomes e adxectivos forman o feminino con -it: \"l\u0259k\"', \"rapaz\" fronte a \"l\u0259k'-it\", \"rapaza\"; \"b\u00e4g\", \"carneiro\", fronte a \"b\u00e4g-it\", \"ovella\"; \"s'\u0259mag\u0259lle\", \"anci\u00e1n\", fronte a \"s'\u0259mag\u0259ll-it\", \"anci\u00e1\"; \"t'ot'a\", \"mono\", fronte a \"b\u00e4g-it\", \"mona\". Outros nomes te\u00f1en esta terminaci\u00f3n de feminino inda que non existe un oposto masculino: no caso de \"s'\u00e4rar-it\", \"ara\u00f1a\", ou \"azur-it\", \"remui\u00f1o\". Existen tam\u00e9n, por\u00e9n, nomes que te\u00f1en o sufixo -it e comp\u00f3rtanse gramaticalmente como masculinos: \"s\u00e4raw-it\", \"ex\u00e9rcito\"; \"n\u00e4gar-it\", \"bombo\".\nO x\u00e9nero feminino non se usa s\u00f3 para indicar o sexo biol\u00f3xico, sen\u00f3n tam\u00e9n para expresar tama\u00f1o pequeno. As\u00ed ocorre en \"bet-it-u\", \"a casi\u00f1a\" (literalmente, cas-FEM-ARTIGO). O morfema de feminino pode servir tam\u00e9n para expresar tenrura ou simpat\u00eda.\nN\u00fameros.\nande = 1;\nhulet = 2;\nsost = 3;\narat = 4;\nammist = 5;\nsiddist = 6;\nsebat = 7;\nsemment = 8;\nzetegn = 9;\nasir = 10;\nasra ande = 11;\nasra hulet = 12;\nasra sost = 13;\nasra arat = 14;\nasra ammist = 15;\nasra siddist = 16;\nasra sebat = 17;\nasra semment = 18;\nasra zetegn = 19;\nhaya = 20;\nhaya ande = 21;\nselasa = 30;\narba = 40;\nhamsa = 50;\nselesa = 60;\nseba = 70;\nsemanya = 80;\nzetena = 90;\nmeto = 100;\nshee = 1000;\nmeelyon = 1000000."}
{"id": "29237", "revid": "624", "url": "https://gl.wikipedia.org/wiki?curid=29237", "title": "Amh\u00e1rico", "text": ""}
{"id": "29238", "revid": "23204", "url": "https://gl.wikipedia.org/wiki?curid=29238", "title": "Lingua azar\u00ed", "text": "O azar\u00ed, tam\u00e9n co\u00f1ecido como azer\u00ed ou acerbaixano, \u00e9 a lingua oficial de Acerbaix\u00e1n. Os falantes deste idioma denom\u00ednano \"azrbaycan\". Presenta varios dialectos falados en varios pa\u00edses veci\u00f1os coma Ir\u00e1n, Rusia (no Daguest\u00e1n), Xeorxia, Iraq e Turqu\u00eda. Est\u00edmase que entre 20 e 50 mill\u00f3ns de persoas falan azar\u00ed. \u00c9 unha lingua altaica, da rama oghuz, moi relacionada co turco e influenciada polo persa e o \u00e1rabe.\nNomenclatura.\nDurante o per\u00edodo inicial da Rep\u00fablica de Acerbaix\u00e1n, o idioma denomin\u00e1base \"T\u00fcrkdili\" (\"turco\"), pero dende 1994 \u00fasase o nome \"Az\u0259rbaycan dili\" (\"azar\u00ed\"). En moitas partes de Ir\u00e1n denom\u00ednase \u00f3 azar\u00ed \"turki\" ou \"torki\", chamando \u00f3 turco \"turco de Istambul\". Alg\u00fans expertos consid\u00e9rano un dialecto do turco, a\u00ednda que o c\u00f3digo ISO denom\u00ednao \"azar\u00ed\".\nHistoria e evoluci\u00f3n.\nO autor medieval Ibn al-Nadim, na s\u00faa obra \"Al-fihrist\", menciona que nas zonas da antiga Persia, inclu\u00eddo o territorio da actual Rep\u00fablica de Acerbaix\u00e1n, fal\u00e1base unha lingua distinta. As\u00ed, cita as linguas de ra\u00edz iraniana: fahlavi (pahlavi), dari, juzi, farsi (persa), e seryan\u00ed.\nO dari, que xurdiu na zona leste de Ir\u00e1n, ser\u00eda a lingua usada nas Cortes Reais. O parsi ser\u00eda a lingua propia da relixi\u00f3n zoro\u00e1strica.\nOs estudos etimol\u00f3xicos apuntan que os dialectos actuais que se falan nas rexi\u00f3ns de Bak\u00fa, Jaljal e Semnan xurdiron dunha lingua com\u00fan.\nCrese que a forma turca que presenta actualmente o azar\u00ed substitu\u00edu \u00f3 pahlavi durante a chegada dos pobos turcos.\nLiteratura.\nA literatura cl\u00e1sica azar\u00ed xurdiu no s\u00e9culo XI, baseada nos dialectos Tabriz e Shervan. A literatura moderna de Acerbaix\u00e1n est\u00e1 baseada no dialecto shervani, mentres que en Ir\u00e1n se basea no tabriz\u00ed. No 1875 publicouse o primeiro xornal en azar\u00ed, \"\u018fkin\u00e7i\". Durante o per\u00edodo sovi\u00e9tico, o azar\u00ed foi usado como \"lingua franca\" entre t\u00f3dolos pobos de etnia turca que habitaban a Uni\u00f3n Sovi\u00e9tica.\nA mediados do s\u00e9culo XIX aprend\u00edase nas escolas de Bak\u00fa, Gandja, Saki, Tbilisi e Erev\u00e1n. Dende 1845 p\u00f3dese estudar na Universidade de San Petersburgo, Rusia.\nAlfabetos.\nOficialmente, o azar\u00ed usa o alfabeto latino inda que o alfabeto cir\u00edlico est\u00e1 amplamente difundido e a\u00ednda \u00e9 oficial no Daguest\u00e1n. Existe total correspondencia entre os dous alfabetos, que d\u00e1 \u00f3 cir\u00edlico unha orde distinta da habitual:\nAa \u0410\u0430, \u018f\u0259 \u04d8\u04d9, Bb \u0411\u0431, Cc \u04b8\u04b9, \u00c7\u00e7 \u0427\u0447, Dd \u0414\u0434, Ee \u0415\u0435, Ff \u0424\u0444, Gg \u049c\u049d, \u011e\u011f \u0492\u0493, Hh \u04ba\u04bb, Xx \u0425\u0445, I\u0131 \u042b\u044b, \u0130i \u0418\u0438, Jj \u0416\u0436, Kk \u041a\u043a, Qq \u0413\u0433, Ll \u041b\u043b, Mm \u041c\u043c, Nn \u041d\u043d, Oo \u041e\u043e, \u00d6\u00f6 \u04e8\u04e9, Pp \u041f\u043f, Rr \u0420\u0440, Ss \u0421\u0441, \u015e\u015f \u0428\u0448, Tt \u0422\u0442, Uu \u0423\u0443, \u00dc\u00fc \u04ae\u04af, Vv \u0412\u0432, Yy \u0408\u0458, Zz \u0417\u0437.\nAta 1929, s\u00f3 se usou o alfabeto \u00e1rabe. Entre 1929 e 1938 usouse o alfabeto latino inda que de forma distinta \u00e1 que se usa hoxe. A partir dese ano e ata 1991 usouse o alfabeto cir\u00edlico. Dende ese ano e ata a actualidade houbo un lento per\u00edodo de transici\u00f3n \u00f3 alfabeto latino. Os falantes de azar\u00ed en Ir\u00e1n contin\u00faan usando o alfabeto \u00e1rabe.\nSe est\u00e1 escrito en alfabeto latino, as palabras estranxeiras trad\u00facense \u00e1 s\u00faa propia pronuncia. Por exemplo: \"Bush\" escr\u00edbese \"Bu\u015f\", e \"Schr\u00f6der\", \"\u015er\u00f6der\"."}
{"id": "29239", "revid": "23204", "url": "https://gl.wikipedia.org/wiki?curid=29239", "title": "Lingua baskir", "text": "O baskir (\u0411\u0430\u0448\u04a1\u043e\u0440\u0442 \u0442\u0435\u043b\u0435, \"Ba\u015fqort tele\", \u0628\u0627\u0634\u0642\u06c7\u0631\u062a \u062a\u0626\u0644\u0626) \u00e9 unha lingua da familia turca falada polo pobo baskir. \u00c9 cooficial xunto co ruso na Rep\u00fablica de Bashkortost\u00e1n e conta con preto de 1,2 mill\u00f3ns de falantes en Rusia. O baskir ten tres dialectos: meridional, oriental e setentrional.\nFalantes.\nO censo de 1989 declaraba que hab\u00eda 1\u00a0047\u00a0000 falantes nativos da lingua baskir vivindo na URSS. Outros 26.737 dic\u00edan que o baskir era a s\u00faa segunda lingua. Aproximadamente 300.000 baskires declararon que o t\u00e1rtaro era a s\u00faa lingua nativa. No censo de 2002 houbo declarados 1\u00a0379\u00a0727 falantes.\nA maior\u00eda dos falantes do baskir habitan na rep\u00fablica rusa de Bashkortost\u00e1n, as\u00ed como nos veci\u00f1os Tartarist\u00e1n e Udmurtia. Un n\u00famero substancial de falantes viven no Krai de Perm e en Chelyabinsk, Oremburgo, Sverdlovsk e \u00f3blast de Kurgan. Existen importantes minor\u00edas baskires en Casaquist\u00e1n e Uzbekist\u00e1n.\nAlfabeto e dialectos.\nInda que os baskires eran orixinariamente tribos \u00fagricas ou finesas, adoptaron a lingua bolgar. Trala invasi\u00f3n mongol de Rusia, o kypchak f\u00edxose m\u00e1is habitual, xa que era o idioma falado pola maior\u00eda das tribos da Horda Dourada.\nO baskir moderno, do mesmo modo que o t\u00e1rtaro, que \u00e9 similar, toma as s\u00faas ra\u00edces do grupo de linguas kypchak. Hoxe en d\u00eda o idioma ten moitos dialectos, que son moi similares \u00f3 t\u00e1rtaro. No pasado, os baskires usaban o t\u00e1rtaro coma lingua escrita. No s\u00e9culo XV substitu\u00eduno o Chagatay (por\u00e9n, segundo alg\u00fans historiadores, foino pola variedade t\u00e1rtara antiga do Chagatay), que se utilizou ata 1923. Tanto o t\u00e1rtaro coma o chatay usaban a escritura \u00e1rabe.\nEn 1923, creouse un sistema escrito para a lingua baskir. Tam\u00e9n se creou unha linguaxe literaria propia. \u00d3 principio utilizouse un alfabeto \u00e1rabe modificado. En 1930 foi substitu\u00eddo por un alfabeto baseado no latino e este \u00e1 s\u00faa vez por outro adaptado do cir\u00edlico en 1938.\nO alfabeto utilizado polo baskir \u00e9 o mesmo que o alfabeto ruso, co engadido das seguintes letras: ."}
{"id": "29240", "revid": "102241", "url": "https://gl.wikipedia.org/wiki?curid=29240", "title": "Bislama", "text": "O bislama \u00e9 unha lingua crioula melanesia falada principalmente en Vanuatu. Ademais \u00e9 unha das linguas oficiais xunto co ingl\u00e9s e o franc\u00e9s. \u00c9 a lingua principal de moitos dos \"ni-Vanuatu Urbanos\" (os que viven en Port Vila e Luganville), e a segunda lingua para o resto dos habitantes do pa\u00eds.\nO bislama \u00e9 unha mestura de palabras do ingl\u00e9s, franc\u00e9s e as linguas aborixes das familias do norte, centro e sur do arquip\u00e9lago, cunha sintaxe m\u00e1is parecida a unha lingua de Vanuatu.\nEst\u00e1 moi relacionado co tok pisin de Pap\u00faa Nova Guinea, o Pijin das illas Salom\u00f3n e o broken do Estreito de Torres en Australia.\nO himno nacional, Yumi, Yumi, Yumi, est\u00e1 escrito en bislama.\nHistoria.\nMilleiros de ni-Vanuatu foron recrutados para traballar en Queensland, Australia, as\u00ed como nas plantaci\u00f3ns de Fidxi entre 1870 e 1880. Coas linguaxes que se falaban nestas plantaci\u00f3ns creouse un pidgin.\nA orixe do nome.\nA orixe do Bislama, antes chamado \"Bichelama\", prov\u00e9n do s\u00e9culo XIX coa palabra \"Beach-la-mar\" do franc\u00e9s \"b\u00eache de mer\", cogombro de mar. A mediados dese s\u00e9culo, os cogombros de mar foron colleitados e secados, \u00f3 mesmo tempo que os s\u00e1ndalos foron colleitados. O nome v\u00e9n asociado coa clase de pigdin que usaron os traballadores, tanto por eles mesmos como polos habitantes brit\u00e1nicos."}
{"id": "29243", "revid": "1576", "url": "https://gl.wikipedia.org/wiki?curid=29243", "title": "Nov\u00e1 Pl\u00e1\u0148", "text": "Nov\u00e1 Pl\u00e1\u0148 \u00e9 un concello do okres de Brunt\u00e1l, Chequia. Ten 1.71\u00a0km\u00b2 e 33 habitantes. Constit\u00fae o concello con menos habitantes da Rexi\u00f3n Moravia-Silesia."}
{"id": "29246", "revid": "25871", "url": "https://gl.wikipedia.org/wiki?curid=29246", "title": "Soldadura", "text": "A soldadura \u00e9 un proceso fabril que consiste na uni\u00f3n de dous materiais (xeralmente metais ou termopl\u00e1sticos), usualmente logrado a trav\u00e9s dun proceso de fusi\u00f3n no que as pezas se soldan derret\u00e9ndose e agregando metal ou pl\u00e1stico derretido para conseguir unha p\u00eda que \u00f3 arrefriarse forma unha uni\u00f3n forte."}
{"id": "29247", "revid": "31104", "url": "https://gl.wikipedia.org/wiki?curid=29247", "title": "La D\u00e9fense", "text": "La D\u00e9fense \u00e9 un distrito de negocios de Par\u00eds situado \u00f3 oeste da cidade, no departamento do Altos do Sena. O distrito pertence a tres municipalidades: Nanterre, Courbevoie e Puteaux. O seu nome prov\u00e9n do monumento dedicado \u00e1 la D\u00e9fense de Paris en honra \u00f3s soldados franceses que defenderon Par\u00eds durante a guerra franco-prusiana de 1870 e que se inaugurou en 1883. O distrito componse esencialmente de ra\u00f1aceos de oficinas conectados por unha inmensa explanada (\"Le Parvis\") de 31 hect\u00e1reas dedicada \u00f3s pe\u00f3ns, nel viven ou traballan 300.000 persoas. Actualmente \u00e9 o distrito de negocios m\u00e1is importante de Europa."}
{"id": "29248", "revid": "624", "url": "https://gl.wikipedia.org/wiki?curid=29248", "title": "Punxab\u00ed", "text": ""}
{"id": "29249", "revid": "56817", "url": "https://gl.wikipedia.org/wiki?curid=29249", "title": "1031", "text": "Mortes.\nHistoria ano a ano"}
{"id": "29250", "revid": "624", "url": "https://gl.wikipedia.org/wiki?curid=29250", "title": "1032", "text": ""}
{"id": "29251", "revid": "1987", "url": "https://gl.wikipedia.org/wiki?curid=29251", "title": "1033", "text": "Mortes.\nHistoria ano a ano"}
{"id": "29252", "revid": "75439", "url": "https://gl.wikipedia.org/wiki?curid=29252", "title": "1034", "text": "Mortes.\nHistoria ano a ano"}
{"id": "29253", "revid": "54334", "url": "https://gl.wikipedia.org/wiki?curid=29253", "title": "1035", "text": "Mortes.\nHistoria ano a ano"}
{"id": "29254", "revid": "56817", "url": "https://gl.wikipedia.org/wiki?curid=29254", "title": "1036", "text": "Mortes.\nHistoria ano a ano"}
{"id": "29255", "revid": "23204", "url": "https://gl.wikipedia.org/wiki?curid=29255", "title": "1037", "text": "Mortes.\nHistoria ano a ano"}
{"id": "29256", "revid": "624", "url": "https://gl.wikipedia.org/wiki?curid=29256", "title": "1038", "text": "Mortes.\nHistoria ano a ano"}
{"id": "29257", "revid": "56817", "url": "https://gl.wikipedia.org/wiki?curid=29257", "title": "1039", "text": "Mortes.\nHistoria ano a ano"}
{"id": "29258", "revid": "98629", "url": "https://gl.wikipedia.org/wiki?curid=29258", "title": "1040", "text": "Mortes.\nHistoria ano a ano"}
{"id": "29259", "revid": "5312", "url": "https://gl.wikipedia.org/wiki?curid=29259", "title": "Fibra de vidro", "text": "A fibra de vidro \u00e9 un material fibroso que se obt\u00e9n \u00f3 facer flu\u00edr vidro fundido a trav\u00e9s dunha peza de buracos moi finos e \u00f3 solidificarse ten suficiente flexibilidade para ser usado como fibra. Pode tanto referirse \u00e1 propia fibra de vidro como ao material pl\u00e1stico reforzado con fibra de vidro (PRFV), que \u00e9 popularmente co\u00f1ecido polo mesmo nome.\nCaracter\u00edsticas e aplicaci\u00f3ns.\nComo principais propiedades ten bo illamento t\u00e9rmico, inerte ante \u00e1cidos, soporta altas temperaturas. Estas propiedades e o baixo prezo das s\u00faas materias primas, d\u00e9ronlle popularidade en moitas aplicaci\u00f3ns industriais. As caracter\u00edsticas do material permiten que a fibra de vidro sexa moldeable con m\u00ednimos recursos, a habilidade artes\u00e1 adoita ser suficiente para a autoconstruci\u00f3n de pezas de bricolaxe tales como kayak, cascos de veleiros, terminaci\u00f3ns de t\u00e1boas de surf ou esculturas etc.\nA fibra de vidro, tam\u00e9n \u00e9 usada para realizar os cables de fibra \u00f3ptica utilizados no mundo das telecomunicaci\u00f3ns para transmitir sinais lum\u00ednicos, producidos por l\u00e1ser ou LEDs.\nPerigos.\nDebe terse en conta que os produtos qu\u00edmicos usados no seu moldeo danan a sa\u00fade, podendo producir cancro. Existen gu\u00edas que describen o uso caseiro da Fibra de Vidro e artistas que a usaron para as s\u00faas obras como Niki de Saint Phalle entre outras."}
{"id": "29260", "revid": "23204", "url": "https://gl.wikipedia.org/wiki?curid=29260", "title": "Lingua galesa", "text": "A lingua galesa ou gal\u00e9s (\"Cymraeg\" ou \"y Gymraeg\" en gal\u00e9s, pronunciado /k\u0259m\u02c8r\u0251\u02d0\u0268\u0261/, /\u0259 \u0261\u0259m\u02c8r\u0251\u02d0\u0268\u0261/), \u00e9 a lingua falada polo pobo gal\u00e9s, que \u00e9 membro da p\u00f3la brit\u00f3nica das linguas c\u00e9lticas falada en Gales (\"Cymru\"), en Inglaterra, nalg\u00fans sitios preto da fronteira galesa, e na colonia de inmigrantes galeses no val de Chubut, na Patagonia arxentina.\nHai tam\u00e9n falantes de gal\u00e9s ao redor do mundo, especialmente no resto da Gran Breta\u00f1a, os Estados Unidos, o Canad\u00e1, a Arxentina e Australia.\nDebido ao crecente uso do ingl\u00e9s, o n\u00famero de falantes de gal\u00e9s ten ido descendendo desde hai d\u00e9cadas. Con todo, de resultas dun n\u00famero de medidas, entre elas a introduci\u00f3n da Acta da lingua galesa de 1993, o gal\u00e9s v\u00e9n gozando dun forte rexurdimento nos \u00faltimos anos e ten un status de igualdade co ingl\u00e9s no sector p\u00fablico en Gales. \u00c9 a lingua c\u00e9ltica m\u00e1is falada.\nStatus.\nO estudo de uso da lingua galesa de 2004 amosa que o 21.7% da poboaci\u00f3n de Gales \u00e9 falante de gal\u00e9s. Isto sup\u00f3n un aumento desde o 20.5% no censo de 2001 e desde o 18.5% in 1991. O censo de 2001 tam\u00e9n mostra que sobre o 25% dos residentes en Gales naceran f\u00f3ra de Gales. Desco\u00f1\u00e9cese o n\u00famero de falantes de gal\u00e9s no resto da Gran Breta\u00f1a. En 1993, S4C, o canal televisivo en lingua galesa, publicou os resultados dun estudo sobre o n\u00famero de xente que falaba ou entend\u00eda gal\u00e9s e nel estim\u00e1base que hab\u00eda preto de 133.000 falantes de gal\u00e9s vivindo en Inglaterra, deles sobre 50.000 na \u00e1rea do Gran Londres e en cidades e aldeas fronteirizas nas Welsh Marches como Oswestry.\nHistoricamente, gran n\u00famero de galeses s\u00f3 falaban gal\u00e9s, pero hoxe en d\u00eda, os falantes monogl\u00f3ticos de gal\u00e9s son hoxe practicamente inexistentes. Case sen excepci\u00f3n os falantes de gal\u00e9s falan tam\u00e9n ingl\u00e9s (ou, no caso dos da provincia de Chubut, castel\u00e1n). Con todo, unha gran cantidade de falantes de gal\u00e9s expr\u00e9sase con m\u00e1is comodidade nesa lingua que en ingl\u00e9s. O uso dunha ou doutra lingua pode variar segundo o contexto social ou o tema do que se fale.\nMalia ser o gal\u00e9s unha lingua minorizada, o apoio \u00e1 lingua incrementouse durante a segunda metade do s\u00e9culo XX, ao lado do aumento de organizaci\u00f3ns como o partido nacionalista Plaid Cymru e a Sociedade da Lingua Galesa, Cymdeithas yr Iaith Gymraeg.\nComo primeira lingua, o gal\u00e9s est\u00e1 m\u00e1is estendido en zonas menos urbanas, como o norte e o oeste, especialmente Gwynedd, Denbighshire (\"Sir Ddinbych\"), Anglesey (\"Ynys M\u00f4n\"), Carmarthenshire (\"Sir Gaerfyrddin\"), o norte de Pembrokeshire (\"Sir Benfro\"), Ceredigion, partes do oeste de Glamorgan (\"Morgannwg\"), noroeste e extremo suroeste de Powys, malia poderse atopar falantes de gal\u00e9s como primeira lingua ou persoas que o falan con fluidez por todas partes en Gales.\nO gal\u00e9s \u00e9 unha lingua viva, empregada na conversaci\u00f3n por miles de persoas como se pode ver nas r\u00faas de Gales. A Lei da Lingua Galesa de 1993 e a Lei de Goberno de Gales de 1998 estipulan que as linguas galesa e inglesa deben ser tratadas por igual. Os organismos p\u00fablicos deber\u00e1n preparar e implementar un Plano de Lingua Galesa. Os concellos e a Asemblea de Gales empregan o gal\u00e9s como lingua oficial, producindo os textos oficiais e a publicidade en versi\u00f3n galesa (por exemplo, cartas aos pais da escola, informaci\u00f3n da biblioteca e informaci\u00f3n do concello) e todos os sinais de tr\u00e1fico de gales deben estar en ingl\u00e9s e en gal\u00e9s, inclu\u00edndo a versi\u00f3n galesa dos top\u00f3nimos. O ensino do gal\u00e9s \u00e9 agora obrigatorio en todas as escolas de gales ata os dezaseis anos: isto tivo un grande efecto na estabilizaci\u00f3n da lingua e axuda a reverter a tendencia no declive da lingua. Isto significa, por exemplo, que mesmo os fillos de emigrantes monogl\u00f3ticos ingleses a Gales medran cun co\u00f1ecemento da lingua. Con todo a gran maior\u00eda da xente das cidades do sur de Gales non usan a lingua na vida diaria.\nO goberno do Reino Unido ratificou a Carta europea de linguas rexionais ou minoritarias con respecto ao gal\u00e9s.\nA importancia da lingua medrou desde a creaci\u00f3n do canal de televisi\u00f3n S4C en novembro de 1982, que emite exclusivamente en gal\u00e9s durante as horas de m\u00e1xima audiencia. O principal informativo da tarde producido pola BBC en gal\u00e9s \u00e9 dispo\u00f1\u00edbel para descarga (Real Media).\nDesde decembro de 2001 o goberno brit\u00e1nico planea que todos os inmigrantes co\u00f1ezan o ingl\u00e9s. Queda por ver se o gal\u00e9s vai ser considerado un caso \u00e1 parte. Hoxe, un co\u00f1ecemento de ingl\u00e9s, gal\u00e9s ou ga\u00e9lico escoc\u00e9s \u00e9 suficiente para obter a naturalizaci\u00f3n e p\u00e9nsase que esta pol\u00edtica ha continuar malia os cambios da lei.\nHistoria.\nComo a maior\u00eda das linguas, na historia do gal\u00e9s existen per\u00edodos identific\u00e1beis, malia a s fronteiras entre eles seren a mi\u00fado moi flu\u00eddas.\nGal\u00e9s antigo.\nAs m\u00e1is antigas fontes dunha lingua identific\u00e1bel como gal\u00e9s rem\u00f3ntanse ata aproximadamente o s\u00e9culo VI, e a lingua deste per\u00edodo co\u00f1\u00e9cese como \"Gal\u00e9s primitivo\". Queda moi pouco deste per\u00edodo. O seguinte per\u00edodo principal, algo mellor testemu\u00f1ado, \u00e9 o gal\u00e9s antigo (\"Hen Gymraeg\") (s\u00e9culos IX a XI); conservamos poes\u00eda tanto de Gales como Escocia nesta forma da lingua. Cando a colonizaci\u00f3n xerm\u00e1nica e ga\u00e9lica de Gran Breta\u00f1a progresou, os falantes brit\u00f3nicos en gales ficaron separados dos da Inglaterra setentrional, falantes de c\u00fambrico, e dos do suroeste, falantes da lingua que despois se converteu en c\u00f3rnico, e deste xeito as linguas diverxeron. A esta \u00e9poca pertence tanto o \"Canu Aneirin\" como o \"Canu Taliesin\".\nGal\u00e9s medio.\n\"Gal\u00e9s medio\" (ou \"Cymraeg Canol\") \u00e9 a etiqueta posta ao gal\u00e9s dos s\u00e9culos XII a XIV, per\u00edodo do que nos quedan m\u00e1is restos ca no anterior. Esta \u00e9 a lingua de case todos os manuscritos antigos sobreviventes dos \"Mabinogion\", malia os contos mesmos seren moito m\u00e1is vellos. \u00c9 tam\u00e9n a lingua dos manuscritos existentes da Lei galesa. O gal\u00e9s medio \u00e9 razoabelmente intelix\u00edbel para un falante de gal\u00e9s moderno cun pouco de traballo.\nGal\u00e9s moderno.\nO gal\u00e9s moderno poden dividirse en dous per\u00edodos. O primeiro, \"Gal\u00e9s moderno inicial\" vai desde o s\u00e9culo XIV ata aproximadamente o final do s\u00e9culo XVI e foi a lingua usada por Dafydd ap Gwilym.\nGal\u00e9s moderno posterior.\nEsta etapa comeza coa publicaci\u00f3n da traduci\u00f3n da Biblia de William Morgan en 1588. Como no caso da traduci\u00f3n ao ingl\u00e9s, a versi\u00f3n do rei Xaime, isto demostrou ter un efecto de estabilizaci\u00f3n na lingua. Por suposto, ten habido moito cambio menor na lingua desde aquela.\nO s\u00e9culo XIX.\nA lingua tivo un novo pulo no s\u00e9culo XIX coa publicaci\u00f3n dalg\u00fans dos primeiros dicionarios completos do gal\u00e9s. O traballo anterior dos pioneiros lexic\u00f3grafos galeses, tales como Daniel Silvan Evans, asegur\u00e1ronse da correcta documentaci\u00f3n da lingua, e os dicionarios modernos como o \"Geiriadur Prifysgol Cymru\" (o Dicionario da Universidade de Gales), son descendentes directos destes dicionarios.\nCon todo, o influxo dos traballadores ingleses durante a Revoluci\u00f3n Industrial en Gales desde aproximadamente o 1800 levou a unha adulteraci\u00f3n substancial da poboaci\u00f3n de fala galesa de Gales. Os inmigrantes ingleses rara vez aprend\u00edan gal\u00e9s e os seus colegas galeses tend\u00edan a falaren ingl\u00e9s cando hab\u00eda alg\u00fan ingl\u00e9s, e o biling\u00fcismo f\u00edxose case total. O status legal do gal\u00e9s era inferior ao do ingl\u00e9s, e, dese xeito, o ingl\u00e9s pouco e pouco comezou a prevalecer, ag\u00e1s nas \u00e1reas m\u00e1is rurais, particularmente no noroeste e no Gales central. Unha excepci\u00f3n importante, con todo, foron as igrexas non conformistas, que estaban fortemente asociadas coa lingua galesa.\nS\u00e9culos XX e XXI.\nNo s\u00e9culo XX o n\u00famero de falantes de gal\u00e9s baixou a un punto que fac\u00eda prever a extinci\u00f3n da lingua en poucas xeraci\u00f3ns. A primeira vez que o censo decenal comezou a preguntar cuesti\u00f3ns ling\u00fc\u00edsticas foi en 1891, nesta \u00e9poca o 54% da poboaci\u00f3n a\u00ednda falaba gales. A porcentaxe descend\u00eda con cada censo, ata acadar a taxa m\u00e1is baixa en 1981 (19%). En 1991 a posici\u00f3n era est\u00e1bel (19% como en 1981) e no censo m\u00e1is recente, 2001, subira ata un 21% que pode falar gal\u00e9s. O censo de 2001 tam\u00e9n rexistra que o 20% pod\u00eda ler gal\u00e9s, o 18% pod\u00edao escribir e o 24% pod\u00edao comprender. Ademais, a porcentaxe m\u00e1is elevada de falantes de gal\u00e9s estaba entre a mocidade, cousa que presaxia algo bo para o futuro do gal\u00e9s. En 2001, o 39% dos nenos de entre 10 e 15 anos eran quen de falar, ler e escribir gal\u00e9s (moitos aprend\u00e9rono na escola), comparado co 25% dos de 16 a 19 anos. Con todo, a porcentaxe de falantes de gal\u00e9s en \u00e1reas onde \u00e9 falado pola maior\u00eda est\u00e1 a\u00ednda en declive.\nSemella que o aumento do nacionalismo gal\u00e9s atraeu axudas \u00e1 lingua, e o establecemento da radio e televisi\u00f3n galesas atopou unha masa de audiencia que estaba preocupada pola retenci\u00f3n do seu gal\u00e9s. O que se cadra \u00e9 o m\u00e1is importante de todo \u00e9 que a finais do s\u00e9culo XX o estudo do gal\u00e9s se fixo obrigatorio para todos os alumnos de ata 16 anos, e isto tanto reforzou a lingua das \u00e1reas de fala galesa como reintroduciu polo menos un co\u00f1ecemento elemental da lingua en \u00e1reas que se converteran case completamente en angl\u00f3fonas. Det\u00edvose a ca\u00edda da porcentaxe de galeses que sabe falar gal\u00e9s e mesmo hai signos dunha modesta recuperaci\u00f3n. Con todo, malia ser o gal\u00e9s a lingua coti\u00e1 nalgunha partes de Gales, o ingl\u00e9s \u00e9 comprendido por todo o mundo.\nOrtograf\u00eda.\nO gal\u00e9s escr\u00edbese nunha versi\u00f3n do alfabeto latino que consta de 28 letras, das que oito son d\u00edgrafos tratados como letras simples para os efectos de cotexo:\nAs letras \"j\" e \"v\", malia non empreg\u00e1rense orixinariamente para escribir gal\u00e9s, tom\u00e1ronse prestadas do alfabeto ingl\u00e9s, e, cunhas poucas excepci\u00f3ns, son usadas s\u00f3 en nomes propios.\nO diacr\u00edtico m\u00e1is usual \u00e9 o circunflexo, que se usa nalg\u00fans casos para marcar unha vogal longa.\nGram\u00e1tica.\nFonolox\u00eda.\nConsoantes.\no gal\u00e9s ten os seguintes fonemas conson\u00e1nticos:\n s\u00f3 aparece en pr\u00e9stamos non asimilados. e aparecen especialmente en pr\u00e9stamos, pero tam\u00e9n nalg\u00fans dialectos como evoluci\u00f3n de e ; as nasais xordas , , s\u00f3 aparecen como consecuencia de mutaci\u00f3n nasal.\nVogais.\nAs vogais e s\u00f3 aparecen nos dialectos do norte; nos do sur son substitu\u00eddas por e respectivamente. Nos dialectos meridionais, o contraste entre vogais longas e breves s\u00f3 se atopa en s\u00edlaba t\u00f3nica; nos dialectos setentrionais, o contraste s\u00f3 se atopa en s\u00edlabas finais acentuadas (inclu\u00edndo monos\u00edlabos).\nA vogal non aparece en s\u00edlaba final de palabra (ag\u00e1s nuns poucos monos\u00edlabos).\nOs ditongos que conte\u00f1en s\u00f3 aparecen nos dialectos setentrionais; nos dialectos meridionais \u00e9 substitu\u00eddo por , converxen en , e converxen en .\nO acento.\nO acento en polis\u00edlabos aparece normalmente na pen\u00faltima s\u00edlaba, moi raramente na \u00faltima.\nA colocaci\u00f3n do acento significa que palabras e conceptos relacionados (ou mesmo plurais) poden soar bastante diferentes, cando se lle engaden s\u00edlabas ao final dunha palabra e o acento se move en correspondencia, e.g.:\nMorfolox\u00eda.\nA morfolox\u00eda do gal\u00e9s ten moito en com\u00fan coa das outras linguas c\u00e9lticas insulares modernas, como o uso das mutaci\u00f3ns conson\u00e1nticas iniciais, e o uso das chamadas \"preposici\u00f3ns conxugadas\" (preposici\u00f3ns fusionadas con pronomes persoais). Os substantivos poden ser masculinos ou femininos e carecen de declinaci\u00f3n. En gal\u00e9s existen toda unha variedade de terminaci\u00f3ns que expresan o plural, e d\u00faas para indicar o singular dalg\u00fans substantivos. No gal\u00e9s coloquial o a conxugaci\u00f3n verbal ind\u00edcase principalmente a trav\u00e9s do emprego de verbos auxiliares m\u00e1is que coa conxugaci\u00f3n do propio verbo. En gal\u00e9s literario, por outra banda, \u00e9 usual a conxugaci\u00f3n do verbo propio.\nOutros trazos da gram\u00e1tica galesa.\nPosesivos como pronomes obxectos.\nEn gal\u00e9s \"G\u00fastame Rhodri\" \u00e9 \"Dw i'n hoffi Rhodri\" (\"Estou a gustar [de] Rhodri\"), pero \"\"el\" g\u00fastame\" \u00e9 \"Dw i'n ei hoffi fe\" \u2014 literalmente, \"estou no \"seu\" gustar a el\"; \"\"ti\" g\u00fastasme\" \u00e9 \"Dw i'n dy hoffi di\" (\"estou no \"teu\" gustar a ti\") etc.\nO uso dos verbos auxiliares.\nO gal\u00e9s non literario incl\u00ednase moi fortemente ao emprego de verbos auxiliares. En presente, todos os verbos f\u00f3rmanse co auxiliar \"bod\" (\"ser\"), as\u00ed \"dw i'n mynd\" \u00e9 literalmente \"estou a ir\", pero tam\u00e9n significa simplemente \"eu vou\". En pasado e futuro, hai formas conxugadas de todos os verbos (que son invariabelmente usadas na lingua escrita), pero hoxe na fala \u00e9 moito m\u00e1is com\u00fan usar o substantivo verbal (\"berfenw\", moi parecido ao infinitivo do galego) xunto coa forma conxugada de \"gwneud\" (\"facer\"), as\u00ed \"eu fun\" pode ser \"\"mi es i\" ou \"mi wnes i fynd\"\" e \"eu irei\" pode ser \"\"mi a' i\" ou \"mi wna i fynd\". Hai tam\u00e9n unha forma futura co auxiliar \"bod\", dando \"fydda i'n mynd\"\" (se cadra mellor traducido como \"estarei indo\") e un imperfecto (un tempo pasado continuo/habitual) que tam\u00e9n usa \"\"bod\", con \"roeddwn i'n mynd\"\" significando \"eu adoitaba ir/estaba indo\".\nA afirmaci\u00f3n.\n\"Mi\" ou \"fe\" sit\u00faanse frecuentemente antes dos verbos conxugados para indicar que son enunciativos. No presente e imperfecto do verbo \"bod\" (ser), empr\u00e9gase \"yr\" no canto daquelas. \"Mi\" est\u00e1 m\u00e1is restrinxido ao gal\u00e9s setentrional coloquial, mentres que \"fe\" predomina no sur e no rexistro formal ou literario. Tal marca da enunciaci\u00f3n \u00e9, en todo caso, moito menos com\u00fan en rexistros elevados.\nSistema de c\u00f3mputo.\nO sistema de c\u00f3mputo tradicional usado pola lingua galesa \u00e9 o vixesimal, i.e. baseado nas vintenas, como nos numerais franceses desde o 80 ao 99, onde os n\u00fameros do 11 ao 14 son \"\"x\" sobre dez\", do 16 ao 19 son \"\"x\" sobre quince\" (malia o 18 ser normalmente \"dous noves\"); os n\u00fameros do 21 ao 39 son \"1\u201319 sobre vinte\", 40 \u00e9 \"d\u00faas vintenas\", 60 \u00e9 \"tres vintenas\" etc.\nHai tam\u00e9n un sistema de c\u00f3mputo decimal, do gusto da mocidade, m\u00e1is com\u00fan no Gales do sur, e que parece ser o m\u00e1is empregado no gal\u00e9s de Patagonia, onde os n\u00fameros son \"\"x\" dez \"y\"\", e.g. trinta e cinco neste sistema \u00e9 \"tri deg pump\" (tres dez cinco) mentres que en vixesimal \u00e9 \"pymtheg ar hugain\" (quince \u2013 en realidade \"cinco-dez\" \u2013 sobre vinte).\nOutra fonte de complicaci\u00f3n \u00e9 que mentres que s\u00f3 hai unha palabra para \"un\" (\"un\"), existen formas diferentes para o masculino e o feminino nos n\u00fameros \"dous\" (\"dau\" e \"dwy\"), \"tres\" (\"tri\" e \"tair\") e \"catro\" (\"pedwar\" e \"pedair\"), que van concordar en x\u00e9nero co substantivo contado, a\u00ednda que esta regra \u00e9 observada menos estritamente co sistema de c\u00f3mputo decimal.\n\"\nNotas:\nDialectos.\nAs diferenzas dialectais son m\u00e1is evidentes na lingua falada que na escrita. Unha clasificaci\u00f3n, a\u00ednda que simplista, \u00e9 entre as formas do \"gal\u00e9s setentrional\" e \"gal\u00e9s meridional\" (ou \"\"Gog\" e \"Hwntw\"\" baseada na palabra para norte, \"gogledd\", e a palabra galesa meridional para \"os de al\u00ed\"). As diferenzas entre os dialectos incl\u00faen vocabulario, pronunciaci\u00f3n e gram\u00e1tica, a\u00ednda que neste eido as diferenzas son de feito relativamente menores. Al\u00e9n da diferenza norte-sur hai clasificaci\u00f3ns que f\u00edan m\u00e1is fino: o libro \"Cymraeg, Cymr\u00e2g, Cymr\u00eag: cyflwyno'r tafodieithoedd\", sobre os dialectos galeses estaba acompa\u00f1ado dunha casete que conti\u00f1a gravaci\u00f3ns de catorce falantes diferentes que mostraban aspectos dos distintos dialectos. O libro ref\u00edrese ao m\u00e1is antigo \"Linguistic Geography of Wales\" onde se describ\u00edan seis rexi\u00f3ns diferentes que se identificaban por teren palabras espec\u00edficas desa rexi\u00f3n.\nOutro dialecto \u00e9 o gal\u00e9s de Patagonia, que se v\u00e9n desenvolvendo desde o inicio do asentamento gal\u00e9s na Arxentina en 1865; incl\u00fae castelanismos e termos para realidades locais.\nUn exemplo da diferenza entre o gal\u00e9s do norte e do sur pode ser a frase \"Quere vostede unha cunca de te?\" No norte isto ser\u00eda \"\"Dach chi isio panad?\", mentres que no sur esperariamos escoitar \"Dych chi moyn dishgled?\"\". Un exemplo da diferenza de pronunciaci\u00f3n entre gal\u00e9s setentrional e meridional \u00e9 a tendencia dos dialectos do sur a palatalizaren a letra \"s\", e.g. \"mis\" (mes), tender\u00eda a pronunciarse [mi\u02d0s] no norte, e [mi\u02d0\u0283] no sur.\nDe feito, a diferenza entre dialectos do gal\u00e9s falado moderno non \u00e9 nada comparado coa diferenza entre a lingua falada e a literaria. Esta \u00faltima \u00e9 moito m\u00e1is formal e \u00e9 a lingua das traduci\u00f3ns galesas da Biblia, entre outras cousas (a pesar de que a \"Beibl Cymraeg Newydd\" \u2014 Nova Biblia Galesa \u2014 \u00e9 bastante menos formal que a tradicional Biblia de 1588). Gareth King, autor dunha gram\u00e1tica galesa, observa que \"A diferenza entre estas d\u00faas \u00e9 moito maior que a que hai entre as formas coloquiais virtualmente id\u00e9nticas e as formas literarias do ingl\u00e9s\" e chega a constatar \"que hai boas bases como para as considerar linguas diferentes\". Comenta que mentres o gal\u00e9s coloquial \u00e9 unha lingua materna que non precisa dun ensino especial para a s\u00faa adquisici\u00f3n, o gal\u00e9s literario non \u00e9 a lingua materna de ningu\u00e9n e c\u00f3mpre aprend\u00e9rllela \u00e1 xente.\nMalia que a cuesti\u00f3n \"Quere vostede unha cunca de te?\" non \u00e9 prob\u00e1bel que apareza no uso do gal\u00e9s literario, se fose tal ser\u00eda algo as\u00ed como \"A oes arnoch eisiau cwpanaid o de?\"\nEntre as caracter\u00edsticas que diferencian a lingua literaria da falada est\u00e1n unha maior dependencia das formas verbais conxugadas, un cambio no emprego dalg\u00fans tempos, unha reduci\u00f3n no uso expl\u00edcito de pronomes (posto que a informaci\u00f3n est\u00e1 normalmente contida na flexi\u00f3n do verbo ou das preposici\u00f3ns) e unha tendencia moi reducida a substitu\u00edr anglicismos por palabras galesas nativas.\nDiglosia: gal\u00e9s literario / gal\u00e9s coloquial.\nO gal\u00e9s moderno pode ser escrito en d\u00faas variedades - gal\u00e9s coloquial (\"Cymraeg llafar\") ou gal\u00e9s literario (\"Cymraeg llenyddol\"). A gram\u00e1tica descrita nesta p\u00e1xina \u00e9 a do gal\u00e9s coloquial, que se emprega para a fala e a escrita informal. O gal\u00e9s literario \u00e9 m\u00e1is pr\u00f3ximo \u00e1 forma de gal\u00e9s empregada na traduci\u00f3n da Biblia de 1588 e at\u00f3pase en documentos oficiais e outros rexistros formais, inclu\u00edda moita literatura. Como forma est\u00e1ndar que \u00e9 o gal\u00e9s literario case non presenta a variaci\u00f3n dialectal que existe no gal\u00e9s coloquial.\nVelaqu\u00ed algunhas das diferenzas:\nademais p\u00f3dense observar pronomes e tipos de mutaci\u00f3n m\u00e1is arcaicos no gal\u00e9s literario. Unha gram\u00e1tica completa do gal\u00e9s literario pode ser \"A Grammar of Welsh\" (1980) por Stephen J. Williams.\nActualmente a maior\u00eda do que se escribe en gal\u00e9s, especialmente en Internet ou nas revistas \u00e9 m\u00e1is pr\u00f3ximo ao gal\u00e9s coloquial. Isto tam\u00e9n est\u00e1 a incrementarse na literatura art\u00edstica.\nO gal\u00e9s na educaci\u00f3n.\nA d\u00e9cada de 1840 foi un per\u00edodo de grande movemento social en Gales, que se manifestou no movemento cartista, que culminou na marcha de 20.000 persoas a Newport en 1839 que desembocou nun tumulto cando vinte persoas foron mortas por soldados que defend\u00edan o Westgate Hotel, e os disturbios das Rebecas, cando foron destru\u00eddas sistematicamente as portaxes das estradas de pago. Este malestar atraeu a atenci\u00f3n do poder brit\u00e1nico sobre o estado da educaci\u00f3n en Gales, pois os reformadores sociais da \u00e9poca consideraban a educaci\u00f3n como un medio para tratar enfermidades sociais. O xornal \"The Times\" destacou entre os que consideraban que a carencia de educaci\u00f3n dos galeses fora a raiceira da maior\u00eda dos problemas, malia ser a maior parte da poboaci\u00f3n instru\u00edda en gal\u00e9s grazas \u00e1s actividades da escola dominical e a necesidade de ler a Biblia. En xullo de 1846, tres comisionados, R. R. W. Lingen, Jellynger C. Symons e H. R. Vaughan Johnson, foron enviados para investigar o estado da educaci\u00f3n en Gales; os comisionados eran todos anglicanos, e, polo tanto, non lle ti\u00f1an simpat\u00eda \u00e1 maior\u00eda Non conformista de Gales ademais eran falantes monogl\u00f3ticos de ingl\u00e9s.\nOs comisionados presentaron o seu informe ao goberno o 1 de xullo de 1847 en tres voluminosos tomos azuis. Este informe logo foi co\u00f1ecido como \"Brad y Llyfrau Gleision\" (A Traiz\u00f3n dos libros azuis) pois, \u00e1 parte de documentar o estado da educaci\u00f3n en Gales, os comisionados cos seus comentarios menosprezaban a lingua, o Non conformismo, e a moralidade dos galeses en xeral. Un efecto inmediato do informe foi que se enraizou na mente do pobo que o \u00fanico xeito que ti\u00f1an para sa\u00edren ao mundo era por medio do ingl\u00e9s, e naceu un complexo de inferioridade sobre o gal\u00e9s cuns efectos que a\u00ednda non se dan erradicado. O historiador Pr. Kenneth O. Morgan referiuse ao significado do informe e as s\u00faas consecuencias como \"o Glencoe e o Amritsar da historia galesa\".\nA finais do s\u00e9culo XIX case todo o ensino nas escolas de Gales era en ingl\u00e9s, mesmo en \u00e1reas onde os alumnos case non daban entendido o ingl\u00e9s. Algunhas escolas usaban o Welsh Not, un cacho de pau, que levaba a mi\u00fado as letras \"WN\", que se penduraba do pescozo dos alumnos aos que sorprenderan falando gal\u00e9s. O alumno deb\u00eda pasarllo a alg\u00fan compa\u00f1eiro ao que collese falando gal\u00e9s: o rapaz que o levase ao cabo do d\u00eda hab\u00eda ser golpeado con el. A principios do s\u00e9culo XX esta pol\u00edtica comezou lentamente a mudar, en parte debido aos esforzos de Owen Morgan Edwards cando chegou a inspector xefe das escolas de Gales en 1907.\nA escola galesa de Aberystwyth (\"Ysgol Gymraeg Aberystwyth\") fundouse en 1939 por Sir Ifan ap Owen Edwards, o fillo de O.M. Edwards, como a primeira escola primaria galesa. A profesora principal foi Norah Isaac. Ysgol Gymraeg \u00e9 a\u00ednda agora unha escola con \u00e9xito e hoxe hai escolas de primaria galesas por todo o pa\u00eds. Ysgol Glan Clwyd estableceuse en Rhyl en 1955 como a primeira escola en lingua galesa que impart\u00eda a secundaria.\nHoxe o gal\u00e9s empr\u00e9gase amplamente na educaci\u00f3n. Todas as universidades galesas imparten alg\u00fan curso en gal\u00e9s (especialmente a Universidade de Gales, Bangor e a Universidade de Gales, Aberystwyth) pero a s\u00faa lingua principal \u00e9 o ingl\u00e9s. Os rapaces deben estudar gal\u00e9s ata os dezaseis anos. Aproximadamente a cuarta parte dos nenos asisten a escolas que ensinan predominantemente en gal\u00e9s.. O resto estuda gal\u00e9s como segunda lingua en escolas que te\u00f1en como principal lingua vehicular o ingl\u00e9s.\nO gal\u00e9s na tecnolox\u00eda da informaci\u00f3n.\nO gal\u00e9s ten unha presenza substancial en Internet, que vai desde listas formais de terminolox\u00eda nunha variedade de campos a interfaces en gal\u00e9s de partes do Microsoft Windows XP, unha cantidade de distribuci\u00f3ns de Linux, e alg\u00fans servizos en li\u00f1a para blogs redactados en gal\u00e9s.\nO gal\u00e9s na guerra.\nNa guerra \u00e9 complicado establecer comunicaci\u00f3ns seguras. P\u00f3dese empregar a criptograf\u00eda para tentar protexer mensaxes, pero os c\u00f3digos sempre poden ser rotos. Por iso, as linguas pouco co\u00f1ecidas son a mi\u00fado codificadas, pois se se rompe o c\u00f3digo, o contido da mensaxe segue a ser comprens\u00edbel para pouca xente. Por exemplo, o ex\u00e9rcito americano empregou falantes de navajo durante a segunda guerra mundial. Igualmente, os Royal Welch Fusiliers, un rexemento gal\u00e9s que serv\u00eda en Bosnia, usou o gal\u00e9s para comunicaci\u00f3ns de emerxencia que deb\u00edan ser seguras.\nDurante a Guerra das Malvinas entre Arxentina e o Reino Unido correron historias de soldados brit\u00e1nicos que falaban en gal\u00e9s con soldados prisioneiros arxentinos que descend\u00edan dos inmigrantes galeses do Val de Chubut en Patagonia.\nO gal\u00e9s na cultura popular.\nNo ver\u00e1n de 2006, Glyn Wise e Imogen Thomas entraron na casa do programa televisivo Grande Irm\u00e1n. Os dous falaban gal\u00e9s con fluidez e con frecuencia falaban entre eles nesta lingua. Isto fixo subir considerabelmente a conciencia da lingua galesa na mocidade."}
{"id": "29261", "revid": "96271", "url": "https://gl.wikipedia.org/wiki?curid=29261", "title": "Olimp\u00edadas de xadrez", "text": "As Olimp\u00edadas de Xadrez organ\u00edzaas cada dous anos a FIDE desde 1927. Antes da segunda guerra mundial celebrouse ocasionalmente de xeito anual. Ata 1976 houbo tam\u00e9n unha serie de olimp\u00edadas non oficiais. A\u00ednda que o xadrez non \u00e9 un deporte ol\u00edmpico, a FIDE \u00e9 membro do Comit\u00e9 Ol\u00edmpico Internacional e en teor\u00eda o xadrez poder\u00eda chegar a ser deporte ol\u00edmpico, a\u00ednda que non parece probable."}
{"id": "29263", "revid": "25871", "url": "https://gl.wikipedia.org/wiki?curid=29263", "title": "Agriz", "text": "Agriz \u00e9 unha cidade de Tatarst\u00e1n, Rusia de 18\u00a0600 habitantes (50% t\u00e1rtaros), co\u00f1ecido como asentamento desde 1646, estableceuse aqu\u00ed a administraci\u00f3n dun distrito rural en 1915 que a partir de 1938 leva o t\u00edtulo de cidade."}
{"id": "29265", "revid": "624", "url": "https://gl.wikipedia.org/wiki?curid=29265", "title": "T\u00f3r", "text": "T\u00f3r \u00e9 un nome island\u00e9s de home. A s\u00faa orixe \u00e9 o n\u00f3rdico antigo \u00de\u00f3rr e equivale ao Thor doutros pa\u00edses n\u00f3rdicos. O Comit\u00e9 Island\u00e9s para os Nomes aprobou a variante Th\u00f3r o 16 de outubro de 2008 \nEn decembro de 2008 tres persoas lev\u00e1bano como segundo nome."}
{"id": "29282", "revid": "1131", "url": "https://gl.wikipedia.org/wiki?curid=29282", "title": "Galer\u00eda de imaxes de Lugo zona 1", "text": "Imaxes do concello de Lugo (zona 1) na provincia de Lugo."}
{"id": "29283", "revid": "89787", "url": "https://gl.wikipedia.org/wiki?curid=29283", "title": "Pol\u00edtico, pol\u00edtica", "text": "Un pol\u00edtico ou unha pol\u00edtica, \u00e9 unha persoa activa na pol\u00edtica de partidos, ou unha persoa que ostenta ou busca un cargo nun goberno. Os pol\u00edticos propo\u00f1en, apoian e crean leis ou pol\u00edticas que rexen un territorio e, por extensi\u00f3n, o seu pobo. En termos xerais, un \"pol\u00edtico\" pode ser calquera que busque o poder pol\u00edtico en calquera instituci\u00f3n burocr\u00e1tica.\nIdentidade.\nOs pol\u00edticos son persoas politicamente activas, especialmente na pol\u00edtica de partidos ou que se interesa nos asuntos de goberno. Os cargos van desde cargos locais ata os cargos executivos, lexislativos e xudiciais dos gobernos rexionais e nacionais. Alg\u00fans polic\u00edas elixidos, como os sh\u00e9riffs, son considerados pol\u00edticos.\nMedios de comunicaci\u00f3n e ret\u00f3rica.\nOs pol\u00edticos son co\u00f1ecidos pola s\u00faa ret\u00f3rica, como nos discursos ou anuncios de campa\u00f1a. Son especialmente co\u00f1ecidos por usar temas com\u00fans que lles permiten desenvolver as s\u00faas posici\u00f3ns pol\u00edticas en termos familiares para os electores. Os pol\u00edticos habitualmente necesitan converterse en usuarios expertos dos medios de comunicaci\u00f3n. Os pol\u00edticos do s\u00e9culo XIX fixeron uso intensivo de xornais, revistas e panfletos, as\u00ed como carteis. No s\u00e9culo XX, sum\u00e1ronse a radio e televisi\u00f3n, facendo que os anuncios de televisi\u00f3n foran a parte m\u00e1is cara dunha campa\u00f1a electoral. No s\u00e9culo XXI, f\u00f3ronse implicando cada vez m\u00e1is nas redes sociais de Internet e os tel\u00e9fonos intelixentes.\nCr\u00edticas.\nMoitos cr\u00edticos atacan aos pol\u00edticos por estar f\u00f3ra de contacto co p\u00fablico. As cr\u00edticas incl\u00faen a forma na que falan os pol\u00edticos, que se describiu como excesivamente formal e chea de moitas expresi\u00f3ns eufem\u00edsticas e metaf\u00f3ricas e comunmente percibidas como un intento de \"escurecer, enganar e confundir\".\nNa imaxe popular, os pol\u00edticos son a mi\u00fado percibidos como desco\u00f1ecidos, ego\u00edstas, incompetentes e corruptos, recibindo di\u00f1eiro a cambio de bens ou servizos, en vez de traballar para o ben p\u00fablico en xeral. Os pol\u00edticos de moitos pa\u00edses son considerados os \"profesionais m\u00e1is odiados\"."}
{"id": "29284", "revid": "98629", "url": "https://gl.wikipedia.org/wiki?curid=29284", "title": "Thomas Hobbes", "text": "Thomas Hobbes, nado o 5 de abril de 1588 e finado o 4 de decembro de 1679, foi un fil\u00f3sofo e pol\u00edtico ingl\u00e9s do s\u00e9culo XVII.\nTraxectoria.\nFixo estudos superiores en Oxford, a partir de 1608 foi nomeado preceptor dun dos fillos da poderosa casa dos Cavendish, dada a morte do seu alumno en 1628 marchou para Francia, en dito pa\u00eds permaneceu ata 1631 cando os Cavendish o reclamaron para ser preceptor doutro dos seus fillos. Tam\u00e9n foi preceptor, a partir do ano 1646, de Carlos Estuardo, que despois ser\u00eda o futuro rei Carlos II. Foi considerado ao longo da historia unha persoa escura, feito polo que en 1666 foron queimados os seus libros, sendo considerado un ateo. Foi un inimigo da Igrexa anglicana e da Universidade de Oxford.\nMostrouse contrario a Arist\u00f3teles e m\u00e1is a\u00ednda \u00e1 filosof\u00eda escol\u00e1stica. Polo contrario entusiasm\u00e1ronlle os Elementos de Euclides as\u00ed como o racionalismo cartesiano, cos temas correspondentes a revoluci\u00f3n cient\u00edfica, e Francis Bacon, coa s\u00faa concepci\u00f3n utilitarista do saber. Pero quen m\u00e1is influ\u00edu sobre el foi Galileo coa s\u00faa f\u00edsica.\nFoi un dos fundadores da filosof\u00eda pol\u00edtica moderna e da ciencia pol\u00edtica. A s\u00faa comprensi\u00f3n dos seres humanos como materia e movemento, obedecendo as mesmas leis f\u00edsicas como a outra materia e o movemento, segue sendo influente. E a s\u00faa conta da natureza humana como a cooperaci\u00f3n de intereses propios e das comunidades pol\u00edticas baseadas nun \"contrato social\" segue sendo un dos grandes temas da filosof\u00eda pol\u00edtica.\nNon s\u00f3 era un campi\u00f3n do absolutismo para o soberano, sen\u00f3n que tam\u00e9n desenvolveu alg\u00fans dos fundamentos do pensamento liberal europeo: os dereitos da persoa, a igualdade natural de todos os homes, o car\u00e1cter artificial da orde pol\u00edtica (que levou \u00e1 posterior distinci\u00f3n entre sociedade civil e Estado), a opini\u00f3n de que todo o poder pol\u00edtico lex\u00edtimo debe ser \"representativo\" bas\u00e9ase no consentimento do pobo, e nunha interpretaci\u00f3n liberal da lei que deixa \u00e1 xente a liberdade de facer o que a lei non prohibe explicitamente.\nAdemais da filosof\u00eda pol\u00edtica, tam\u00e9n contribu\u00edu a unha ampla gama doutros campos, inclu\u00edndo historia, xeometr\u00eda, f\u00edsica dos gases, teolox\u00eda, \u00e9tica e filosof\u00eda en xeral.\nFilosof\u00eda.\nDe acordo con Hobbes a filosof\u00eda d\u00e9bese dividir en tres partes: 1. O corpo en xeral, 2. O home e 3. O cidad\u00e1n e o Estado. Para o que elaborou a s\u00faa c\u00e9lebre trilox\u00eda De corpore, De homine e De cive. Todo o que \u00e9 a esencia espiritual, o que non \u00e9 corp\u00f3reo, queda exclu\u00eddo da filosof\u00eda para Hobbes.\nO corpo en xeral.\nOs modelos de tal ciencia son a xeometr\u00eda de Euclides e a f\u00edsica de Galileo. Segundo Hobbes co\u00f1ecemos \u00e1 perfecci\u00f3n o que n\u00f3s mesmos establecemos, facemos e constru\u00edmos, non obstante, non podemos co\u00f1ecer coa mesma certeza as cousas naturais, porque nos non as constru\u00edmos; como as cousas naturais xorden do movemento, desc\u00f3brese que esta \u00e9 a s\u00faa causa principal. Tam\u00e9n trata de explicar a mesma sensaci\u00f3n en base ao movemento e m\u00e1is en particular no movemento xerado polo obxecto no suxeito que sente, o cal \u00e1 s\u00faa vez reacciona con outro movemento, do que xorde precisamente a imaxe. Tam\u00e9n son movementos os sentidos de pracer e de dor, o apetito e o desexo, o amor, o odio e a vontade mesma. Por conseguinte, n\u00e9gase a liberdade, posto que os movementos e os nexos mec\u00e1nicos que proceden destes, son rigorosamente necesarios. Neste horizonte, tampouco parece haber espazo para o ben (ou o mal) obxectivo, nin para os valores morais. Se o ben \u00e9 relativo e non existen valores absolutos, como \u00e9 posible constru\u00edr unha moral e unha vida en sociedade? Como se fai posible a convivencia dos homes en sociedade? Estas d\u00faas cuesti\u00f3ns resp\u00f3ndense a trav\u00e9s das obras principais de Hobbes, \"De cive\" e \"Leviati\u00e1n\".\nO cidad\u00e1n e o Estado.\nNa base do enfoque que Hobbes nos brinda acerca da sociedade e do estado hai dous supostos fundamentais. En primeiro lugar admite que, a\u00ednda que todos os bens sexan relativos, existe entre eles un ben primeiro e orixinario que \u00e9 a vida e a s\u00faa conservaci\u00f3n (polo tanto hai un primeiro Mal (filosof\u00eda), a morte).\nEn segundo lugar nega que exista unha xustiza e unha inxustiza naturais, posto que non hai valores absolutos: Estes non son outra cousa que o froito de convenci\u00f3ns establecidas por n\u00f3s mesmos, cognoscibles de maneira perfecta e a priori.\nO estado, non \u00e9 algo natural, sen\u00f3n artificial. Os homes enc\u00f3ntranse nunha condici\u00f3n de guerra de todos contra todos. Cada un tende a apropiarse de todo o que lle serve para a s\u00faa propia supervivencia e conservaci\u00f3n. Como todos te\u00f1en o dereito sobre todo e a natureza non colocou ning\u00fan l\u00edmite, de aqu\u00ed xorde o inevitable predominio duns sobre outros. Neste contexto Hobbes utiliza a frase de Plauto \"homo homini lupus\", \"o home \u00e9 un lobo para o home\", cousa que non obstante non pos\u00fae aquel pesimismo moral, radical e l\u00fagubre, que moitos detectaron, porque se limita a ser un mero cualificativo estrutural, que indica unha situaci\u00f3n \u00e1 que hai que po\u00f1er remedio.\nNestas circunstancias o home arriscase a perder o ben primario, a vida, ao acharse exposto en todo momento ao perigo dunha morte violenta. O home pode superar tal situaci\u00f3n grazas a dous elementos: determinados instintos e a raz\u00f3n. Os instintos son o desexo de evitar a guerra continua, para salvar a vida, e a necesidade de procurarse o necesario para a subsistencia. A raz\u00f3n ent\u00e9ndese aqu\u00ed non como un valor en si, sen\u00f3n como un instrumento apto para realizar aqueles desexos fundamentais. Nacen as\u00ed as leis de natureza, que non son m\u00e1is que a racionalizaci\u00f3n do ego\u00edsmo, as normas que permiten satisfacer os instintos de autoconservaci\u00f3n. Tres leis son as m\u00e1is importantes:\n1. A primeira regra, de car\u00e1cter fundamental, ordena esforzarse por buscar a paz. Hobbes sost\u00e9n: \"Constit\u00fae un precepto ou regra xeral que todos os homes deben esforzarse pola paz, sempre que haxa esperanza de obtela, e cando non sa poida obter, busque todas as axudas e vantaxes da guerra. A primeira parte desta regra conten a primeira e fundamental lei da natureza, que \u00e9 defenderse con todos os medios posibles\".\n2. A segunda regra imp\u00f3n renunciar ao dereito sobre todo, a aquel dereito que se pos\u00fae no estado de natureza e que \u00e9 o que desencadea todos os enfrontamentos.\n3. A terceira lei manda, unha vez que se renunciou o dereito sobre todo, \"que se cumpran os pactos establecidos\". De aqu\u00ed nace a xustiza e a inxustiza (a xustiza \u00e9 aterse aos pactos realizados; a inxustiza consiste en transgredilos).\nEstas leis non son suficientes por si mesmas para constitu\u00edr a sociedade, xa que \u00e9 preciso que tam\u00e9n exista un poder que obrigue a respectalas. Por conseguinte, segundo Hobbes \u00e9 preciso que todos os homes encarguen a un \u00fanico home a s\u00faa representaci\u00f3n. Posto que o soberano non entra no xogo dos pactos, unha vez que recibiu nas s\u00faas mans todos os dereitos dos cidad\u00e1ns, det\u00e9ntaos de maneira irreevocable. Tam\u00e9n pode intervir en cuesti\u00f3n de opini\u00f3ns, xulgando, aprobando ou prohibindo determinadas ideas. Todos os poderes deben concentrarse nas s\u00faas mans. Mesmo a igrexa debe estarlle sometida. Polo tanto, o Estado tam\u00e9n intervir\u00e1 en materia de relixi\u00f3n. E como Hobbes cre na revelaci\u00f3n e na Biblia, o Estado ao que se refire deber\u00e1 arbitrar en materias de interpretaci\u00f3n das Escrituras e dogm\u00e1tica relixiosa, evitando as\u00ed todo motivo de discordia. Tr\u00e1tase da teor\u00eda m\u00e1is radical do Estado absolutista, que non se deduce do dereito divino, sen\u00f3n do pacto social antes descrito.\n\"Leviat\u00e1n\".\nNa Biblia, no libro de Job (caps. 40-41) descr\u00edbese ao \"Leviat\u00e1n\" (que significa literalmente \"crocodilo\") como un monstro invencible. Hobbes utiliza o nome \"Leviat\u00e1n\" para designar ao Estado como t\u00edtulo da obra que sintetiza todo o seu pensamento. Ao mesmo tempo, non obstante, des\u00edgnao como \"Deus mortal\" porque a el, por debaixo do Deus inmortal, deb\u00e9moslle a paz e a defensa da nosa vida. Esta dobre denominaci\u00f3n resulta sumamente significativa: o Estado absolutista que Hobbes edificou \u00e9, en realidade, metade monstro e metade Deus mortal.\nHobbes establece a s\u00faa doutrina da fundaci\u00f3n dos estados e os gobernos lex\u00edtimos e a creaci\u00f3n dunha ciencia obxectiva da moralidade. Isto deu lugar \u00e1 teor\u00eda do contrato social. \"Leviat\u00e1n\" foi escrito durante a Guerra Civil Inglesa, gran parte del oc\u00fapase da demostraci\u00f3n da necesidade dunha autoridade central forte para evitar o mal da discordia e a guerra civil.\nA partir dunha comprensi\u00f3n mecanicista dos seres humanos e as paix\u00f3ns, Hobbes postula o que ser\u00eda a vida sen goberno, unha condici\u00f3n que el chama o estado de natureza, gran parte disto baseabase nas obras de Hugo Grotius. Nese estado, cada persoa ter\u00eda dereito ou licenza, a todo o mundo. Isto, argumenta Hobbes, conducir\u00eda a unha \"guerra de todos contra todos\" (bellum omnium erga contra). A descrici\u00f3n cont\u00e9n o que se chamou un dos pasaxes m\u00e1is co\u00f1ecidos da filosof\u00eda inglesa, que describe a humanidade tal \u00e9 como ser\u00eda en estado natural, se non fora pola comunidade pol\u00edtica:\nEn tal estado, a xente teme a morte, e carecen tanto das cousas necesarias para unha vida confortable, como da esperanza de ser capaz de traballar duro para obtelas. As\u00ed que coa fin de evitar que as persoas accedan a un contrato social e establecer unha sociedade civil. Segundo Hobbes, a sociedade \u00e9 unha poboaci\u00f3n baixo unha autoridade soberana, \u00e1 que todos os individuos desa sociedade ceden alg\u00fans dereitos de protecci\u00f3n. Calquera abuso de poder por parte desta autoridade non se pode resistir, porque o poder soberano do protector ven a causa das persoas que renden o seu propio poder soberano para a protecci\u00f3n e polo tanto eles son os autores de todas as decisi\u00f3ns tomadas polo soberano. \"O que se queixou da lesi\u00f3n da s\u00faa soberan\u00eda, queixouse do que el mesmo \u00e9 o autor, e polo tanto non deber\u00eda acusar a calquera home, sen\u00f3n a si mesmo, non a si mesmo das lesi\u00f3ns xa que facer dano a un mesmo \u00e9 imposible.\" Non hai doutrina de separaci\u00f3n de poderes na discusi\u00f3n de Hobbes. Segundo el, o soberano debe controlar os poderes civ\u00eds, militares, xudiciais, e os poderes eclesi\u00e1sticos. No libro estableceu as bases para a maior parte da filosof\u00eda pol\u00edtica occidental desde a perspectiva da teor\u00eda do contrato social.\nOposici\u00f3n.\nJohn Bramhall.\nHobbes volveu para completar o tratado fundamental do seu sistema filos\u00f3fico. Traballou de maneira constante en \"De Corpore\" que foi impreso por primeira vez en 1654. En 1654, un pequeno tratado, da liberdade e a necesidade, foi publicado polo bispo John Bramhall, dirixido a Hobbes. Bramhall, un arminiano forte, co\u00f1ecera e debatera con Hobbes'e despois anotou o seu punto de vista enviounos de forma privada para ser respondido por Hobbes. O cal respondeu debidamente, pero non para a s\u00faa publicaci\u00f3n. Pero un co\u00f1ecido franc\u00e9s tomou unha copia da resposta e publicouna como \"unha ep\u00edstola extravagante laudatoria.\" Bramhall contraatacou en 1655, cando se imprimiu todo o que pasou entre eles (baixo o t\u00edtulo de \"A Defence of the True Liberty of Human Actions from Antecedent or Extrinsic Necessity\"). En 1656 Hobbes estaba preparado con \"The Questions concerning Liberty, Necessity and Chance\", no que respondeu \"cunha forza asombrosa\" ao bispo. Como a primeira exposici\u00f3n clara da doutrina do determinismo psicol\u00f3xico, de Hobbes propiciou d\u00faas pezas importantes na historia da controversia do libre albedr\u00edo. O bispo volveu \u00e1 carga en 1658 con \"Castigations of Mr Hobbes's Animadversions\", e tam\u00e9n se incl\u00fae un ap\u00e9ndice titulado \"The Catching of Leviathan the Great Whale\".\nJohn Wallis.\nHobbes op\u00faxose aos acordos acad\u00e9micos existentes, e atacou o sistema das universidades orixinais en \"Leviat\u00e1n\". Despois pasou a publicar \"De Corpore\", que conti\u00f1a non s\u00f3 os puntos de vista tendenciosos sobre as matem\u00e1ticas, sen\u00f3n tam\u00e9n unha proba da inaceptable cuadratura do c\u00edrculo. Todo isto levou aos matem\u00e1ticos a unha pol\u00e9mica provocada por John Wallis para converterse nun dos seus opositores m\u00e1is persistentes. Desde 1655, a data da publicaci\u00f3n de \"De Corpore\", Hobbes e Wallis tratando de refutar constantemente as posici\u00f3ns de cada un. Despois de anos de debate, a disputa sobre a proba da cuadratura do c\u00edrculo ga\u00f1ou tal notoriedade que este conflito converteuse nun dos m\u00e1is infames na historia das matem\u00e1ticas.\nAteismo.\nHobbes foi acusado de ate\u00edsmo, ou (no caso de Bramhall ) das ensinanzas que poder\u00edan levar ao ate\u00edsmo. Esta foi unha acusaci\u00f3n importante, e o propio Hobbes escribiu, na s\u00faa resposta a Bramhall de \"A captura do Leviat\u00e1n \", que \"o ate\u00edsmo, a impiedade, e similares son palabras da maior difamaci\u00f3n posible\".\nHobbes sempre se defendeu de tales acusaci\u00f3ns. En tempos m\u00e1is recentes tam\u00e9n se falou moito dos seus puntos de vista relixiosos polos estudosos como Richard Meta e JGA Pocock, pero a\u00ednda hai un amplo desacordo sobre o significado exacto de puntos de vista infrecuentes de Hobbes sobre a relixi\u00f3n.\nComo Martinich (1995) sinalou, nos tempos de Hobbes, o termo \"ateo\" apl\u00edcase con frecuencia \u00e1 xente que cr\u00eda en Deus, pero non na providencia divina, ou para xente que cr\u00eda en Deus, pero tam\u00e9n manti\u00f1a outras crenzas que eran incompatibles con tales crenzas. El di que este \"tipo de discrepancia levou a moitos erros na determinaci\u00f3n de que era un ateo na Idade Moderna\". Neste sentido moderno temper\u00e1n estendido do ate\u00edsmo, Hobbes tivo efectivamente as posici\u00f3ns que estaban en desacordo coas ensinanzas da igrexa do seu tempo. Por exemplo, argumentou en varias ocasi\u00f3ns que non hai substancias incorp\u00f3reas, e que todas as cousas, inclu\u00edndo os pensamentos humanos, e incluso Deus, o ceo e o inferno son corp\u00f3reos, materia en movemento. Sostivo que \"a pesar de que a Escritura reco\u00f1ece esp\u00edritos, en ningunha parte din que son incorp\u00f3reos, significando con iso sen dimensi\u00f3ns e cantidade\". Tam\u00e9n, ao igual que Locke, afirmou que a verdadeira revelaci\u00f3n nunca pode estar en desacordo coa raz\u00f3n humana e a experiencia, a\u00ednda que tam\u00e9n argumenta que a xente debe aceptar a revelaci\u00f3n e as s\u00faas interpretaci\u00f3ns tam\u00e9n pola raz\u00f3n de que deben aceptar os comandos do seu soberano, coa fin de evitar a guerra."}
{"id": "29285", "revid": "23204", "url": "https://gl.wikipedia.org/wiki?curid=29285", "title": "Lingua chamorra", "text": "O chamorro \u00e9 a lingua -de base austronesia ou malaio-polinesia- falada na illa de Guam, Marianas e Carolinas.\n\u00d3 igual que o espa\u00f1ol tam\u00e9n ten no seu alfabeto a letra \u00d1.\nO chamorro ten unha gran cantidade de vocabulario procedente do castel\u00e1n (aproximadamente o 50% das ra\u00edces das palabras), pero \u00f3 contrario do que se adoita crer, non est\u00e1 considerado realmente un espa\u00f1ol crioulo: o chamorro acostuma usar os pr\u00e9stamos \u00f3 estilo micronesio (por exemplo: bumobola, \"xogar coa bola ou pelota\").\nO chamorro pode tam\u00e9n ser considerado un espa\u00f1ol-austronesio ou unha lingua mixta hispano-austronesia ou, polo menos, unha lingua que xurdiu dun proceso de contacto e de \"crioulizaci\u00f3n\" na illa de Guam.\nO chamorro moderno ten na s\u00faa gram\u00e1tica numerosos elementos de orixe espa\u00f1ola: verbos, artigos, preposici\u00f3ns, numerais, conxunci\u00f3ns...\nEse proceso, que comezou no s\u00e9culo XVII e rematou a principios do s\u00e9culo XX, significou un profundo cambio dende o chamorro antigo (proto-chamorro) ata o chamorro moderno (neo-chamorro), na s\u00faa gram\u00e1tica, fonolox\u00eda e l\u00e9xico. .\nO chamorro actual, entre os m\u00e1is novos, amosa xa unha grande influencia do ingl\u00e9s e adv\u00edrtese unha crecente tendencia a mesturar chamorro e ingl\u00e9s na conversa.\nAproximadamente hai uns 50.000 falantes de chamorro \u00f3 longo das illas Marianas, en Guam e nas illas Marianas do Norte (Saip\u00e1n, Rota, Tini\u00e1n). Ademais, o falan os emigrantes chamorros en Carolinas, Hawai, California e outras partes dos Estados Unidos\nAs linguas que m\u00e1is de preto se emparentan co chamorro at\u00f3panse en Filipinas.\nAlfabeto.\nN\u00f3tese que A e \u00c5 frecuentemente non se diferencian no chamorro escrito, escrib\u00edndose as d\u00faas como 'A'; as\u00ed como \u00e1s veces tampouco se diferencian o N e o \u00d1. Con todo, a escrita coidada en libros de texto e publicaci\u00f3ns oficiais si te\u00f1en coidado de diferenciar.\nNumerais.\nO chamorro actual utiliza todo o sistema numeral tomado do espa\u00f1ol.\nUnu, dos, tres, kuatro, sinko, sais, siette, ocho, nuebi, dies, onse, dose, trese, katotse, kinse, diesis\u00e1is, diesisiette, diesiocho, disinuebi, beinti (benti), treinta (trenta), kuarenta, sinkuenta, sisenta, sitenta, ochenta, nobenta, Sien, dos sientos, tres sientos... kinientos, sais sientos... nobesientos (nuebe sientos), Mit, dos mit, tres mit... Un miy\u00f3n, dos miy\u00f3n, tres miy\u00f3n...\nPor\u00e9n, \u00e9 frecuente na conversa espont\u00e1nea que os chamorros usen os numerais en ingl\u00e9s cando contan d\u00f3lares."}
{"id": "29286", "revid": "89787", "url": "https://gl.wikipedia.org/wiki?curid=29286", "title": "Lingua cebuana", "text": "O cebuano, tam\u00e9n co\u00f1ecido coma \"sugbuanon\", \u00e9 unha lingua pertencente \u00f3 filo austronesio, dentro da rama occidental malaio-polinesia e do grupo Visayas (\"Visayan\" ou \"Binisay\u00e2\"). Falada en Filipinas por preto de 18\u00a0000\u00a0000 persoas. O nome prov\u00e9n do nome da illa filipina de Ceb\u00fa.\nO cebuano \u00e9 a lingua nativa dos habitantes de Ceb\u00fa, de Bohol, de Negros Oriental e da xente da provincia occidental de Leyte e Mindanao norte\u00f1o. Tam\u00e9n se fala nalgunhas cidades e illas en Samar. Ata os anos 1980, o cebuano superaba \u00f3 tagalo en termos de falantes. O dialecto usado en Bohol ch\u00e1mase Bohol\u00e1n e \u00e1s veces consid\u00e9rase un idioma separado.\nN\u00fameros.\n1. us\u00e1 \n2. duh\u00e1 \n3. tul\u00fa \n4. up\u00e1t \n5. lim\u00e1 \n6. un\u00fam \n7. pit\u00fa \n8. wal\u00fa \n9. siy\u00e1m \n10. nap\u00falu \n11. nap\u00falu'g us\u00e1 \n11. onse (a mi\u00fado empr\u00e9ganse empr\u00e9stimos do espa\u00f1ol para n\u00fameros superiores a 10) \n20. kawhaan \n30. katloan \n40. kaapatan/kap'atan \n50. kalimaan/kalim'an \n60. kaunuman/kan'uman \n70. kapituan \n80. kawaloan \n90. kasiyaman \n100 us\u00e1 ka gatos \n1.000 us\u00e1 ka libo \n1\u00a0000\u00a0000 usa ka libo ka libo"}
{"id": "29287", "revid": "624", "url": "https://gl.wikipedia.org/wiki?curid=29287", "title": "Lingua am\u00e1rica", "text": ""}
{"id": "29290", "revid": "4459", "url": "https://gl.wikipedia.org/wiki?curid=29290", "title": "Bashkir", "text": ""}
{"id": "29291", "revid": "149", "url": "https://gl.wikipedia.org/wiki?curid=29291", "title": "Lingua bislama", "text": ""}
{"id": "29292", "revid": "197", "url": "https://gl.wikipedia.org/wiki?curid=29292", "title": "Lingua Chamorro", "text": ""}
{"id": "29293", "revid": "197", "url": "https://gl.wikipedia.org/wiki?curid=29293", "title": "Lingua Cebu\u00e1n", "text": ""}
{"id": "29294", "revid": "197", "url": "https://gl.wikipedia.org/wiki?curid=29294", "title": "Cebuano", "text": ""}
{"id": "29295", "revid": "55340", "url": "https://gl.wikipedia.org/wiki?curid=29295", "title": "Torniquete", "text": "O torniquete \u00e9 un instrumento e procedemento empregado para deter ou minguar o fluxo de sangue nas hemorraxias."}
{"id": "29296", "revid": "12452", "url": "https://gl.wikipedia.org/wiki?curid=29296", "title": "Colapso", "text": ""}
{"id": "29298", "revid": "89787", "url": "https://gl.wikipedia.org/wiki?curid=29298", "title": "Amarok", "text": "Amarok (ata xu\u00f1o de 2006, amaroK) \u00e9 unha aplicaci\u00f3n libre de reproduci\u00f3n de son para sistemas compatibles Unix, como Linux ou FreeBSD. A\u00ednda que utiliza compo\u00f1entes do c\u00f3digo de KDE, non forma parte oficial do proxecto. De todos xeitos, pode atoparse aloxado no seu sitio. \u00c9 parte de kdeextragear, permit\u00edndolle ter o seu propio ciclo de publicaci\u00f3n independente do resto de KDE.\nO nome de Amarok ten a s\u00faa orixe no \u00e1lbum \"Amarok\" de Mike Oldfield. Como a palabra \"amarok\" (ou \"amaroq\") significa \"lobo\" en Inuktitut, AmaroK usa lobos nos seus logos, iconas e demais imaxes. A versi\u00f3n 1.2 ti\u00f1a orixinalmente unha icona dun lobo, mais esta retirouse posteriormente debido \u00e1 s\u00faa similitude co logo da WaRP Graphics Inc. Agora o logo do Amarok modificouse o suficiente coma para non considerarse unha copia do da WaRP Graphics Inc., e reinstaurouse.\nAmarok \u00e9 m\u00e1is que un simple reprodutor de son, pois soporta de forma directa varios servizos de Internet e opci\u00f3ns especializadas para os mel\u00f3manos que te\u00f1en grandes colecci\u00f3ns de m\u00fasica. A\u00ednda as\u00ed, resulta f\u00e1cil de usar e o seu equipo traballa moito na usabilidade dos men\u00fas e as opci\u00f3ns de configuraci\u00f3n.\nHistoria.\nO proxecto iniciouno orixinalmente Mark Kretschmann, como medio para mellorar XMMS debido a diversos problemas de usabilidade, que interfer\u00eda na anexi\u00f3n de novos ficheiros \u00e1 lista de reproduci\u00f3n debido \u00e1 existencia dun gran n\u00famero de interfaces de usuario para unha mesma tarefa. O amaroK orixinal creouse base\u00e1ndose na idea dunha interface de dous paneis coma a do Midnight Commander, e a primeira versi\u00f3n so software liberada en solitario por Kretschmann, base\u00e1base na idea de permitirlle ao usuario \"arrastrar e soltar\" nunha interface na que a lista de reproduci\u00f3ns estivese \u00e1 dereita e a informaci\u00f3n \u00e1 esquerda.\nDespois da versi\u00f3n inicial do amaroK, unha gran n\u00famero de desenvolvedores un\u00edronse ao proxecto para formar o \"Three M's\" (ingl\u00e9s para \"o dos tres M\"), o primeiro dos cales era Max Howell, quen actuou como dese\u00f1ador da interface e programador para o proxecto, seguido por Muesli (Christian Muehlhaeuser), quen tam\u00e9n proporcionou un punto de vista sobre a interface de usuario e programaci\u00f3n ata finalizar as versi\u00f3ns 1.4.\nObxectivos de desenvolvemento.\nO lema de Amarok \u00e9 \"Rediscover Your Music\" (ingl\u00e9s para \"Redescubre a t\u00faa m\u00fasica\"), e o seu desenvolvemento bas\u00e9ase nesa mesma ideolox\u00eda. As caracter\u00edsticas b\u00e1sicas de Amarok coma o \"navegador de contexto\", a busca integrada na Wikipedia, e a descarga de letras axuda aos usuarios a descubrir nova m\u00fasica, e a aprender m\u00e1is sobre a m\u00fasica que xa te\u00f1en. Amarok tam\u00e9n se caracteriza pola s\u00faa integraci\u00f3n con last.fm, polo que lle d\u00e1 aos usuarios suxesti\u00f3ns sobre o que escoitar a continuaci\u00f3n e que artistas poden cadrar co seu humor, as\u00ed coma integraci\u00f3n con Magnature, o que permite escoitar de balde canci\u00f3ns completas de toda a m\u00fasica do seu cat\u00e1logo, e libre de DRM.\nCaracter\u00edsticas.\nUsos e funci\u00f3ns b\u00e1sicas.\nAmarok ofrece moitas funci\u00f3ns, non s\u00f3 relativas \u00e1 reproduci\u00f3n de m\u00fasica. Por exemplo, Amarok pode usarse para organizar a biblioteca musical en cartafois atendendo ao x\u00e9nero, o artista, o \u00e1lbum etc, pode modificar as etiquetas da maior\u00eda dos formatos musicais, asociar portadas, anexar letras, e puntuar automaticamente a m\u00fasica mentres esta se est\u00e1 a reproducir.\nA\u00ednda que a continuaci\u00f3n se amosar\u00e1 unha lista m\u00e1is completa e t\u00e9cnica, aqu\u00ed temos os usos e funci\u00f3ns primarias do Amarok:\nCaracter\u00edsticas m\u00e1is t\u00e9cnicas.\nAmarok conta con d\u00faas fiestras principais, o navegador da lista de reproduci\u00f3n e mailo reprodutor (sendo este \u00faltimo opcional). A aparencia de Amarok pode configurarse, e o estilo do explorador pode ser determinado mediante CSS. Cor e texto da pantalla OSD, encargada de informar da reproduci\u00f3n de novas canci\u00f3ns, son completamente editables, e a funci\u00f3n \"moodbar\" ofrece unha previsualizaci\u00f3n gr\u00e1fica das canci\u00f3ns. Tam\u00e9n conta cunha icona na \u00e1rea de notificaci\u00f3ns do sistema, e ten soporta para o sistema de visualizaci\u00f3n de son libvisual.\nAmarok \u00e9 co\u00f1ecido entre outras cousas pola s\u00faa colecci\u00f3n de m\u00fasica, e a s\u00faa sinxela forma de organizar esta en funci\u00f3n dos datos das canci\u00f3ns (artista, \u00e1lbum, ano do \u00e1lbum, n\u00famero da pista etc.), con premer un par de veces no rato. A colecci\u00f3n pode indexarse nunha base de datos interna, SQLite, ou externa, coma MySQL ou PostgreSQL. Os ficheiros de son poden cualificarse ben de forma din\u00e1mica (Amarok cualif\u00edcaos automaticamente do 0 ao 100 en funci\u00f3n de cantas veces se reproduzan) ou ben de forma persoal (o usuario as\u00edgnalle a cada peza unha cualificaci\u00f3n de 1 a 5 estrelas), e ambos sistemas poden utilizarse simultaneamente.\nAdemais, Amarok almacena desde a s\u00faa versi\u00f3n 1.4.3 \"checksum\" dos ficheiros de tal xeito que a\u00ednda que se movan polos cartafois do sistema, non se perdan os seus datos e estat\u00edsticas. As\u00ed mesmo, destacan os filtros da aplicaci\u00f3n, que mediante estat\u00edsticas ofrece listas das canci\u00f3ns novas, as mellor puntuadas, as m\u00e1is reproducidas etc. Utiliza ademais TagLib para asociar etiquetas \u00e1s canci\u00f3ns, e o seu soporte para MusicBrainz perm\u00edtelle encher automaticamente as etiquetas IDE3 con informaci\u00f3n dos temas (compositor, \u00e1lbum, int\u00e9rprete etc.). Tam\u00e9n conta cun administrador de car\u00e1tulas, que permite a descarga autom\u00e1tica das mesmas desde Amazon.com.\nEntre as s\u00faas opci\u00f3ns de reproduci\u00f3n, atopamos un ecualizador gr\u00e1fico de 10 bandas, \"reproduci\u00f3n gapless\", que mestura o final dunha canci\u00f3n co principio da seguinte, durante o tempo seleccionado polo usuario, de xeito que non haxa silencio entre elas (s\u00f3 funciona cos motores GStreamer, Xine e aRts), e tam\u00e9n \"crossfading\", que consiste en aumentar progresivamente o volume das canci\u00f3ns ao seu comezo, e reducilo ao final. A \"reproduci\u00f3n gapless\" e o \"crossfading\" poden utilizarse simultaneamente.\nAmarok soporta un gran n\u00famero de motores de son. O motor de son dita que tipo de medios se poder\u00e1n reproducir co programa. As\u00ed, Amarok ten soporte para Helix, Media Application Server (MAS), Network-Integrated Multimedia Middleware (NMM), Xine, GStreamer, aRts (xa non mantido, e non recomendado) etc. V\u00eda DCOP, Amarok pode ser controlado de forma remota, e a s\u00faa potente interface de script perm\u00edtelle ser estendido a trav\u00e9s de calquera linguaxe que soporte DCOP, coma Perl, Python e Ruby. Conta ademais con soporte para Digital Audio Access Protocol e ZeroConf.\nCaracter\u00edzase ademais pola s\u00faa integraci\u00f3n con outras aplicaci\u00f3ns KDE tales coma o gravador de CDs K3b ou os distintos navegadores (Firefox, Konqueror etc.). Soporta ademais o acceso a CDs de son baseados en KIO, o que permite extraer as pistas de son en formato MP3 e Ogg Vorbis simplemente co navegador do propio Amarok.\nIncl\u00fae un asistente inicial para unha sinxela configuraci\u00f3n."}
{"id": "29299", "revid": "1131", "url": "https://gl.wikipedia.org/wiki?curid=29299", "title": "Mancomunidade", "text": "Unha mancomunidade \u00e9 unha uni\u00f3n de persoas, esforzos, intereses, instituci\u00f3ns ou cousas para acadar un determinado fin com\u00fan, ou atender servizos e problemas com\u00fans. A\u00ednda que a acepci\u00f3n m\u00e1is empregada \u00e9 para referirse a uni\u00f3ns de concellos ou veci\u00f1os (\"montes en mancom\u00fan\" ou auga), tam\u00e9n pode empregarse en expresi\u00f3ns como \"traballar en mancom\u00fan\" co significado de traballar para conseguir unha propiedade colectiva. Os patrucios dunha parroquia constit\u00faen a veci\u00f1a, que administra os bens en mancom\u00fan, segundo costume ou consonte o acordado pola maior\u00eda. Quedan exclu\u00eddos deste r\u00e9xime os montes veci\u00f1ais e mancom\u00fan, que se rexen pola s\u00faa propia lexislaci\u00f3n.\nMontes comunais.\nOs montes veci\u00f1ais en man com\u00fan, montes dos veci\u00f1os ou montes comunais son os que pertencen a agrupaci\u00f3ns veci\u00f1ais na s\u00faa calidade de grupos sociais e non como entidades administrativas e que se ve\u00f1en aproveitando consuetudinariamente en r\u00e9xime de comunidade sen asignaci\u00f3n de cotas polos membros daquelas na s\u00faa condici\u00f3n de veci\u00f1os con casa aberta e con fume. R\u00e9xense por unha lexislaci\u00f3n espec\u00edfica. Son un xeito de copropiedade xerm\u00e1nica, cunha regulaci\u00f3n espec\u00edfica, que prev\u00e9 que os montes veci\u00f1ais son bens indivis\u00edbeis, inalien\u00e1beis, imprescrit\u00edbeis e inembarg\u00e1beis, dada a s\u00faa especial natureza colectiva. A titularidade corresponde ao conxunto de veci\u00f1os con residencia habitual na demarcaci\u00f3n, polo que a comunidade titular do monte \u00e9 vari\u00e1bel, segundo cheguen a morar novos veci\u00f1os ou as casas existentes pechen ou fiquen abandonadas. Non \u00e9, polo tanto, propiedade dun particular, xa que se pede ou ga\u00f1a segundo se sexa veci\u00f1o ou non. Ademais a titularidade \u00e9 colectiva, copropiedade dos residentes do lugar.\nOs montes veci\u00f1ais en man com\u00fan son unha instituci\u00f3n tipicamente galega (tam\u00e9n no oeste de Asturias, oeste de Le\u00f3n e Zamora, e Portugal coa denominaci\u00f3n de \"baldios\", antigos territorios do Reino de Galiza). O monte \u00e9 dos veci\u00f1os e de ningu\u00e9n m\u00e1is. Os montes veci\u00f1ais, en comunidade romana ou xerm\u00e1nica (sueva), pert\u00e9ncelles aos veci\u00f1os e non a ning\u00fan ente p\u00fablico territorial dos aparecidos na Galiza do s\u00e9culo XIX, cando os devanditos montes levaban xa varios s\u00e9culos de funcionamento. \u00c9 preciso reco\u00f1ecer a contribuci\u00f3n do monte veci\u00f1al nas s\u00faas m\u00faltiples vertentes: social, econ\u00f3mica e ambiental.\nPero, malia a pertenza veci\u00f1al destes montes, a s\u00faa extensi\u00f3n territorial, as s\u00faas posibilidades econ\u00f3micas, as\u00ed como o seu valor medioambiental conv\u00e9rtenos en elementos transcendentais na econom\u00eda galega. A causa disto, a administraci\u00f3n p\u00fablica regula o seu uso e tanto a Audiencia Provincial da Coru\u00f1a como o Tribunal Superior de Xustiza de Galicia xogan un papel fundamental. Noutrora foron fundamentais para a subsistencia dos veci\u00f1os, onde alindaban o gado, apa\u00f1aban esquilmo ou estrume, le\u00f1a para facer lume, sementaban trigo ou centeo, apa\u00f1aban pi\u00f1as, etc. Non exist\u00eda unha verdadeira organizaci\u00f3n, sen\u00f3n que todos ti\u00f1an dereito, segundo convi\u00f1a, de traballar ou apa\u00f1ar os bens do monte. Hoxe existen novos aproveitamentos, ademais dos forestais, como parques e\u00f3licos, ou incluso establec\u00e9ronse naves industriais.\nGaliza conta con 2.900 comunidades de montes que xestionan m\u00e1is de 700.000 hect\u00e1reas de monte veci\u00f1al, en 248 dos 316 concellos do pa\u00eds. A cuarta parte do territorio galego corresponde a monte veci\u00f1al en man com\u00fan (unhas 700.000 hect\u00e1reas xestionadas por 2800 Comunidades de Montes). Ademais este r\u00e9xime sup\u00f3n o 34% da superficie forestal, o resto \u00e9 de propiedade privada individual.\nAs Mancomunidades de Montes legal\u00edzanse ao abeiro do artigo 15.3 da Lei 13/89 de Montes Veci\u00f1ais en Man Com\u00fan actualmente vixente e o artigo 47 do seu Regulamento (Decreto 260/1992). O proceso para a formaci\u00f3n consta de tres fases:\nUnha vez aprobados os Estatutos, hai que dirixir unha instancia, asinada polo presidente da Xunta Xestora da Mancomunidade de Montes, dirixida ao Rexistro Provincial de Montes Veci\u00f1ais en Man Com\u00fan (Xurado Provincial de Montes Veci\u00f1ais en Man Com\u00fan) para se inscribir no mesmo. Esta instancia ten que ir acompa\u00f1ada da documentaci\u00f3n que segue:"}
{"id": "29301", "revid": "98629", "url": "https://gl.wikipedia.org/wiki?curid=29301", "title": "Dave Navarro", "text": "David Michael Navarro, nado en Santa Monica (California) o 7 de xullo de 1967, \u00e9 un guitarrista estadounidense que tocou en bandas famosas de rock como Jane's Addiction e Red Hot Chili Peppers. Na actualidade Navarro \u00e9 membro de The Panic Channel xunto cos compa\u00f1eiros en Jane's Addiction Stephen Perkins e Chris Chaney. O cantante Steve Issacs tam\u00e9n forma parte desta banda. Acaban de remata-la gravaci\u00f3n do seu \u00e1lbum de debut e os fans est\u00e1n agardando pola s\u00faa sa\u00edda \u00f3 mercado.\nNavarro tam\u00e9n \u00e9 membro de Camp Freddy, un grupo que fai versi\u00f3ns rock s\u00f3 para divertirse.\nTraxectoria.\nNavarro \u00e9 fillo de James Raul \"Mike\" Navarro e Constance Colleen Hopkins. O av\u00f3 paterno de Navarro era un inmigrante irregular mexicano que quedou orfo despois da Guerra Civil Mexicana. A s\u00faa nai Constance traballaba coma modelo e aparec\u00eda no programa da televisi\u00f3n \"Let's Make A Deal\" ('Fagamos un trato'). Navarro foi a \u00fanica persoa na parte da familia do seu pai que non falaba castel\u00e1n, xa que Jame e Constance divorci\u00e1ronse cando el ti\u00f1a sete anos e pasou a maior\u00eda do tempo coa s\u00faa nai anglosaxoa; ela foi asasinada polo seu mozo oito anos despois, o cal foi arrestado varios anos m\u00e1is tarde grazas \u00e1 colaboraci\u00f3n dun espectador cando Navarro apareceu no programa de televisi\u00f3n \"America's Most Wanted\" ('Os m\u00e1is buscados de Am\u00e9rica').\nNavarro ten dous medioirm\u00e1ns por parte de pai (un irm\u00e1n e unha irm\u00e1, respectivamente 27 e 31 anos m\u00e1is novos ca el). Navarro casou tres veces e divorciouse d\u00faas. Casou coa s\u00faa primeira muller, Tanja, nunha cerimonia pag\u00e1 en 1990 e coa s\u00faa segunda muller, Rhian, nunha cerimonia civil en 1994. Navarro casou coa s\u00faa actual muller, a modelo e actriz Carmen Electra o 22 de novembro de 2003.\nNavarro empezou a toca-la guitarra ao redor dos 12 anos escoitando a Jimi Hendrix e formou o seu primeiro grupo \"South Dakota Railroad\" na secundaria (onde tam\u00e9n co\u00f1eceu o que ser\u00eda compa\u00f1eiro de grupo Eric Avery). Durante o bacharelato formou o grupo Dizaztre con Stephen Perkins na bater\u00eda e Rico Quevedo no baixo e na voz. Navarro entrou en Jane's Addiction en 1986 onde el tocaba a guitarra, Perry Farrell cantaba, Avery tocaba o baixo e Perkins a bater\u00eda. O grupo f\u00edxose famoso e chegou a ser unha lenda na escena do rock alternativo. Con todo, desavinzas persoais lev\u00e1ronos a desfacelo en 1991. O festival de Lollapalooza foi creado por Perry Farrel como unha xira de despedida de Jane's Addiction.\nFoi ent\u00f3n cando Navarro formou Deconstruction con Avery \u00e1 voz e \u00f3 baixo e Michael Murphy na bater\u00eda e o grupo sacou un disco hom\u00f3nimo antes de desfacerse. Logo Navarro uniuse a Red Hot Chili Peppers en 1993 despois de que John Frusciante deixara o grupo.\nNavarro s\u00f3 gravou un disco con Red Hot Chili Peppers, \"One Hot Minute\". Mentres que moitos cr\u00edticos dixeron que este disco era unha pobre continuaci\u00f3n do aclamado \"Blood Sugar Sex Magik\", a maior\u00eda dos fans m\u00e1is entusiastas disfrut\u00e1rono amplamente.\nDurante o seu paso polos Peppers, Dave participou con Flea no disco \"Jagged Little Pill\" de Alanis Morrisette en 1996.\nChegado a este punto decidiu centrarse no seu proxecto en solitario, \"Spread\", xa que non estaba interesado en gravar e xirar cos Peppers e ademais a qu\u00edmica dentro do grupo xa non funcionaba como antes, polo que deixou o grupo en 1998. Seguiu traballando no disco \"Spread\" coa axuda de Chad Smith dos Chili Peppers. Jane's Addiction volveron reunirse para un par de concertos en 1997, 1999 e 2001 con Flea e Martyn LeNoble \u00f3 baixo en troques de Avery. Navarro tam\u00e9n tocou o baixo e a guitarra en 1999 co grupo da s\u00faa moza daquela Monet Mazur, Nancy Raygun.\nEn 1998, Marilyn Manson pediulle a Navarro que fixera un solo de guitarra na canci\u00f3n \"I Don't Like The Drugs (But The Drugs Like Me)\" que apareceu no disco Mechanical Animals e, co consentimento de Navarro, quedou coa autor\u00eda do solo nos cr\u00e9ditos do disco.\nEn 2002, Jane's Addiction reun\u00edronse de novo e gravaron un disco de estudio, desta volta con Chris Chaney \u00f3 baixo. Despois do lanzamento de \"Strays\" en 2003 Jane's Addiction volveron separarse a mediados do 2004 e dende ent\u00f3n Navarro formou un novo grupo chamado \"The Panic Channel\" con Perkins e Chaney e o cantante Steve Isaacs. Agora mesmo (2006) est\u00e1n gravando o seu \u00e1lbum de debut.\nAdemais do seu traballo musical Navarro apareceu en d\u00faas pel\u00edculas: \"Floundering\" (1994) e \"Uptown Girls\" (2003). Navarro tam\u00e9n escribiu unha columna de cr\u00edticas titulada \"Movies &amp; Crap\" ('Pel\u00edculas e merda') para a revista \"Bikini\" co seu curm\u00e1n Johnny (inda que na columna se refer\u00edan o un \u00f3 outro coma irm\u00e1ns). Ten escrito para as revistas \"Details, \"Nylon\", \"Ray Gun\" e \"Us Weekly\" e \u00e9 co-autor do libro de fotograf\u00edas \"Don't Try This at Home\". Tam\u00e9n ten aparecido en varias ocasi\u00f3ns na serie de televisi\u00f3n \"Celebrity Poker Showdown\" xogando \u00f3 poker Texas Hold 'Em sen l\u00edmite en apoio \u00e1 Elizabeth Glaser Pediatric AIDS Foundation ('Fundaci\u00f3n Elizabeth Glaser para nenos con SIDA').\nNavarro apareceu en \"Punk'd\" coa s\u00faa terceira muller Carmen Electra despois de que \u00e1mbolos dous foran enganados por Ashton Kutcher, condutor do programa, durante unha persecuci\u00f3n. Apareceu con Electra nunha serie de \"realities\" na MTV retratando o cami\u00f1o cara \u00e1 s\u00faa voda.\nEn 2005, Navarro co-presentou o reality televisivo \"\" xunto con Brooke Burke. Durante a competici\u00f3n para buscar un novo vocalista para INXS, o \u00e9xito do programa fixo que o nome de Navarro fora mellor co\u00f1ecido entre os fans da m\u00fasica m\u00e1is comercial."}
{"id": "29303", "revid": "47401", "url": "https://gl.wikipedia.org/wiki?curid=29303", "title": "Punk'd", "text": "Punk'd \u00e9 un programa da MTV que se emite dende 2003. O programa consiste en facer c\u00e1maras ocultas a famosos e co\u00f1ecidos dos Estados Unidos na s\u00faa vida diaria e enfrontalos a situaci\u00f3ns rid\u00edculas. Durante t\u00f3dalas s\u00faas emisi\u00f3ns presentouno Ashton Kutcher.\nA caracter\u00edstica que relaciona t\u00f3dalas falcatruadas \u00e9 que sempre rematan coa frase \"punk'd\".\nNo ano 2003 a MTV anunciou que Kutcher decidira deixar de conduci-lo programa. A partir de a\u00ed varios comentaristas comezaron a especular sobre quen deber\u00eda conducilo. En varios lugares lev\u00e1ronse a cabo \"castings\" con alg\u00fans artistas. Pero o 25 de abril de 2004, no comezo da terceira tempada, revelouse a verdade: o p\u00fablico fora \"Punk'd\" polos produtores do programa.\nPol\u00e9micas.\nComo o programa fai burla dos famosos, varios deles evitaron que a s\u00faa gravaci\u00f3n sa\u00edse en antena, fac\u00e9ndose valer de medios xudiciais ou a trav\u00e9s de contactos."}
{"id": "29304", "revid": "23204", "url": "https://gl.wikipedia.org/wiki?curid=29304", "title": "C\u00f3dice Calixtino", "text": "O c\u00f3dice miniado co\u00f1ecido en lat\u00edn como Liber Sancti Jacobi ou Codex Calixtinus e en galego como Libro de Santiago ou m\u00e1is comunmente como C\u00f3dice Calixtino \u00e9 un conxunto de textos reunidos en Santiago de Compostela nos anos finais do arcebispado de Diego Xelm\u00edrez e que se presentaba como da autor\u00eda do papa Calisto II. \u00c9 o libro referencial do mundo xacobeo e o m\u00e1is antigo centrado exclusivamente nesta tem\u00e1tica.\nO exemplar m\u00e1is antigo, datado entre 1150 e 1160, cons\u00e9rvase na catedral de Santiago de Compostela e \u00e9 copia dun exemplar modelo. A copia que realizou o monxe Arnaldo de Monte en 1173 co\u00f1\u00e9cese como manuscrito de Ripoll e cons\u00e9rvase no presente en Barcelona.\nParte do manuscrito traduciuse ao galego no primeiro terzo do s\u00e9culo XV, co\u00f1ecido como \"Miragres de Santiago\", recolle partes da Historia Karoli e da Gu\u00eda do Peregrino. En 2010 publicouse a primeira traduci\u00f3n \u00edntegra \u00f3 galego, da man de Xos\u00e9 L\u00f3pez D\u00edaz, editada por Xos\u00e9 Fern\u00e1ndez Puga, director d\"'A Nosa Terra\" e ilustrada por Francisco Leiro, se ben xa se realizaran outras traduci\u00f3ns parciais do libro anteriormente, como a editada pola editorial Xerais co gallo do Xacobeo do ano 1993 e que consist\u00eda nunha traduci\u00f3n ao galego do Libro V e se ocupaba da parte referida \u00e1 peregrinaci\u00f3n e da cal se lanzaron d\u00faas edici\u00f3ns, mais foi descatalogada no 2008 pola editorial.\nO \"C\u00f3dice Calixtino\" imprimiuse por vez primeira en 1882, nunha edici\u00f3n feita por Fidel Pita. Ap\u00f3s o alzamento militar de 1936, as l\u00e1minas das s\u00faas miniaturas foron salvadas da destruci\u00f3n polo eclesi\u00e1stico Xes\u00fas Carro quen, empregando a s\u00faa sotana como salvoconduto, conseguiu trasladadas desde a imprenta do Seminario de Estudos Galegos a un lugar seguro. O c\u00f3dice foi restaurado en 1966 e volv\u00e9uselle engadir o Libro IV que estaba f\u00f3ra do manuscrito dende 1609.\nO exemplar m\u00e1is vello foi roubado da catedral de Santiago de Compostela en xullo de 2011. O martes, d\u00eda 5 de xullo foi cando os responsables do libro se decataron da s\u00faa falta. Foi recuperado un ano despois en bo estado de conservaci\u00f3n.\nAutor\u00eda.\nO Codex Calixtinus recibe o seu nome da presunta autor\u00eda do papa Calisto II, finado en 1124, e que foi o maior benfeitor pontificio do santuario compostel\u00e1n. Con todo desco\u00f1\u00e9cese ata que punto estivo implicado na creaci\u00f3n destes cultos, a\u00ednda que se considera moi improbable que compilara todos os textos e compuxera a s\u00faa m\u00fasica. mais no presente p\u00e9nsase que foi realizado polo franc\u00e9s Aimerico Picaud, se ben co\u00f1\u00e9cese que na s\u00faa elaboraci\u00f3n intervi\u00f1eron polo menos catro copistas (dous deles moi similares), o seu principal autor \u00e9 co\u00f1ecido como Scriptor I.\nA crenza de que foi o propio papa Calisto II o autor do C\u00f3dice v\u00e9n da chamada \"Carta do papa Calisto II\", que constit\u00fae o comezo do c\u00f3dice e que ocupa os seus dous primeiros folios, mais p\u00e9nsase que esta carta foi inclu\u00edda polos copistas ao principio do manuscrito para dar m\u00e1is importancia ao seu traballo, quedando a intervenci\u00f3n directa do papa (finado en 1124) practicamente descartada.\nO autor da obra quixo po\u00f1ela baixo un triplo padro\u00e1dego, procurando que os tres patr\u00f3ns quedasen dalg\u00fan xeito vinculados ao manuscrito, que \u00e9 unha copia moi coidada, que se fixo para ser depositado na catedral de Santiago de Compostela. Os tres padr\u00f3ns que se mencionan son: o papa Calisto II, que sinala varias pezas como da s\u00faa autor\u00eda; o arcebispo compostel\u00e1n Diego Xelm\u00edrez, probable promotor desta e moitas outras obras compostel\u00e1s; e o patriarca Guillerme de Xerusal\u00e9n. Eng\u00e1dese finalmente o reco\u00f1ecemento de Cluny, o gran mosteiro borgo\u00f1\u00f3n, que se presenta como un dos grandes centros de difusi\u00f3n do manuscrito de Santiago, ao que se rende homenaxe polo que lle deben as peregrinaci\u00f3ns a Santiago, e consecuentemente o esplendor da propia catedral de Compostela e o culto que nela se celebra.\nCaracter\u00edsticas.\nO c\u00f3dice consiste nun conxunto de textos anteriores de car\u00e1cter lit\u00farxico, hist\u00f3rico e haxiogr\u00e1fico que pretend\u00eda servir como promoci\u00f3n da s\u00e9 apost\u00f3lica de Santiago de Compostela, ideado polo arcebispo Xelm\u00edrez ou polo seu c\u00edrculo pr\u00f3ximo. Redactado entre 1130 e 1160, o \"C\u00f3dice Calixtino\" est\u00e1 escrito en fina vitela, copiado con gran coidado e adornado con fermosas iniciais e miniaturas. Est\u00e1 dividido en cinco libros e componse de 225 folios a dobre cara, caracter\u00edzase pola correcci\u00f3n do lat\u00edn empregado e cun alto valor literario. Ten unhas dimensi\u00f3ns de 295 x 214 mil\u00edmetros. Cada folio cont\u00e9n, en xeral, unha \u00fanica columna de 34 li\u00f1as. O libro cont\u00e9n unha compilaci\u00f3n de oficios, serm\u00f3ns ou cantos, en honor ao Ap\u00f3stolo Santiago, patr\u00f3n daquela catedral, conta ademais cun importante cat\u00e1logo de obras musicais de monodia e polifon\u00eda a d\u00faas e tres voces (sendo \"Congaudeant Catholici\" a \u00fanica obra a tres voces do c\u00f3dice, e a primeira composici\u00f3n a tres voces da historia da m\u00fasica).\nHistoria.\nO \"C\u00f3dice Calixtino\" \u00e9 a m\u00e1is antiga e a m\u00e1is completa das copias feitas dun exemplar modelo e est\u00e1 datado de entre 1150 e 1160. O libro escribiuse por iniciativa do arcebispo Xelm\u00edrez ou do seu c\u00edrculo pr\u00f3ximo para promover a peregrinaci\u00f3n a Compostela, onde presumibelmente repousaban os restos do Ap\u00f3stolo Santiago.\nAlg\u00fans investigadores consideraron que era a versi\u00f3n orixinal do \"Liber Sancti Iacobi\", a partir da cal se copiaron posteriormente, de forma m\u00e1is ou menos parcial, o resto dos manuscritos. Con todo, hoxe en d\u00eda p\u00e9nsase que existiu un manuscrito, hoxe perdido, anterior ao \"Calixtino\" ou polo menos, exist\u00edan manuscritos dos libros que o compo\u00f1en, xa que a an\u00e1lise do c\u00f3dice mostra que foi copiado sabendo de antem\u00e1n a extensi\u00f3n exacta de cada unha das s\u00faas partes. Crese que o \"Calixtino\" foi copiado en Santiago de Compostela, entre 1160 e 1170, poucos anos despois de rematada a compilaci\u00f3n do \"Liber\".\nO Dr. L\u00f3pez Calo sost\u00e9n que os materiais que constit\u00faen o \"Calixtino\" son anteriores \u00e1 escritura do c\u00f3dice, a\u00ednda que inmediatamente anteriores: L\u00f3pez Calo engade tam\u00e9n: \nA compilaci\u00f3n levouse a cabo antes de 1147, no intre no que Guillerme renunciou ao seu patriarcado de Xerusal\u00e9n, que o Calixtino considera a\u00ednda vixente. O Jacobus (nome que se lle deu aos dous primeiros libros -liturxia e milagres-, que nun principio constitu\u00edan unha peza independente) debeu rematarse antes do 1140, momento no que desapareceu da historia o arcebispo Xelmirez. Logo destes anos procedeuse a elaborar o resto do Calixtino, peg\u00e1ndolle novas pezas ao Jacobus e recompo\u00f1endo e retocando algunhas das anteriores. Foi rematado en t\u00f3dalas s\u00faas partes arredor do 1160. \u00c9 moi probable que t\u00f3dolos poemas relixiosos foran feitos arredor do 1130 e o 1140, ou moi preto deses anos.\nO manuscrito orixinal constaba de 27 cadernos: o primeiro era un quini\u00f3n, e o resto eran cuaterniones. Xa en \u00e9poca antiga se produciron trocos nalg\u00fans cadernos que alteraron a estrutura do c\u00f3dice. Posteriormente, contra o s\u00e9culo XV, perdeuse o folio 220, que orixinariamente ir\u00eda en branco e pertencer\u00eda ao \u00faltimo caderno. Tam\u00e9n debeu perderse un folio, tam\u00e9n en branco, que preceder\u00eda ao actual folio 1. De ser isto certo, o manuscrito levaba, como era habitual, o primeiro e o \u00faltimo folio en branco servindo como gardas.\nM\u00e1is tarde, quizais durante a encadernaci\u00f3n realizada a finais do s\u00e9culo XII, engadiuse \u00e1 estrutura primitiva do c\u00f3dice un segundo ap\u00e9ndice: o \"Ap\u00e9ndice II\", no que atopamos unha Bula de Inocencio II (cuxa autoridade \u00e9 discutida), que poder\u00eda datarse como moito de 1143. Ademais, o mesmo ap\u00e9ndice cont\u00e9n o milagre de V\u00e9z\u00e9lay, datado en 1139. O que tanto a bula como este milagre (que se atopa f\u00f3ra do \"Libro dos Milagres\") figuren nun complemento posterior, significar\u00eda que cara a 1140 a compilaci\u00f3n estar\u00eda xa pechada.\nO libro IV foi separado do manuscrito en 1609, o que levou consigo o maltrato dos cadernos 20, 21 e 24. Ambos os volumes foron encadernados por separado por Alonso Rodr\u00edguez Le\u00f3n. Finalmente, o libro IV foi agregado de novo durante a restauraci\u00f3n de 1966, o que esixiu varios arranxos do manuscrito. Na mesma restauraci\u00f3n recort\u00e1ronse as follas que eran m\u00e1is grandes e sobresa\u00edan do resto.\nAs anotaci\u00f3ns marxinais que os can\u00f3nicos de Compostela deixaron no manuscrito, demostran que o c\u00f3dice foi empregado e lido ininterrompidamente, polo menos, ata mediados do s\u00e9culo XVI. Por\u00e9n, parece que a principios do s\u00e9culo XVII, o manuscrito deixou de interesar, caendo no esquecemento durante moitos anos.\nNa segunda metade do s\u00e9culo XIX, o manuscrito foi redescuberto polo can\u00f3nico arquiveiro da catedral compostel\u00e1, Antonio L\u00f3pez Ferreiro. Por\u00e9n, foi dado a co\u00f1ecer publicamente polo xesu\u00edta Fidel Fita e Aureliano Fern\u00e1ndez Guerra. En 1879, traslad\u00e1ronse a Santiago nunha viaxe de estudo e peregrinaci\u00f3n. Ao ano seguinte, en 1880, publicaron un libro acerca da s\u00faa viaxe a Santiago (\"Lembranzas dunha viaxe a Santiago de Galicia\"), dedic\u00e1ndolle os cap\u00edtulos X e posteriores \u00e1 descrici\u00f3n e estudo do \"C\u00f3dice Calixtino\". O libro inclu\u00eda unha fotograf\u00eda do himno \"Dum Paterfamilias\" e unha transcrici\u00f3n do seu texto, as\u00ed como varios versos do himno \"Ad honorem Regis summi\".\nFurto e recuperaci\u00f3n.\nO 5 de xullo de 2011, catro membros do persoal do arquivo da catedral de Santiago de Compostela botaron en falla a obra e denunciaron a s\u00faa desaparici\u00f3n \u00e1s autoridades, que comezaron a s\u00faa busca esa mesma noite e ao d\u00eda seguinte, formalizando a denuncia o de\u00e1n Jos\u00e9 Mar\u00eda D\u00edaz \u00e1 tarde do d\u00eda seguinte da s\u00faa desaparici\u00f3n. O c\u00f3dice foi subtra\u00eddo da c\u00e1mara blindada onde se atopaba xunto coas obras de m\u00e1is valor do arquivo como os \"Tombos da catedral\" ou o \"Breviario de Miranda\" do s\u00e9culo XV. As investigaci\u00f3ns revelaron que o furto se producira na semana anterior, despois do xoves ou o venres, cando foi visto por \u00faltima vez. A hip\u00f3tese que cobra m\u00e1is forza \u00e9 a de que o furto foi realizado por unha banda organizada que actuou por encargo dun coleccionista multimillonario, se ben as autoridades policiais manexan outras moitas, tam\u00e9n hai sospeitas de que os ladr\u00f3ns puideran ter permanecido agochados na catedral tralo peche da mesma, sabendo que as medidas de vixilancia se relaxaban moito logo do seu peche o certo \u00e9 que todo indica a que os ladr\u00f3ns actuaron sen dificultade, ao non haber ning\u00fan dano nas dependencias nas que se encontraba e co\u00f1ec\u00edan o valor da obra, xa que non se levaron ning\u00fan outro documento importante dos que se encontraban xunto ao c\u00f3dice.\nA pesar de que o sistema de seguridade que mantivera a bo resgardo o libro durante 800 anos era moi rigoroso, a chave da caixa forte non estaba tan ben custodiada, sendo atopadas as chaves na pechadura da caixa forte que custodiaba o c\u00f3dice, considerado a maior xoia do templo compostel\u00e1n, de feito, o secretario xeral do Sindicato Unificado de Polic\u00eda declarou que o furto pod\u00eda ocorrer \"en calquera momento\" e que o plan director da catedral alertara da falta de seguridade e sinalara os puntos m\u00e1is vulnerables da catedral, que se melloraran coa dotaci\u00f3n de c\u00e1maras de vixilancia, ao pesar diso a sala na que se encontraba o C\u00f3dice carec\u00eda de c\u00e1maras de seguridade Segundo declarou o de\u00e1n e arquiveiro maior da catedral, Jos\u00e9 Mar\u00eda D\u00edaz, hab\u00eda controis en t\u00f3dolos \u00e1ngulos do claustro, polo que calquera que entrara deber\u00eda ter sido fotografado. Con estas circunstancias, as imaxes das c\u00e1maras pasaron a ser visualizadas polos axentes da Polic\u00eda Cient\u00edfica da Coru\u00f1a e Santiago de Compostela e tres axentes da Brigada Central de Patrimonio Hist\u00f3rico de Madrid.\nO furto do \"C\u00f3dice Calixtino\" salpicou tam\u00e9n \u00e1 pol\u00edtica galega ao criticar a oposici\u00f3n (formada polo PSdeG e BNG) \u00e1 Xunta de Galicia por non protexer o patrimonio galego e esixirlle que asumira as s\u00faas responsabilidades no suceso ademais de pedir a comparecencia do Conselleiro de Cultura Roberto Varela. Pola s\u00faa banda, o PPdeG eludiu calquera responsabilidade ao manter que esta responsabilidade era da Igrexa.\nO 3 de xullo de 2012 foi detido un electricista que traballara durante vinte e cinco anos na catedral, chamado Manuel Fern\u00e1ndez Casti\u00f1eiras. A polic\u00eda xa levaba tempo sospeitando del pola s\u00faa mala relaci\u00f3n co de\u00e1n, Jos\u00e9 Mar\u00eda D\u00edaz, a quen lle reclamaba 40.000 euros por despedimento improcedente. Na ma\u00f1\u00e1 do 4 de xullo de 2012, a polic\u00eda recuperou o C\u00f3dice, en perfecto estado de conservaci\u00f3n, agochado nun garaxe do Milladoiro (Ames). Xunto \u00f3 C\u00f3dice recuper\u00e1ronse outros libros antigos, entre eles un valioso Libro de Horas, e obxectos de prata procedentes da catedral. Ademais, en rexistros a diferentes propiedades do sospeitoso tam\u00e9n se atoparon un total 1\u00a0200\u00a0000 euros. Ese mesmo d\u00eda foron detidas tres persoas m\u00e1is como supostos c\u00f3mplices do roubo, pero unha delas ser\u00eda finalmente posta en liberdade. A \u00faltima hora do d\u00eda 5 de xullo, o principal sospeitoso confesou ser o autor da subtracci\u00f3n do \"C\u00f3dice Calixtino\" ante a polic\u00eda: \"Si, fun eu quen roubou o libro. Leveino o 4 de xullo do ano pasado, sobre as 12 da ma\u00f1\u00e1\". \u00d3 d\u00eda seguinte, o xu\u00edz Jos\u00e9 Antonio V\u00e1zquez Ta\u00edn decretou o ingreso en prisi\u00f3n sen fianza dos tres detidos: o electricista, a s\u00faa muller e m\u00e1is o fillo.\nEstrutura.\nCarta do papa Calisto II.\nConstit\u00fae o comezo do C\u00f3dice e ocupa os dous primeiros folios. O autor afirma ser o papa Calisto II (de onde vir\u00eda o nome do C\u00f3dice) e relata como recolleu varios testemu\u00f1os de milagres realizados polo ap\u00f3stolo Santiago \"percorrendo as crueis terras e provincias durante 14 anos\", as\u00ed como explicar como o manuscrito sobreviviu a t\u00f3dolos perigos posibles, dende lumes a inundaci\u00f3ns. Esta carta est\u00e1 dirixida \u00e1 \"moi santa asemblea da bas\u00edlica de Cluny\" e \"Diego Xelm\u00edrez, arcebispo de Compostela\".\nP\u00e9nsase que os copistas inclu\u00edron esta carta ao comezo do manuscrito para darlle m\u00e1is importancia ao seu traballo, ficando a intervenci\u00f3n do directa do papa (finado en 1124) completamente descartada.\nContido:\nLibro I.\nO primeiro libro, \"Anthologia liturgica\", comprende ata o folio 139, \u00e9 o libro m\u00e1is longo do c\u00f3dice ocupando case a metade de todo o C\u00f3dice, de car\u00e1cter lit\u00farxico. Consiste nunha antolox\u00eda de homil\u00edas, cantos lit\u00farxicos, cantos de peregrinos e de serm\u00f3ns en honra do ap\u00f3stolo Santiago que se celebraban na catedral de Santiago. O serm\u00f3n \"Veneranda dies\", o cerne do libro, amosa o sentido e a valoraci\u00f3n da peregrinaci\u00f3n a Santiago. Este libro cont\u00e9n tam\u00e9n dous relatos sobre o martirio do ap\u00f3stolo. Cont\u00e9n os seguintes elementos:\nO manuscrito constit\u00fae por riba de todo un manuscrito musical, xa que tanto os oficios como as misas levan notaci\u00f3n musical. A maior parte das pezas son melod\u00edas gregorianas. Pero tam\u00e9n hai unha vintena de pezas polif\u00f3nicas, as primeiras en ser notadas e cont\u00e9n a primeira notaci\u00f3n dunha peza a tres voces: \"Congaudeant catholici\", que aparece asinada por \"Magister Albertus Parisiensis\". Entre as composici\u00f3ns musicais atopamos:\nA maior parte dos autores son franceses e de \u00e9pocas anteriores: Venance Fortunat, bispo de Poiters no s\u00e9culo VI, Fulbert de Chartres do s\u00e9culo XI.\nA existencia de d\u00faas festividades diferentes adicadas ao Ap\u00f3stolo Santiago, o 25 de xullo e o 30 de decembro, expl\u00edcase pola instauraci\u00f3n do rito romano en substituci\u00f3n do rito hisp\u00e1nico a finais do s\u00e9culo XI. Dende a s\u00faa fundaci\u00f3n no s\u00e9culo IX, a Igrexa de Santiago adoptou a pr\u00e1ctica lit\u00farxica vixente nese momento na igrexa hisp\u00e1nica. No calendario lit\u00farxico propio da igrexa astur-leonesa celebr\u00e1base unha \u00fanica festa adicada a Santiago o Maior o 30 de decembro, d\u00eda para o que se chegara a desenvolver unha liturxia espec\u00edfica. Por\u00e9n, no calendario romano, a festa de Santiago celebr\u00e1base o 25 de xullo. Coa implantaci\u00f3n do novo rito, a igrexa compostel\u00e1 aceptou a implantaci\u00f3n do calendario romano coa festa de Santiago o 25 de xullo, sempre e cando se conservase tam\u00e9n a festa do 30 de decembro. Deste xeito, o 25 de xullo ficou para a celebraci\u00f3n da paix\u00f3n de Santiago, como no resto de Occidente, e o 30 de decembro para a celebraci\u00f3n da vocaci\u00f3n e a traslaci\u00f3n do corpo do ap\u00f3stolo a Compostela.\nEntrambas as festas, implantouse con posterioridade a festa dos milagres de Santiago, o 3 de outubro. A festa \u00e9 atribu\u00edda \u00e1 iniciativa de Santo Anselmo e ser\u00eda trasladada posteriormente ao 5 de outubro.\nC\u00f3mpre sinalar que o Oficio de matinas para as festas de Santiago do 25 de xullo e 30 de decembro \u00e9 mon\u00e1stico e non can\u00f3nico, isto \u00e9, consta de 12 (13) ant\u00edfonas e 12 responsorios no canto de 9 ant\u00edfonas e 9 responsorios, polo que talvez foi preparado para a antiga comunidade mon\u00e1stica compostel\u00e1 no canto de para a catedral.\nContido:\nLibro II.\nO segundo libro, \"De miraculi sancti Jacobi\" ou \"Miragres de Santiago\", comprende do folio 139 ao 155, sendo o segundo libro m\u00e1is pequeno en tama\u00f1o de todo o C\u00f3dice. \u00c9 unha compilaci\u00f3n de 22 milagres atribu\u00eddos a Santiago e que ocorren en diversas partes de Europa, en especial no percorrido do Cami\u00f1o de Santiago. Antes da narraci\u00f3n dos milagres incl\u00faese un pequeno pr\u00f3logo sup\u00f3stamente escrito polo papa Calisto e un \u00edndice. Segundo se cita no C\u00f3dice, da recompilaci\u00f3n destes 22 milagres, 18 deles f\u00f3ronlle atribu\u00eddos ao papa Calisto, dous a santo Anselmo arcebispo de Canterbury, un a san Beda, e un a Humberto, can\u00f3nico de Besan\u00e7on.\nOs milagres explican ao viaxeiro que no seu percorrido est\u00e1 protexido polo ap\u00f3stolo e que a peregrinaci\u00f3n perdoa os pecados de quen a leva a cabo e que pola fe, \u00e9 salvado dos perigos corporais ou espirituais. Santiago sanda, castiga ao maligno, da seguridade na viaxe, axuda en todo momento e perdoa a maldade. Estas acci\u00f3ns do santo resumen o contido dos seus milagres que polo xeral supo\u00f1en adaptaci\u00f3ns doutras lendas de natureza axiogr\u00e1fica. Polo seu contido, \u00e9 moi similar \u00e1s outras colecci\u00f3ns de milagres recompiladas a trav\u00e9s do XI e XII.\nEste libro \u00e9 considerado o m\u00e1is antigo dos cinco que conforman o C\u00f3dice Calixtino.\nOs milagres narrados son os seguintes:\nLibro III.\nO terceiro libro, \"Liber de translatione corporis sancti Jacobi ad Compestellam\", comprende os folios 156 ao 162, o que o converte no libro m\u00e1is breve de todo o C\u00f3dice. Rel\u00e1tase a evanxelizaci\u00f3n do ap\u00f3stolo Santiago en Hispania e a translaci\u00f3n do seu corpo dende Xerusal\u00e9n a Galiza, e finalmente ao lugar do seu sepulcro. O libro tam\u00e9n fala do costume de recoller cunchas nas costas galegas dos primeiros (no derradeiro cap\u00edtulo).\nO libro comeza cun pr\u00f3logo e un sumario, e a continuaci\u00f3n catro cap\u00edtulos. Os dous primeiros cap\u00edtulos son dunha grande importancia na tradici\u00f3n xacobea:\nLibro IV.\nO cuarto libro, \"Historia Karoli Magni et Rothalandi\", comprende os folios 163 ao 191, sendo o segundo libro en tama\u00f1o. Co\u00f1ecido como o \"Pseudo Turp\u00edn\", por serlle atribu\u00eddo (como era de costume na \u00e9poca) a Turp\u00edn (748-794), quen fora monxe e tesoureiro de Saint-Denis, chegou a ser arcebispo de Reims e mesmo figura entre os \"Doce Pares\" de Carlomagno no \"Cantar de Rold\u00e1n\". O texto amosa un Carlomagno descubridor da tumba do ap\u00f3stolo Santiago e creador dos inicios da peregrinaci\u00f3n a Compostela e da s\u00faa igrexa.\nFoi redactado en prosa por un crego an\u00f3nimo franc\u00e9s, probablemente na primeira metade do s\u00e9culo XII. Centrado na cr\u00f3nica do arcebispo Turp\u00edn, tr\u00e1tase dun elemento profano cabaleiresco que narra a historia de Carlomagno e de Rolando en Hispania dun xeito \u00e9pico e fant\u00e1stico: a entrada de Carlomagno na Pen\u00ednsula, a derrota de Roncesvales e a morte de Rolando. Conta que Santiago se lle apareceu en so\u00f1os a Carlomagno, incitouno a liberar a s\u00faa tumba dos musulm\u00e1ns e ademais indicoulle a direcci\u00f3n a seguir: un cami\u00f1o de estrelas.\nFoi o libro m\u00e1is difundido do \"C\u00f3dice Calixtino\", con m\u00e1is de 250 copias co\u00f1ecidas na Idade Media en toda Europa e que serviu de inspiraci\u00f3n a varios cantares de xesta feitos en Francia e Italia. Ofrece un contido cun importante contido hist\u00f3rico. Ademais este libro \u00e9 o que ofrece a meirande riqueza decorativa do C\u00f3dice a trav\u00e9s de miniaturas e iniciais.\nEn 1609, este libro foi arrincado do manuscrito, formando un novo volume baixo o t\u00edtulo \"Historia Turpini\". Finalmente, foi agregado de novo ao \"C\u00f3dice Calixtino\" durante a s\u00faa restauraci\u00f3n en 1966.\nCont\u00e9n os seguintes 26 cap\u00edtulos:\nLibro V.\nAo quinto libro, \"Iter pro peregrinis ad Compostellam\", co\u00f1ecido como \"Gu\u00eda do Peregrino de Santiago de Compostela\" comprende os folios 192 ao 213. Atribu\u00eddo a Aimerico Picaud, autor de Parthenay-le-Vieux (Poitou), escribiuse entre os anos 1135 e 1140. O texto est\u00e1 dividido en xornadas e nos presenta a ruta da viaxe para os peregrinos e describe a cidade de Compostela e a s\u00faa catedral, \u00e9 un conxunto de consellos pr\u00e1cticos para os peregrinos, baseado no propio percorrido do autor, cos lugares onde descansar, a calidade das augas, as reliquias a venerar, as xentes e cidades do cami\u00f1o, os santuarios a visitar antes de chegar \u00e1 catedral de Santiago de Compostela, ou advertir dos perigos que o viaxeiro atopar\u00e1 no Cami\u00f1o. Neste libro tam\u00e9n se fai unha detallada descrici\u00f3n da cidade de Santiago de Compostela e da igrexa compostel\u00e1. Sup\u00f3n un resumo da literatura xurdida en torno ao culto xacobeo e a s\u00faa importancia radica en que \u00e9 considerada a primeira gu\u00eda de viaxes escrita e que se adiantou en catro s\u00e9culos \u00e1 famosa Gu\u00eda de Roma que escribiu Palladio no s\u00e9culo XVI.\nEstes son os cap\u00edtulos do libro:\nAp\u00e9ndice I.\n\u00c9 un caderni\u00f1o de 6 folios (214-219v ou 185-190v na antiga numeraci\u00f3n) con 22 composici\u00f3ns polif\u00f3nicas. Prob\u00e1blemente foi escrito pouco despois que o corpo do c\u00f3dice, mais antes de 1180. Dende o punto de vista musical \u00e9 a parte m\u00e1is importante do manuscrito.\nAp\u00e9ndice II.\nEste ap\u00e9ndice foi incorporado ao manuscrito nun momento posterior \u00e1 redacci\u00f3n orixinal do mesmo, posiblemente na encadernaci\u00f3n realizada a finais do s\u00e9culo XII. Consiste en cinco follas (f. 221-225 o 192-196 na antiga numeraci\u00f3n): un bifolio cunha falsa Bula de Inocencio II e varios folios soltos. Est\u00e1n copiados por diferentes escribas e cont\u00e9n diferentes textos, destacando alg\u00fans milagres atribu\u00eddos a Santiago. Tam\u00e9n cont\u00e9n o himno dos peregrinos de Santiago \"Dum pater familias\".\nNa Bula de Inocencio II, no folio 221, d\u00e1se a entender que o responsable e autor do c\u00f3dice \u00e9 o monxe cluniacense Aimerico Picaud, acompa\u00f1ante do pont\u00edfice Calisto II na s\u00faa peregri\u00f1aci\u00f3n a Compostela en 1109. Segundo o escrito, contra o ano 1140, Aymeric depositou o c\u00f3dice na catedral de Santiago, que se\u00eda o primeiro exemplar do \"Liber Sancti Iacobi\". Todo isto \u00e9 cuestionado polos historiadores, xa que, entre outros motivos, o bifolio que cont\u00e9n a bula non formaba parte do c\u00f3dice orixinal, sen\u00f3n que foi engadida con posterioridade.\nEste ap\u00e9ndice cont\u00e9n:\nM\u00fasica.\nA parte musical de canto gregoriano comeza no folio 101v e finaliza na 123r.\nMusicalmente, a importancia do \"C\u00f3dice Calixtino\" reside nun caderni\u00f1o engadido uns anos despois da copia do c\u00f3dice, que cont\u00e9n 22 composici\u00f3ns polif\u00f3nicas do mesmo inicio da Ars Antiqua, e salientando entre todas elas o conductus \"Congaudeant Catholici\", a composici\u00f3n m\u00e1is antiga a tres voces que se co\u00f1ece, constitu\u00edndo o Calixtino un important\u00edsimo exemplo de polifon\u00eda temper\u00e1. As disonancias que aparecen ao interpretar a melod\u00eda a tres voces do \"Congaudeant Catholici\" levaron a moitos estudosos a pensar que a idea orixinal da composici\u00f3n non era a de crear unha composici\u00f3n a tres voces.\nNo estudo das composici\u00f3ns musicais presentes no c\u00f3dice c\u00f3mpre salientar a figura do Dr. L\u00f3pez Calo, considerado a pedra angular da investigaci\u00f3n musicol\u00f3xica sobre o c\u00f3dice. L\u00f3pez Calo ve do seguinte xeito a m\u00fasica do \"C\u00f3dice Calixtino\": \nA m\u00fasica recollida no c\u00f3dice, xunto con outros manuscritos conservados na Abad\u00eda de Saint-Martial de Limoges, \u00e9 un claro exemplo de organum florido, que xurdiu a comezos do s\u00e9culo XII. Agora p\u00e9nsase que todas proceden do suroeste de Francia, que daquela era o Ducado de Aquitania, polo que tam\u00e9n se denomina \u00e1 m\u00fasica como polifon\u00eda aquitana.\nNotaci\u00f3n.\nA transcrici\u00f3n da polifon\u00eda do \"C\u00f3dice Calixtino\" tivo sempre moitas dificultades de interpretaci\u00f3n. Estas dificultades prove\u00f1en de que esta polifon\u00eda est\u00e1 notada na escrita que se empregaba naquel momento en Francia para o canto mon\u00f3dico, polo que non expresa ning\u00fan valor r\u00edtmico, sen\u00f3n un ritmo libre do canto gregoriano, o que dificulta moito a interrelaci\u00f3n das tres voces que emprega por exemplo, o \"Congaudeant Catholici\".\nO himno \"Dum pater familias\" \u00e9 a \u00fanica composici\u00f3n do c\u00f3dice en notaci\u00f3n aquitana de puntos \"in campo aperto\", que \u00e9 a notaci\u00f3n que se empregou preferentemente en Hispania trala supresi\u00f3n do canto hisp\u00e1nico. O resto das obras est\u00e1n escritas en notaci\u00f3n lorena, con grandes semellanzas coa notaci\u00f3n dos manuscritos da rexi\u00f3n de Nevers, en Borgo\u00f1a. Por este motivo, alg\u00fans especialistas soste\u00f1en que a parte musical do c\u00f3dice d\u00e9bese aos monxes beneditino de V\u00e9zelay, que era un dos puntos de partida do Cami\u00f1o de Santiago. O himno \"Dum pater familias\", engadido ao final do c\u00f3dice, ser\u00eda polo tanto a \u00fanica composici\u00f3n que poder\u00eda ter sido copiada no contorno de Santiago. Ademais o \u00faltimo dos Benedicamus do suplemento gregoriano do Libro I, \"Regi perennis glorie\", se lle atrib\u00fae a certo doutor de Galiza (\"Quodam Doctore Galleciano\") non identificado.\nLista de obras.\nEncontramos m\u00fasica en tres partes do \"C\u00f3dice Calixtino\":\nA continuaci\u00f3n det\u00e1llanse as obras musicais do manuscrito. Os c\u00f3digos da columna de \"Concordancias\" con outros manuscritos e fragmentos especif\u00edcanse m\u00e1is abaixo. Os da columna de \"Gravaci\u00f3ns\" espec\u00edficas na secci\u00f3n de \"Discograf\u00eda\".\nConcordancias con outros manuscritos.\nVarias das melod\u00edas do \"C\u00f3dice Calixtino\", sobre todo as do oficio e a misa, son id\u00e9nticas ou polo menos bas\u00e9anse en melod\u00edas gregorianas, e outras presentan concordancias con outros repertorios. Estas concordancias case sempre son parciais, xa que moitas veces os textos son trocados para adicarllos a Santiago e as melod\u00edas son alteradas para adaptalas a eses novos textos, producindo variantes m\u00e1is ou menos significativas respecto do orixinal. As concordancias m\u00e1is importantes son xeralmente da mesma \u00e9poca na que se xesto o C\u00f3dice, o que \u00e9 plausible dada a mobilidade cultural da \u00e9poca, propiciada polas peregrinaci\u00f3ns. A meirande parte das pezas que se encontran no \"C\u00f3dice Calixtino\" que son reelaboraci\u00f3ns doutras que se encontran noutras fontes, proceden de dous centros xeogr\u00e1ficos:\nDiscograf\u00eda.\nAo longo dos anos realiz\u00e1ronse numerosas gravaci\u00f3ns dos cantos que aparecen no \"C\u00f3dice Calixtino\", mais neste tempo unicamente se realizou unha gravaci\u00f3n \u00edntegra dos mesmos, que foi levada a cabo polo Coro Ultreia en 1999. Foron numerosas as gravaci\u00f3ns de grupos galegos como Resonet, o Grupo Universitario de C\u00e1mara de Compostela, o Grupo Mart\u00edn C\u00f3dax ou o propio Coro Ultreia, ben en discos adicados exclusivamente ao c\u00f3dice ou integr\u00e1ndoas noutros discos de repertorio medieval. As gravaci\u00f3ns realizadas van dende as puramente vogais ata interpretaci\u00f3ns con instrumentos da \u00e9poca. Ademais das numerosas versi\u00f3ns de grupos adicados \u00e1 interpretaci\u00f3n de m\u00fasica antiga, c\u00f3mpre destacar a gravaci\u00f3n do grupo irland\u00e9s The Chieftains no seu disco Santiago, gravado en 1999 e no que se incl\u00faen o \"Dum Pater Familias\" e o \"Ad Honorem regis summi\"."}
{"id": "29306", "revid": "56817", "url": "https://gl.wikipedia.org/wiki?curid=29306", "title": "1041", "text": "Mortes.\nHistoria ano a ano"}
{"id": "29307", "revid": "98629", "url": "https://gl.wikipedia.org/wiki?curid=29307", "title": "1042", "text": "Mortes.\nHistoria ano a ano"}
{"id": "29308", "revid": "56817", "url": "https://gl.wikipedia.org/wiki?curid=29308", "title": "1043", "text": "Mortes.\nHistoria ano a ano"}
{"id": "29309", "revid": "98629", "url": "https://gl.wikipedia.org/wiki?curid=29309", "title": "1044", "text": "Outros.\nHistoria ano a ano"}
{"id": "29310", "revid": "56817", "url": "https://gl.wikipedia.org/wiki?curid=29310", "title": "1045", "text": "Outros.\nHistoria ano a ano"}
{"id": "29311", "revid": "23204", "url": "https://gl.wikipedia.org/wiki?curid=29311", "title": "1046", "text": "Mortes.\nHistoria ano a ano"}
{"id": "29312", "revid": "56817", "url": "https://gl.wikipedia.org/wiki?curid=29312", "title": "1047", "text": "Mortes.\nHistoria ano a ano"}
{"id": "29313", "revid": "23204", "url": "https://gl.wikipedia.org/wiki?curid=29313", "title": "1048", "text": "Mortes.\nHistoria ano a ano"}
{"id": "29314", "revid": "56817", "url": "https://gl.wikipedia.org/wiki?curid=29314", "title": "1049", "text": "Mortes.\nHistoria ano a ano"}
{"id": "29315", "revid": "56817", "url": "https://gl.wikipedia.org/wiki?curid=29315", "title": "1050", "text": "Mortes.\nHistoria ano a ano"}
{"id": "29316", "revid": "98629", "url": "https://gl.wikipedia.org/wiki?curid=29316", "title": "Verve Records", "text": "Verve Records \u00e9 unha discogr\u00e1fica americana especializada en jazz, fundada por Norman Granz en 1956 absorbeu os cat\u00e1logos de Norgran Records e Clef Records.\nO cat\u00e1logo de Verve medrou \u00f3 longo dos anos 50 e dos anos 60 para inclu\u00edr a maior\u00eda das figuras principais do jazz, a\u00ednda que Granz tendeu a gravar artistas xa establecidos, por veces en declive, m\u00e1is que buscar talentos novos. Tam\u00e9n reco\u00f1eceu o potencial dos \u00e1lbums da comedia, producindo o primeiro LP de Spike Jones, \"Dinner Music For People Who Aren't Very Hungry\", en 1956 e varios \u00e1lbums \u00e9xitos de venda que ofrec\u00edan actuaci\u00f3ns en directo de Shelley Berman a comezos dos 60. Granz vendeu Verve a MGM en 1961 por 3 mill\u00f3ns de d\u00f3lares. Creed Taylor converteuse no novo produtor, levando a bossa nova \u00f3s Estados Unidos. En 1967 Creed deixou Verve, e as novas gravaci\u00f3ns comezaron a declinar e cesar\u00edan en conxunto nos anos 70. Nos mediados dos anos oitenta comezou unha nova pol\u00edtica que promocionaba novos lanzamentos, a\u00ednda que sempre dando preferencia \u00e1 reedici\u00f3n do seu cat\u00e1logo. Nos anos 70 pasou a formar parte de PolyGram, incorporando o cat\u00e1logo do jazz de Mercury/EmArcy, que Phillips, os donos de parte de PolyGram adquiriran anteriormente. Verve Records transformouse en Verve Music despois de que PolyGram se unira \u00f3 Universal Music Group de Seagram en 1998."}
{"id": "29317", "revid": "23204", "url": "https://gl.wikipedia.org/wiki?curid=29317", "title": "Bulqiza", "text": "Bulqiza ou Bulqiz\u00eb \u00e9 unha vila do leste de Albania, ten 31.210 habitantes (2011) e local\u00edzase a 740 m sobre o nivel do mar. En 1948 descubriuse cromo no val onde se sit\u00faa a localidade, a explotaci\u00f3n comezou en 1950 coa axuda sovi\u00e9tica."}
{"id": "29319", "revid": "98629", "url": "https://gl.wikipedia.org/wiki?curid=29319", "title": "Zinedine Zidane", "text": "Zinedine Yazid Zidane, nado o 23 de xu\u00f1o de 1972 en Marsella, \u00e9 un exfutbolista franc\u00e9s e actual adestrador de f\u00fatbol, de familia orixinaria da Cabilia alxeriana. \u00c9 considerado por alg\u00fans medios o m\u00e1ximo expo\u00f1ente do f\u00fatbol mundial de mediados dos anos 90 e principios do 2000 as\u00ed como un dos mellores xogadores de f\u00fatbol de t\u00f3dolos tempos. Est\u00e1 inclu\u00eddo na lista dos 125 m\u00e1is grandes xogadores vivos realizada por Pel\u00e9, en asociaci\u00f3n coa FIFA. Dita organizaci\u00f3n distinguiuno como Mellor xogador Mundial en 1998, 2000, 2003. En 2004 foi elixido nunha enquisa por Internet promovida pola UEFA como O Mellor futbolista europeo dos \u00faltimos 50 anos.\nDesenvolv\u00edase na posici\u00f3n de mediapunta. Zidane era un mediocampista de gran t\u00e9cnica, preciosista, cunha gran visi\u00f3n de xogo e con toques xeniais. Pese \u00e1 s\u00faa calidade pasaba por longos per\u00edodos de irregularidade, non obstante terminaba as tempadas como un dos m\u00e1is destacados do equipo.\nTraxectoria.\nDebutou con 17 anos na Ligue 1 francesa co AS Cannes nun partido contra o Nantes. En 1992 ficha polo Girondins de Bordeos, no que pasa catro anos. En 1996, ficha pola Juventus, equipo no que ga\u00f1a varios trofeos de Liga, Copa, Supercopa de Italia e a Copa Intercontinental.\nLogo da s\u00faa destacada actuaci\u00f3n na Eurocopa de 2000, Florentino P\u00e9rez inter\u00e9sase polo xogador e o 10 de xullo de 2001 foi presentado polo Real Madrid. Cifrouse a operaci\u00f3n en 73,5 mill\u00f3ns de euros, sendo a fichaxe m\u00e1is cara da historia daquel tempo. En 2002 marcou o gol que daba a Liga de Campi\u00f3ns ao seu equipo contra o Bayer Leverkusen (2-1). Co club branco tam\u00e9n ga\u00f1ou a Supercopa de Europa de 2002, a liga 2002/03 e a Supercopa de Espa\u00f1a de 2003.\nO 7 de maio de 2006 xogou o seu pen\u00faltimo partido na liga, e \u00faltimo no Estadio Santiago Bernab\u00e9u, partido no que marcou un dos tres goles do seu equipo contra o Villarreal CF (3-3) e foi ovacionado pola afecci\u00f3n. O seu \u00faltimo partido foi contra o Sevilla FC no Estadio Ram\u00f3n S\u00e1nchez Pizju\u00e1n, no que tam\u00e9n marcou un gol, a\u00ednda que o equipo perdeu (4-3).\nSelecci\u00f3n nacional.\nDebutou coa selecci\u00f3n de f\u00fatbol de Francia o 17 de agosto de 1994 nun encontro celebrado en Bordeos ante a Rep\u00fablica Checa. Entrou en substituci\u00f3n do mediocampista Corentin Martins no minuto 63 e marcou os dous goles cos que os galos empataron o partido.\nA s\u00faa grande actuaci\u00f3n na Copa Mundial de F\u00fatbol de 1998, que culmina na final fronte a Brasil (na que marcou 2 dos 3 goles de Francia), valeulle o t\u00edtulo mundial e axudoulle a conseguir o Bal\u00f3n de Ouro como mellor futbolista do ano. Tam\u00e9n foi campi\u00f3n na Eurocopa de 2000. Para a Copa do Mundo de 2002 sufriu unha lesi\u00f3n e tivo pouca participaci\u00f3n, sendo Francia eliminada en primeira fase. En 2004 Zidane anunciou o seu retiro da selecci\u00f3n pero logo dos malos resultados na clasificatoria para o Mundial de 2006 foi necesario o seu retorno. Francia tivo unha regular primeira fase, mais nos oitavos de final recuperou o seu nivel de inicios da d\u00e9cada, eliminando a Espa\u00f1a, a vixente campioa Brasil e Portugal, perdendo na final contra Italia."}
{"id": "29320", "revid": "56817", "url": "https://gl.wikipedia.org/wiki?curid=29320", "title": "Yotta-", "text": "Yotta (s\u00edmbolo Y) \u00e9 un prefixo do Sistema Internacional de Unidades que denota un factor de 1024 ou 1 000 000 000 000 000 000 000 000. Adoptouse en 1991, prov\u00e9n da palabra grega \u1f40\u03ba\u03c4\u03ce (okto), que significa oito, por ser igual a 10008."}
{"id": "29321", "revid": "23204", "url": "https://gl.wikipedia.org/wiki?curid=29321", "title": "John Dalton", "text": "John Dalton, nado en Eaglesfield (Cumberland) o 6 de setembro de 1766 e finado o 27 de xullo de 1844, foi un qu\u00edmico e f\u00edsico brit\u00e1nico, co\u00f1ecido por defender a te\u00f3rica at\u00f3mica e por estudar a enfermidade que padec\u00eda e que leva o seu nome, o daltonismo.\nTraxectoria.\nEn 1801 enunciou a lei das presi\u00f3ns parciais e a das proporci\u00f3ns m\u00faltiples.\nEn 1805 expuxo a teor\u00eda at\u00f3mica na que se basea a ciencia f\u00edsica moderna. Demostra que a materia componse de part\u00edculas indivisibles chamadas \u00e1tomos. Tam\u00e9n idea unha escala de s\u00edmbolos qu\u00edmicos, que ser\u00e1n logo substitu\u00eddas pola escala de Berzelius."}
{"id": "29323", "revid": "56817", "url": "https://gl.wikipedia.org/wiki?curid=29323", "title": "677", "text": "Mortes.\nHistoria ano a ano"}
{"id": "29324", "revid": "56817", "url": "https://gl.wikipedia.org/wiki?curid=29324", "title": "Maletto", "text": "Maletto (en ) \u00e9 un concello italiano da provincia de Catania, na rexi\u00f3n de Sicilia. Ten 4.038 habitantes e 40\u00a0km\u00b2 de superficie. A altura \u00e9 de 960 metros sobre o nivel do mar e ten como patrono a Santo Ant\u00f3n de Padua."}
{"id": "29325", "revid": "98629", "url": "https://gl.wikipedia.org/wiki?curid=29325", "title": "Boleslao II", "text": "Boleslao II de Polonia, nado no 1039 e finado no 1081, foi duque de Polonia (1058-1076) e rei de Polonia (1076-1079).\nTraxectoria.\nBoleslao era o fillo m\u00e1is vello de Casimiro I o Restaurador e de Dobronega Mar\u00eda de K\u00ediv, filla do Gran Duque de K\u00ediv Vladimiro I. Foi duque de Polonia entre 1058 e 1076 e o 25 de decembro deste ano foi coroado rei de Polonia. Boleslao foi un aliado do papa Gregorio VII na s\u00faa loita contra o emperador, pero tras mandar asasinar a Stanis\u0142aw Szczepanowski, bispo de Cracovia, foi forzado a exiliarse a Hungr\u00eda."}
{"id": "29326", "revid": "15490", "url": "https://gl.wikipedia.org/wiki?curid=29326", "title": "Partido Republicano (Estados Unidos de Am\u00e9rica)", "text": "O Partido Republicano (en ingl\u00e9s: \"Republican Party\"; tam\u00e9n co\u00f1ecido como \"Grand Old Party\" ou \"GOP\") \u00e9 un dos dous maiores partidos pol\u00edticos dos Estados Unidos xunto co Partido Dem\u00f3crata, \u00e1mbolos dous, \u00fanicos partidos que chegaron ao poder no pa\u00eds dende o s\u00e9culo XIX. \nHistoria.\n\u00c9 o gran partido conservador do pa\u00eds, a\u00ednda que cando se fundou o 20 de marzo de 1854 representaba \u00f3s que se opu\u00f1an a expansi\u00f3n da escravitude e pretend\u00edan a modernizaci\u00f3n dos Estados Unidos.\nSon catalogados comunmente como dereita ou centrodereita no espectro pol\u00edtico; e est\u00e1n ligados a un pensamento liberal econ\u00f3mico. A s\u00faa orixe dev\u00e9n da desintegraci\u00f3n do Partido Whig no 1854, naquel momento o segundo partido m\u00e1is importante dos EUA tras o Partido Dem\u00f3crata. Ap\u00f3s a promulgaci\u00f3n da Lei Kansas-Nebraska que fomentaba a expansi\u00f3n da escravitude ao Vello Oeste e \u00e1 entrada de novos \"estados escravos\", en resposta antigos dirixentes \"Whig\" como Abraham Lincoln e Horace Greeley cofundaron o novo partido como forma de resposta a esa lei, con base ideol\u00f3xica abolicionista.\nA d\u00eda de hoxe \u00e9 l\u00edder da maior\u00eda no Senado da man de Mitch McConnell, mais non na C\u00e1mara dos Representantes. A figura m\u00e1is salient\u00e1bel e vis\u00edbel a d\u00eda de hoxe do propio partido \u00e9 a do empresario multimillonario Donald Trump, quen chegou ao poder o 20 de xaneiro do 2017."}
{"id": "29327", "revid": "75439", "url": "https://gl.wikipedia.org/wiki?curid=29327", "title": "Universidade de Jaffna", "text": "A Universidade de Jaffna fundouse en 1974 como unha universidade da comunidade t\u00e1mil de Sri Lanka e ten a s\u00faa sede na cidade de Jaffna. Conta con 600 profesores e 5 800 estudantes."}
{"id": "29346", "revid": "1505", "url": "https://gl.wikipedia.org/wiki?curid=29346", "title": "Grafolox\u00eda", "text": "A grafolox\u00eda \u00e9 unha pseudociencia que se centra na investigaci\u00f3n de certas cualidades individuais ou mesmo do car\u00e1cter do escribente mediante a s\u00faa caligraf\u00eda e a sinatura. Mentres moitos a consideran unha sorte de adivi\u00f1aci\u00f3n sen base cient\u00edfica, outros cren firmemente nos seus resultados. O certo \u00e9 que algunhas das s\u00faas conclusi\u00f3ns son verificables. Para a an\u00e1lise xeral est\u00fadanse certos detalles da escrita, entre os que destacan:\nEn termos xerais, p\u00f3dese dicir que a parte superior do papel \u00e9 o mundo espiritual ou das ideas, do idealismo, mentres que a parte inferior \u00e9 o pragmatismo e a vida material. Do mesmo xeito, as direcci\u00f3ns na direcci\u00f3n do avance da li\u00f1a (de esquerda a dereita) son o futuro mentres que o contrario (o retroceso) \u00e9 o pasado.\nCertas letras son co\u00f1ecidas por evidenciar certos aspectos da personalidade. As\u00ed, por exemplo:"}
{"id": "29363", "revid": "23204", "url": "https://gl.wikipedia.org/wiki?curid=29363", "title": "Mar\u00eda Meijide", "text": "Mar\u00eda Meijide Fraga, nada no ano 1978 en Santiago de Compostela, \u00e9 unha pintora galega.\nTraxectoria.\nEstudou na Facultade de Belas Artes de Pontevedra, da Universidade de Vigo, e licenciouse na Universidade de Sevilla na especialidade de Pintura no 2003. O seu estilo \u00e9 autodefinido como figuraci\u00f3n narrativa e \u00e9 herdeiro (libremente) da pintura luminosa do sur. Expr\u00e9sase principalmente a trav\u00e9s do \u00f3leo e a acuarela, pero utiliza tam\u00e9n a fotograf\u00eda e outras t\u00e9cnicas."}
{"id": "29364", "revid": "56817", "url": "https://gl.wikipedia.org/wiki?curid=29364", "title": "Partido Republicano", "text": "Como Partido Republicano atopamos:"}
{"id": "29365", "revid": "15490", "url": "https://gl.wikipedia.org/wiki?curid=29365", "title": "Partido Dem\u00f3crata", "text": "Partido Dem\u00f3crata \u00e9 o nome que se lle d\u00e1 en galego a varios partidos:"}
{"id": "29366", "revid": "23204", "url": "https://gl.wikipedia.org/wiki?curid=29366", "title": "Vaucluse", "text": "Vaucluse (84) \u00e9 un departamento de Francia da rexi\u00f3n Provenza-Alpes-Costa Azul con capital en Avi\u00f1\u00f3n. 3\u00a0567\u00a0km\u00b2 e en 2016 ti\u00f1a 559\u00a0014 habitantes. Div\u00eddese en 17 cant\u00f3ns e 151 comunas. O nome occitano \u00e9 Vauclusa.\nV\u00e9xase tam\u00e9n.\nLigaz\u00f3ns externas.\nConseil G\u00e9n\u00e9ral du Vaucluse"}
{"id": "29367", "revid": "6750", "url": "https://gl.wikipedia.org/wiki?curid=29367", "title": "Hindeloopen", "text": "Hindeloopen (\"Hylpen\" en fris\u00f3n, procedente do antigo \"Hynljippen\") \u00e9 unha vila neerlandesa do concello de Nijefurd en Frisia.\nAt\u00e9 1984 foi concello de seu. En 2008 ti\u00f1a 874 habitantes. A localidade mant\u00e9n un dialecto propio do fris\u00f3n, o Hylpersk, caracterizado por conservar alg\u00fans trazos medievais. Hindeloopen \u00e9 unha das 11 cidades tradicionais de Frisia; este reco\u00f1ecemento acadouno en 1372."}
{"id": "29368", "revid": "150", "url": "https://gl.wikipedia.org/wiki?curid=29368", "title": "Alpes-de-Haute-Provence", "text": ""}
{"id": "29369", "revid": "23204", "url": "https://gl.wikipedia.org/wiki?curid=29369", "title": "Milfollas", "text": "\"Este artigo trata sobre a planta, para o doce de masa de follado, v\u00e9xase o artigo Milfollas (doce).\"\nO milfollas ou herba dos carpinteiros (Achilleae millefollium), \u00e9 unha planta herb\u00e1cea perenne nativa do hemisferio norte e que tradicionalmente se empregaba para curar feridas. Cons\u00f3mese como parte de caldos.\nDistribuci\u00f3n e h\u00e1bitat.\nProbabelmente procede de Eurasia. Medra principalmente en Asia e a zona mediterr\u00e1nea de Europa, a\u00ednda que \u00e9 menos abundante e incluso inexistente en rexi\u00f3ns coma Andaluc\u00eda e o sur de Portugal. Mora tam\u00e9n noutros sitios en Am\u00e9rica a causa da dispersi\u00f3n accidental que fixeron os humanos.\nMedra en prados incultos, no beiril dos cami\u00f1os e regueiros, en xeral en lugares h\u00famidos.\nEcolox\u00eda.\nDe xeito natural, o milfollas medra en zonas non demasiado secas e ben drenadas. P\u00f3dese atopar en pastos, en leiras cultivadas ou non e a mi\u00fado par das estradas, en abas de monta\u00f1a e en zonas boscosas. P\u00f3dese atopar entre os 0 e 2.400\u00a0m de altitude, a\u00ednda que prefire altitudes inferiores aos 1.500\u00a0m. A partir dos 1.000\u00a0m cara a arriba ten un porte m\u00e1is pequeno e m\u00e1is recendo.\nA\u00ednda que \u00e9 unha planta moi tolerante a calquera tipo de clima, require unhas condici\u00f3ns temperadas ou temperadas-fr\u00edas. Resiste ben as xeadas (at\u00e9 -15\u00a0\u00b0C) e \u00e1 seca. Normalmente quere condici\u00f3ns de pleno sol.\nEn canto ao tipo de solo, en xeral se pode dicir que se axeita ben a todo tipo de solos (acedos ou b\u00e1sicos, calcarios, secos), sempre que estean ben drenados xa que non resiste o asolagamento. Polo tanto, prefire solos areentos e frescos antes que solos arxilosos e compactos. Medra ben en solos pobres.\nHistoria.\nIdentificada nun xacemento de restos de Neanderthal, poder\u00eda ter formado parte dunha primitiva farmacolox\u00eda desta cultura. Os gregos d\u00e9ronlle o nome de aquilea por Aquiles, sonado pola s\u00faa invulnerabilidade \u00e1s feridas, que segundo unha lenda sandou con ela a seu amigo T\u00e9lefo. Os guerreiros lev\u00e1bana coma un remedio case milagreiro nas s\u00faas mochilas, polo que foi tam\u00e9n co\u00f1ecida coma herba dos soldados.\nUsos en xardinar\u00eda.\nAs plantas do x\u00e9nero \"Achillea\" \u00e9 moi utilizado en xardinaxe tanto polas s\u00faas flores como polo seu recendo. Especialmente utilizado en arriates con boa resistencia aos solos pobres. Soportan ben a seca.\nPropiedades.\nUsos en farmacia.\nDiosc\u00f3rides comenta: \u00ab\u00c9 moi \u00fatil esta herba contra as efusi\u00f3ns de sangue, contra as chagas recentes, antigas e efistoladas\u00bb. En b\u00f3tica popular \u00fasanse as cabezas florais ou corimbos en infusi\u00f3n para lavar as feridas externamente. Crese que o milfollas \u00e9 unha planta poderosa para a maxia alqu\u00edmica. De a\u00ed na antig\u00fcidade fora das herbas m\u00e1is apreciadas polas bruxas, meigas e feiticeiras.\nComo non produce sono nin dimin\u00fae as facultades, resulta moi aconsell\u00e1bel para todas as situaci\u00f3ns que impliquen tensi\u00f3n, mais que requiren unha mente despexada e en plena forma, como ante un exame, unha proba ou unha entrevista de traballo ou en calquera ocasi\u00f3n na que nos atopemos perante algu\u00e9n que nos po\u00f1a nerviosos. \nModo de emprego.\nTisana: preparar unha infusi\u00f3n de d\u00faas culleres de flores por cunca de auga. Tomar d\u00faas ou tres infusi\u00f3ns ao d\u00eda.\nPrincipios activos.\nCont\u00e9n aceite esencial (0,3-1%): azulenos (20-50%), alfa e beta-pineno, cariofileno; polifenois: flavonoides (luteolina, apixenina), \u00e1cido cafeico, lactonas sesquiterp\u00e9nicas (leucodina, deacetilmatricina, milefina, dihidroparten\u00f3lido), aquile\u00edna (betonicina), vestixios de heter\u00f3sidos cianox\u00e9nicos (prunas\u00f3sido). Outras fontes analizan: Aquile\u00edna (glic\u00f3sidos), colina, \u00e1cido valeri\u00e1nico, \u00e1cido f\u00f3rmico, alcohol met\u00edlico, esencia composta por limoneno, pireno, tui\u00f3n, borneol, cineol, azuleno, tanino, fitosferina, resinas.\nIndicaci\u00f3ns.\nO azuleno d\u00e1lle propiedades coma antiinflamatorio. As lactonas sesquiterp\u00e9nicas reforzan esta acci\u00f3n e son respons\u00e1beis do efecto aperitivo, eup\u00e9ptico, coler\u00e9tico, hipoglucemiante suave e antimicrobiano. Os taninos, a\u00ednda que presentes en baixa proporci\u00f3n, te\u00f1en un efecto hemost\u00e1tico, cicatrizante. Os flavonoides, e os seus heter\u00f3sidos fornecen propiedades de antiespasm\u00f3dico. Atrub\u00faeselle, ademais, unha actividade coma diur\u00e9tico e antipir\u00e9tico. As follas son m\u00e1is adstrinxentes que as flores. Indicado para anorexia non nerviosa, inapetencia, gastrite, dispepsias hiposecretoras e os seus s\u00edntomas asociados (sensaci\u00f3n de plenitude g\u00e1strica, aerofaxia, flatulencia); espasmos dixestivos, n\u00e1useas, v\u00f3mitos; dispepsias, discinesias e litiase biliar; colelitiase, disquinesias hepatobiliares, colecistite, flebite, varices, hemorroides. Coadxuvante no tratamento da diabetes. Dismenorrea, s\u00edndrome premenstrual e espasmo uterino. En uso t\u00f3pico: feridas, \u00falceras d\u00e9rmicas, queimaduras, hemorroides.\nTaxonom\u00eda.\n\"Achillea millefolium\" foi descrita por Carl von Linn\u00e9 e publicado en \"Species Plantarum\" 2: 899. 1753.\nNome vulgar.\nEn galego recibe varios nomes com\u00fans coma: herba dos carpinteiros, milfollas, herba da rula, herba do soldado ou aquilea (m\u00e1is formal).\nEn portugu\u00e9s recibe os nomes de \"mil-em-rama\", \"mil-folhas\" e \"milef\u00f3lio\"."}
{"id": "29370", "revid": "128882", "url": "https://gl.wikipedia.org/wiki?curid=29370", "title": "Franklin Delano Roosevelt", "text": ""}
{"id": "29371", "revid": "99268", "url": "https://gl.wikipedia.org/wiki?curid=29371", "title": "Dhanbad", "text": "Dhanbad \u00e9 a capital do distrito de Dhanbad no estado de Jharkhand, India. Famosa polas s\u00faas minas de carb\u00f3n e industria derivada. 1\u00a0162\u00a0472 habitantes."}
{"id": "29372", "revid": "23204", "url": "https://gl.wikipedia.org/wiki?curid=29372", "title": "Valladolid, Filipinas", "text": "Valladolid \u00e9 unha concello da provincia de Negros Occidental, en Filipinas, con 37.833 habitantes no ano 2015.\nBarangays.\nValladolid consta de 16 baranggays (barrios, parroquias...)."}
{"id": "29373", "revid": "624", "url": "https://gl.wikipedia.org/wiki?curid=29373", "title": "1051", "text": "Mortes.\nHistoria ano a ano"}
{"id": "29374", "revid": "23204", "url": "https://gl.wikipedia.org/wiki?curid=29374", "title": "1052", "text": "Mortes.\nHistoria ano a ano"}
{"id": "29375", "revid": "785", "url": "https://gl.wikipedia.org/wiki?curid=29375", "title": "1053", "text": "Mortes.\nHistoria ano a ano"}
{"id": "29376", "revid": "98629", "url": "https://gl.wikipedia.org/wiki?curid=29376", "title": "1054", "text": "Mortes.\nHistoria ano a ano"}
{"id": "29377", "revid": "1987", "url": "https://gl.wikipedia.org/wiki?curid=29377", "title": "1055", "text": "Mortes.\nHistoria ano a ano"}
{"id": "29378", "revid": "624", "url": "https://gl.wikipedia.org/wiki?curid=29378", "title": "1056", "text": "Mortes.\nHistoria ano a ano"}
{"id": "29379", "revid": "56817", "url": "https://gl.wikipedia.org/wiki?curid=29379", "title": "1057", "text": "Mortes.\nHistoria ano a ano"}
{"id": "29380", "revid": "624", "url": "https://gl.wikipedia.org/wiki?curid=29380", "title": "1058", "text": "Mortes.\nHistoria ano a ano"}
{"id": "29381", "revid": "56817", "url": "https://gl.wikipedia.org/wiki?curid=29381", "title": "1059", "text": "Mortes.\nHistoria ano a ano"}
{"id": "29382", "revid": "624", "url": "https://gl.wikipedia.org/wiki?curid=29382", "title": "1060", "text": "Mortes.\nHistoria ano a ano"}
{"id": "29383", "revid": "98629", "url": "https://gl.wikipedia.org/wiki?curid=29383", "title": "Catenaria", "text": "Ch\u00e1mase catenaria \u00e1 curva que describe un f\u00edo (calquera corpo longo e flex\u00edbel: corda, cadea, cabo) suspendido polos seus extremos e baixo a acci\u00f3n do seu propio peso. A palabra catenaria deriva do lat\u00edn catenar\u012dus, que significa \"propio da cadea\".\nEn matem\u00e1ticas ch\u00e1mase catenaria a curva que adopta unha cadea ideal perfectamente flex\u00edbel, con masa, suspendida polos seus extremos e sometida \u00e1 acci\u00f3n dun campo gravitatorio uniforme. A involuta da catenaria \u00e9 a tractriz.\nSe o peso propio por unidade de lonxitude \u00e9 p, e a tensi\u00f3n \u00e9 T, nun elemento diferencial de lonxitude en equilibrio:\npartindo desta expresi\u00f3n e utilizando un sistema de coordenadas no que a \u00e9 a ordenada do punto m\u00e1is baixo da curva, ch\u00e9gase \u00e1 expresi\u00f3n:\nchamada ecuaci\u00f3n da catenaria.\nO valor de a:\nOnde formula_4 \u00e9 a compo\u00f1ente horizontal da tensi\u00f3n, que \u00e9 constante e coincide coa tensi\u00f3n total no punto mais baixo da curva e p \u00e9 o peso por unidade de lonxitude.\nA s\u00faa ecuaci\u00f3n foi obtida por Gottfried Leibniz, Christiaan Huygens e Johann Bernoulli en 1691, en resposta ao desaf\u00edo de Jakob Bernoulli. Huygens foi o primeiro en utilizar o termo catenaria nunha carta dirixida a Leibniz en 1690, e David Gregory escribiu, ese mesmo ano, un tratado sobre esta curva."}
{"id": "29384", "revid": "22570", "url": "https://gl.wikipedia.org/wiki?curid=29384", "title": "Operador hermitiano", "text": "Un operador hermitiano \u00e9 un endomorfismo continuo autoadxunto do espazo de Hilbert. Os operadores hermitianos \u00fasanse na an\u00e1lise funcional e na mec\u00e1nica cu\u00e1ntica\nD\u00e1:\nDo que se deduce que os operadores hermitianos forman un espazo linear sobre o real"}
{"id": "29385", "revid": "479", "url": "https://gl.wikipedia.org/wiki?curid=29385", "title": "Idioma galego", "text": ""}
{"id": "29386", "revid": "479", "url": "https://gl.wikipedia.org/wiki?curid=29386", "title": "Idioma ingl\u00e9s", "text": ""}
{"id": "29387", "revid": "479", "url": "https://gl.wikipedia.org/wiki?curid=29387", "title": "Idioma franc\u00e9s", "text": ""}
{"id": "29388", "revid": "479", "url": "https://gl.wikipedia.org/wiki?curid=29388", "title": "Idioma alem\u00e1n", "text": ""}
{"id": "29389", "revid": "479", "url": "https://gl.wikipedia.org/wiki?curid=29389", "title": "Idioma xapon\u00e9s", "text": ""}
{"id": "29390", "revid": "479", "url": "https://gl.wikipedia.org/wiki?curid=29390", "title": "Idioma ruso", "text": ""}
{"id": "29391", "revid": "4459", "url": "https://gl.wikipedia.org/wiki?curid=29391", "title": "Idioma chin\u00e9s", "text": ""}
{"id": "29392", "revid": "479", "url": "https://gl.wikipedia.org/wiki?curid=29392", "title": "Lingua romance", "text": ""}
{"id": "29395", "revid": "23204", "url": "https://gl.wikipedia.org/wiki?curid=29395", "title": "Bedeutende Deutsche", "text": "Bedeutende Deutsche (Alem\u00e1ns c\u00e9lebres) foi unha serie b\u00e1sica de selos que se emitiu entre 1961 e 1965, estivo en uso ata 1966 e deixaron de ter validez postal o 31 de decembro de 1970. A serie consistiu en 16 valores para a Rep\u00fablica Federal de Alema\u00f1a e 15 para Berl\u00edn. Cada selo mostra o retrato dunha co\u00f1ecida personalidade alem\u00e1."}
{"id": "29396", "revid": "25871", "url": "https://gl.wikipedia.org/wiki?curid=29396", "title": "Fran\u00e7ois Perin", "text": "Fran\u00e7ois Perin, nado en Liexa o 31 de xaneiro de 1921, \u00e9 un pol\u00edtico belga, doutor en dereito pola Universidade de Liexa e titular de dereito constitucional desa universidade desde 1965.\nTraxectoria.\nDefensor das ideas do federalismo e do referendo popular, fundou en 1964 o Partido Val\u00f3n dos Traballadores. Deputado en 1965, participou na creaci\u00f3n da Fronte Valoa de Robert Moreau, que se converteu no Partido Val\u00f3n e en 1968 deu nacemento ao Rassemblement Wallon, do que foi presidente. En 1976 deixou o RW e organizou o Partido polas Reformas e a Liberdade de Valonia ao ano seguinte."}
{"id": "29397", "revid": "5863", "url": "https://gl.wikipedia.org/wiki?curid=29397", "title": "Bas\u00edlica de San Marcos", "text": "A bas\u00edlica de San Marcos \u00e9 a m\u00e1is famosa das igrexas de Venecia e un dos exemplos m\u00e1is co\u00f1ecidos de arquitectura bizantina. Situada na praza de San Marcos e conectada co palacio do Dogo, \u00e9 a s\u00e9 do patriarcado de Venecia, nome do arcebispado de Venecia desde 1807.\nHistoria.\nA s\u00faa construci\u00f3n iniciouse en 828 para gardar o corpo de San Marcos, tra\u00eddo desde Alexandr\u00eda. Destru\u00edda polo lume nun mot\u00edn no 975, reconstru\u00eduse no s\u00e9culo XI por arquitectos e obreiros de Constantinopla. As obras inici\u00e1ronse probablemente en 1063, e o novo templo foi consagrado dez anos despois. Foi modificada nos s\u00e9culos XIII, XV e XVII. \nArquitectura.\nA igrexa presenta unha planta de cruz grega, baseada nos exemplos de bas\u00edlica de Santa Sof\u00eda e da bas\u00edlica dos Ap\u00f3stolos, ambas en Constantinopla. Pos\u00fae un coro elevado por riba da cripta. A planta do interior consiste en tres naves lonxitudinais e tres transversais. Un baldaquino cobre o altar principal, con columnas decoradas con relevos do s\u00e9culo XI. O retablo \u00e9 a famosa Pala d'Oro - un traballo feito en metal bizantino de 1105. Por tras do altar principal hai un segundo altar con columnas de alabastro. Os cercados do coro, enriba dos que hai tres relevos de Sansovino, mostran unha obra de marqueter\u00eda de Fra Sebastiano Schiavone. Os dous p\u00falpitos de m\u00e1rmore da nave est\u00e1n decorados con estatu\u00ed\u00f1as dos irm\u00e1ns Massegne (1394)."}
{"id": "29398", "revid": "89787", "url": "https://gl.wikipedia.org/wiki?curid=29398", "title": "Dwight Tiendalli", "text": "Dwight Tiendalli, nado en Paramaribo (Suriname) o 21 de outubro de 1985, \u00e9 un xogador de f\u00fatbol de nacionalidade holandesa, que xoga no Swansea City.\nPalmar\u00e9s.\nClub.\n FC Twente\n Swansea City A.F.C"}
{"id": "29399", "revid": "23204", "url": "https://gl.wikipedia.org/wiki?curid=29399", "title": "Herman Eriksson", "text": "Herman Eriksson, nado o 20 de outubro de 1892 e finado o 18 de febreiro de 1949, foi un pol\u00edtico sueco, ministro sen carteira 1938-39, ministro para a conservaci\u00f3n 1939-41 e ministro de comercio 1941-44. Embaixador en Washington 1944-48."}
{"id": "29400", "revid": "98629", "url": "https://gl.wikipedia.org/wiki?curid=29400", "title": "Racionalismo arquitect\u00f3nico", "text": "O estilo internacional, tam\u00e9n chamado racionalismo ou movemento moderno foi a maior tendencia arquitect\u00f3nica na arquitectura moderna dos anos vinte e trinta do s\u00e9culo XX.\nTerminolox\u00eda.\nDesambiguaci\u00f3n.\nO termo ref\u00edrese aos edificios e arquitectos das d\u00e9cadas do modernism en ingl\u00e9s, que non ti\u00f1a que ver co sentido do termo \"modernismo\" (vinculado ao \"Art Nouveau\" e o \"Arts and Crafts\") na Pen\u00ednsula Ib\u00e9rica, antes da segunda guerra mundial.\nOrixe.\nO termo modernism que d\u00e1 lugar a movemento moderno ten a s\u00faa orixe orixinaria do nome do libro de Henry-Russel Hitchock e Philip Johnson no que se identificaba, categorizaba e expo\u00f1\u00eda baixo caracter\u00edsticas com\u00fans ao modernismo por todo o mundo. Como resultado, centrouse m\u00e1is nos aspectos estil\u00edsticos do modernismo. Os principios b\u00e1sicos do estilo internacional xuntos constit\u00faen unha parte do movemento moderno.\nDiversidade de termos.\nO movemento moderno ou estilo internacional non ten unha denominaci\u00f3n homox\u00e9nea en todos os pa\u00edses e linguas.\nEn castel\u00e1n \u00fasase con m\u00e1is frecuencia o termo racionalismo, por\u00e9n no mundo anglosax\u00f3n ese termo adoita limitarse ao \u00e1mbito italiano, ao racionalismo practicado polo \"Gruppo 7\" e M.I.A.R. En moitos pa\u00edses \u00fasase m\u00e1is o termo \u00abestilo internacional\u00bb que orixe na exposici\u00f3n organizada por Henry-Russell Hitchcock e Philip Johnson no Museum of Modern Art de Nova York en 1932 e no libro publicado por ambos \"O estilo internacional: arquitectura dende 1922\". Un termo sin\u00f3nimo \u00e9 \"Modern Movement\", do libro \"Pioneers of Modern Movement from William Morris to Walter Gropius\" (1936), de Nikolaus Pevsner. \nEste \u00faltimo ten un significado m\u00e1is amplo e incluir\u00eda, ademais do racionalismo ou do estilo internacional, os movementos de vangarda das d\u00faas primeiras d\u00e9cadas do s\u00e9culo XX, como o expresionismo, cubismo, futurismo, neoplasticismo e construtivismo, \u00e1s veces considerados xenericamente como \"prerracionalismo\" ou \"protorracionalismo\".\nCaracter\u00edsticas.\nEsta corrente buscaba unha arquitectura baseada na raz\u00f3n, de li\u00f1as sinxelas e funcionais, baseada en formas xeom\u00e9tricas sinxelas e materiais de car\u00e1cter industrial (aceiro, formig\u00f3n, vidro), \u00e1 vez que renunciaba \u00e1 excesiva ornamentaci\u00f3n e daba grande importancia ao dese\u00f1o, que era igualmente sinxelo e funcional. A arquitectura racionalista tivo unha estreita relaci\u00f3n cos avances tecnol\u00f3xicos e a produci\u00f3n industrial, sobre todo pola firme defensa desa relaci\u00f3n propugnada por Walter Gropius desde a fundaci\u00f3n da Bauhaus en 1919. Tam\u00e9n defendeu o uso de elementos prefabricados e m\u00f3dulos desmontables. A s\u00faa linguaxe formal base\u00e1base nunha xeometr\u00eda de li\u00f1as sinxelas, como o cubo, o cono, o cilindro e a esfera, e defend\u00eda o uso dunha planta e fachada libres e a proxecci\u00f3n do edificio de dentro para f\u00f3ra. Unha das s\u00faas principais premisas foi o funcionalismo, unha teor\u00eda que postulaba a subordinaci\u00f3n da linguaxe arquitect\u00f3nica \u00e1 s\u00faa funci\u00f3n.\nComo indica o seu nome \u201cMovemento Moderno\u201d, foi un estilo comprometido cos valores da modernidade, paralelo \u00e1s chamadas \u201cvangardas art\u00edsticas\u201d que se estaban desenvolvendo naquel momento nas artes pl\u00e1sticas. Foi un movemento preocupado por mellorar a sociedade, por incidir na mellora da vida das persoas, a trav\u00e9s dunha linguaxe innovadora que supuxo a ruptura coa tradici\u00f3n na procura dunha nova forma de constru\u00edr, dunha nova forma de interpretar a relaci\u00f3n do ser humano co seu medio buscar novas soluci\u00f3ns que solucionen o problema do aumento da poboaci\u00f3n nas grandes cidades. Para iso, utilizou non s\u00f3 achegas te\u00f3ricas, novas formas de concibir espazos e empregar o dese\u00f1o como ferramenta para combinar funcionalidade e est\u00e9tica, sen\u00f3n tam\u00e9n os avances t\u00e9cnicos e industriais, o uso de novas t\u00e9cnicas e novos materiais. \nAdemais da arquitectura, este movemento interesouse polo urbanismo e polo dese\u00f1o. Tam\u00e9n promoveu a teor\u00eda arquitect\u00f3nica e a organizaci\u00f3n de congresos e xornadas para a difusi\u00f3n do novo movemento, que se materializou na constituci\u00f3n en 1928 do Congreso Internacional de Arquitectura Moderna (CIAM), as\u00ed como o seu \u00f3rgano executivo, o Comit\u00e9 Internacional para a Resoluci\u00f3n dos Problemas da Arquitectura Contempor\u00e1nea (CIRPAC).\nCr\u00edticas.\nA\u00ednda que segundo certa terminolox\u00eda se inscribe o organicismo arquitect\u00f3nico e en xeral toda a arquitectura de Frank Lloyd Wright dentro do movemento moderno, en 1930 Wright escribiu: \"As casas humanas non deber\u00edan ser como caixas ardendo ao sol, nin debemos desafiar \u00e1 M\u00e1quina, intentando facer que as casas sexan demasiado subsidiarias de Machinery\".\nEn 1966, o arquitecto Robert Venturi publicou o libro \"Complexity and Contradiction in Architecture\", esencialmente un libro cr\u00edtica ao \"estilo internacional\". \nO autor estadounidense Tom Wolfe escribeu unha obra de cr\u00edtica en 1981, \"From Bauhaus to our House\" (literalmente en galego \"Da Bauhaus \u00e1 nosa casa\", traducido en portugu\u00e9s como \"Da Bauhaus ao nosso caos\"), retratando o estilo como elitista. \nO historiador da arquitectura Vincent Scully considerou o libro de Venturi \"probablemente a obra m\u00e1is importante sobre o acto arquitect\u00f3nico desde \"Vers une Architecture\" de Le Corbusier.\nNo prefacio da cuarta edici\u00f3n do seu libro \"Critical History of Modern Architecture\" (2007), Kenneth Frampton argumenta que exist\u00eda un \"perturbador sesgo euroc\u00e9ntrico\" nas narrativas da arquitectura moderna. Neste caso, este \"eurocentrismo\" incluir\u00eda os Estados Unidos.\nMark Wigley, te\u00f3rico da arquitectura neozeland\u00e9s, sost\u00e9n que certos aspectos do \"movemento postmoderno\" da arquitectura derivado en certo modo do movemento moderno e de certos aspectos da Bauhaus, \u00e9 un virus que chegou a danar o planeta coa idea sinxela do \"bo dese\u00f1o\". Di que a pesar da s\u00faa f\u00f3rmula orixinaria de talleres buscando a sinerxia entre mestres e alumnado, e de combinar e achegar a arte \u00e1 artesan\u00eda, acabou por se converter, especialmente na New Bauhaus nunha maquinaria que se extendeu polo mundo como \"unha pandemia de \u00e1ngulos rectos de vidro e aceiro\" :\n \"Todo \u00e9 xenial at\u00e9 que te decatas de que ti, as t\u00faas emoci\u00f3ns, os teus pensamentos, o teu corpo, os teus xenes, os teus fillos, o teu modo de vida, o tempo... son dese\u00f1ados. Estamos a dese\u00f1ar o clima, a nosa propia extinci\u00f3n, o dese\u00f1o da Bauhaus, o \"bo dese\u00f1o\" abocounos \u00e1 destruci\u00f3n da nosa especie. Chegados a este punto, antes de nos matar a n\u00f3s mesmos, matemos \u00e1 Bauhaus.\"\nRepresentantes.\nEntre as figuras que seguiron o movemento moderno sobresaen: Walter Gropius e Ludwig Mies van der Rohe, en especial despois de ter pechado a Bauhaus, Le Corbusier, Jacobus Johannes Pieter Oud, Richard Neutra, Rudolf Schindler, Philip Johnson, Alvar Aalto, Eliel e Eero Saarinen, Erik Gunnar Asplund, Josep Llu\u00eds Sert, Louis Kahn, Pier Luigi Nervi, Gio Ponti, Kenz\u014d Tange, Josep Llu\u00eds Sert, L\u00facio Costa e Oscar Niemeyer, entre moitos outros.\nUrbanismo.\nO urbanismo tivo un gran desenvolvemento no movemento moderno, xa que o progresivo aumento da poboaci\u00f3n urbana desde o inicio da Revoluci\u00f3n Industrial provocou un crecente interese por buscar novas f\u00f3rmulas e soluci\u00f3ns para atender necesidades de vivenda e infraestruturas da sociedade. Se en 1800 hab\u00eda no mundo unhas 200 cidades con m\u00e1is de 20.000 habitantes, cun total de 21,7 mill\u00f3ns de habitantes (o 2,4% da poboaci\u00f3n total), en 1950 hab\u00eda 5.509 cidades dese tama\u00f1o, con 502,2 mill\u00f3ns de habitantes (o 20,9%) do total). \nO racionalismo, polas s\u00faas ideas progresistas e sociais, puxo un grande esforzo en desenvolver teor\u00edas urbanas de aplicaci\u00f3n universal, con especial \u00e9nfase no hixi\u00e9nico e funcional. soluci\u00f3ns, que satisfacesen todos os aspectos inherentes \u00e1 cidade, tanto econ\u00f3micos como tecnol\u00f3xicos, culturais e ecol\u00f3xicos. A concreci\u00f3n de todas estas ideas produciuse na \"Carta de Atenas\", un dos principais manifestos do urbanismo racionalista. Foi redactado no IV CIAM celebrado en Atenas en 1933, principalmente por iniciativa de Le Corbusier, a\u00ednda que a redacci\u00f3n correu a cargo dos arquitectos su\u00edzos Werner Max Moser e Rudolf Steiger.\nAlg\u00fans plans urban\u00edsticos comezados no XIX, como o plan Cerd\u00e0 para Barcelona, continuaron o seu desenrolo no s\u00e9culo XX baixo premisas do movemento moderno, como o Plan Maci\u00e0, no que colaborou Le Corbusier despois do de Par\u00eds. Le Corbusier foi o \"gran creador da utop\u00eda da cidade moderna no seu aspecto f\u00edsico\", segundo Martin Meyerson. Tam\u00e9n elaborou proxectos urban\u00edsticos para S\u00e3o Paulo e R\u00edo de Xaneiro (1929-1930), Alxer (1930), Xenebra (1933), Estocolmo (1933), Antuerpen (1933), Buenos Aires (1938-1940), Saint-Di\u00e9 (1945), Bogot\u00e1 (1949-1952), Marsella (1950), Izmir (1950) e Chandigarh (1951-1965), o \u00fanico executado.\nExpuxo os seus principios en \"Urbanisme\" (1925), onde desenvolveu as s\u00faas ideas sobre unha cidade funcional baseada na orde e na linealidade. En 1922 esbozara o seu proxecto de \"Ville contemporaine pour trois mill\u00f3ns d'habitants\", proxectando un centro urbano cunha serie de ra\u00f1aceos de oficinas ao redor dun n\u00facleo de comunicaci\u00f3ns rodeado de zonas residenciais, de servizos e de lecer. con abundantes zonas verdes e r\u00faas ordenadas xerarquicamente. Os edificios ser\u00edan de tres tipos: ra\u00f1aceos cruciformes no centro, casas \"\u00e0 redent\" (\"en redent\", edificios con \u00e1ngulos rectos para aproveitar as orentaci\u00f3ns leste-oeste e norte-sur), con vivendas na parte sur e r\u00faa perimetral no norte. Tanto os edificios como as estradas elevar\u00edanse en \"pilotis\" e deixar\u00edan a parte baixa para espazos verdes e servizos comunitarios no medio e \"immeubles-villas\" na periferia. \nNo seu libro de 1925, Le Corbusier estableceu catro puntos esenciais sobre a planificaci\u00f3n urbana:\nNa Pen\u00ednsula Ib\u00e9rica.\nA Espa\u00f1a e Portugal, o racionalismo chegou a finais dos anos 20, de maneira que a s\u00faa recepci\u00f3n xa chegou de forma establecida, acr\u00edtica e sen debate. Os seus primeiros expo\u00f1entes adopt\u00e1rono dun xeito epid\u00e9rmico, ecl\u00e9ctico, trasladando as s\u00faas soluci\u00f3ns sen contemplar unha pos\u00edbel adaptaci\u00f3n distinta ao medio. Un dos pioneiros foi Luis Guti\u00e9rrez Soto, autor do Aeroporto de Madrid-Barajas (1930). \nEn 1928, Le Corbusier impartiu conferencias na Instituci\u00f3n Libre de Ense\u00f1anza de Madrid, que tivo unha poderosa influencia nos novos arquitectos da \u00e9poca. Alg\u00fans deles xunt\u00e1ronse baixo as siglas en castel\u00e1n GATEPAC (\"Grupo de Arquitectos y T\u00e9cnicos Espa\u00f1oles para el Progreso de la Arquitectura Contempor\u00e1nea\"). O grupo fundouse en Zaragoza en 1930, con tres subgrupos: Centro, situado en Madrid; Norte, no Pa\u00eds Vasco; e Leste ou GATCPAC (en catal\u00e1n \"Grup d'Arquitectes i T\u00e8cnics Catalans per al Progr\u00e9s de l'Arquitectura Contempor\u00e0nia\") en Catalu\u00f1a, o grupo m\u00e1is activo, entre os que figuraban Josep Llu\u00eds Sert, Sixte Illescas e Germ\u00e1n Rodr\u00edguez Arias entre outros. \nO grupo era membro do CIAM e, en marzo de 1932, organizou unha reuni\u00f3n do CIRPAC en Barcelona para preparar o Moscova CIAM \u2014 finalmente celebrado en Atenas en 1933\u2014 e Le Corbusier, Victor Bourgeois, Walter Gropius, Sigfried Giedion e Cornelis van Eesteren impartiron conferencias. Como \u00f3rgano difusor das s\u00faas actividades, publicaron unha revista, \"A.C.,\" baseada en revistas de vangarda como as de Ernst May, Le Corbusier e Am\u00e9d\u00e9e Ozenfant. S\u00f3 o GATCPAC ficou como grupo activo at\u00e9 o final da guerra civil.\nGATEPAC Centro.\nO sector Centro tivo pouca actividade como colectivo \u2014s\u00f3 a organizaci\u00f3n dalg\u00fans congresos e unha certa participaci\u00f3n na revista \"A.C.\", editada en Barcelona\u2014, e mostraba certa inconsistencia interna. Destacou Fernando Garc\u00eda Mercadal, un dos fundadores do CIAM en 1928 e delegado espa\u00f1ol do CIRPAC. O seu primeiro proxecto pr\u00f3ximo ao racionalismo foi o pavill\u00f3n \"Rinc\u00f3n de Goya\" de Zaragoza (1927), que denota certa influencia do \"art deco\". M\u00e1is adiante cabe mencionar o \"Museo de Arte Moderno\" de Madrid (1933), no que se afastaba das vangardas. A chamada Xeraci\u00f3n do 25 estivo activa en Madrid at\u00e9 o comezo da Guerra Civil. As primeiras realizaci\u00f3ns foron, xunto ao\" Rinc\u00f3n de Goya\", a gasolineira Porto Pi de Casto Fern\u00e1ndez Shaw e a casa do Marqu\u00e9s de Villora de Rafael Bergam\u00edn, todas do ano 1927. Estes tres arquitectos foron os principais referentes deste grupo, no que tam\u00e9n forman parte Luis Blanco-Soler, Manuel S\u00e1nchez Arcas, Luis Lacasa e outros. As s\u00faas foron as principais obras de vangarda no Madrid anterior \u00e1 guerra civil, como as colonias Parque-Residencia,El Viso, o Instituto Escuela, a totalidade da cidade universitaria de Madrid, o Front\u00f3n Recoletos de Eduardo Torroja e Secundino Zuazo ou a \"Casa de las Flores\" de Secundino Zuazo.\nGrupo vasco.\nO grupo vasco apenas funcionaba como tal e s\u00f3 se desenvolveu nas actividades individuais dos seus membros, como Aizpur\u00faa e Labayen, que proxectaron obras conxuntamente, como o N\u00e1utico de San Sebasti\u00e1n (1929). \nGATCPAC.\nEn Catalu\u00f1a, o colectivo foi o m\u00e1is activo e longevo. Xurdiu cunha vontade renovada e liberadora do clasicismo novecentista, as\u00ed como a de introducir as novas correntes internacionais. De ideas progresistas e preocupado tanto pola renovaci\u00f3n social como arquitect\u00f3nica, este movemento tivo un forte v\u00ednculo coas autoridades republicanas, especialmente coa Generalitat para a que elaboraron numerosos proxectos relacionados co urbanismo, a vivenda obreira e as infraestruturas escolares e sanitarias. O Plan Maci\u00e0 (1932-1935) foi un proxecto de reforma urban\u00edstica de Barcelona elaborado polos membros do GATCPAC xunto con Le Corbusier, que prev\u00eda unha distribuci\u00f3n funcional da cidade cunha nova orde xeom\u00e9trica, a trav\u00e9s de grandes eixos vertebradores en forma de amplas avenidas e cun novo paseo mar\u00edtimo definido por ra\u00f1aceos cartesianos. O inicio da guerra civil truncou o proxecto. O principal expo\u00f1ente do GATCPAC foi Josep Llu\u00eds Sert, arquitecto de sona internacional que se instalou despois da guerra nos Estados Unidos, onde foi profesor en Yale e Harvard. En 1937 co-proxectou con Luis Lacasa e Antoni Bonet o Pavill\u00f3n da Rep\u00fablica Espa\u00f1ola para a Exposici\u00f3n Internacional de Par\u00eds de 1937, onde presentaron o\" Guernica \"de Picasso. \nF\u00f3ra deses grupos, na d\u00e9cada de 1930 diversos arquitectos do Estado espa\u00f1ol practicaban individualmente o racionalismo, normalmente nun estilo ecl\u00e9ctico con influencias que van do art d\u00e9co ao expresionismo, ou mesmo un clasicismo desorganizado entre os arquitectos m\u00e1is antigos; son os chamados \"racionalistas \u00e1 marxe\", segundo unha definici\u00f3n de Oriol Bohigas. \nGaliza.\nEn Galiza, arquitectos como Santiago Rey Pedreira, Antonio Tenreiro, Peregr\u00edn Estell\u00e9s, Francisco Castro Represas, Jenaro de la Fuente, Pedro Alonso P\u00e9rez, Pedro Mari\u00f1o ou Rafael Gonz\u00e1lez Villar desenvolveron obras que segu\u00edan as premisas do movemento moderno, especialmente concentrados en once anos de actividade, mesmo con particularidades como o emprego da pedra, nada habitual nos postulados do racionalismo. En 2007 realizouse en Vigo unha exposici\u00f3n sobre a obra destes arquitectos seguidores do estilo internacional.\nDespois da guerra, os primeiros anos da ditadura franquista provocaron un declive da arquitectura, xa que foi reconstru\u00edda co estilo acad\u00e9mico historicista dos tempos anteriores \u00e1 II Rep\u00fablica, cunha compo\u00f1ente monumentalista da nova mentalidade pol\u00edtica. Por\u00e9n, na d\u00e9cada de 1950 comezou un desenvolvemento lento que levou a un retorno ao racionalismo.\nPortugal.\nOs primeiros trazos da arquitectura racionalista xurdiron a mediados dos anos 20 con certa influencia de Le Corbusier, Gropius e Robert Mallet-Stevens, como se evidencia en obras como o Teatro Capitol (1931) de Luis Cristino da Silva, o Instituto Superior T\u00e9cnico do Porf\u00edrio Pardal Monteiro (1927-1932) e o Pavill\u00f3n de Radiolox\u00eda de Carlos Jo\u00e3o Chambers Ramos (1927-1933), todos en Lisboa- Ademais dos anteriores, c\u00f3mpre citar a Cassiano Branco, autor do Hotel Victoria de Lisboa (1934-1936); e a Francisco Keil do Amaral, fortemente influenciado polo holand\u00e9s Dudok (Escola Secil en Set\u00fabal, 1938-1940; Aeroporto de Lisboa, 1938-1942). \nDurante os inicios da ditadura de Salazar produciuse unha involuci\u00f3n, na que, como noutros r\u00e9ximes totalitarios da \u00e9poca, a arquitectura volveu ao academicismo clasicista, cunha referencia especial no barroco de estilo Pombalino (estilo portugu\u00e9s suave). A partir da d\u00e9cada de 1950, unha nova xeraci\u00f3n de arquitectos asumiu a linguaxe moderna. Cabe mencionar a Rui Jervis Atouguia, autor do proxecto do barrio das Estacas en Lisboa, inspirado na \"Carta de Atenas\" (1949), a escola do barrio de S\u00e3o Miguel, onde aplica os\" brise- soleil \" lecorbusierianos (1949-1955) e a Fundaci\u00f3n Calouste Gulbenkian (1959-1969), con Pedro Cid e Alberto Pessoa; do propio Pessoa \u00e9 o conxunto de vivendas Infante Santo en Lisboa (1952-1955), bloques suspendidos en\" pilotis\"; Jorge Segurado , influenciado pola arquitectura holandesa, autor da Ceca de Lisboa (1953); e o barrio de Ramalde no Porto (1952-1962), inspirado na \"Carta de Atenas\", as\u00ed como obras onde desenvolve un racionalismo rexionalizado ao estilo de Aalto ou do Le Corbusier na India (Escola Primaria do Cedro en Vila Nova de Gaia, 1957-1961; casa de Ofir, 1957-1958); Nuno Teot\u00f3nio Pereira, autor con Bartolomeu Costa Cabral da urbanizaci\u00f3n \"\u00c1guas Libres\" en Lisboa (1953), unha das maiores figuras do estilo internacional de Portugal; Alfredo Viana de Lima, fiel seguidor de Le Corbusier, como se denota na s\u00faa casa de Ar\u00edstides Ribeiro no Porto (1952) ou Francisco Keil do Amaral, nunha segunda etapa racionalista, na que destaca a s\u00faa Feira Industrial de Lisboa (1957)."}
{"id": "29401", "revid": "25871", "url": "https://gl.wikipedia.org/wiki?curid=29401", "title": "Espectroscopia de absorci\u00f3n at\u00f3mica", "text": "A espectroscopia da absorci\u00f3n at\u00f3mica, en qu\u00edmica anal\u00edtica, \u00e9 unha t\u00e9cnica para determinar a concentraci\u00f3n dun elemento particular do metal dentro dunha mostra. A espectroscopia da absorci\u00f3n at\u00f3mica p\u00f3dese utilizar para analizar a concentraci\u00f3n sobre 62 metais diferentes nunha soluci\u00f3n. Desenvolveuse por primeira vez durante os anos 50 por un equipo de qu\u00edmicos australianos, dirixidos por Alan Walsh, traballando na divisi\u00f3n de f\u00edsica qu\u00edmica da CSIRO (Organizaci\u00f3n de Investigaci\u00f3n cient\u00edfica e industrial da Commonwealth), en Melbourne, Australia. Xeralmente, a t\u00e9cnica fai uso dunha chama para atomizar a mostra, pero tam\u00e9n se utilizan outros atomizadores como un forno do grafito."}
{"id": "29403", "revid": "98629", "url": "https://gl.wikipedia.org/wiki?curid=29403", "title": "Sabeer Bhatia", "text": "Sabeer Bhatia, nado en Chandigarh, India o 30 de decembro de 1968, \u00e9 un empresario indio.\nTraxectoria.\nTras pasar dous anos no Birla Institute of Technology and Science in India foi \u00f3s Estados Unidos para estudar no Instituto Tecnol\u00f3xico de California e despois de graduarse traballaou en Apple Computer un tempo antes de pasar a Firepower Systems, onde traballou en estaci\u00f3ns de traballo baseadas en PPC.\nEn 1995 con Jack Smith lanzou Hotmail, o primeiro servizo web de correo electr\u00f3nico que vendeu a Microsoft un ano m\u00e1is tarde por $400 mill\u00f3ns de d\u00f3lares."}
{"id": "29404", "revid": "56817", "url": "https://gl.wikipedia.org/wiki?curid=29404", "title": "Reflexo", "text": "Un reflexo ou acci\u00f3n reflexa \u00e9 un movemento involuntario e case instant\u00e1neo en resposta a un est\u00edmulo. Os reflexos son posibles grazas \u00f3s cami\u00f1os neurais denominados arcos reflexos que poden actuar nun impulso antes de que o propio impulso chegue \u00f3 cerebro. Dentro da medicina, os reflexos adoitan utilizarse para determinar a sa\u00fade do sistema nervioso. OS reflexos poden ser de car\u00e1cter innato ou adquirido."}
{"id": "29405", "revid": "56817", "url": "https://gl.wikipedia.org/wiki?curid=29405", "title": "Diano Marina", "text": "Diano Marina \u00e9 unha comuna da provincia de Imperia, Liguria, Italia. A s\u00faa superficie \u00e9 de 6\u00a0km\u00b2 e ti\u00f1a 5.966 habitantes no 2012. Est\u00e1 dividida nas seguintes fracci\u00f3ns: Diano Calderina, Diano Serreta, Diano Gorleri e Muratori. A principal fonte de ingresos da comuna \u00e9 o turismo."}
{"id": "29406", "revid": "839", "url": "https://gl.wikipedia.org/wiki?curid=29406", "title": "Programa Eutanasia T-4", "text": "O programa Eutanasia T-4 ou Tiergartenstrasse 4 foi o nome que recibiu o programa euxen\u00e9sico posto en marcha polas autoridades da Alema\u00f1a nazi para forzar a realizaci\u00f3n de esterilizaci\u00f3ns e a aplicaci\u00f3n da eutanasia \n\u00f3s alem\u00e1ns que sufr\u00edan defectos de nacenza. Est\u00edmase nunhas 200.000 persoas as que morreron por causa deste programa.\nCaracter\u00edsticas.\nO programa foi establecido por orde de Adolf Hitler, funcionou baixo autoridade do xefe da chanceler\u00eda Philip Bouhler e o doutor Karl Brandt e dirix\u00edrono Werner Heyde e Paul Nitsche. O nome T-4 derivou do enderezo postal das oficinas do programa en Berl\u00edn.\nO prop\u00f3sito do programa consist\u00eda en baixar os custos en asistencia matando sistematicamente e institucionalmente \u00e1 vez que se preservaba a calidade xen\u00e9tica da poboaci\u00f3n alem\u00e1 esterilizando a xente con deformidades f\u00edsicas, discapacidades ou enfermidades mentais. Os nenos que estaban nestas situaci\u00f3ns v\u00edronse separados das s\u00faas familias e levados a hospitais especiais. O programa ampliouse m\u00e1is adiante para inclu\u00edr adultos, a\u00ednda que a maior\u00eda dos adultos con problemas estaban xa obrigado \u00e1 esterilizaci\u00f3n como resultado da lei para a prevenci\u00f3n de enfermidades hereditarias."}
{"id": "29408", "revid": "23204", "url": "https://gl.wikipedia.org/wiki?curid=29408", "title": "Bindernheim", "text": "Bindernheim \u00e9 unha comuna do departamento do Baixo Rin, Alsacia, Francia. 750 habitantes e 6,62 km\u00b2 (0,40 zona urbanizada, 1,1 bosques, 5,12 campos). Conta cunha escola primaria estatal e unha escola ABCM biling\u00fce (franc\u00e9s-alsaciano) privada na que actualmente estudan 35 nenos."}
{"id": "29412", "revid": "56817", "url": "https://gl.wikipedia.org/wiki?curid=29412", "title": "Adeodato", "text": "O nome Adeodato pode referirse a:"}
{"id": "29413", "revid": "624", "url": "https://gl.wikipedia.org/wiki?curid=29413", "title": "Doln\u00ed Novosedly", "text": "Doln\u00ed Novosedly \u00e9 un concello do distrito de P\u00edsek, Rep\u00fablica Checa. Situada a 2\u00a0km \u00f3 noroeste de P\u00edsek, consiste en dous asentamentos ben diferenciados Horn\u00ed Novosedly e Doln\u00ed Novosedly. 190 habitantes."}
{"id": "29414", "revid": "52373", "url": "https://gl.wikipedia.org/wiki?curid=29414", "title": "Castellonet de la Conquesta", "text": "Castellonet de la Conquesta \u00e9 un concello da comarca da Safor, provincia de Valencia (Pa\u00eds Valenciano). Ten 5.40\u00a0km\u00b2 e 173 habitantes. Local\u00edzase no val de Vernissa. A igrexa parroquial, dedicada a san Xaime e de 1729, \u00e9 de estilo neocl\u00e1sico. A corporaci\u00f3n municipal componse de 4 concelleiros do PP e 1 do PSPV."}
{"id": "29415", "revid": "624", "url": "https://gl.wikipedia.org/wiki?curid=29415", "title": "-458", "text": "Mortes.\nHistoria ano a ano"}
{"id": "29416", "revid": "82922", "url": "https://gl.wikipedia.org/wiki?curid=29416", "title": "1061", "text": "V\u00e9xase tam\u00e9n.\nHistoria ano a ano"}
{"id": "29417", "revid": "56817", "url": "https://gl.wikipedia.org/wiki?curid=29417", "title": "1062", "text": "Mortes.\nHistoria ano a ano"}
{"id": "29418", "revid": "56817", "url": "https://gl.wikipedia.org/wiki?curid=29418", "title": "1063", "text": "Mortes.\nHistoria ano a ano"}
{"id": "29419", "revid": "23204", "url": "https://gl.wikipedia.org/wiki?curid=29419", "title": "1064", "text": ""}
{"id": "29420", "revid": "1505", "url": "https://gl.wikipedia.org/wiki?curid=29420", "title": "1067", "text": "Mortes.\nHistoria ano a ano"}
{"id": "29421", "revid": "56817", "url": "https://gl.wikipedia.org/wiki?curid=29421", "title": "1068", "text": "Mortes.\nHistoria ano a ano"}
{"id": "29422", "revid": "98629", "url": "https://gl.wikipedia.org/wiki?curid=29422", "title": "1069", "text": "Mortes.\nHistoria ano a ano"}
{"id": "29423", "revid": "624", "url": "https://gl.wikipedia.org/wiki?curid=29423", "title": "1070", "text": "Mortes.\nHistoria ano a ano"}
{"id": "29424", "revid": "85894", "url": "https://gl.wikipedia.org/wiki?curid=29424", "title": "Tegucigalpa", "text": " \nTegucigalpa \u00e9 a capital de Honduras, local\u00edzase \u00f3 p\u00e9 do cerro El Picacho nun estreito val formado polo r\u00edo Grande ou Choluteca, a uns 990 metros sobre o nivel do mar. A s\u00faa poboaci\u00f3n na \u00e1rea metropolitana en 2006 era de 1.682.725 persoas.\nTegucigalpa foi fundada por un grupo de espa\u00f1ois co nome de Real Villa de San Miguel de Tegucigalpa de Heredia o 29 de setembro de 1578 sobre un antigo poboado ind\u00edxena existente. Nesa \u00e9poca a \u00e1rea de Tegucigalpa era un centro de actividade mineira onde se extra\u00eda especialmente prata e ouro.\nEtimolox\u00eda.\nA maior\u00eda das fontes indica que a orixe e significado da palabra \"Tegucigalpa\" deriva da lingua n\u00e1huatl. A versi\u00f3n m\u00e1is aceptada fai pensar que procede da palabra n\u00e1huatl \"Taguz-galpa\", que significa \"montes de prata\", pero esta interpretaci\u00f3n \u00e9 incerta xa que os ind\u00edxenas que ocupaban a rexi\u00f3n daquela desco\u00f1ec\u00edan a existencia de xacementos minerais da zona.\nV\u00e9xase tam\u00e9n.\nLigaz\u00f3ns externas.\nP\u00e1xina oficial "}
{"id": "29426", "revid": "89787", "url": "https://gl.wikipedia.org/wiki?curid=29426", "title": "Hadri\u00e1n", "text": "Hadri\u00e1n \u00e9 un antrop\u00f3nimo galego masculino. Variedades reco\u00f1ecidas do nome son Hadriano, Hadr\u00e1n e Hadrao (ou Adri\u00e1n, Adriano, Adr\u00e1n e Adrao se non conservan o \"H\" orixinario). As variantes rematadas en \"-ano\" e con \"-i-\" son m\u00e1is cultas, mentres que as variantes sen \"-i-\" son m\u00e1is evolucionadas. A forma feminina \u00e9 Hadriana ou Adriana. Procede do lat\u00edn \"Hadrianus\", sobrenome da estirpe romana do emperador Hadriano, derivado \u00e1 s\u00faa vez do top\u00f3nimo Adria ou de Atri ou Hatria que \u00e1 s\u00faa vez poder\u00eda ter a s\u00faa orixe no etrusco ou poder\u00eda estar tam\u00e9n ligada a un \"Ariainn\" das linguas c\u00e9lticas (divindade relacionada co pastoreo e a agricultura). Adri\u00e1n foi o antrop\u00f3nimo m\u00e1is usado para nomear os meni\u00f1os galegos na derradeira d\u00e9cada do s\u00e9culo XX.\nOutras linguas.\nAs variantes gr\u00e1ficas para escribir as versi\u00f3ns deste nome noutras linguas son as seguintes:\nHadri\u00e1n na cultura galega.\nNa toponimia.\nSegundo o nomencl\u00e1tor de Galicia oficial da Xunta, en Galiza hai 15 parroquias consagradas a este santo, a\u00ednda que ningunha delas escrita con hache:\nTam\u00e9n existen os lugares de Santo Adri\u00e1n (A Pobra do Broll\u00f3n e O Savi\u00f1ao), Santo Adri\u00e1n de Castro (Zas), Adr\u00e1n (A Laracha, Ordes e Teo), Santadrao (Castroverde, A Pastoriza e Riotorto), Santo Adrao (Vilalba), Santadriao (Pant\u00f3n) e Santrad\u00e1n (Cobres, Vilaboa).\n\u00c1 xeograf\u00eda f\u00edsica corresponde o cabo de Santo Hadri\u00e1n, en Malpica.\nNa literatura.\nNa literatura galega c\u00f3mpre destacar o influxo deste antrop\u00f3nimo en Otero Pedrayo. Nado un 5 de marzo, puxo este nome a tres personaxes dos seus libros: Adri\u00e1n Solovio (\"Arredor de si\"), Adri\u00e1n Silva (\"La vocaci\u00f3n de Adri\u00e1n Silva\"), e Adri\u00e1n Soutelo (o t\u00edo de Paio, n' \"Os cami\u00f1os da vida\"). Outros personaxes literarios deste nome son Adri\u00e1n Novoa (\"Cartas de inverno\", de Agust\u00edn Fern\u00e1ndez Paz) e Adri\u00e1n Seivane (\"Baixo m\u00ednimos\", de Diego Ameixeiras).\nNa cultura tradicional.\nNa cultura popular galega hai unha lenda, un refr\u00e1n e unha cantiga vencellados a Santo Hadri\u00e1n. A lenda di como segue:\nO refr\u00e1n \u00e9: \"D\u00eda de san Adri\u00e1n, s\u00e9calle a primeira ra\u00edz \u00f3 pan\".\nA cantiga, con d\u00faas variantes, \u00e9:"}
{"id": "29427", "revid": "98629", "url": "https://gl.wikipedia.org/wiki?curid=29427", "title": "Identificaci\u00f3n biom\u00e9trica", "text": "A identificaci\u00f3n biom\u00e9trica \u00e9 a aplicaci\u00f3n das tecnolox\u00edas da informaci\u00f3n para medir e analizar as caracter\u00edsticas f\u00edsicas e do comportamento humanas co prop\u00f3sito de autenticaci\u00f3n.\nA biometr\u00eda \u00e9 o estudo de m\u00e9todos autom\u00e1ticos para o reco\u00f1ecemento \u00fanico de humanos baseado nun ou m\u00e1is trazos condutuais ou f\u00edsicos intr\u00ednsecos. O termo deriva das palabras gregas \"bios\", vida, e \"metron\", medida.\nA biometr\u00eda inform\u00e1tica \u00e9 a aplicaci\u00f3n de t\u00e9cnicas matem\u00e1ticas e estat\u00edsticas sobre os trazos f\u00edsicos ou condutuais dun individuo, para verificar identidades.\nAs pegadas dactilares, a retina, o iris, os patr\u00f3ns faciais, de veas da man ou a xeometr\u00eda da palma da man, representan exemplos de caracter\u00edsticas f\u00edsicas (est\u00e1ticas). Entre os exemplos de caracter\u00edsticas do comportamento incl\u00faese a sinatura, o paso ou a din\u00e1mica de tecleo (din\u00e1micas). A voz consid\u00e9rase unha mestura de caracter\u00edsticas f\u00edsicas e do comportamento, pero todos os trazos biom\u00e9tricos comparten aspectos f\u00edsicos e do comportamento.\nEn xeral, a identificaci\u00f3n por ADN non est\u00e1 considerada, a\u00ednda, como unha tecnolox\u00eda biom\u00e9trica de reco\u00f1ecemento, principalmente por non ser a\u00ednda un proceso automatizado (t\u00e1rdase algunhas horas en levar a cabo unha identificaci\u00f3n por ADN).\nHistoria.\nA biometr\u00eda non se puxo en pr\u00e1ctica nas culturas occidentais at\u00e9 finais do s\u00e9culo XIX, pero era utilizada na China dende, cando menos, o s\u00e9culo XIV. O explorador e escritor portugu\u00e9s Jo\u00e3o de Barros, escribiu que os comerciantes chineses estampaban as impresi\u00f3ns e as pegadas da palma da man dos nenos en papel con tinta. Os comerciantes fac\u00edan isto como m\u00e9todo para distinguir entre os nenos e os mozos. Tam\u00e9n hai quen afirma que as orixes da biometr\u00eda se remotan a\u00ednda m\u00e1is al\u00e1, tendo en conta que no antigo Exipto, os traballadores das pir\u00e1mides ti\u00f1an que identificarse, ademais de polo seu nome, por alg\u00fans trazos f\u00edsicos, como a estatura, a complexi\u00f3n ou os trazos faciais; o que pode considerarse como un primeiro sistema de identificaci\u00f3n biom\u00e9trica.\nEn Occidente, a identificaci\u00f3n confiaba simplemente na memoria fotogr\u00e1fica at\u00e9 que Alphonse Bertillon, xefe do departamento fotogr\u00e1fico da Polic\u00eda de Par\u00eds, desenvolveu o sistema antropom\u00e9trico (tam\u00e9n co\u00f1ecido m\u00e1is tarde como \"Bertillonage\") en 1883. Este era o primeiro sistema preciso, amplamente utilizado cientificamente para identificar a criminais, e converteu \u00e1 biom\u00e9trica nun campo de estudo. Funcionaba medindo de forma precisa certas lonxitudes e anchuras da cabeza e do corpo, as\u00ed como rexistrando marcas individuais como tatuaxes e cicatrices. O sistema de Bertillon foi adoptado extensamente en occidente at\u00e9 que apareceron defectos no sistema, principalmente, problemas con m\u00e9todos distintos de medidas e cambios de medida. Despois disto, as forzas policiais occidentais comezaron a usar a pegada dactilar, esencialmente, o mesmo sistema visto na China centos de anos antes.\nIndustria biom\u00e9trica.\nA entrada dos m\u00e9todos de identificaci\u00f3n biom\u00e9trica nas empresas non chega ata os anos 60 do s\u00e9culo XX, cando os irm\u00e1ns Miller de Nova Jersey desenvolven un dispositivo que med\u00eda automaticamente as pegadas dactilares. A verificaci\u00f3n por voz e o reco\u00f1ecemento autom\u00e1tico da sinatura, foron desenvolvidos durante os anos 60 e 70, e non foi at\u00e9 o 1985 cando comezan a aparecer os primeiros sistemas de identificaci\u00f3n de retina.\nO uso destas tecnolox\u00edas medra timidamente at\u00e9 o ano 2001, ano no que se producen os atentados do 11 de setembro. A partir desa data, a crecente preocupaci\u00f3n pola seguridade fai que o ritmo de implantaci\u00f3n de sistemas de identificaci\u00f3n de individuos se multiplique, e apareza a biometr\u00eda en cada vez m\u00e1is \u00e1mbitos.\nFuncionamento e rendemento.\nFases da identificaci\u00f3n.\nO funcionamento dun sistema de identificaci\u00f3n biom\u00e9trica div\u00eddese en d\u00faas fases:\nTaxa de erro.\nO rendemento dunha medida biom\u00e9trica def\u00ednese xeralmente en termos de taxa de falso positivo (\"False Acceptance Rate\" ou FAR), a taxa de falso negativo (\"False NonMatch Rate\" ou FNMR), e a taxa de erro durante o alistamento (\"Failure-to-enroll Rate\", FTR ou FER, ou tam\u00e9n \"Failure to Acquire Rate\", FTA).\nNos sistemas biom\u00e9tricos reais, o FAR e o FRR poden transformarse cambiando o l\u00edmite no que o sistema decide se a persoa \u00e9 quen di ser. Unha das medidas m\u00e1is com\u00fans dos sistemas biom\u00e9tricos reais \u00e9 a taxa na que o FAR e o FRR son iguais: a taxa de erro igual (\"Equal Error Rate\" ou EER), tam\u00e9n co\u00f1ecida como a taxa de erro de cruzamento (\"Cross-over Error Rate\" ou CER). Canto m\u00e1is baixo \u00e9 o EER ou CER, consid\u00e9rase que o sistema \u00e9 m\u00e1is exacto.\nAs taxas de erro anunciadas implican \u00e1s veces elementos idiosincr\u00e1sicos ou subxectivos. Por exemplo, un fabricante de sistemas biom\u00e9tricos fixou o l\u00edmite de aceptaci\u00f3n alto, para reducir \u00f3 m\u00ednimo as falsas aceptaci\u00f3ns; na pr\u00e1ctica, permit\u00edanse tres intentos, polo que un falso rechazo se contaba soamente se os tres intentos resultaban errados (por exemplo escritura, fala etc.), as opini\u00f3ns poden variar sobre que constit\u00fae un falso rechazo. Se se programa un sistema de verificaci\u00f3n de sinaturas usando a inicial e apelido, \u00bfp\u00f3dese dicir lexitimamente que se trata dun falso rechazo cando rexeite un nome e apelidos concretos?\nA pesar destas d\u00fabidas, os sistemas biom\u00e9tricos te\u00f1en un potencial para identificar a individuos cun grao de certeza moi alto.\nSistemas biom\u00e9tricos.\nOs sistemas de identificaci\u00f3n biom\u00e9trica poden identificar ao suxeito analizando \"como \u00e9\" o usuario, \u00e9 dicir, caracter\u00edsticas f\u00edsicas est\u00e1ticas; ou analizando \"como fai algo\" o usuario, isto \u00e9, caracter\u00edsticas condutuais, ou din\u00e1micas.\nBaseados en caracter\u00edsticas condutuais.\nA voz poder\u00eda encadrarse en calquera dos dous grupos, pois \u00e9 un trazo f\u00edsico, pero tam\u00e9n condutual.\nEst\u00e1ndares asociados a tecnolox\u00edas biom\u00e9tricas.\nNos \u00faltimos anos, n\u00f3tase unha preocupaci\u00f3n crecente, por parte das organizaci\u00f3ns regulatorias, respecto a elaborar est\u00e1ndares relativos \u00f3 uso de t\u00e9cnicas biom\u00e9tricas no \u00e1mbito inform\u00e1tico. Esta preocupaci\u00f3n \u00e9 reflexo do crecente interese industrial por estas tecnolox\u00edas.\nA pesar deste maior interese, a estandarizaci\u00f3n contin\u00faa sendo deficiente, e como consecuencia disto, os provedores de soluci\u00f3ns biom\u00e9tricas contin\u00faan subministrando interfaces de software propietarios para os seus produtos, o que dificulta \u00e1s empresas o cambio de produto ou vendedor.\nA nivel mundial, o principal organismo que coordina as actividades de estandarizaci\u00f3n biom\u00e9trica \u00e9 o Sub-Comit\u00e9 37 (SC37) do Joint Technical Committee on Information Technology (ISO/IEC JTC1), do International Organization for Standardization (ISO) e o International Electrontechnical Comission (IEC).\nNos Estados Unidos desempe\u00f1an un papel similar o Comit\u00e9 T\u00e9cnico M1 do INCITS (InterNational Committee for Information Technology Standards), o Biometric Interoperability, Performance, \nand Assurance Working Group , National Institute of Standards and Technology (NIST) e o American National Standards Institute (ANSI).\nExisten ademais outros organismos non gobernamentais impulsando iniciativas en materias biom\u00e9tricas tales como o Biometrics Consortium, a The Biometric Foundation, a International Biometric Industry Association (IBIA) e BioAPI (este \u00faltimo composto polas empresas Bioscrypt, Compaq, Iridiam, Infineon, NIST, Saflink e Unisis).\nOs est\u00e1ndares m\u00e1is importantes son:\nEst\u00e1ndar ANSI X.9.84\nEst\u00e1ndar creado no ano 2001, polo ANSI (American National Standards Institute) e actualizado no 2003. Define as condici\u00f3ns dos sistemas biom\u00e9tricos para a industria de servizos financeiros facendo referencia \u00e1 transmisi\u00f3n e almacenamento seguro da informaci\u00f3n biom\u00e9trica e \u00e1 seguridade do hardware asociado.\nEst\u00e1ndar ANSI / INCITS 358\nEst\u00e1ndar creado o ano 2002 polo ANSI e BioApi Consortium, que presenta unha interface de programaci\u00f3n de aplicaci\u00f3n que garante que os produtos e sistemas que cumpren este est\u00e1ndar son interoperables entre si.\nEst\u00e1ndar NISTIR 6529\nTam\u00e9n co\u00f1ecido como CBEFF (Common Biometric Exchange File Format) \u00e9 un est\u00e1ndar creado en 1999 por NIST e Biometrics Consortium que prop\u00f3n un formato estandarizado (estrutura l\u00f3xica de arquivos de datos) para o intercambio de informaci\u00f3n biom\u00e9trica.\nCr\u00edticas e preocupaci\u00f3ns.\nComo con moitos progresos tecnol\u00f3xicos de gran transcendencia, existen moitas d\u00fabidas e preocupaci\u00f3ns sobre o uso que se lle poida dar \u00e1s tecnolox\u00edas de identificaci\u00f3n biom\u00e9trica.\nRoubos de identidade.\nOs roubos de identidade usando sistemas biom\u00e9tricos a\u00ednda non est\u00e1n resoltos. Para alg\u00fans, as tecnolox\u00edas biom\u00e9tricas desenvolv\u00e9ronse sen as suficientes garant\u00edas de seguridade.\nDependendo da tecnolox\u00eda empregada e o rigor na implantaci\u00f3n do sistema, poden variar moito as probabilidades de que se produzan roubos de identidade. As\u00ed, mentres que os sistemas de reco\u00f1ecemento de retina instalados en centrais nucleares e instalaci\u00f3ns militares, te\u00f1en taxas de falsos positivos practicamente iguais a cero, existen outros sistemas, como o reco\u00f1ecemento por voz, aos que non \u00e9 tan dif\u00edcil enganar.\nPrivacidade.\nA\u00ednda que os sistemas biom\u00e9tricos a mi\u00fado son empregados como un xeito de loitar contra a criminalidade, os defensores da privacidade temen que os sistemas de identificaci\u00f3n biom\u00e9trica poidan ser empregados para reducir as liberdades persoais de toda a cidadan\u00eda.\nOs avances en sistemas de captura de v\u00eddeo, infravermellos, raios-x, tecnolox\u00edas de posicionamento por sat\u00e9lite, escaneado de imaxes; engadidos aos avances en tecnolox\u00edas de identificaci\u00f3n biom\u00e9trica, permiten que os gobernos conten con novas formas de buscar individuos, e de recolectar vastas bases de datos de informaci\u00f3n acerca da cidadan\u00eda.\nExiste preocupaci\u00f3n acerca dos posibles usos que se poden facer da informaci\u00f3n persoal, tomada a trav\u00e9s de sistemas de identificaci\u00f3n biom\u00e9trica. Preocupa que poida ser alterada sen autorizaci\u00f3n, vendida, roubada, ou que os datos obtidos poidan ser empregados sen o consentimento dos usuarios.\nPreocupaci\u00f3ns relativas \u00e1 sa\u00fade.\nPara a maior parte dos usuarios de sistemas de identificaci\u00f3n biom\u00e9trica, as t\u00e9cnicas de identificaci\u00f3n son completamente novas, o que xera unha certa desconfianza. Por exemplo, a identificaci\u00f3n por iris e a identificaci\u00f3n por retina son as m\u00e1is rexeitadas polos usuarios. A\u00ednda non est\u00e1n acostumados a achegar o seu ollo a un dispositivo de identificaci\u00f3n, e temen que poida ter consecuencias negativas para a s\u00faa sa\u00fade.\nUsos e iniciativas.\nBrasil.\nDende os comezos do s\u00e9culo XX, os cidad\u00e1ns brasileiros usan documentos de identidade. A escolla do goberno brasileiro pola pegada dactilar foi feita polo Dr. F\u00e9lix Pacheco en R\u00edo de Xaneiro, no tempo no que era a capital da rep\u00fablica federal. O Dr. F\u00e9lix Pacheco foi amigo do Dr. Juan Vucetich que inventou un dos sistemas de clasificaci\u00f3n das pegadas m\u00e1is completo. O sistema Vucetich foi adoptado no Brasil e pola maior\u00eda dos pa\u00edses suramericanos. O antigo Instituto de Documentos de Identidade (Instituto F\u00e9lix Pacheco) foi integrado no sistema civil e criminal AFIS durante 1999.\nCada estado federado do Brasil ten as competencias para crear os seus propios documentos de identidade, pero o dese\u00f1o e os datos son os mesmos para todos eles. Os documentos de identidade impresos en R\u00edo de Xaneiro est\u00e1n completamente dixitalizados e poden ser comparados contra o seu propietario sen necesidade de ning\u00fan dispositivo adicional, grazas ao lector de c\u00f3digo de barras que incl\u00fae, que incl\u00fae unha foto en color, sinatura, d\u00faas pegadas dixitais e datos do cidad\u00e1n. Esta tecnolox\u00eda foi desenvolvida no 2000 co obxectivo de prover m\u00e1is seguridade aos documentos de identidade brasileiros.\nCanad\u00e1.\nCanad\u00e1 introduciu os sistemas de identificaci\u00f3n biom\u00e9trica recentemente no uso dos pasaportes coa axuda de fotograf\u00edas dixitalizadas. Os pasaportes conte\u00f1en un chip que cont\u00e9n unha fotograf\u00eda da persoa, e informaci\u00f3n persoal como o nome ou a data de nacemento.\nEsta tecnolox\u00eda est\u00e1 sendo usada nas alf\u00e1ndegas que dispo\u00f1en de lectores electr\u00f3nicos capaces de ler o chip das tarxetas, e verificar a informaci\u00f3n presente na tarxeta e no pasaporte. Este m\u00e9todo permite o aumento da eficiencia e fiabilidade \u00e1 hora de identificar \u00e1s persoas nas aduanas. CANPASS, do Canad\u00e1 Customs, esta sendo usado actualmente por alg\u00fans dos maiores aeroportos que contan con casetas preparadas para tomar fotograf\u00edas dixitais do ollo dunha persoa como m\u00e9todo de identificaci\u00f3n.\nSituaci\u00f3n do mercado.\nSegundo o informe publicado en xaneiro do 2006 polo International Biometrics Group , o mercado est\u00e1 distribu\u00eddo do seguinte xeito:\nAs previsi\u00f3ns de facturaci\u00f3n, segundo o mesmo informe, aumentaron desde os 1.539 mill\u00f3ns de d\u00f3lares en 2005 ata os 5.749 en 2010."}
{"id": "29428", "revid": "98629", "url": "https://gl.wikipedia.org/wiki?curid=29428", "title": "Xustiniano I", "text": "Flavius Petrus Sabbatius Iustinianus ou Xustiniano I, nado o 11 de maio de 483 e finado o 13/14 de novembro de 565, foi emperador de Oriente desde o 1 de agosto de 527 ata a s\u00faa morte. Un dos principais gobernantes do Imperio Bizantino, destaca especialmente pola s\u00faa reforma e compilaci\u00f3n de leis e pola expansi\u00f3n militar do territorio imperial que tivo lugar baixo o seu reinado, sobre todo grazas \u00e1s campa\u00f1as de Belisario. Tam\u00e9n \u00e9 co\u00f1ecido como \"O \u00faltimo emperador romano\". A igrexa ortodoxa ven\u00e9rao como santo o d\u00eda 14 de novembro.\nTraxectoria.\nXustiniano naceu nunha pequena aldea chamada Tauresina (Taor) en Iliria (preto da actual Skopje), na pen\u00ednsula Balc\u00e1nica, probabelmente o 11 de maio de 483. A s\u00faa nai era irm\u00e1 do famoso xeneral Xustino que ascendeu desde o ex\u00e9rcito \u00e1 dignidade imperial. O seu t\u00edo adoptouno e asegurouse de que recibise unha educaci\u00f3n: Xustiniano seguiu as\u00ed o curr\u00edculo educativo habitual, centr\u00e1ndose na xurisprudencia e a filosof\u00eda. Avanzou na s\u00faa carreira militar con gran rapidez, e abriuse ante el un gran futuro cando, en 518, Xustino se converteu en emperador. Xustiniano foi nomeado c\u00f3nsul en 521, e posteriormente xeneral do ex\u00e9rcito de oriente. Moito antes de que Xustino o fixese coemperador o 1 de abril de 527, xa participaba nas actividades de goberno.\nCatro meses despois, Xustiniano pasou a ser o \u00fanico soberano trala morte de Xustino. O seu reinado ter\u00eda un grande impacto na historia mundial, dando lugar a unha nova era na historia do Imperio bizantino e da Igrexa Ortodoxa. Foi un home cunha capacidade de traballo f\u00f3ra do com\u00fan, que ti\u00f1a un car\u00e1cter af\u00e1bel, moderado e alegre, pero que tam\u00e9n pod\u00eda ser mentir\u00e1n e falto de escr\u00fapulos cando lle convi\u00f1a. Foi o \u00faltimo emperador que intentou recuperar os territorios que posu\u00edu o Imperio Romano en tempos de Teodosio I, e con este fin, puxo en marcha grandes campa\u00f1as militares. Tam\u00e9n desenvolveu unha colosal actividade construtiva emulando a dos grandes emperadores romanos do pasado. Partindo da premisa de que a existencia dunha comunidade pol\u00edtica se funda nas armas e nas leis, prestou especial atenci\u00f3n \u00e1 lexislaci\u00f3n e pasou \u00e1 posteridade pola s\u00faa codificaci\u00f3n do dereito romano (o \"Codex Iustinianus\" e as \"Novellae Constitutiones\").\nEn 523 casou con Teodora, unha ex actriz; ata ent\u00f3n, as actrices resultaban socialmente pr\u00f3ximas \u00e1s prostitutas, e no pasado, a Xustiniano result\u00e1ralle impos\u00edbel casar con ela, pero Xustino aprobara unha lei que permit\u00eda os matrimonios entre distintas clases sociais, o que levar\u00eda, xa no reinado de Xustiniano, a unha certa atenuaci\u00f3n das diferenzas sociais na corte bizantina. Teodora chegar\u00eda a ser unha persoa moi influente na pol\u00edtica do Imperio, e alg\u00fans emperadores posteriores seguir\u00edan o precedente de Xustiniano casando f\u00f3ra da clase aristocr\u00e1tica.\nProcopio de Cesarea \u00e9 a nosa fonte principal para a historia do reinado de Xustiniano, a\u00ednda que tam\u00e9n contrib\u00fae con moitos detalles de interese a cr\u00f3nica de Xo\u00e1n de \u00c9feso, que se conserva como fundamento de moitas outras cr\u00f3nicas posteriores. Ambos historiadores fixeron comentarios \u00e1s veces moi negativos sobre Xustiniano e Teodora; Procopio, ademais da s\u00faa historia, escribiu outra \"Historia Secreta\" que recolle varios esc\u00e1ndalos da corte. As \"Historias\" de Agat\u00edas apuntan os sucesos acaecidos desde o ano 552 ata 558 ou 559.\nA segunda metade do seu reinado viuse ensombrecida pola epidemia de peste que se fixo virulenta a partir do ano 542.\nTeodora morreu en 548 e Xustiniano sobreviviuna case vinte anos, para morrer do 13 ao 14 de novembro de 565.\nActividade xur\u00eddica.\nXustiniano tivo unha grande influencia na historia debido \u00e1s s\u00faa revolucionarias medidas polas que organizou o dereito romano seguindo a clasificaci\u00f3n que se converter\u00eda na base para o dereito en moitos pa\u00edses actuais. O 7 de abril de 529 publicouse unha primeira versi\u00f3n do \"Corpus Iuris Civilis\" dividida en tres partes: c\u00f3digo antigo, novo c\u00f3digo, Dixesto ou Pandectae, as Institutiones e as novelas (novas constituci\u00f3ns). Un grupo de comisionados, encabezados polo cuestor Triboniano, preparou o \"Corpus\" en lat\u00edn, a lingua tradicional do Imperio romano, a\u00ednda que moitos cidad\u00e1ns do Imperio oriental apenas a entend\u00edan. O \"Authenticum\", ou \"Novellae Constitutiones\", unha recompilaci\u00f3n de novas leis emitidas durante o reinado de Xustiniano, completou posteriormente o \"Corpus\". Estas \"Novellae\" public\u00e1ronse en grego, a lingua com\u00fan do Imperio.\nO \"Corpus\" cont\u00e9n a base da xurisprudencia romana (inclu\u00eddo o dereito can\u00f3nico: \"ecclesia vivit lege romana\") e, para os historiadores, achega unha valiosa fonte para comprender os intereses e actividades do Imperio romano tard\u00edo. En tanto que recompilaci\u00f3n, re\u00fane moitas fontes nas que se expresaban ou publicaban as \"leges\" (leis) e outras normas: leis en sentido estrito, consultas senatoriais (\"senatusconsulta\"), decretos imperiais, casu\u00edstica e opini\u00f3ns de xuristas e interpretaci\u00f3ns (\"responsa prudentum\").\nActividade militar e campa\u00f1as de Belisario.\nPol\u00edtica exterior baseada na \"Recuperatio Imperii\".\nA ideolox\u00eda da Recuperatio Imperii \u00e9 unha formulaci\u00f3n que responde a uns sentimentos estendidos entre amplas capas da poboaci\u00f3n da \"Pars Occidens\" (sobre todo entre o elemento senatorial urbano e sectores vinculados coa administraci\u00f3n) e en parte do goberno do Imperio de Oriente, que intelectualmente xoga ao xogo da continuidade imperial en Occidente; de feito, o sentimento de \"romanitas\" at\u00f3pase -no s\u00e9culo VI- amplamente estendido en Occidente e en Oriente \u00e9 correspondido pola ideolox\u00eda oficial do goberno imperial -segundo a cal o Imperio non se afundiu en Occidente sen\u00f3n que os b\u00e1rbaros gobernan al\u00ed en nome do emperador de Oriente- e por parte da \"intelligentsia\" de Constantinopla (por exemplo, \u00e9 o caso do escritor Xo\u00e1n Lido, contempor\u00e1neo de Xustiniano). Estes sentimentos son aproveitados pola administraci\u00f3n xustinianea para realizar, precisamente, unha pol\u00edtica en consonancia con eles (fose sincera ou interesada).\nCampa\u00f1as contra o Reino v\u00e1ndalo (533 - 534).\nEn maio de 530, o monarca probizantino Hilderico foi deposto polo seu primo Xelimer aducindo a que a s\u00faa falta de personalidade levaran aos v\u00e1ndalos a seren derrotados polas tribos mouras. As protestas de Xustiniano de que Hilderico puidese regresar a Constantinopla non foron escoitadas, polo que preparou con coidado unha campa\u00f1a que deb\u00eda combinar eficacia militar e sobriedade de custos. Xo\u00e1n de Capadocia, respons\u00e1bel das finanzas do Imperio e oposto \u00e1 guerra, accedeu ao final a levar os gastos da campa\u00f1a dunha forma r\u00edxida. Belisario, o xeneral m\u00e1is brillante de Oriente foi o encargado de levar as armas.\nA decisi\u00f3n de atacar o reino v\u00e1ndalo coincidiron coa aparici\u00f3n neste dunha serie de debilidades. A simbiose entre invasores e invadidos non chegou nunca a consolidarse, o cal xerou hostilidades cos \u00faltimos. O medo a revoltas internas conducira \u00e1 desfortificaci\u00f3n dos n\u00facleos urbanos por medo a que acollesen revoltas. \u00c1 s\u00faa vez un xeneral godo que rex\u00eda Sarde\u00f1a en nome do monarca de Cartago pretendeu con axuda militar oriental gobernar de forma independente, pero foi detido por Xelimer antes de que a devandita axuda chegase.\nA frota oriental abandonou os portos de Constantinopla a mediados de xu\u00f1o de 533 e v\u00eda Sicilia alcanzou as costas africanas ao cabo de tres meses. Belisario atopou escasa resistencia, e tras un vitorioso encontro cos v\u00e1ndalos de Ad Decimum, ocupar\u00eda Cartago dous d\u00edas despois. Xelimer, medorento de que entronizaran ao deposto rei, executou a Hilderico antes da ca\u00edda de Cartago e fuxiu aos rebordes monta\u00f1osos. Finalmente optou por entregarse a finais de marzo de 534. Belisario conduciuno ata Constantinopla, onde o xeneral foi recibido con grandes honores, reservados ao Emperador. A provincia foi anexionada ao Imperio, a pesar que as tribos perif\u00e9ricas supuxeron un perigo durante m\u00e1is dunha d\u00e9cada.\nCampa\u00f1as contra o Reino Ostrogodo (540 - 554).\n\u00c1 morte de Teodorico o control da pol\u00edtica ostrogoda caeu en mans da s\u00faa filla Amalasunta, a cal exerceu o poder en nome do rei neno Atalarico, ata que este faleceu en 534. A rexencia caracterizouse por unha viraxe pol\u00edtica cara a Oriente, xerando unha forte oposici\u00f3n interna. A pronta desaparici\u00f3n do seu fillo forzou \u00e1 rexente \u00e1 procura dun monarca formal tralo que seguir movendo os f\u00edos do goberno. O elixido foi Teodato, co que contraeu matrimonio a fins de 534, este pronto se afastou do palacio de R\u00e1vena e ordenou a eliminaci\u00f3n da s\u00faa muller en abril de 535 posibelmente a instigaci\u00f3n de Teodora que buscaba un \"casus belli\" para a intervenci\u00f3n de Xustiniano.\nEse mesmo ano Xustiniano dar\u00eda dous golpes de man que lle permitiron tomar Sicilia ao mando de Belisario e Dalmacia por Il\u00edrico Mundo. Teodato recorreu a unha embaixada papal, pero se enviou unha embaixada Imperial paralela ao propio monarca ostrogodo para estabelecer un acordo secreto de cesi\u00f3n de Italia ao imperio. Os diversos contratempos que atravesaba o Imperio nese momento, como a revolta de \u00c1frica e a recuperaci\u00f3n de territorios por xermanos en Dalmacia induciron a Teodato a romper o compromiso e a facer fronte aos ex\u00e9rcitos de Xustiniano.\nXustiniano reorganizou a xerarqu\u00eda militar para poder po\u00f1er \u00e1 fronte das campa\u00f1as italianas a Belisario xa que Mundo falecera na ofensiva de Dalmacia. No seu lugar p\u00faxose a Constantiniano, que recuperou a ofensiva en Dalmacia, reocupando Salona e expulsando os ostrogodos da rexi\u00f3n. Belisario ocupou N\u00e1poles e finalmente Roma a comezos de decembro. Teodato, antes da ca\u00edda de Roma, foi deposto por Vitixes, comandante do seu garda persoal que demostrou ter gran capacidade para as artes guerreiras e puxo sitio a Roma.\nO prezo da conquista do reino ostrogodo quizais poder\u00eda considerarse excesivo. Provoc\u00e1ronse continuas campa\u00f1as de desgaste, sendo v\u00edtima principal a poboaci\u00f3n it\u00e1lica que sufriu a destruci\u00f3n do seu tecido social, produtivo, pol\u00edtico e foi azoutada pola peste. Os vinte anos de loita aceleraron dramaticamente a transici\u00f3n ao mundo medieval. Roma perdeu a s\u00faa entidade urbana e deixou de ser a cidade por antonomasia do mundo Mediterr\u00e1neo.\nA \"Pragm\u00e1tica Sanci\u00f3n\" de 554, mediante a cal Italia era reintegrada ao Imperio Romano, ratificaba a situaci\u00f3n \"de facto\" ao outorgar aos bispos o control de diversos aspectos da vida civil (como a actividade dos xu\u00edces civ\u00eds) e a administraci\u00f3n das cidades, po\u00f1\u00e9ndoos a cargo do aprovisionamento, a anona e os traballos p\u00fablicos, \u00e1 vez que quedaban exentos da autoridade dos funcionarios imperiais.\nCampa\u00f1as contra o Reino Visigodo (552).\nA finais de 552 Xustiniano pod\u00eda considerar a campa\u00f1a it\u00e1lica como finalizada, accedendo ese mesmo ano \u00e1 petici\u00f3n de axuda formulada no 551 polo rebelde visigodo Atanaxildo a cambio dunha franxa costeira desde Valencia a C\u00e1diz. A colaboraci\u00f3n oriental foi decisiva para decantar a guerra civil no reino peninsular hispano a favor daquel candidato fronte a Axila. Pero a compensaci\u00f3n territorial nunca foi plataforma para a conquista da antiga Hispania, de feito, as zonas concedidas en 552 comezaron a minguar nas d\u00e9cadas seguintes, especialmente durante o reino de Leovixildo, ata a s\u00faa evaporaci\u00f3n no 624\nFronte ao Imperio Persa.\nA paz perpetua, asinada en 532 entre Bizancio e o Imperio Persa, resultou menos duradeira do que a s\u00faa pomposa formulaci\u00f3n declaraba. O rei Cosroes I esperou a oportunidade de atacar con vantaxe territorio imperial, a cal se presentou pronto, dada a crecente debilidade da fortaleza militar en Oriente, posto que as reconquistas en \u00c1frica ou Italia se realizaron con tropas e mandos subtra\u00eddos daquela zona e as tropas gornecidas debilit\u00e1banse pola falta dun pagamento puntual. Xustiniano \u00e1 vez intentou reforzar o dominio a zona mediante a construci\u00f3n de fortalezas novas na rexi\u00f3n.\nNo 540 o monarca sas\u00e1nida Cosroes I desatou as hostilidades cunha devastadora incursi\u00f3n ata o Mediterr\u00e1neo, coroada coa conquista de Antioqu\u00eda. A defensa da cidade non puido aguantar o asalto persa malia ter unha gornici\u00f3n de 6.000 homes, feito que manifesta a debilidade da zona oriental. A perda de Antioqu\u00eda supuxo unha enorme carga simb\u00f3lica.\nAs zonas de Armenia e o C\u00e1ucaso tam\u00e9n foron obxectivo do monarca persa, sendo Constantinopla traizoada polo rei de Lazica. Belisario foi chamado inmediatamente. A s\u00faa presenza na fronte norte freou a acometida persa na zona. Pero foi, sen d\u00fabida, un elemento non b\u00e9lico o que obrigou a Persia a reformular a s\u00faa ofensiva: A peste que abordelaba o seu reino no 545. Pola s\u00faa culpa viuse forzada a asinar unha tregua de cinco anos, renovada en 551 e en 557, forzada polo desgaste de ambas partes, asinouse finalmente a paz no ano 561. Constantinopla comprometeuse a enviar un forte tributo e a non enviar penetraci\u00f3ns cristi\u00e1s m\u00e1is al\u00f3 do C\u00e1ucaso.\nFronte aos eslavos.\nOs eslavos ocupaban unha zona xeogr\u00e1fica intermedia entre os conxuntos xerm\u00e1nicos e esteparios. Isto, sumado a unha variedade de pobos, fac\u00eda que as incursi\u00f3ns fosen habituais nos Balc\u00e1ns. Malia as contundentes vitorias anteriores de Xermano e Mundo sobre eslavos e b\u00falgaros, estes \u00faltimos penetraron profundamente no espazo grego a comezos de 540 ata chegaren ao istmo de Corinto, na t\u00edpica incursi\u00f3n de bot\u00edn e cativos que non produciu danos de importancia nin a perda de puntos de importancia. Os eslavos pola s\u00faa banda chegaron ata Dyrrachion. As expedici\u00f3ns dos cotrigures foron m\u00e1is contundentes, chegando a cruzar o Danubio xeado e chegando sen oposici\u00f3n ata Mesia e Escitia onde chegaron a Tracia e dividiu as s\u00faas forzas en dous pelot\u00f3ns de saqueo. O mesmo Zabergan presentouse en Constantinopla con 7000 xinetes, Belisario tivo que sa\u00edr do seu retiro para liderar unha contraofensiva que conxurou a ameaza.\nAbolici\u00f3n das relixi\u00f3ns non cristi\u00e1s.\nA pol\u00edtica relixiosa de Xustiniano reflectiu a convicci\u00f3n imperial en que a unidade do Imperio presupo\u00f1\u00eda necesariamente a unidade de fe; e iso significaba indubidabelmente que esta fe s\u00f3 pod\u00eda ser a ortodoxa. Aqueles que profesasen unha fe distinta ser\u00edan conscientes de que o proceso iniciado na lexislaci\u00f3n imperial con Constancio II continuaba agora con forza. O \"Codex\" recoll\u00eda d\u00faas leis que decretaban a destruci\u00f3n total do Helenismo, ata na vida civil, e as s\u00faas disposici\u00f3ns ser\u00edan postas en pr\u00e1ctica con vigor. As fontes contempor\u00e1neas (Xo\u00e1n Malalas, Te\u00f3fanes e Xo\u00e1n de \u00c9feso) refiren graves persecuci\u00f3ns, ata de persoas nas altas esferas.\nQuizais o feito m\u00e1is salient\u00e1bel tivo lugar en 529 cando a Academia plat\u00f3nica de Atenas pasou a estar baixo control estatal por orde de Xustiniano, conseguindo as\u00ed a extinci\u00f3n real desta escola do helenismo. O paganismo ser\u00eda activamente reprimido: s\u00f3 en Asia Menor, Xo\u00e1n de \u00c9feso afirma converter a 70.000 pag\u00e1ns . Tam\u00e9n outros pobos aceptaron o cristianismo: os h\u00e9rulos , os hunos que habitaban xunto ao Don , os abasxios e os tzani no C\u00e1ucaso.\nO culto de Am\u00f3n en Augila no deserto libio foi prohibido , de igual modo que os restos do culto de Isis na illa de Philae xunto \u00e1 primeira fervenza do Nilo . O presb\u00edtero Xuli\u00e1n e o bispo Lonxino dirixiron unha misi\u00f3n \u00e1 terra dos nabateos , e Xustiniano tratou de reforzar o cristianismo no Iemen, enviando al\u00ed a un eclesi\u00e1stico exipcio .\nTam\u00e9n os xudeus sufriron estas medidas, pois, non s\u00f3 viron restrinxidos os seus dereitos civ\u00eds por parte das autoridades , que as\u00ed mesmo ameazaron o seu privilexios relixiosos , sen\u00f3n que, pola s\u00faa banda, o emperador interferiu nos asuntos internos da sinagoga e prohibiu o uso da lingua hebrea para o culto divino. A aqueles que se opuxesen a estas medidas ameazounos con castigos corporais, o exilio e a perda das s\u00faas propiedades. Os xudeus de Borium, preto da Gran Sirte, que opuxeran resistencia a Belisario durante a s\u00faa campa\u00f1a contra os v\u00e1ndalos, tiveron que converterse ao cristianismo e a s\u00faa sinagoga foi transformada nunha igrexa .\nO emperador atopouse cunha maior resistencia entre os samaritanos, que resultaron m\u00e1is refractarios ao cristianismo e se rebelaron repetidas veces. Xustiniano f\u00edxolles fronte con rigorosos edictos, pero non puido evitar que a finais do seu reinado se producisen hostilidades contra os cristi\u00e1ns en Samaria. A pol\u00edtica de Xustiniano tam\u00e9n supo\u00f1\u00eda a persecuci\u00f3n dos maniqueos, co conseguinte exilio e ameaza de pena capital . En Constantinopla, nun caso, un certo n\u00famero de maniqueos foi executado en presenza do propio emperador: alg\u00fans queimados e outros afogados .\nPol\u00edtica eclesi\u00e1stica.\nDe igual modo que na s\u00faa administraci\u00f3n secular, o despotismo estaba presente na pol\u00edtica eclesi\u00e1stica imperial. Xustiniano tratou de regular todo, tanto na relixi\u00f3n como na lei.\nA comezos do seu reinado, considerou oportuno promulgar por lei a s\u00faa crenza na Trindade e na Encarnaci\u00f3n, e ameazar a todos os herexes con sanci\u00f3ns ; mentres que declaraba a continuaci\u00f3n que a trav\u00e9s da lei pretend\u00eda privar a quen fosen contrarios \u00e1 ortodoxia de exercer como tales . Fixo do credo niceno-constantinopolitano o s\u00edmbolo \u00fanico da Igrexa , e conferiu forza legal \u00e1s disposici\u00f3ns can\u00f3nicas dos catro concilios ecum\u00e9nicos . Os bispos que asistiron ao Segundo Concilio de Constantinopla en 536 reco\u00f1eceron que na Igrexa non se pod\u00eda facer nada en contra da vontade e das ordes imperiais ; a\u00ednda que tam\u00e9n \u00e9 certo que o emperador non deixou pasar ningunha oportunidade para reafirmar os dereitos da Igrexa e o clero, as\u00ed como protexer e estender o monaquismo.\nDe feito, se non fose polo evidente car\u00e1cter desp\u00f3tico das s\u00faas medidas, case caber\u00eda a tentaci\u00f3n de alcumalo pai da Igrexa, pois, tanto o \"Codex\" como as \"Novellae\" conte\u00f1en numerosas normas sobre doaz\u00f3ns, fundaci\u00f3ns e a administraci\u00f3n da propiedade eclesi\u00e1stica; a elecci\u00f3n e dereitos dos bispos, sacerdotes e abades; a vida mon\u00e1stica; as obrigas de residencia do clero; o modo de levar a cabo as cerimonias; a xurisdici\u00f3n episcopal etc. Xustiniano tam\u00e9n reconstru\u00edu a igrexa de Santa Sof\u00eda, cuxa construci\u00f3n orixinal fora destru\u00edda durante as revoltas Nik\u00e1. A nova Santa Sof\u00eda, coas s\u00faas numerosas capelas e altares, a s\u00faa gran c\u00fapula dourada e os seus extraordinarios mosaicos, converteuse no centro e monumento m\u00e1is vis\u00edbel da ortodoxia oriental en Constantinopla.\nRelaci\u00f3ns con Roma.\nA partir de mediados do s\u00e9culo V, os emperadores de Oriente tiveron que enfrontarse con problemas cada vez m\u00e1is graves no campo da pol\u00edtica eclesi\u00e1stica. Os radicais de calquera das tendencias sent\u00edanse rexeitados polo credo que adoptara o Concilio de Calcedonia coa intenci\u00f3n de mediar entre as distintas posturas dogm\u00e1ticas. A carta do papa Le\u00f3n I o Magno a Flaviano de Constantinopla foi considerada no Leste como obra de Sat\u00e1n, de modo que ningu\u00e9n quer\u00eda o\u00edr falar da igrexa de Roma. Os emperadores, con todo, enfront\u00e1banse a un dobre problema: por unha banda ti\u00f1an que manter unha pol\u00edtica de preservaci\u00f3n da unidade entre Oriente e Occidente, entre Constantinopla e Roma, e isto s\u00f3 era pos\u00edbel se non se desviaban da li\u00f1a definida en Calcedonia. Por outra banda, as facci\u00f3ns que en Oriente se viron m\u00e1is afectadas e apartadas a ra\u00edz do Concilio de Calcedonia, deb\u00edan ser moderadas e tranquilizadas. Este problema ser\u00eda na pr\u00e1ctica m\u00e1is complexo xa que os grupos disidentes orientais superaban aos partidarios de Calcedonia en Oriente, tanto en forza num\u00e9rica como en habilidade intelectual, de modo que o curso dos feitos demostrar\u00eda a incompatibilidade de ambos obxectivos: quen optase por Roma e Occidente deb\u00eda renunciar a Oriente, e viceversa.\nXustiniano estreouse no campo da alta pol\u00edtica eclesi\u00e1stica pouco despois do ascenso ao trono do seu t\u00edo en 518, po\u00f1endo fin ao cisma monofisita que dominara as relaci\u00f3ns entre Roma e Bizancio desde 483. O reco\u00f1ecemento da s\u00e9 romana como m\u00e1xima autoridade eclesi\u00e1stica foi a clave da s\u00faa pol\u00edtica occidental, o que resultou ofensivo para moitos en Oriente; con todo, non dubidou en actuar de forma desp\u00f3tica nas s\u00faas relaci\u00f3ns cos papas, en concreto con Silverio e Vixilio. A s\u00faa pol\u00edtica ante Roma, a\u00ednda que \u00e1s veces incoherente, non deixaba de ser unha pol\u00edtica de grandes miras, e a\u00ednda que nunca puido chegarse a un acordo, polo rexeitamento da \u00e1 m\u00e1is dogm\u00e1tica da igrexa, grazas aos seus sinceros esforzos de reconciliaci\u00f3n ga\u00f1ouse a aprobaci\u00f3n da maior parte da igrexa. Unha mostra de tal actitude t\u00e9mola na controversia teopasquita: ao principio Xustiniano cr\u00eda que se trataba dunha cuesti\u00f3n puramente ling\u00fc\u00edstica, pero aos poucos deuse conta de que a f\u00f3rmula en discusi\u00f3n non s\u00f3 deb\u00eda ser ortodoxa, sen\u00f3n que tam\u00e9n pod\u00eda ser \u00fatil como medida conciliatoria ante os monofisitas, e intentou en balde este acordo na conferencia relixiosa cos seguidores de Severo de Antioqu\u00eda en 533.\nDe novo, Xustiniano aprobou o decreto co edicto relixioso de 15 de marzo de 533 , e congratulouse de que o papa Xo\u00e1n II admitise a ortodoxia da confesi\u00f3n imperial . Deste xeito remediou en parte o grave erro que cometera tempo atr\u00e1s, despois do ascenso de Xustino, cando induciu unha persecuci\u00f3n dos bispos e monxes monofisitas, e se desamigou as\u00ed das poboaci\u00f3ns de moitas rexi\u00f3ns e provincias. O seu obxectivo constante era agora facerse cos monofisitas, sen ter que abxurar do credo de Calcedonia. Para moitos membros da corte non chegou o suficientemente lonxe neste sentido: en concreto Teodora alegrouse de ver aos monofisitas m\u00e1is favorecidos. Xustiniano, con todo, reprimiuse neste tipo de medidas por mor das complicaci\u00f3ns que se desataron con Occidente.\nNotas.\n\"Este artigo cont\u00e9n textos da Schaff-Herzog Encyclopedia of Religion.\""}
{"id": "29429", "revid": "1987", "url": "https://gl.wikipedia.org/wiki?curid=29429", "title": "384", "text": "Mortes.\nHistoria ano a ano"}
{"id": "29430", "revid": "89787", "url": "https://gl.wikipedia.org/wiki?curid=29430", "title": "FIDE", "text": "A Federaci\u00f3n Mundial de Xadrez ou Federaci\u00f3n Internacional de Xadrez \u00e9 unha organizaci\u00f3n internacional que integra as diversas federaci\u00f3ns nacionais de xadrez, co\u00f1ecida usualmente como FIDE, o seu acr\u00f3nimo franc\u00e9s (F\u00e9d\u00e9ration Internationale des \u00c9checs) \nO seu lema \u00e9 \"Gens una sumus\", en lat\u00edn \"Somos unha familia\". A FIDE fundouse en xullo de 1924 en Par\u00eds. En 1999 foi reco\u00f1ecida polo Comit\u00e9 Ol\u00edmpico Internacional (COI). Desde maio de 2022, hai 200 federaci\u00f3ns membros da FIDE. Os seus \u00faltimos presidentes son Kirsan Ilyumzhinov, presidente de Camulquia, e Arkady Dvorkovich. O orzamento da FIDE para 2022 foi de \u20ac12'84 mill\u00f3ns, un aumento grande respecto ao orzamento de 2021, de \u20ac4 mill\u00f3ns, grazas aos dereitos de torneos, patrocinadores e doaz\u00f3ns.\nPapel.\nA FIDE define as regras do xadrez, calcula a puntuaci\u00f3n ELO, outorga t\u00edtulos organizativos, inclu\u00edndo o de \u00c1rbitro Internacional e publica os FIDE \u00c1lbums.\nCampionatos e torneos.\nA actividade m\u00e1is visible da FIDE \u00e9 organizar o Campionato Mundial de Xadrez desde 1948; tam\u00e9n organiza os campionatos mundiais feminino, o j\u00fanior, o s\u00e9nior, e o de discapacitados. Outro evento emblem\u00e1tico que organiza \u00e9 as Olimp\u00edadas de xadrez, torneo bienal organizado dende 1924, no que compiten selecci\u00f3ns nacionais. En anos alternos, a FIDE tam\u00e9n organiza o Campionato do Mundo por Equipos, no que compiten os mellores equipos da Olimp\u00edada anterior. \nT\u00edtulos.\nA FIDE outorga t\u00edtulos por logros no xogo competitivo, como o t\u00edtulo de Gran mestre. Tam\u00e9n outorga t\u00edtulos a compositores e solucionadores de problemas de xadrez e estudos.\nO Xadrez por correspondencia (xadrez xogado por correo, correo electr\u00f3nico ou servidores en li\u00f1a) est\u00e1 regulado pola Federaci\u00f3n Internacional de Xadrez por Correspondencia, organismo independente que coopera coa FIDE.\nHistoria.\nPrimeira metade do s\u00e9culo XX.\nEn abril de 1914, tomouse a iniciativa en San Petersburgo de formar unha federaci\u00f3n internacional, pero s\u00f3 ao rematar a Primeira guerra mundial se concretou. En 1920, outro intento de organizar unha federaci\u00f3n internacional no Torneo de Gotemburgo. En 1922, Jos\u00e9 Ra\u00fal Capablanca propuxo as \"Regras de Londres\": o primeiro xogador en ga\u00f1ar seis xogos ganar\u00eda o encontro, as sesi\u00f3ns non sobrepasar\u00edan as cinco horas; o l\u00edmite ser\u00eda de 40 movementos en 2,5 horas cada un; o campi\u00f3n deber\u00eda aceptar no prazo dun ano un desaf\u00edo pero sen estar obrigado a aceptalo por menos de $10,000. \nEn 1922, o mestre ruso Eugene Znosko-Borovsky, mentres participaba nun torneo internacional en Londres, anunciou que se celebrar\u00eda un torneo durante os VIII Xogos Ol\u00edmpicos deportivos en Par\u00eds en 1924. O 20 de xullo de 1924 os participantes no torneo de Par\u00eds fundaron a FIDE como unha especie de sindicato de xogadores. A Federaci\u00f3n estaba satisfeita coas \"Regras de Londres\", pero afirmou que o requisito dunha bolsa de 10.000 d\u00f3lares era impracticable e pediu a Capablanca que chegase a un acordo cos principais mestres para revisalas. O \u00fanico encontro xogado con esas regras foi Capablanca vs Alekhine en 1927. Ese mesmo ano a FIDE comezou a organizar a Primeira Olimp\u00edada de Xadrez no seu IV Congreso en Londres. O t\u00edtulo oficial do torneo foi o \"Torneo das Naci\u00f3ns\", pero \"Olimp\u00edada de Xadrez\" converteuse nun t\u00edtulo m\u00e1is popular. O evento ga\u00f1ouno Hungr\u00eda, con 16 equipos competindo. Ese ano tam\u00e9n se organizou o Campionato do Mundo Feminino de Xadrez, ga\u00f1ado por Vera Menchik, celebrado en Londres.\nEn 1928, a Federaci\u00f3n reco\u00f1eceu a Bogoljubow como \"campi\u00f3n da FIDE\" despois de ga\u00f1ar un partido contra Max Euwe. Os seguintes partidos polo t\u00edtulo mundial ser\u00edan baixo os auspicios da FIDE, a\u00ednda que calquera partido con Capablanca deber\u00eda ser nas mesmas condici\u00f3ns que en Buenos Aires, 1927, \u00e9 dicir, inclu\u00edndo o requisito dunha bolsa de polo menos 10.000 d\u00f3lares. A FIDE aceptouno e decidiu formar unha comisi\u00f3n para modificar as Regras de Londres para futuros partidos, a\u00ednda que esta comisi\u00f3n nunca se reuniu; no momento do Congreso de 1929, xa estaba en marcha un partido do campionato mundial entre Alekhine e Bogoljubow, que non se celebraba nin baixo os auspicios da FIDE nin coas Regras de Londres.\nSegunda metade do s\u00e9culo XX.\nDespois da Segunda guerra mundial, a FIDE retomou as s\u00faas actividades como organizaci\u00f3n da Copa do Mundo de 1946; mentres tanto, Alexander Alekhine faleceu antes da competici\u00f3n. O congreso de 1947 decidiu os participantes dun torneo que licitar\u00eda polo novo campi\u00f3n do mundo, contando por primeira vez co apoio da federaci\u00f3n sovi\u00e9tica recentemente afiliada. Elix\u00edronse os seguintes xogadores: Paul Keres, Reuben Fine, Mikhail Botvinnik, Samuel Reshevsky, Vasilii Smyslov e Max Euwe para a disputa dun torneo a realizar no ano seguinte.\nMikhail Botvinnik ga\u00f1ou o torneo, marcando o inicio dunha era de campi\u00f3ns do mundo dominados por sovi\u00e9ticos como Vasily Smyslov, Mikhail Tal, Tigran Petrosian, Boris Spassky, Anatoly Karpov e Garry Kasparov. Este dominio apenas se interrompeu entre 1972 e 1975 cando o prodixio estadounidense Bobby Fischer se converteu en campi\u00f3n do mundo e derrotou a Boris Spassky. Despois de que Fischer se convertese en campi\u00f3n, abandonou o xadrez profesional, neg\u00e1ndose a enfrontarse ou desafiar a Karpov en 1975.\nNo Campionato Mundial Feminino, a dominaci\u00f3n sovi\u00e9tica tam\u00e9n foi duradeira. Despois da morte de Vera Menchik en 1944, a FIDE organizou unha Copa do Mundo en 1950, ga\u00f1ada por Lyudmila Rudenko. Seguiron as s\u00faas compatriotas rusas Elizaveta Bykova, Olga Rubtsova, Nona Gaprindashvili e Maia Chiburdanidze que foron as campioas nun dominio que durou at\u00e9 a d\u00e9cada de 1990.\nDesde 1993 ao s\u00e9culo XXI.\nCampionato do Mundo dividido, 1993\u20132006.\nEn 1992, o ingl\u00e9s Nigel Short sorprendeu ao mundo ao ga\u00f1ar o Torneo de Candidatos, convert\u00e9ndose no retador oficial do t\u00edtulo mundial de Kasparov. A FIDE aceptou rapidamente unha oferta de Manchester (Inglaterra) para organizar o partido polo t\u00edtulo en 1993. Pero nese momento Short viaxaba a Grecia e non puido ser consultado como esix\u00edan as normas da FIDE. Ao co\u00f1ecer a situaci\u00f3n Short p\u00faxose en contacto con Kasparov, quen desconfiaba da FIDE e do seu presidente, desde que Campomanes interrompera o seu partido polo t\u00edtulo contra Karpov en 1984. Kasparov e Short conclu\u00edron que a FIDE non lles conseguira o mellor financiamento e anunciaron que xogar\u00edan baixo os auspicios dun novo organismo, a \"Asociaci\u00f3n Profesional de Xadrez\" (PCA). A FIDE retirou a Kasparov o seu t\u00edtulo da FIDE e retirou a Kasparov e Short da lista oficial de clasificaci\u00f3n; tam\u00e9n anunciou un partido polo t\u00edtulo entre Karpov e Jan Timman, aos que Short derrotara nas semifinais e nas fases finais do Torneo de Candidatos. Kasparov e Karpov ga\u00f1aron os seus partidos e agora hab\u00eda dous xogadores que afirmaban ser campi\u00f3n do mundo.\nEn 1994, Kasparov conclu\u00edu que romper coa FIDE fora un erro, porque tanto aos patrocinadores comerciais como a maior\u00eda dos grandes mestres non lles gustaba a divisi\u00f3n no campionato mundial. Kasparov comezou a tentar mellorar as relaci\u00f3ns coa FIDE e apoiou a candidatura de Campomanes \u00e1 reelecci\u00f3n como presidente da FIDE. Por\u00e9n, moitos delegados estaban en contra e en 1995 aceptou dimitir sempre que o seu sucesor fose Kirsan Ilyumzhinov.\nNos seguintes anos houbo varios intentos de reunificar o campionato do mundo, pero fracasaron por varias raz\u00f3ns. En 2000 Vladimir Kramnik derrotou a Kasparov nun partido polo que ent\u00f3n era o Campionato Mundial de Xadrez Braingames (a PCA colapsara nese momento). Pero Kramnik tampouco estaba disposto a xogar nunha serie de clasificaci\u00f3n e op\u00faxose firmemente ao intento da FIDE de que o campionato mundial se decidise mediante torneos eliminatorios anuais e de reducir os l\u00edmites de tempo para os partidos, cambios que a FIDE esperaba que fixesen o xogo m\u00e1is interesante para os afecionados. Finalmente en 2006 xogouse un partido de reunificaci\u00f3n entre Kramnik e Veselin Topalov, que Kramnik ga\u00f1ou tras unha desagradable pol\u00e9mica que levou a que Topalov lle concedese un xogo. Pero a divisi\u00f3n do t\u00edtulo mundial tivo consecuencias, como mostra a complicada normativa da FIDE para o ciclo do campionato mundial 2007\u20139. Xa que Topalov non puido competir no Torneo do Campionato do Mundo de Xadrez 2007, a FIDE decidiu que deber\u00eda ter unha \"entrada r\u00e1pida\" no ciclo 2007\u20132009. E a FIDE tam\u00e9n decidiu iso, se Kramnik non ga\u00f1aba a xira do campionato de 2007. Tam\u00e9n decidiu que, se Kramnik non ga\u00f1aba o torneo do campionato de 2007, deber\u00eda xogar un partido do campionato en 2008 contra o ga\u00f1ador, e esta disposici\u00f3n f\u00edxose aplicable porque Viswanathan Anand ga\u00f1ou o torneo e, polo tanto, converteuse en campi\u00f3n mundial.\nPol\u00e9mica sobre o contrato da FIDE e AGON/World Chess.\nA empresa AGON chegou a un acordo en 2012 coa FIDE para patrocinar os eventos. Kirsan Ilyumzhinov estaba satisfeito, sobre a base de que agora a propia FIDE non ti\u00f1a que gastar recursos para atopar organizadores. A condici\u00f3n de que AGON fose o \u00fanico organizador dos eventos do Campionato foi disputada orixinalmente principalmente pola Federaci\u00f3n B\u00falgara de Xadrez, con respecto \u00e1s partidas de Candidatos de 2012. A principios de 2014, un suposto acordo entre Andrew Paulson, fundador de AGON, e o presidente da FIDE foi ent\u00f3n publicado por Chess.com (e outros), no que supostamente se indicaba que Paulson era s\u00f3 un l\u00edder monicreque e Ilyumzhinov era o m\u00e1ximo benefactor de AGON. Nese artigo de Chess.com c\u00edtase que a Malcolm Pein lle contara d\u00faas veces Paulson que Ilyuzmhinov era o propietario de AGON, e nun artigo Nigel Short afirmou que Paulson tam\u00e9n lle dixera iso persoalmente . En resposta, o vicepresidente adxunto da FIDE, Georgios Makropoulos, sinalou que o suposto contrato era un borrador de documento. A Comisi\u00f3n \u00e9tica da FIDE decidiu en setembro de 2015 que Ilyumzhinov non violara o C\u00f3digo \u00c9tico da FIDE.\nA elecci\u00f3n de Arkady Dvorkovich.\nEn xullo de 2018, Kirsan Ilyumzhinov foi destitu\u00eddo como presidente, despois de levar 23 anos no cargo. Ao ser sometido a sanci\u00f3ns estadounidenses polas s\u00faas relaci\u00f3ns comerciais co goberno sirio, Ilyumzhinov foi expulsado e non se presentou para a reelecci\u00f3n en 2018. O grego G. Makropoulos, secretario xeral desde 1990 e n\u00famero dous da organizaci\u00f3n baixo a presidencia de Kirsan, foi o primeiro en anunciar a s\u00faa candidatura. Segu\u00edronlle Nigel Short e Arkady Dvorkovich, un economista ex-viceprimeiro ministro ruso, membro da Federaci\u00f3n Rusa de Xadrez e un dos principais organizadores do Mundial da FIFA de 2018. Dvorkovich foi colocado na lista de presanci\u00f3ns dos Estados Unidos en 2018 como un dos principais empregados do goberno ruso.\nNas elecci\u00f3ns, celebradas en Batumi (Xeorxia) en outubro de 2018, Dvorkovich ga\u00f1ou por 103 votos contra 78 contra Makropoulos, despois de que Nigel Short retirase a s\u00faa candidatura a \u00faltima hora e expresase o seu apoio ao candidato ruso. \nDespois das elecci\u00f3ns e do nomeamento dun novo presidente da FIDE, a nova direcci\u00f3n tomou a recuperaci\u00f3n do control do ciclo do Campionato do Mundo como unha das s\u00faas principais prioridades. En xaneiro de 2019, o director xeral da FIDE, Emil Sutovsky, anunciou que se asinara un novo contrato continuando unha relaci\u00f3n reducida con World Chess (anteriormente AGON) at\u00e9 2021.\nPandemia de Covid-19.\nDurante a pandemia de COVID-19 os encontros presenciais foron eliminados ou reducidos. En 2021 tivo lugar unha Olimp\u00edada de Xadrez en li\u00f1a coa participaci\u00f3n de diversos pa\u00edses do mundo.\nReacci\u00f3ns \u00e1 invasi\u00f3n rusa de Ucra\u00edna.\nO 27 de febreiro de 2022, a FIDE emitiu unha declaraci\u00f3n oficial condenando a invasi\u00f3n rusa de Ucra\u00edna. Como consecuencia, Rusia e Belar\u00fas ti\u00f1an prohibido acoller eventos oficiais da FIDE. Tam\u00e9n se revogou a decisi\u00f3n de celebrar a 44\u00aa Olimp\u00edada de Xadrez de 2022 Chess e o congreso da FIDE de 2022 en Moscova.\nO 22 de marzo de 2022, a FIDE decidiu emitir unha prohibici\u00f3n de seis meses para competir en torneos clasificados contra o gran mestre ruso Sergey Karjakin. Karjakin publicara declaraci\u00f3ns pol\u00e9micas en Twitter nas que declaraba o seu apoio \u00e1 invasi\u00f3n de Ucra\u00edna e \u00e1 caracterizaci\u00f3n da guerra como unha loita contra o nazismo. A FIDE argumentou que as declaraci\u00f3ns de Karjakin botaron unha luz negativa sobre o xadrez e sobre a federaci\u00f3n e descubriu que violara o c\u00f3digo \u00e9tico da FIDE. \nSergei Shipov, que tam\u00e9n comentou publicamente a favor de Rusia, non foi sancionado, porque a FIDE decidiu que as s\u00faas declaraci\u00f3ns eran \"menos provocativas\"."}
{"id": "29431", "revid": "47401", "url": "https://gl.wikipedia.org/wiki?curid=29431", "title": "Deimos (l\u00faa)", "text": "Deimos ou Marte II \u00e9 o sat\u00e9lite m\u00e1is pequeno de Marte con 15\u00a0km de di\u00e1metro.\nDescuberto o 12 de agosto de 1877 polo astr\u00f3nomo norteamericano Asaph Hall, Deimos \u00e9 probablemente un asteroide que viu a s\u00faa \u00f3rbita perturbada pola gravidade de X\u00fapiter, de maneira que Marte o capturou, a\u00ednda que esta teor\u00eda a\u00ednda non est\u00e1 totalmente aceptada. Como a maior\u00eda dos corpos de tama\u00f1o comparable, Deimos pos\u00fae unha forma moi irregular, e mide 15x12x10 km.\nDeimos componse de rocha rica en carbono, moi similar \u00f3s asteroides de tipo C (condrita carbon\u00e1cea), e de xeo. Pos\u00fae cr\u00e1teres, pero a s\u00faa superficie \u00e9 notablemente m\u00e1is lisa que a de Fobos, debido ao enchido parcial dos seus cr\u00e1teres con regolito.\nVisto desde Deimos, Marte ser\u00eda 1.000 veces m\u00e1is grande e 400 veces m\u00e1is brillante que a l\u00faa chea vista desde a Terra, ocupando 1/11 do largo dun hemisferio celeste.\nVisto desde Marte, Deimos ten un di\u00e1metro angular non maior de 2,5', de modo que \u00e1 primeira ollada aparece como unha estrela. No seu momento de m\u00e1is brillo (\"l\u00faa chea\") vese m\u00e1is ou menos igual de brillante que Venus desde a Terra. No cuarto crecente ser\u00eda tan brillante como Vega. Cando Deimos pasa por diante do Sol, o seu di\u00e1metro angular \u00e9 s\u00f3 unhas 2,5 veces o di\u00e1metro angular de Venus durante o tr\u00e1nsito de Venus visto desde a Terra.\n\u00d3 contrario que Fobos, que orbita tan rapidamente que de feito sae polo oeste e se pon polo leste, Deimos sae polo leste e ponse polo oeste. Con todo, o per\u00edodo orbital de Deimos (aproximadamente 30,5 horas) excede o d\u00eda solar marciano (unhas 24,5 horas) por tan pouco tempo que pasan 2,7 d\u00edas desde a sa\u00edda ata a posta, para un observador ecuatorial.\nDebido \u00e1 s\u00faa \u00f3rbita, que \u00e9 relativamente pr\u00f3xima a Marte e con s\u00f3 unha pequena inclinaci\u00f3n respecto \u00f3 ecuador marciano, Deimos non pode ser observado desde latitudes marcianas superiores a 83,7 \u00ba. Con todo nas mellores oposici\u00f3ns (2003 e 2005) pode ser capturado con c\u00e1maras CCD nos seus maiores elongaci\u00f3ns."}
{"id": "29432", "revid": "56817", "url": "https://gl.wikipedia.org/wiki?curid=29432", "title": "-183", "text": "Mortes.\nHistoria ano a ano"}
{"id": "29437", "revid": "1131", "url": "https://gl.wikipedia.org/wiki?curid=29437", "title": "Cemiterio do P\u00e8re-Lachaise", "text": "O cemiterio do P\u00e8re-Lachaise \u00e9 o maior cemiterio da cidade de Par\u00eds. O seu nome oficial \u00e9 \"cimeti\u00e8re de l'Est\". Est\u00e1 situado no 20\u00ba Distrito e ten a peculiaridade de que moitos parisienses o utilizan coma se fose un parque.\nA principios do s\u00e9culo XIX, constru\u00edronse varios cemiterios coa fin de substitu\u00edr os antigos cemiterios de Par\u00eds. Nas aforas da capital situ\u00e1ronse: ao norte, o cemiterio de Montmartre; ao leste, o cemiterio do P\u00e8re-Lachaise; ao sur, o cemiterio de Montparnasse e, ao oeste, o cemiterio de Passy.\nO nome do cemiterio prov\u00e9n de Fran\u00e7ois de la Chaise, confesor de Lu\u00eds XIV. O cemiterio realizouno o arquitecto Alexandre Th\u00e9odore Brongniart e abriuse o 21 de maio de 1804. Hoxe alberga os restos de 1\u00a0000\u00a0000 de corpos soterrados, sen contar os que foron incinerados."}
{"id": "29445", "revid": "23204", "url": "https://gl.wikipedia.org/wiki?curid=29445", "title": "Alfred Hitchcock", "text": "Alfred Joseph Hitchcock, nado en Leytonstone (Londres) o 13 de agosto de 1899 e finado no barrio de Bel Air (Os \u00c1nxeles) o 29 de abril de 1980, foi un director de cinema brit\u00e1nico nacionalizado estadounidense. Est\u00e1 considerado como unha das figuras m\u00e1is influentes da historia do cinema. Nunha carreira de seis d\u00e9cadas, dirixiu m\u00e1is de 50 longametraxes, moitas das cales a\u00ednda hoxe son moi vistas e estudadas. Co\u00f1ecido como o \"Mestre do suspense\", f\u00edxose tan co\u00f1ecido como calquera dos seus actores grazas \u00e1s s\u00faas numerosas entrevistas, os seus papeis de cameo na maior\u00eda dos seus filmes, e a s\u00faa presentaci\u00f3n e produci\u00f3n da antolox\u00eda televisiva \"Alfred Hitchcock Presents\" (1955\u201365). Os seus filmes obtiveron 46 nomeamentos aos Premios \u00d3scar, inclu\u00edndo seis galard\u00f3ns, a\u00ednda que nunca ga\u00f1ou o premio ao mellor director malia estar nomeado en cinco ocasi\u00f3ns.\nHitchcock formouse inicialmente como funcionario t\u00e9cnico e redactor antes de entrar na industria cinematogr\u00e1fica en 1919 como dese\u00f1ador de intert\u00edtulos. O seu debut como director foi o filme mudo brit\u00e1nico-alem\u00e1n \"The Pleasure Garden\" (1925). O seu primeiro filme de \u00e9xito, \"\" (1927), axudou a dar forma ao x\u00e9nero do suspense e \"Blackmail\" (1929) foi o primeiro filme brit\u00e1nico con son. Os seus filmes de suspense \"The 39 Steps\" (1935) e \"The Lady Vanishes\" (1938) est\u00e1n clasificados entre os mellores filmes brit\u00e1nicos do s\u00e9culo XX. En 1939, xa ti\u00f1a reco\u00f1ecemento internacional e o produtor David O. Selznick convenceuno para que se mudase a Hollywood. A continuaci\u00f3n realizou unha serie de filmes de moito \u00e9xito, entre eles \"Rebecca\" (1940), \"Foreign Correspondent\" (1940), \"Sospeita\" (1941), \"Shadow of a Doubt\" (1943) e \"Notorious\" (1946). \"Rebecca\" ga\u00f1ou o \u00d3scar \u00f3 mellor filme, e Hitchcock foi noemado \u00f3 mellor director; posteriormente foi nomeado por \"Lifeboat\" (1944) e \"Spellbound\" (1945). Despois dunha breve pausa no \u00e9xito comercial, regresou con \"Strangers on a Train\" (1951) e \"Dial M for Murder\" (1954); ent\u00f3n pasou a dirixir catro filmes a mi\u00fado clasificados entre os mellores de todos os tempos: \"A vent\u00e1 indiscreta\" (1954), \"Vertixe\" (1958), \"Coa morte nos tal\u00f3ns\" (1959) e \"Psicose\" (1960), o primeiro e o \u00faltimo deles val\u00e9ronlle nomeamentos ao mellor director. \"Os paxaros\" (1963) e \"Marnie\" (1964) tam\u00e9n tiveron \u00e9xito financeiro e son moi apreciados polos historiadores do cinema.\nTraxectoria.\nInfancia.\nAlfred Joseph Hitchcock naceu o 13 de agosto de 1899 no piso superior da tenda de verduler\u00eda alugada polos seus pais no 517 High Road, Leytonstone, nos arredores do leste de Londres (daquela parte de Essex), sendo o m\u00e1is novo de tres fillos de Emma Jane (nada Whelan; 1863\u20131942) e William Edgar Hitchcock (1862\u20131914), cun irm\u00e1n, William Daniel (1890\u20131943), e unha irm\u00e1, Ellen Kathleen (\"Nellie\") (1892\u20131979). Os seus pais eran ambos cat\u00f3licos, con ra\u00edces parciais en Irlanda; O seu pai era verduleiro, como o fora o seu av\u00f3.\nTi\u00f1a unha familia extensa, inclu\u00edndo ao t\u00edo John Hitchcock coa s\u00faa casa vitoriana de cinco dormitorios en Campion Road, Putney, con criada, coci\u00f1eiro, chofer e xardineiro. Cada ver\u00e1n, o seu t\u00edo alugaba unha casa \u00e1 beira do mar para a familia en Cliftonville, Kent. Hitchcock dixo que a\u00ed comezou a tomar conciencia de clase, notando as diferenzas entre turistas e veci\u00f1os. Describ\u00edndose a si mesmo como un neno ben educado, o seu pai cham\u00e1bao o seu \"cordeiro sen mancha\", Hitchcock dixo que non lembraba ter un compa\u00f1eiro de xogos. Unha das s\u00faas historias favoritas para os entrevistadores foi a de que o seu pai o enviou \u00e1 comisar\u00eda local cunha nota cando ti\u00f1a cinco anos; o polic\u00eda mirou a nota e encerrouno nunha cela durante uns minutos, dicindo: \"Isto \u00e9 o que lles facemos aos rapaces fedellos\". A experiencia deixoulle, segundo dixo, un medo de por vida aos polic\u00edas; en 1973 d\u00edxolle a Tom Snyder que estaba \"asustado de calquera cousa\u00a0... que te\u00f1a que ver coa lei\" e que nin sequera conducir\u00eda un coche en caso de recibir unha multa.\nCando ti\u00f1a seis anos, a familia trasladouse a Limehouse e alugou d\u00faas tendas nos 130 e 175 de Salmon Lane, que ti\u00f1an como tenda de fish and chips e peixer\u00eda respectivamente; viv\u00edan enriba da primeira das tendas. Hitchcock attended his first school, the Howrah House Convent in Poplar, which he entered in 1907, at age 7. Segundo o bi\u00f3grafo Patrick McGilligan, permaneceu en Howrah House como m\u00e1ximo dous anos. Tam\u00e9n asistiu a unha escola conventual, a Wode Street School \"para as fillas de cabaleiros e nenos pequenos\", dirixida polos Fieis Compa\u00f1eiros de Xes\u00fas. Logo asistiu a unha escola primaria preto da s\u00faa casa e estivo por pouco tempo internado no Salesian College en Battersea.\nA familia mudouse de novo cando el ti\u00f1a 11 anos, esta vez a Stepney, e o 5 de outubro de 1910 Hitchcock foi enviado ao St Ignatius College en Stamford Hill, Tottenham (incorporado no novo distrito londiniense de Haringey), unha escola xesu\u00edta de gram\u00e1tica cunha reputaci\u00f3n de impartir disciplina. Como castigo corporal os sacerdotes utilizaban unha ferramenta/arma plana, dura e el\u00e1stica feita de gutapercha e co\u00f1ecida como \"f\u00e9rula\", que golpeaba toda a palma da man; o castigo sempre era ao final do d\u00eda, polo que os rapaces ti\u00f1an que pasar as clases anticipando o castigo. M\u00e1is tarde dixo que aqu\u00ed foi onde desenvolveu o seu sentido do medo. O rexistro escolar indica o seu ano de nacemento como 1900 no canto de 1899; o bi\u00f3grafo Donald Spoto di que foi matriculado deliberadamente como un neno de 10 anos porque levaba un ano atr\u00e1s na s\u00faa escola.\nMentres o bi\u00f3grafo Gene Adair informa que Hitchcock era \"un alumno medio ou lixeiramente superior \u00e1 media\", Hitchcock dixo que \"normalmente estaba entre os catro ou cinco do mellor da clase\"; ao final do seu primeiro ano, notouse o seu traballo en lat\u00edn, ingl\u00e9s, franc\u00e9s e educaci\u00f3n relixiosa. D\u00edxolle a Peter Bogdanovich: \"Os xesu\u00edtas ensin\u00e1ronme a organizaci\u00f3n, control e, ata certo punto, an\u00e1lise\".\nA s\u00faa materia favorita era a xeograf\u00eda, e interesouse polos mapas e os horarios de ferrocarril, tranv\u00eda e autob\u00fas; segundo John Russell Taylor, pod\u00eda recitar todas as paradas no Orient Express. Tam\u00e9n ti\u00f1a un interese particular nos tranv\u00edas de Londres. A gran maior\u00eda dos seus filmes incl\u00faen escenas de tren ou tranv\u00eda, en particular \"The Lady Vanishes\", \"Strangers on a Train\" e \"Number Seventeen\". Unha claqueta mostra o n\u00famero da escena e o n\u00famero de tomas, e Hitchcock adoita tomar os dous n\u00fameros da claqueta e murmurar os nomes das rutas do tranv\u00eda de Londres. Por exemplo, se a claqueta mostraba a Escena 23; Toma 3; Hitchcock murmuraba \"Woodford, Hampstead\": Woodford \u00e9 o destino do tranv\u00eda da ruta 23, e Hampstead o final da ruta 3.\nCarreira.\nA partir de 1920 traballou facendo r\u00f3tulos para varios filmes e en 1923 comezou a s\u00faa carreira como axudante de direcci\u00f3n e en 1925 dirixiu a s\u00faa primeira pel\u00edcula, \"The Pleasure Garden\", que resultou un fracaso comercial, o mesmo que a seguinte, \"The Mountain Eagle\". En 1927 co seu primeiro filme de suspense, \"\" (1927), foi un \u00e9xito de cr\u00edtica e p\u00fablico. En 1929 dirixiu o primeiro filme sonoro brit\u00e1nico, \"Blackmail\". \"The Man Who Knew Too Much\" (1934) e \"The 39 Steps\" (1935) son frecuentemente considerados os mellores filmes da s\u00faa etapa brit\u00e1nica.\nEn 1926 casou con Alma Reville, a quen co\u00f1eceu traballando con ela nas s\u00faas primeiras pel\u00edculas e que ser\u00eda a s\u00faa man dereita at\u00e9 \u00e1 fin dos seus d\u00edas.\n\"Rebecca\" (1940) foi o primeiro filme da etapa americana de Hitchcock, producida por un David O'Selznik que naquel momento estaba en alza co rotundo \u00e9xito de \"Foise co vento\" (1939), un melodrama g\u00f3tico de intriga que ga\u00f1ou o \u00d3scar \u00f3 mellor filme. Pero o certo \u00e9 que os egos de produtor e director chocaron e Hitchcock buscou a vida f\u00f3ra deses estudios e pasou por MGM, Warner Brothers ou Universal, entre outras.\nEntre as s\u00faas pel\u00edculas m\u00e1is celebradas da etapa americana at\u00f3panse \"Vertixe\" (1958), \"A vent\u00e1 indiscreta\" (1954), \"Psicose\" (1960), \"Coa morte nos tal\u00f3ns\" (1959) ou \"Os paxaros\" (1963), entre outras.\nAdemais tam\u00e9n conduciu o programa para a televisi\u00f3n chamado \"Alfred Hitchcock Presenta...\", onde presentaba curtametraxes de suspense co seu habitual sentido do humor macabro que tanta fama lle deu.\nAlfred Hitchcock coa s\u00faa peculiar imaxe foi o primeiro \"director estrela\" da historia do cine at\u00e9 o punto de eclipsar aos actores e actrices dos seus traballos nos carteis promocionais, cousa que nunca antes sucedera.\nLegado.\nArquivos.\nA Colecci\u00f3n Alfred Hitchcock at\u00f3pase no Academy Film Archive en Hollywood, California. Incl\u00fae pel\u00edculas caseiras, pel\u00edculas de 16 mm rodadas no set de \"Blackmail\" (1929) e \"Frenzy\" (1972), e as primeiras imaxes en cor co\u00f1ecidas de Hitchcock. The Academy Film Archive conservou moitas das s\u00faas pel\u00edculas caseiras. Os Papeis de Alfred Hitchcock at\u00f3panse na Biblioteca Margaret Herrick da Academia. As colecci\u00f3ns de David O. Selznick e Ernest Lehman aloxadas no Harry Ransom Humanities Research Center de Austin, Texas, conte\u00f1en material relacionado co traballo de Hitchcock na produci\u00f3n de \"The Paradine Case\", \"Rebecca\", \"Spellbound\", \"Coa morte nos tal\u00f3ns\" e \"A trama\"."}
{"id": "29477", "revid": "56817", "url": "https://gl.wikipedia.org/wiki?curid=29477", "title": "DeZine", "text": "DeZine foi un programa sobre cine que emitiu a TVG desde 1998 ata 2005 presentado pola actriz Ux\u00eda Blanco e dirixido por Pilar Comesa\u00f1a e Eduardo Gal\u00e1n Blanco. Recibiu o Premio AGAPI 1998 \u00f3 mellor programa de televisi\u00f3n e o Premio Mestre Mateo 2002 \u00f3 mellor programa de televisi\u00f3n."}
{"id": "29478", "revid": "85894", "url": "https://gl.wikipedia.org/wiki?curid=29478", "title": "Manuel Areoso", "text": "Manuel Areoso, nado na Coru\u00f1a o 18 de outubro de 1960, \u00e9 un actor galego.\nTraxectoria.\nEstudou filolox\u00eda galega na Universidade da Coru\u00f1a, dirixiu a curtametraxe \"P\u00e9s para que vos quero\" (1992). A s\u00faa primeira participaci\u00f3n como actor foi na obra teatral \"Schreck\", unha montaxe da Escola Dram\u00e1tica Galega de 1980."}
{"id": "29485", "revid": "23204", "url": "https://gl.wikipedia.org/wiki?curid=29485", "title": "Federico I Gonzaga", "text": "Federico I Gonzaga, nado o 25 de xu\u00f1o de 1441 e finado o 14 de xullo de 1484, foi un nobre de Mantua, terceiro marqu\u00e9s de Mantua entre 1478 e a s\u00faa morte.\nTraxectoria.\nCasou con Margarida de Baviera o 6 de xu\u00f1o de 1463, coa que tivo seis fillos. Ela era irm\u00e1 do duque de Baviera, e o matrimonio foi favorecido pola nai del, B\u00e1rbara de Brandeburgo, para manter o marquesado na \u00f3rbita xermana. Federico era intelixente e culto, e a s\u00faa muller pouco atractiva e elegante, tanto no vestir como no seu modo de ser.\nContinuou a li\u00f1a filo-milanesa do seu pai; xa antes de sucedelo \u00e1 cabeza do marquesado militara como comandante das tropas milanesas. Por este motivo pasou frecuentes per\u00edodos lonxe de Mantua, durante os cales a administraci\u00f3n do marquesado era confiada a Eusebio Malatesta, mentres que a gu\u00eda das tropas era encargo do seu cu\u00f1ado, Francisco Secco de Arag\u00f3n, marido da s\u00faa irm\u00e1 Caterina. Federico participou en diversas acci\u00f3ns militares en defensa do ducado de Mil\u00e1n, m\u00e1is en xeral contra Venecia, cuxa pol\u00edtica naquelas \u00e9pocas era moi agresiva. Durante unha destas operaci\u00f3ns militares o cu\u00f1ado Francisco Secco ocupou Asola, que tomara partido por Venecia, favorecido polo interdito que o papa Sisto IV, aliado da liga contra Venecia, lanzara contra o pa\u00eds. Axi\u00f1a viu estipulada unha tregua entre os contendentes, e Ludovico Sforza (duque rexente de Mil\u00e1n) cedeu a conquista de Asola e doutros territorios ocupados, causando moita amargura a Federico. O marqu\u00e9s xa estaba enfermo, e seica o sufrimento pola perda das terras recentemente conquistadas tivo parte na s\u00faa morte. Foi soterrado na bas\u00edlica de Santo Andr\u00e9 de Mantua.\nFederico padeceu diversos loitos e problemas: a morte do seu irm\u00e1n, o cardeal Francisco, e da s\u00faa irm\u00e1 Susana, que despois da renuncia forzada \u00e1s vodas con Galeazzo Maria Sforza, se retirara a un convento. Sufriu unha tentativa de envelenamento por parte dos seus irm\u00e1ns Gianfrancesco e Rodolfo, que buscaban substitu\u00edlo."}
{"id": "29496", "revid": "56817", "url": "https://gl.wikipedia.org/wiki?curid=29496", "title": "Manteiga de cacahuete", "text": "A manteiga de cacahuete \u00e9 un alimento feito con cacahuetes torrados e mo\u00eddos, polo xeral s\u00e1lganse e por veces eng\u00e1deselle azucre.\n\u00c9 moi popular nos Estados Unidos, Reino Unido, Canad\u00e1, Australia, Nova Zelandia, Sur\u00e1frica e os Pa\u00edses Baixos. En xeral \u00fasase para facer s\u00e1ndwichs, lambetadas, galletas, pasteis. Ten un alto contido en prote\u00ednas e \u00e9 moi popular entre os nenos."}
{"id": "29501", "revid": "624", "url": "https://gl.wikipedia.org/wiki?curid=29501", "title": "-492", "text": ""}
{"id": "29533", "revid": "56817", "url": "https://gl.wikipedia.org/wiki?curid=29533", "title": "Capu di Bonu", "text": "Capu di Bonu \u00e9 un sitio arqueol\u00f3xico localizado no concello de Bisinchi, C\u00f3rsega.\nRealiz\u00e1ronse d\u00faas campa\u00f1as arqueol\u00f3xicas, en 1986 e 1992. O asentamento consiste en dous enterramentos de cofres funerarios datados a finais do s\u00e9culo I, a\u00ednda que os cofres puideran ser reutilizados e constru\u00eddos no terceiro milenio antes de Cristo."}
{"id": "29544", "revid": "1131", "url": "https://gl.wikipedia.org/wiki?curid=29544", "title": "Lech Wa\u0142\u0119sa", "text": "Lech Walesa, nado o 29 de setembro de 1943 en Popowo, \u00e9 un pol\u00edtico polon\u00e9s.\nTraxectoria.\n\u00c9 un dos fundadores e l\u00edder de Solidariedade, a primeira central sindical independente do bloque sovi\u00e9tico. Ga\u00f1ou o Premio Nobel da Paz en 1983 e foi presidente de Polonia entre 1990 e 1995.\nTraballou como electricista nos Estaleiros Lenin, en Gda\u0144sk onde se iniciou como sindicalista. Fundar\u00eda xunto con outros traballadores o sindicado Solidarno\u015b\u0107"}
{"id": "29545", "revid": "529", "url": "https://gl.wikipedia.org/wiki?curid=29545", "title": "Lech Walesa", "text": ""}
{"id": "29576", "revid": "624", "url": "https://gl.wikipedia.org/wiki?curid=29576", "title": "62", "text": ""}
{"id": "29577", "revid": "8354", "url": "https://gl.wikipedia.org/wiki?curid=29577", "title": "John Bruton", "text": "John Bruton (ga\u00e9lico irland\u00e9s: \"Se\u00e1n de Briot\u00fan\") nado o 18 de maio de 1947 foi o noveno Taoiseach da Rep\u00fablica de Irlanda (1994 \u2014 1997).\nFormou parte do D\u00e1il \u00c9ireann desde 1969, foi ministro de finanzas (1981-1982 e 1986-1987), ministro de industria e enerx\u00eda (1982-1983), ministro de comercio e turismo (1983-1986). L\u00edder do Fine Gael en 1990 o 15 de decembro de 1994 asumiu a presidencia dun gabinete en coalici\u00f3n co Partido Laborista Irland\u00e9s e Esquerda Democr\u00e1tica. Actualmente \u00e9 embaixador da Uni\u00f3n Europea nos Estados Unidos e vicepresidente do Partido Popular Europeo."}
{"id": "29578", "revid": "43327", "url": "https://gl.wikipedia.org/wiki?curid=29578", "title": "Agapito", "text": "O antrop\u00f3nimo Agapito pode referirse a:"}
{"id": "29579", "revid": "43327", "url": "https://gl.wikipedia.org/wiki?curid=29579", "title": "John Bolton", "text": "Hai varios John Bolton, entre eles:"}
{"id": "29580", "revid": "23204", "url": "https://gl.wikipedia.org/wiki?curid=29580", "title": "Brive-la-Gaillarde", "text": "Brive-la-Gaillarde \u00e9 unha comuna do departamento de Corr\u00e8ze, no Lemos\u00edn, Francia. Ten 48,59\u00a0km\u00b2 e 49.600 habitantes.\nHistoria.\nFormouse no s\u00e9culo V arredor dunha igrexa, no s\u00e9culo XII a cidade dotouse dun muro que a circundaba e durante a Guerra dos Cen Anos constru\u00eduse un segundo muro. Ning\u00fan deles existe na actualidade. Ata 1919 recibiu o nome de Brive, en occitano Briva."}
{"id": "29582", "revid": "23204", "url": "https://gl.wikipedia.org/wiki?curid=29582", "title": "Buenavista, Filipinas", "text": "Buenavista \u00e9 un municipio da provincia e illa de Bohol, en Filipinas. Segundo o censo de 2007 contaba con 26.443 habitantes.\nDivisi\u00f3ns.\nAdministrativamente, o municipio est\u00e1 dividido en 35 barangays (\"barrios\"):"}
{"id": "29583", "revid": "23204", "url": "https://gl.wikipedia.org/wiki?curid=29583", "title": "Marcelo Fernan", "text": "Marcelo Briones Fernan, nado en Ceb\u00fa o 24 de outubro de 1927 e finado en Manila o 11 de xullo de 1999, foi un pol\u00edtico filipino.\nTraxectoria.\nFillo de pais mestizos, licenciouse en dereito pola Universidade de Filipinas e fixo en m\u00e1ster en Harvard. De volta en Filipinas exerceu a carreira xudicial e en 1988 converteuse en presidente do Tribunal Superior de Xustiza de Filipinas. Deixou o posto en 1991 para presentarse \u00e1s elecci\u00f3ns presidencias de 1992 como candidato \u00e1 vicepresidencia que perdeu fronte \u00f3 actor Joseph Estrada. En 1995 presentouse con \u00e9xito para o Senado e foi elixido o seu presidente."}
{"id": "29584", "revid": "98629", "url": "https://gl.wikipedia.org/wiki?curid=29584", "title": "Copa de Europa de rugby 2004-2005", "text": "A tempada 2004-2005 da Heineken Cup foi a 10\u00aa edici\u00f3n da m\u00e1xima competici\u00f3n continental do rugby europeo. Nesta edici\u00f3n houbo de novo 24 equipos participantes, divididos en 6 grupos de 4, para afrontar a primeira fase da competici\u00f3n, a fase de grupos. Tralas 6 xornadas correspondentes a esta primeira fase, os primeiros de cada grupo e os 2 mellores segundos se clasificaron para disputar os cuartos de final, a partido \u00fanico, as semifinais e a final.\nNesta 10\u00aa edici\u00f3n do torneo participaron 6 equipos franceses, 7 ingleses, 4 galeses, 3 irlandeses, 2 italianos e 2 escoceses.\nResultados.\nFase de grupos.\n&lt;noinclude&gt;\n&lt;noinclude&gt;\n&lt;noinclude&gt;\n&lt;noinclude&gt;\n&lt;noinclude&gt;\n&lt;noinclude&gt;\nPlayoffs.\nOs 6 equipos que remataron primeiros de grupo se clasificaron para os cuartos de final, ademais dos 2 equipos que remataron na segunda posici\u00f3n con m\u00e1is puntos. Os equipos que xogaron como locais foron os que m\u00e1is puntos conseguiron, ou no caso de empate aplicouse o criterio de ensaios a prol ou diferenza entre os puntos anotados e encaixados. Nas semifinais aplicouse o mesmo criterio para decidir que equipo xogaba como local. A final disputouse o 22 de maio do ano 2005 no Murrayfield Stadium de Edimburgo diante de 51.326 persoas. Stade Toulousain coro\u00f3use por terceira vez como Campi\u00f3n de Europa."}
{"id": "29585", "revid": "140461", "url": "https://gl.wikipedia.org/wiki?curid=29585", "title": "Francisco S\u00e1nchez", "text": "Francisco S\u00e1nchez, alcumado o esc\u00e9ptico, nado en Tui en 1551 e finado en Tolosa en 16 de novembro 1623, foi un fil\u00f3sofo e m\u00e9dico galego (a\u00ednda que sobre o lugar de nacemento existen discrepancias), clasific\u00e1bel na corrente denominada escepticismo.\nTraxectoria.\nA\u00ednda que naceu en Tui, S\u00e1nchez foi bautizado en Braga o 25 de xullo de 1551 e pasou a s\u00faa crianza al\u00ed. Seu pai foi Antonio S\u00e1nchez, m\u00e9dico espa\u00f1ol; e a s\u00faa nai, Filipa de Sousa, de orixe portuguesa. De orixe xud\u00eda, a\u00ednda que convertido, foi considerado legalmente un cristi\u00e1n novo.\nSeu pai trasladouse a Francia e estabeleceuse en Bordeos. Al\u00ed comezou o fillo os seus estudos de medicina e continuounos en Italia, residindo un longo tempo en Roma. Graduouse como doutor na escola m\u00e9dica de Montpellier en 1573, tras ser axudante do famoso m\u00e9dico Jean Hucher, \"Chancelier de l'Universit\u00e9 de Montpellier\", sorprendeu nunhas brillantes oposici\u00f3ns e aos vinte e catro anos obtivo unha das principais c\u00e1tedras desa universidade, que desempe\u00f1ou once anos ata que as guerras civ\u00eds de relixi\u00f3n e as loitas do tempo da Liga o fixeron abandonar e refuxiarse en Tolosa, onde viviu o resto dos seus d\u00edas ocupado en practicar a medicina. Foi profesor da Facultade de Medicina de Tolosa, onde estudara dereito e medicina Miguel Servet de 1528 a 1530 e sentara c\u00e1tedra Giordano Bruno entre 1579 e 1581.\nDeclara no pr\u00f3logo \u00e1 s\u00faa obra filos\u00f3fica m\u00e1is ambiciosa, \"De multum nobili et prima universali scientia. Quod nihil scitur\" (Do m\u00e1is nobre e universal primeiro saber. Que nada se sabe), ser un adversario do aristotelismo e do argumento da autoridade. Defendeu o exame directo de calquera realidade antes de tela como tal, sometendo os datos da experiencia \u00e1 an\u00e1lise e cr\u00edtica do xu\u00edzo, se ben o co\u00f1ecemento, para el, s\u00f3 pode alcanzar os accidentes, non as pretendidas esencias das cousas. A \u00fanica realidade cognoscible \u00e9 o mundo externo. A filosof\u00eda de S\u00e1nchez, anticipando a cr\u00edtica de David Hume, detense nunha fenomenolox\u00eda da probabilidade, xa que o noso co\u00f1ecemento, soamente prob\u00e1bel, s\u00f3 o \u00e9 de aparencias, de fen\u00f3menos. Nisto, como na s\u00faa esixencia de m\u00e9todo, m\u00f3strase como un claro precursor de Ren\u00e9 Descartes.\nS\u00e1nchez escribiu o pr\u00f3logo do seu \"Quod nihil scitur\" en 1576 e a obra cartesiana sem\u00e9llase tanto no inicial \u00e1 s\u00faa que o franc\u00e9s Pierre Daniel Huet mesmo acusou ao famoso fil\u00f3sofo de plaxialo no que atinxe \u00e1 \"d\u00fabida met\u00f3dica\", e \u00e9 verdade que as primeiras p\u00e1xinas do \"Discurso do m\u00e9todo\" recordan bastante \u00f3 pr\u00f3logo de S\u00e1nchez. Conta logo S\u00e1nchez como a s\u00faa curiosidade se lle indixestou non achando nada que colmase o seu desexo de co\u00f1ecer e como nos antigos non atopou m\u00e1is que \"sombras de verdade\", de forma que tivo que volver a si mesmo, coma se nada lle dixesen xamais, comezando a examinar as cousas mesmas, xa que as\u00ed \u00e9 a verdadeira forma de saber. Como Descartes, Francisco S\u00e1nchez dir\u00edxese a quen non est\u00e1 obrigado a admitir argumentos de autoridade e examina as cousas co seu propio criterio, \"guiado polos sentidos e a raz\u00f3n\". Non promete a Verdade, pois ign\u00f3raa. Anima ao lector: \"Ti mesmo perseguirala, unha vez que sexa dalg\u00fan xeito descuberta e sacada do seu esconderixo, mais non esperes atrapala nunca nin posu\u00edla a prop\u00f3sito; b\u00e1steche o mesmo que a min: ac\u00f3saa\".\nS\u00e1nchez depende moi directamente da tradici\u00f3n esc\u00e9ptica de Pirr\u00f3n, que aparece tam\u00e9n nos \"Ensaios\" de Michel de Montaigne. En efecto, en 1562 aparec\u00edan en lat\u00edn os esbozos pirr\u00f3nicos de \"Sexto Emp\u00edrico\" traducidos do grego polo franc\u00e9s Henri Estienne e, en 1569, a traduci\u00f3n ao lat\u00edn do \"Adversus Mathematicos\" (\"Contra profesores dogm\u00e1ticos\") do mesmo autor.\nA conclusi\u00f3n da filosof\u00eda de Francisco S\u00e1nchez \u00e9 que s\u00f3 \u00e9 pos\u00edbel un co\u00f1ecemento imperfecto das cousas, xa que os sentidos non captan a verdadeira natureza das cousas, e que nada se sabe con seguridade.\nLeibniz, Ludwig Gerkrath ou W. Wildeband (que o pon ao mesmo nivel que a Kant) tiveron en grande estima a filosof\u00eda de S\u00e1nchez.\nPensamento filos\u00f3fico.\nRefutaci\u00f3n das teor\u00edas da ciencia aristot\u00e9lica, plat\u00f3nica e escol\u00e1stica.\nFrancisco S\u00e1nchez inicia o \"Quod nihil scitur\" coa afirmaci\u00f3n: adiantando que esta afirmaci\u00f3n lle serve de l\u00e1baro para dela inferir que Antes mesmo de se interrogar sobre a natureza da ciencia, Francisco S\u00e1nchez ve nas definici\u00f3ns escol\u00e1sticas nada m\u00e1is que palabras (\"flatus voces\"):\nO fil\u00f3sofo concl\u00fae que \u00e9 un erro chamarlle h\u00e1bito \u00e1 ciencia, pois a ciencia non \u00e9 unha cualidade, \nO enfoque da cr\u00edtica sanchesiana \u00e1 epistemolox\u00eda aristot\u00e9lica ten dous albos: por un lado, o aparello categorial e, por outro, a x\u00e9nese e natureza da propia produci\u00f3n cient\u00edfica.\nA ciencia como lembranza, defendida por Plat\u00f3n, \u00e9, do mesmo modo, refutada. O co\u00f1ecemento, como recordo, non \u00e9 aceptado por S\u00e1nchez, considerando a teor\u00eda da reminiscencia como unha teor\u00eda absurda:\nNa deduci\u00f3n silox\u00edstica, S\u00e1nchez contrap\u00f3n a relaci\u00f3n entre a an\u00e1lise e a s\u00edntese, coa primac\u00eda para a primeira, sendo estas os dous modos de constru\u00edr a ciencia. A unidade entre a an\u00e1lise e a s\u00edntese reflecte, de certo modo, a unidade entre o simple e o complexo, da propia natureza das cousas, residindo aqu\u00ed a raz\u00f3n pola cal a ciencia \u00e9 unha e non dupla.\nO escepticismo.\nAntecedentes e influencias esc\u00e9pticas.\nPor unha parte, a influencia do escepticismo antigo chega a Francisco S\u00e1nchez da man de Cicer\u00f3n, autor que podemos encontrar en varias ocasi\u00f3ns citado na s\u00faa obra. Da influencia de Cicer\u00f3n na \u00e9poca de S\u00e1nchez destaca a difusi\u00f3n que tivo a partir de 1535 coa obra \"Acad\u00e9mica\", que se converteu nunha obra fundamental para o estudo do escepticismo. Da influencia desa certa visi\u00f3n romana do escepticismo destacan tam\u00e9n a popular obra de Lucrecio \"De rerum natura\". \nNon obstante, \u00e9 moi posible que Francisco S\u00e1nchez lese as \"Hipotiposis pirr\u00f3nicas\" de Sexto Emp\u00edrico antes de escribir a s\u00faa obra \"Quod Nihil Scitur\", o que o far\u00eda entrar en contacto mais estreito co escepticismo antigo. De feito, Raimond Delasse, un disc\u00edpulo seu, menciona o pirronismo como caracter\u00edstica m\u00e1is relevante do seu mestre. Pero hai notables diferenzas co escepticismo de S\u00e1nchez, polo que o seu disc\u00edpulo se refire m\u00e1is ben a caracter\u00edsticas como o uso da \"epoch\u00e9\" (suspensi\u00f3n do xu\u00edzo), caracter\u00edstica do pirronismo. O aprezo pola obra de Sexto Emp\u00edrico e os pirr\u00f3nicos tam\u00e9n o atopamos en Montaigne, a outra gran figura do escepticismo humanista. \nGrazas \u00e1 s\u00faa actividade docente en Francia e aos seus estudos en Roma, S\u00e1nchez entrou en contacto coas lecturas e influencias intelectuais da \u00e9poca. O escepticismo non gozou de gran n\u00famero de defensores na \u00e9poca en que viviu Francisco S\u00e1nchez, pero hai varias figuras cuxa actividade, moi en concordancia co esp\u00edrito do renacemento, deron p\u00e9 \u00e1 recuperaci\u00f3n de teses do escepticismo. As\u00ed, a obra de S\u00e9bastien Ch\u00e2teillon (1515-1563) \"De arte dubitandi\" reflect\u00eda a situaci\u00f3n en que os humanistas cr\u00edticos aplicaban as s\u00faas propias lecturas dos cl\u00e1sicos e da Biblia sobre o que deb\u00edan de facer e de crer. \nDestacan tam\u00e9n figuras como a de Pico della Mirandola, que puxera en d\u00fabida a ciencia pag\u00e1 contrast\u00e1ndoa coa verdade cristi\u00e1 en \"Examen vanitatis doctrinae Gentium\" (Exame da vaidade da sabedor\u00eda pag\u00e1), debilitando o \u00e1mbito de co\u00f1ecemento que se adquir\u00eda nas universidades. Tamb\u00e9n, achamos a actitude ante o co\u00f1ecemento de Heinrich Cornelius Agrippa de Nettesheim no discurso \"De incertitude et vanitate scientiarum\" (Sobre a incerteza e vaidade das ciencias), que, igual que Pico della Mirandola (d\u00faas perspectivas diferentes), resulta unha cr\u00edtica \u00e1 fidelidade que se lles inculca aos estudantes nas materias tratadas por Arist\u00f3teles, Boecio, Tom\u00e1s de Aquino e Alberto Magno, cr\u00edtica que retoma con dureza Francisco S\u00e1nchez en \"Quod nihil Scitur\". Tam\u00e9n salienta unha figura pr\u00f3xima ao autor, Juan Luis Vives e a s\u00faa obra pedag\u00f3xica, as\u00ed como a s\u00faa teor\u00eda do saber na obra \"De anima\".\nEscepticismo emp\u00edrico.\nO empe\u00f1o principal da filosof\u00eda de S\u00e1nchez foi o de renovar a idea de ciencia, isto \u00e9, romper cos moldes da epistemolox\u00eda tradicional para iniciar novos caminos na historia do pensamento e da investigaci\u00f3n cient\u00edfica. Isto fai da s\u00faa figura un dos primeiros homes do Renacemento que foi quen de ver a ciencia nun sentido moderno. \nNesta nova proposta xoga un papel crucial o escepticismo como ferramenta cr\u00edtica coa tradici\u00f3n. Por isto, o escepticismo que se mostra en \"Quod nihil scitur\" ten unhas caracter\u00edsticas propias que o diferencian do escepticismo pirr\u00f3nico cl\u00e1sico, xa que se usa como un instrumento de avaliaci\u00f3n. En moitos sentidos, este valerse do cuestionamento da tradici\u00f3n \u00e9 un adianto do que ser\u00e1 a d\u00fabida met\u00f3dica cartesiana. \nAs\u00ed, a actitude esc\u00e9ptica de S\u00e1nchez consiste en s\u00f3 aceptar como verdadeiro, total e absoluto co\u00f1ecemento o que prove\u00f1a dunha visi\u00f3n directa e \u00faltima das cousas: este \u00e9 o co\u00f1ecemento perfecto da realidade que constit\u00fae a verdadeira ciencia. Esta visi\u00f3n da ciencia oponse radicalmente ao saber mediato, \u00e9 dicir, o co\u00f1ecemento adquirido por intermediarios. Esta actitude leva como consecuencia o evitamento do uso de argumentos de autoridade, a revisi\u00f3n cr\u00edtica e o coidado do uso da linguaxe, e, en xeral, a renuncia \u00e1 autoridade da tradici\u00f3n filos\u00f3fica en que se educou, buscando unha actitude de independencia. \nPor isto, ao longo de \"Quod nihil scitur\", pretende refutar gran parte das posturas aristot\u00e9licas e plat\u00f3nicas, adoptando un nominalismo de clara influencia okhamista. As\u00ed, a pesar da proclama central da obra de que nada se sabe, S\u00e1nchez non renuncia \u00e1 posibilidade do co\u00f1ecemento e parte do nominalismo, somet\u00e9ndoo \u00e1 revisi\u00f3n cr\u00edtica esc\u00e9ptica, precisamente para evitar a tendencia deste \u00e1 metaf\u00edsica (elemento que critica das concepci\u00f3ns plat\u00f3nica e aristot\u00e9lica) e para eliminar os supostos teol\u00f3xicos (voluntarismo). Por isto, o escepticismo que se mostra en \"Quod nihil scitur\" ten un obxectivo claro: demostrar a necesidade dun m\u00e9todo fiable para co\u00f1ecer o real na s\u00faa diversidade: isto fai que se diferencie do escepticismo pirr\u00f3nico e tome a forma do escepticismo emp\u00edrico, que servir\u00e1 de inspiraci\u00f3n \u00e1s correntes emp\u00edricas posteriores do pensamento moderno.\nEpistemolox\u00eda.\nPara Francisco S\u00e1nchez, a aprehensi\u00f3n \u00edntima da cousa \u00e9 a meta final que constit\u00fae o co\u00f1emento verdadeiro ou perfecto, isto \u00e9, a verdadeira ciencia. Este co\u00f1ecemento perfecto refire ao co\u00f1ecemento metaf\u00edsico pretendido pola escol\u00e1stica e o neoplatonismo, e \u00e9 un co\u00f1ecemento que xamais lle \u00e9 dado ao ser humano por completo. Nesta tese bas\u00e9ase a insistencia no sinalamento da ignorancia humana na s\u00faa obra filos\u00f3fica. Para analizar correctamente as causas desta incapacidade do ser humano para alcanzar a verdadeira ciencia na s\u00faa plenitude, o autor establece dous significados de co\u00f1ecemento: \n1) Co\u00f1ecemento perfecto, polo cal se contempla e entende a cousa completamente e \u00e9 o \u00fanico que chega a acceder \u00e1s formas. Este tipo de co\u00f1ecemento non \u00e9 posible nos humanos, en calquera caso \u00e9 cousa de Deus. \n2) Co\u00f1ecemento imperfecto, mediante o cal se aprehende a cousa de calquera meneira, de feito que pode ser m\u00e1is ou menos claro ou m\u00e1is ou menos confuso. Os nosos medios son fr\u00e1xiles e imprecisos, as\u00ed como nos medios naturais hai confusi\u00f3n e dificultade; isto fai que as nosas investigaci\u00f3n non consigan alcanzar o grao de absoluta certeza. \nEste \u00faltimo \u00e9 posible clasificalo xerarquicamente segundo os seus obxectos: \n1) Cousas completamente externas e libres de toda a acci\u00f3n da mente, \u00e9 dicir, o co\u00f1ecemento emp\u00edrico da cousa ou co\u00f1ecemento sensorial. \n2) Cosas totalmente internas de la mente, como as paix\u00f3ns e os apetitos, de que o suxeito ten conciencia directa. \n3) Co\u00f1ecemento abstractivo, en que o suxeito opera sobre a realidade sensible co obxectivo de transcender a individualidade presente, a fin de constru\u00edr partindo dela certa natureza com\u00fan.\nInfluencia posterior.\nA importancia da figura de S\u00e1nchez deriva de inspirar unha corrente cr\u00edtica que culminar\u00e1 co kantismo e correntes posteriores como o positivismo, e que foi denominado como \u201cempirismo moderno\u201d. Estas correntes adoptar\u00e1n o mesmo esp\u00edrito que o pensador tudense, sobre todo canto \u00e1 prudencia fronte \u00e1 metaf\u00edsica e no \u00e1nimo de reduci\u00f3n e revisi\u00f3n do saber. Nesta tarefa redutiva parece residir o acordo com\u00fan dos que se encargaron de dar comezo e consolidar o estilo filos\u00f3fico do noso tiempo. "}
{"id": "29586", "revid": "1131", "url": "https://gl.wikipedia.org/wiki?curid=29586", "title": "Praza Tian'anmen", "text": "A Praza de Tian'anmen (chin\u00e9s: \u5929\u5b89\u95e8\u5e7f\u573a; pinyin: Ti\u0101n'\u0101nm\u00e9n Gu\u01cengch\u01ceng; galego: \"Praza da paz celestial\") de Pequ\u00edn (China), foi constru\u00edda e ideada dentro do plan urban\u00edstico da capital realizado en 1949, convert\u00e9ndose no s\u00edmbolo da nova China. Coa s\u00faa construci\u00f3n pretendeuse crear unha grande explanada na que se puideran celebrar actos masivos de adhesi\u00f3n pol\u00edtica, as cales non eran tradici\u00f3n na China, \u00f3 modelo dos que se realizaban na Praza Vermella de Moscova na Uni\u00f3n Sovi\u00e9tica. A Praza Tian'anmen \u00e9 a meirande praza do mundo.\nA praza est\u00e1 constru\u00edda seguindo o eixe sur-norte da Cidade Prohibida. No centro el\u00e9vase un obelisco de pedra, o Monumento \u00f3s Heroes do Pobo, de 38 metros de altura, e unha inscrici\u00f3n realizada polo presidente Mao Zedong, na que se le: \"Os heroes do pobo son inmortais\".\nA esquerda e dereita constru\u00edronse dous importantes edificios, de estilo sovi\u00e9tico. Un deles \u00e9 a Asemblea Nacional, e o outro \u00e9 o Museo Nacional de Historia e da Revoluci\u00f3n. Na praza enc\u00f3ntrase tam\u00e9n o Mausoleo de Mao Zedong, precedido nas s\u00faas d\u00faas frontes por grupos escult\u00f3ricos de campesi\u00f1os, soldados, obreiros e estudantes.\nNesta praza, o ex\u00e9rcito popular, enviado polo Partido Comunista Chin\u00e9s (PCCh), reprimiu unha protesta pac\u00edfica para pedir a democratizaci\u00f3n da Rep\u00fablica Popular da China, no ano 1989."}
{"id": "29587", "revid": "736", "url": "https://gl.wikipedia.org/wiki?curid=29587", "title": "Praza Tiananmen", "text": ""}
{"id": "29588", "revid": "1131", "url": "https://gl.wikipedia.org/wiki?curid=29588", "title": "Fiz II, antipapa", "text": "Fiz II, finado en Roma o 22 de novembro de 365, foi un relixioso romano, antipapa de 355 a 365, entre os papados de Liberio e D\u00e1maso I. Durante a Idade Media figurou entre os papas considerados lex\u00edtimos.\nTraxectoria.\nArcediago da igrexa de Roma, ao decretar o emperador Constancio II o desterro do papa Liberio en 355 por negarse a condenar a Atanasio de Alexandr\u00eda, foi consagrado pont\u00edfice por tres bispos arianos, e a\u00ednda que foi reco\u00f1ecido polo clero romano, non conseguiu o apoio do pobo, que seguiu fiel ao papa desterrado.\nEn 357 o desterrado Liberio condenou as ideas de Atanasio no Formulario de Sirmio, logrando as\u00ed que o emperador Constancio II lle permitise regresar a Roma coa intenci\u00f3n de que a Igrexa estivese gobernada tanto por Liberio como por Fiz. Non obstante tras o retorno de Liberio, en 358, o pobo romano rexeitou a duplicidade de cargos e optou por Liberio, obrigando a Fiz a abandonar Roma e refuxiarse en Porto, onde faleceu.\nA\u00ednda que non consta que sufrise martirio alg\u00fan, o martiroloxio romano incl\u00faeo como tal, fixando a s\u00faa festa o 20 de xullo."}
{"id": "29591", "revid": "736", "url": "https://gl.wikipedia.org/wiki?curid=29591", "title": "F\u00e9lix I, Papa", "text": ""}
{"id": "29592", "revid": "1987", "url": "https://gl.wikipedia.org/wiki?curid=29592", "title": "Fiz III, papa", "text": "San Fiz IV, nado en Benevento, Samni ou Campania e finado en Roma o 530, a mi\u00fado tam\u00e9n chamado Fiz III, foi escollido Papa o 12 de xullo de 526.\nLogo da morte de Xo\u00e1n I, Fiz foi elixido Papa por Teodorico o Grande, que controlaba a curia romana. Esta alianza reportou grandes beneficios \u00e1 Igrexa.\nEste Papa fixo constru\u00edr a bas\u00edlica dos santos Cosme e Dami\u00e1n de Roma.\nMorreu o 22 de setembro de 530 en Roma."}
{"id": "29595", "revid": "124656", "url": "https://gl.wikipedia.org/wiki?curid=29595", "title": "Teodosio Martino", "text": "Teodosio Martino Martino, nado en Soto de Sajambre (Oseja de Sajambre, Le\u00f3n) o 6 de xaneiro de 1944, \u00e9 un pol\u00edtico galego.\nTraxectoria.\nEnxe\u00f1eiro t\u00e9cnico agr\u00edcola, chegou a Galicia en 1973 como funcionario da Direcci\u00f3n de Extensi\u00f3n e Cooperaci\u00f3n Agraria, integrada na Xunta de Galicia en 1986. Foi subdirector de Extensi\u00f3n e Capacitaci\u00f3n Agraria da Xunta de Galicia. Foi alcalde de Ordes dende 1987 ata 2007, primeiro por Coalici\u00f3n Progresista Galega, despois polo PPdeG, logo por Democracia Galega (1999) e finalmente de novo polo Partido Popular de Galicia."}
{"id": "29596", "revid": "5312", "url": "https://gl.wikipedia.org/wiki?curid=29596", "title": "Democracia Galega", "text": "Democracia Galega foi un partido de centro galeguista fundado en 1997, que permaneceu cinco anos no panorama pol\u00edtico galego. Ocupou o quinto posto entre as forzas a nivel auton\u00f3mico, e o cuarto a nivel municipal. Estivo presidida por Enrique Marfany.\nDemocracia Galega acadou nas elecci\u00f3ns municipais de 1999 o goberno municipal de Ordes e Touro (os dous na provincia da Coru\u00f1a), as\u00ed como concelleiros no Corgo, Friol e A Pobra do Broll\u00f3n en Lugo, Agolada en Pontevedra, e en Melide e Boimorto na Coru\u00f1a.\nO declive do partido comezou tralos resultados das elecci\u00f3ns auton\u00f3micas de 2001 cando perderon o 40,9% do seu electorado, pasando de 17.000 votos a case 7.000.\nO 2 de xullo de 2002 anunciou a s\u00faa disoluci\u00f3n como partido e a direcci\u00f3n pediu aos seus militantes que se integrasen no Partido Popular de Galicia. O documento de desaparici\u00f3n final como formaci\u00f3n pol\u00edtica asinouse o 5 de xullo de 2002."}
{"id": "29597", "revid": "85894", "url": "https://gl.wikipedia.org/wiki?curid=29597", "title": "Enrique Marfany", "text": "Enrique Marfany Oanes, nado na Coru\u00f1a o 26 de febreiro de 1943, \u00e9 un pol\u00edtico e funcionario da Xunta de Galicia.\nTraxectoria.\nLicenciado en Ciencias Econ\u00f3micas, \u00e9 autor de diversos traballos e artigos xornal\u00edsticos, a maior parte referidos \u00f3 desenvolvemento rexional.\nTraballou como economista na AISS, no Instituto para a Reforma das Estruturas Comerciais (IRESCO) e foi membro do Consello de Administraci\u00f3n do Banco de Cr\u00e9dito Local.\nEn 1977 comezou no Partido Gallego Independiente (PGI), que logo se integrar\u00eda en UCD. En 1982 foi elixido presidente da UCD en Galicia e membro do seu Consello Executivo Nacional. En 1979 foi elixido concelleiro na Coru\u00f1a e presidente da deputaci\u00f3n provincial (ocupando os dous cargos ata 1987) e, en 1986, senador pola provincia da Coru\u00f1a ata o seu cesamento o 2 de setembro de 1989. No ano 1997 fundou Democracia Galega, formaci\u00f3n pol\u00edtica de \u00e1mbito galego e autonomista da que foi presidente ata a s\u00faa desaparici\u00f3n en 2002."}
{"id": "29600", "revid": "18868", "url": "https://gl.wikipedia.org/wiki?curid=29600", "title": "Alexandre", "text": "Alexandre, antrop\u00f3nimo masculino galego."}
{"id": "29602", "revid": "25871", "url": "https://gl.wikipedia.org/wiki?curid=29602", "title": "Dartmouth, Massachusetts", "text": "Dartmouth \u00e9 unha cidade do condado de Bristol, Massachusetts, Estados Unidos de Am\u00e9rica. Fundada en 1652 ten 30.666 habitantes (2000) e na vila ten a s\u00faa sede a University of Massachusetts Dartmouth."}
{"id": "29603", "revid": "23204", "url": "https://gl.wikipedia.org/wiki?curid=29603", "title": "Distrito de La Neuveville", "text": "O distrito de La Neuveville \u00e9 un dos 26 antigos distritos do cant\u00f3n de Berna, Su\u00edza, \u00e9 un dos tres franc\u00f3fonos do cant\u00f3n e con eles constit\u00fae a rexi\u00f3n aut\u00f3noma do Xura bern\u00e9s. Ten 63\u00a0km\u00b2 e 6.083 habitantes (2004), a capital \u00e9 La Neuveville.\nO distrito foi disolto o 31 de decembro de 2009, trala reorganizaci\u00f3n territorial do cant\u00f3n de Berna, La Neuveville foi absorbida polo Distrito administravo Xura bern\u00e9s."}
{"id": "29604", "revid": "1131", "url": "https://gl.wikipedia.org/wiki?curid=29604", "title": "Condado de Jefferson, Ohio", "text": "O Condado de Jefferson \u00e9 un dos 88 condados do estado americano de Ohio. A capital \u00e9 Steubenville. O condado pos\u00fae unha superficie de 1.064\u00a0km\u00b2, unha poboaci\u00f3n de 73.894 habitantes (2000)."}
{"id": "29605", "revid": "22570", "url": "https://gl.wikipedia.org/wiki?curid=29605", "title": "Comarcas da Comunidade Valenciana", "text": "Dende finais do s\u00e9culo XIX o Pa\u00eds Valenciano estruturouse tradicionalmente nunhas demarcaci\u00f3ns territoriais denominadas comarcas. A pesar disto, non foi at\u00e9 as primeiros dos anos 60 do s\u00e9culo XX cando empezan a proliferar descrici\u00f3ns concretas de delimitaci\u00f3ns comarcais, das cales destacaron especialmente d\u00faas: a proposta de Vicen\u00e7 Maria Rossell\u00f3, de 1964, e a de Joan Soler i Riber, de 1974.\nEn 1987, a Generalitat Valenciana publicou unha proposta oficial de Demarcaci\u00f3ns Territoriais Homologadas (\"Demarcacions Terriotorials Homologades\" en valenciano) (DTH) de tres graos, onde o primeiro grao coincide en grande medida co concepto territorial de comarca. A consecuencia pr\u00e1ctica desas demarcaci\u00f3ns, at\u00e9 agora, limitouse como referencia para a descentralizaci\u00f3n administrativa dos diferentes servizos ofrecidos pola Generalitat, como o ensino, a sanidade, ou a agricultura. De feito, non hai unha disposici\u00f3n legal necesaria para que estas DTH finalmente te\u00f1an a \"incidencia territorial\" prevista, \u00e9 dicir, \u00f3rganos pol\u00edticos ou administrativos de nivel comarcal. Pola contra, as competencias compartidas entre varios municipios est\u00e1n a articularse mediante a mancomunidade.\nHistoria.\nAs primeiras formulaci\u00f3ns sobre a estruturaci\u00f3n territorial baseada en comarcas xorden nos anos 30 do s\u00e9culo XX dende sectores do Nacionalismo valenciano. O obxectivo \u00e9 atopar a maneira de cohesionar os territorios con entidade hist\u00f3rica, de forma que servise de contrapeso ante o centralismo administrativo espa\u00f1ol. As\u00ed mesmo, este debate non ti\u00f1a lugar unicamente no Pa\u00eds Valenciano, sen\u00f3n tam\u00e9n noutros pa\u00edses do Estado onde se reivindican tradicionalmente cotas de autogoberno cada vez m\u00e1is amplas. De feito, cando xurdiu a primeira proposta en 1933 de Felip Mateu i Llopis, poucos meses antes Pau Vila expuxera a s\u00faa primeira proposta comarcal para Catalu\u00f1a. Un ano despois, en 1934, Emili Cordero\u00fct i Belenguer expuxo nunha conferencia outra proposta comarcal, pero a s\u00faa difusi\u00f3n resultou ser moi limitada, e non se publicar\u00eda at\u00e9 1970 en \"Xeograf\u00eda elemental do Reino de Valencia\".\nPor outra banda, os anteproxectos de autonom\u00eda valenciana na II Rep\u00fablica, contemplaban xa a estruturaci\u00f3n territorial do Pa\u00eds Valenciano en comarcas. O estalido da guerra civil espa\u00f1ola en 1936 truncou o proxecto autonomista valenciano e, con isto, o emerxente valencianismo pol\u00edtico e o seu debate territorial. Con todo, durante a ditadura de Franco seguiron exp\u00f3ndose propostas comarcais, a\u00ednda que s\u00f3 desde unha \u00f3ptica exclusivamente fisiogr\u00e1fica, hist\u00f3rica, e ling\u00fc\u00edstica. Atendido o cariz pol\u00edtico do r\u00e9xime franquista de ent\u00f3n, non se permit\u00edan expor divisi\u00f3ns administrativas diferentes \u00e1 provincial. As\u00ed, durante esta \u00e9poca xurdiron as propostas de Querol Rosso en 1946, a de Vicen\u00e7 M. Rossell\u00f3 en 1964, e a de Manuel Sanchis i Guarner en 1966.\nA\u00ednda que todas estas propostas non influ\u00edron demasiado no \u00e1mbito social e pol\u00edtico, si tiveron unha significativa importancia no \u00e1mbito xeogr\u00e1fico e topon\u00edmico. De feito, foron unha base importante para as propostas posteriores a 1970, xa de car\u00e1cter un pouco m\u00e1is funcional e tendo en conta tam\u00e9n o criterio demogr\u00e1fico, comunicativo e, por tanto, administrativo, como a proposta do xe\u00f3grafo Antonio L\u00f3pez G\u00f3mez en 1970, a de Joan Soler i Riber, do mesmo ano, ou a de P\u00e9rez Puchal en 1979. Finalmente, \u00e9 a proposta de Joan Soler, que se fixo coa colaboraci\u00f3n de Sanchis Guarner e L\u00f3pez G\u00f3mez, a proposta que logra m\u00e1is difusi\u00f3n e popularidade durante os anos 70 do s\u00e9culo XX, dende os \u00e1mbitos pol\u00edticos, culturais, acad\u00e9micos, educativos, e editoriais do Pa\u00eds Valenciano.\nCon todo, durante a crispada tradici\u00f3n auton\u00f3mica valenciana, a principios dos anos 80, o blaverismo tacha de \"pancatalanista\" a proposta co argumento de que superaba os l\u00edmites provinciais estabelecidos para estabelecer outros no marco dos Pa\u00edses Catal\u00e1ns. En consecuencia, o blaverisme utiliza a proposta de Emili Cordero\u00fct, dez anos tras ser publicado polo Lo Rat Penat (o presidente do cal era o mesmo Cordero\u00fct), en contraposici\u00f3n \u00e1 proposta de Joan Soler. Paradoxalmente, a proposta orixinal de Cordero\u00fct de 1934 difire lixeiramente da publicada en 1971, de forma que na proposta orixinal as comarcas tam\u00e9n obvian os l\u00edmites provinciais coma, por exemplo, a comarca da Calderona, ou a Serrania d'Alcoi.\nA pesar disto, trala creaci\u00f3n do Ente Preauton\u00f3mico do Pa\u00eds Valenciano (\"Ens Preauton\u00f2mic del Pa\u00eds Valenci\u00e0\") en 1978 e a s\u00faa comunidade aut\u00f3noma en 1982, a proposta de Soler \u00fasase coma base para a conformaci\u00f3n de partidos xudiciais, publicaci\u00f3ns estat\u00edsticas oficiais, \u00e1reas de sa\u00fade, mapa escolar etc. Coa aplicaci\u00f3n pr\u00e1ctica desta proposta por parte da Generalitat Valenciana, p\u00f3\u00f1ense de relevo defectos estruturais da causa, principalmente, dunha aplicaci\u00f3n abusiva do criterio ling\u00fc\u00edstico e hist\u00f3rico, con menoscabo de criterios urban\u00edsticos e econ\u00f3micos. Co intento de emendalo, xorden as propostas de Maria Jos\u00e9 Ribeira e Bernard\u00ed Cabrer en 1979, de PREVASA en 1981, ou de Jos\u00e9 Honrubia en 1982.\nTodas estas \u00faltimas propostas non reformulan integralmente o concepto tradicional da \"comarca\" coma unidade territorial, sen\u00f3n que, coinciden nunha perspectiva marcadamente econ\u00f3mica, parten fundamentalmente da proposta de Soler, a cal foi adquirindo un cariz case definitivo. Non pasa as\u00ed con outra proposta, exposta en 1987 por V. M. Rossell\u00f3, Josep M. Bernab\u00e9 e B. Cabrer, en que se define un concepto territorial diferente \u00e1 comarca tradicional, polo cal, para evitar confusi\u00f3ns conceptuais, a unidade denom\u00ednase como \"governaci\u00f3\", evocando unha entidade administrativa que existiu na \u00e9poca foral valenciana. Non contrastando, desgraciadamente, que as delimitaci\u00f3ns destas \"gobernaci\u00f3ns\" resultaban ser, a grandes li\u00f1as, agrupaci\u00f3ns das comarcas propostas por Soler. A\u00ednda que unha divisi\u00f3n por \"gobernaci\u00f3ns\" teoricamente resultar\u00eda ser m\u00e1is funcional para unha descentralizaci\u00f3n administrativa, este concepto ten importantes limitaci\u00f3ns con respecto a cohesi\u00f3n territorial desde o punto de vista sociopol\u00edtico.\nComarcalizaci\u00f3n en \u00e9poca auton\u00f3mica.\nO Estatuto de Autonom\u00eda valenciano contempla a creaci\u00f3n dunha Lei de Comarcalizaci\u00f3n, e por isto a Generalitat, nun principio, encargou un estudo a unha comisi\u00f3n formada por expertos xe\u00f3grafos e economistas, dende onde se fixesen varias propostas para unha primeira proposta comarcal oficial. Con todo, con estas propostas non se reciben coa suficiente vontade pol\u00edtica de levalo a termo por parte dos gobernos auton\u00f3micos que se suceden a partir de 1987, con Joan Lerma de President, e a d\u00eda de hoxe a Lei de Comarcalizaci\u00f3n segue pendente.\nComa proba disto, no decreto n\u00fam. 170 de 28 de outubro de 1985, a Generalitat pide un informe \u00e1 Conseller\u00eda de Administraci\u00f3n P\u00fablica para unha eventual \"creaci\u00f3n de demarcaci\u00f3ns funcionais con incidencia no territorio da Comunidade Valenciana\". Este informe publicar\u00edase dous anos m\u00e1is tarde, en 1987, no que se estabelec\u00edan unhas Demarcaci\u00f3ns Territoriais Homologadas (DTH) de tres graos. Esta proposta, que non fai en ning\u00fan momento ningunha menci\u00f3n a denominaci\u00f3n de \"comarca\" nin de \"governaci\u00f3\", estabelecen unhas agrupaci\u00f3ns de municipios nas DTH de primeiro grao que coinciden coas delimitaci\u00f3ns comarcais de Soler con engadidos da proposta de V. M. Rossell\u00f3, sobre todo para a Provincia de Alacant. Mentres tanto, a DTH de segundo grao coincide ao grande medida co concepto de \"governaci\u00f3\" de Rossell\u00f3, resultando ser agrupaci\u00f3ns das DTH de primeiro grao; e as DTH de terceiro grao, de m\u00e1is importancia, coinciden coas delimitaci\u00f3ns provinciais.\nDesgraciadamente, a pesar da publicaci\u00f3n desta proposta de demarcaci\u00f3ns, dende a Generalitat a\u00ednda non se aprobou ningunha Lei de Comarcalizaci\u00f3n, por tanto, a consecuencia pr\u00e1ctica destas demarcaci\u00f3ns, polo momento, limitouse como referencia para a descentralizaci\u00f3n administrativa dos diferentes servizos da Generalitat, como a educaci\u00f3n, a sanidade, ou a agricultura. Non existe a\u00ednda, por tanto, ningunha \"incidencia territorial\" prevista, \u00e9 dicir, o establecemento de \u00f3rganos pol\u00edticos ou administrativos de nivel comarcal, como acontece a Catalu\u00f1a cos Consells Comarcals, sen\u00f3n que as competencias compartidas entre varios municipios artic\u00falanse mediante unha mancomunidade, as delimitaci\u00f3ns das cales poden superar a comarca, pero non a provincia."}
{"id": "29606", "revid": "56817", "url": "https://gl.wikipedia.org/wiki?curid=29606", "title": "Eriobotrya", "text": "Eriobotrya \u00e9 un x\u00e9nero de dez especies de arbustos perennes da familia das ros\u00e1ceas nativas do leste e sueste de Asia. A especie m\u00e1is co\u00f1ecida \u00e9 a nespereira do Xap\u00f3n (\"Eriobotrya japonica\"), que se cultiva polo seu froito e que v\u00e9u a substitu\u00edr en Galicia \u00e1 nespereira europea (\"Mespilus germanica\"), \u00e1rbore de diferente x\u00e9nero.\nAs larvas dalgunhas especies de lepid\u00f3pteros utilizan estas plantas como comida, entre elas \"Hypercompe hambletoni\"."}
{"id": "29607", "revid": "56817", "url": "https://gl.wikipedia.org/wiki?curid=29607", "title": "Bellaria-Igea Marina", "text": "Bellaria-Igea Marina \u00e9 un concello italiano da provincia de R\u00edmini, na rexi\u00f3n de Emilia-Roma\u00f1a. 18\u00a0km\u00b2 e 15\u00a0199 habitantes. Formouse en 1956 cando tres fracci\u00f3ns da comuna de R\u00edmini pasaron a formar unha comuna propia. \u00c9 un importante centro tur\u00edstico no Adri\u00e1tico que conta con Bellaria e Igea Marina como principais poboaci\u00f3ns, ademais de Bordonchio e Cagnona."}
{"id": "29608", "revid": "23204", "url": "https://gl.wikipedia.org/wiki?curid=29608", "title": "Protestas da Praza Tian'anmen", "text": "As Protestas da Praza Tian'anmen de 1989, tam\u00e9n co\u00f1ecidas como Masacre da Praza Tian\u2019anmen ou Incidente do 4 de xu\u00f1o, foron unha serie de protestas lideradas por estudantes, intelectuais e activistas laborais na Rep\u00fablica Popular Chinesa que ocorreron entre o 15 de abril e o 4 de xu\u00f1o de 1989. A protesta debeu o seu nome \u00e1 localizaci\u00f3n da violenta supresi\u00f3n do movemento, que foi na Praza Tian'anmen de Pequ\u00edn, polo Ex\u00e9rcito Popular de Liberaci\u00f3n. Os manifestantes provi\u00f1an de distintos grupos, dende os intelectuais que pensaban que o goberno do Partido Comunista Chin\u00e9s era demasiado corrupto e represor, at\u00e9 os traballadores urbanos que pensaban que a reforma econ\u00f3mica chinesa chegara demasiado lonxe e que a inflaci\u00f3n e o desemprego xeneralizado estaban a ameazar a s\u00faa forma de vida.\nTralas protestas e as chamadas do goberno pedindo a s\u00faa disoluci\u00f3n, no interior do Partido Comunista produciuse unha divisi\u00f3n de criterio sobre como responder \u00f3s manifestantes. Finalmente a decisi\u00f3n tomada foi suprimir as protestas pola forza, en troques de ceder perante as s\u00faas demandas. O 20 de maio o goberno declarou a lei marcial e, na noite do 3 de xu\u00f1o e ma\u00f1anci\u00f1a do 4 de xu\u00f1o, enviou os tanques e a infanter\u00eda \u00e1 Praza Tian'anmen para dar remate \u00e1s protestas. As estimaci\u00f3ns de civ\u00eds mortos diverxen: 400-800 (New York Times), 1.000 (CIA), 2.600 (Cruz Vermella Chinesa) e os manifestantes din ser sobre 7000 o n\u00famero de mortos. O n\u00famero de feridos compr\u00e9ndese entre os 7.000 e os 10.000. Trala protesta, o goberno emprendeu un gran n\u00famero de arrestos para suprimir os instigadores do movemento, expulsou a prensa for\u00e1nea e controlou estritamente a cobertura dos acontecementos na prensa chinesa. A violenta supresi\u00f3n das protestas na Praza Tian'anmen causou a condena internacional da actuaci\u00f3n do goberno da Rep\u00fablica Popular Chinesa.\nNos derradeiros d\u00edas da protesta foi tomada a fotograf\u00eda ga\u00f1adora do World Press Photo de 1989, \u201c\"O rebelde desco\u00f1ecido\"\u201d, tomada por Jeff Widener e que mostra un rebelde solitario detendo o progreso dunha columna de tanques.\nPrecedentes.\nDende 1978, Deng Xiaoping liderara unha serie de reformas pol\u00edticas e econ\u00f3micas que comportaban o estabelecemento gradual dunha econom\u00eda de mercado e certa liberalizaci\u00f3n pol\u00edtica que relaxaba o sistema estabelecido por Mao Zedong. A comezos de 1989, estas reformas pol\u00edticas e econ\u00f3micas levaran dous grupos de xente a estaren insatisfeitos co goberno.\nO primeiro grupo inclu\u00eda estudantes e intelectuais, que pensaban que as reformas non eran dabondo e que China necesitaba reformar o seu sistema pol\u00edtico, xa que as reformas econ\u00f3micas tan s\u00f3 afectaban \u00f3s granxeiros e obreiros industriais. Ademais, os ingresos dos intelectuais quedaban moi atr\u00e1s respecto \u00f3s beneficiados polas reformas. Estaban descontentos cos controis pol\u00edticos e sociais que exerc\u00eda o Partido Comunista Chin\u00e9s. Por engadido, este grupo co\u00f1ec\u00eda a liberalizaci\u00f3n pol\u00edtica emprendida na Uni\u00f3n Sovi\u00e9tica co nome de glasnost por Mikhail Gorbachev. O segundo grupo estaba constitu\u00eddo principalmente por obreiros industriais das cidades, que cr\u00edan que as reformas foran demasiado lonxe. As reformas econ\u00f3micas empezaran a causar inflaci\u00f3n e desemprego, o que ameazaba as s\u00faas formas de vida.\nEn 1989, o principal apoio do goberno estaba constitu\u00eddo polos campesi\u00f1os rurais, que viron como os seus ingresos se incrementaban considerabelmente durante a d\u00e9cada de 1980 como resultado das reformas do Partido. Non obstante, este apoio ti\u00f1a unha utilidade limitada xa que os campesi\u00f1os rurais estaban distribu\u00eddos \u00f3 longo de todo o pa\u00eds, e permaneceron desorganizados e con dificultades para se mobilizaren, a diferenza dos grupos urbanos, que estaban organizados en escolas e unidades de traballo.\nO acontecemento que precipitou as protestas foi a morte, por mor dunha doenza card\u00edaca, do ex-Secretario Xeral do Partido Comunista Chin\u00e9s, Hu Yaobang, que fora expulsado do goberno por Deng Xiaoping en febreiro de 1987. Hu Yaobang era visto como un liberal, e a s\u00faa expulsi\u00f3n en resposta \u00e1s protestas estudant\u00eds de 1987 foi interpretada como inxusta nalg\u00fans c\u00edrculos. Ademais, a morte de Hu permitiulles \u00f3s cidad\u00e1ns do Partido Comunista Chin\u00e9s expresaren o seu descontento cos seus sucesores, sen medo \u00e1 represi\u00f3n pol\u00edtica, pois ser\u00eda unha grande torpeza do Partido Comunista prohibiren \u00f3 pobo ir \u00f3 funeral dun ex-Secretario Xeral do Partido.\nComezan as protestas.\nAs protestas comezaron en pequena escala, na forma de rezos por Hu Yaobang e demandas para que o partido revisara a visi\u00f3n oficial da s\u00faa figura. As protestas medraron tralas novas de confrontaci\u00f3n coa polic\u00eda; os estudantes pensaron que os medios de comunicaci\u00f3n chineses estaban a deformar a natureza das s\u00faas actividades, o que incrementou o apoio \u00e1 s\u00faa protesta. No funeral de Hu, un grande grupo de estudantes encontrouse na Praza Tian'anmen e pediu reunirse co Primeiro Ministro Li Peng, amplamente reco\u00f1ecido como rival pol\u00edtico de Hu, petici\u00f3n que non foi atendida. Nesta situaci\u00f3n, os estudantes fixeron un chamamento \u00e1 folga nas universidades de Pequ\u00edn. O 26 de abril, un editorial no Xornal do Pobo, tras un discurso interno feito por Deng Xiaoping, acusou os estudantes de crearen disturbios. O discurso non aledou os estudantes, e o 29 de abril 50.000 estudantes acudiron a unha das r\u00faas de Pequ\u00edn, facendo caso omiso das advertencias disuasorias realizadas polas autoridades e insistiron na retirada do dito no discurso.\nEn Pequ\u00edn, a maior\u00eda de estudantes da cidade participou nas protestas co apoio dos seus instrutores e outros intelectuais. Os estudantes rexeitaron as asociaci\u00f3ns oficiais de estudantes controladas polo Partido Comunista e estabeleceron as s\u00faas propias asociaci\u00f3ns aut\u00f3nomas. Os estudantes sent\u00edronse eles mesmos como patriotas chineses; os herdeiros do Movemento do Catro de Maio pola \"ciencia e a democracia\" de 1919. As protestas evocaban tam\u00e9n a memoria das Protestas de Tian'anmen de 1976 que levaron \u00e1 expulsi\u00f3n da Banda dos Catro. Dende as s\u00faas orixes no funeral de Hu Yaobang, que estaba considerado polos estudantes un defensor da democracia, a actividade estudantil desenvolveuse gradualmente durante o curso das s\u00faas protestas dende protestas contra a corrupci\u00f3n pol\u00edtica at\u00e9 demandas de liberdade de prensa ou a fin, ou a reforma, do control da Rep\u00fablica Popular Chinesa por parte do Partido Comunista Chin\u00e9s e a inmediata deposici\u00f3n do l\u00edder Deng Xiaoping. Tam\u00e9n se realizaron alg\u00fans intentos, cun parcial \u00e9xito, de entraren en contacto con estudantes e obreiros doutras cidades e vilas.\nA\u00ednda que as protestas iniciais foron realizadas por estudantes e intelectuais que cr\u00edan que as reformas de Deng Xiaoping non foran suficientemente lonxe e a China necesitaba reformar o sistema pol\u00edtico de seu, pronto encontraron o apoio dos traballadores urbanos, que cr\u00edan \u00e1 s\u00faa vez que as reformas foran demasiado lonxe. Isto ocorreu porque os l\u00edderes enfocaron as s\u00faas protestas na corrupci\u00f3n, protesta que \u00e1mbolos dous grupos exerc\u00edan en com\u00fan, e porque os estudantes foron capaces de invocar os arquetipos chineses de intelectuais desinteresados que lle dic\u00edan a verdade \u00f3 poder.\nA diferenza das protestas de 1987, que foron realizadas principalmente por estudantes e intelectuais, as protestas de 1989 conseguiron un amplo apoio do proletariado, alarmados pola inflaci\u00f3n crecente e a corrupci\u00f3n. En Pequ\u00edn foron apoiadas por unha grande fracci\u00f3n da cidadan\u00eda. Noutras cidades como Urumqi, Shanghai e Chongqing consegu\u00edronse porcentaxes semellantes de apoio, e despois en Hong Kong, Taiw\u00e1n e as comunidades chinesas de Norteam\u00e9rica e Europa.\nMedran as protestas.\nO 4 de maio, aproximadamente 100.000 estudantes e obreiros marcharon por Pequ\u00edn pedindo reformas pola liberdade de expresi\u00f3n e un di\u00e1logo formal entre as autoridades e os representantes estudant\u00eds. O goberno rexeitou a proposta de di\u00e1logo tal como se lle presentaba, mostr\u00e1ndose en troques disposto a falar coas organizaci\u00f3ns estudant\u00eds oficiais. O 13 de maio grandes grupos de estudantes ocuparon a Praza Tian'anmen e emprenderon unha folga de fame, pedindo \u00f3 goberno a retirada da acusaci\u00f3n realizada no editorial do Xornal do Pobo e que comezaran as conversaci\u00f3ns cos representantes elixidos polos estudantes. Centos de estudantes seguiron a folga de fame e recibiron o apoio doutros miles de estudantes e residentes de Pequ\u00edn, que continuaron as protestas durante toda a semana.\nAs protestas e as folgas comezaron en moitas outras universidades doutras cidades, dende onde viaxou un feixe de estudantes a Pequ\u00edn para un\u00edrense \u00e1s manifestaci\u00f3ns. Xeralmente, as manifestaci\u00f3ns na Praza Tian'anmen manti\u00f1an unha certa orde, con marchas diarias de estudantes de varias universidades de Pequ\u00edn mostrando a s\u00faa solidariedade co boicot \u00e1s clases acad\u00e9micas e co desenvolvemento das protestas. Os estudantes entoaron \"A Internacional\" en varias manifestaci\u00f3ns e mostraron o seu apoio \u00f3 socialismo chin\u00e9s axudando \u00e1 polic\u00eda a arrestar tres homes da provincia de Hunan que lanzaran tinta sobre un grande retrato de Mao que se atopaba \u00f3 norte da Praza Tian'anmen. Un destes homes, Yu Dongyue, permaneceu no c\u00e1rcere at\u00e9 o 22 de febreiro de 2006.\nA principal estratexia dos manifestantes baseouse nunha folga de fame emprendida por un n\u00famero estimado de entre varios centos e m\u00e1is de mil estudantes. Esta folga tivo unha grande resonancia entre o pobo chin\u00e9s. A\u00ednda que non se observaron folguistas de aspecto cadav\u00e9rico, na China mantense unha lenda que di que alg\u00fans deles chegaron a morrer de fame.\nFix\u00e9ronse alg\u00fans intentos parcialmente satisfactorios para os prop\u00f3sitos dos manifestantes co obxectivo de negociaren cos gobernantes e l\u00edderes da Rep\u00fablica Popular Chinesa, que estaban preto, nos edificios centrais do Partido Comunista en Zhongnanhai. A causa da visita de Mikhail Gorbachev, en maio, moitos xornalistas de medios de comunicaci\u00f3n estranxeiros acheg\u00e1ronse at\u00e9 China. A cobertura que realizaron das protestas foi intensiva e xeralmente favor\u00e1bel \u00f3s manifestantes, pero pesimista no referente \u00e1s s\u00faas posibilidades de lograren os seus obxectivos. Cara a fin das protestas, o 30 de maio, erixiuse unha estatua \u00e1 Deusa da Democracia na praza, esculpida polos estudantes de Belas Artes, a semellanza da Estatua da Liberdade, e que constitu\u00edu un s\u00edmbolo visual da protesta para os espectadores do mundo enteiro.\nO Comit\u00e9 do Politbur\u00f3 do Partido Comunista Chin\u00e9s, xunto cos anci\u00e1ns do partido (oficiais do goberno e do partido xa retirados pero que a\u00ednda exerc\u00edan influencia pol\u00edtica), albergaban, nun principio, a esperanza de que as protestas tiveran unha curta vida ou que unhas pequenas reformi\u00f1as satisfar\u00edan \u00f3s manifestantes. Desexaban evitar a violencia en canto lles fora pos\u00edbel, e confiaron nun comezo no aparato do Partido para persuadir os estudantes de abandonaren a protesta e regresaren \u00f3s seus estudos. Unha barreira \u00e1 acci\u00f3n efectiva foi que at\u00e9 o propio l\u00edder do goberno, Zhao Ziyang, apoiaba moitas das demandas dos estudantes, en especial as atinxentes \u00e1 corrupci\u00f3n. Por\u00e9n, os manifestantes estaban compostos de grupos diversos con demandas diversas, o que complicou estas primeiras medidas. Incluso non estaba claro con quen deb\u00eda negociar o goberno, e cales eran as petici\u00f3ns dos diferentes grupos. A confusi\u00f3n e a indecisi\u00f3n entre os manifestantes reflectiuse as\u00ed en confusi\u00f3n e indecisi\u00f3n do goberno. Os medios oficiais tam\u00e9n mostraron esta indecisi\u00f3n no Xornal do Pobo, alternando entre a simpat\u00eda cos manifestantes coa s\u00faa denuncia.\nEntre os l\u00edderes do partido, o secretario xeral Zhao Ziyang estaba fortemente en prol dunha aproximaci\u00f3n suave \u00f3s manifestantes, mentres que Li Peng amosouse partidario do acoso pola forza. Definitivamente, a decisi\u00f3n de disolveren as manifestaci\u00f3ns pola forza tomouse por un grupo de anci\u00e1ns do Partido que v\u00edan a posibilidade de abandono do estado unipartidista como unha volta \u00f3 caos da Revoluci\u00f3n Cultural. A\u00ednda que moitos non ti\u00f1an cargo oficial, ti\u00f1an a capacidade de controlaren o ex\u00e9rcito, pois Deng Xiaoping era o presidente da Comisi\u00f3n Militar Central e ti\u00f1a a capacidade de declarar a lei marcial. Os anci\u00e1ns do partido pensaron que as protestas longas no tempo eran unha ameaza \u00e1 estabilidade do pa\u00eds. Os manifestantes foron considerados polo goberno como unha ferramenta dos partidarios do \"liberalismo burgu\u00e9s\", que estar\u00edan a mover os f\u00edos na sombra, e como ferramentas de membros do partido que procuraban satisfacer as s\u00faas ambici\u00f3ns persoais.\nA ofensiva.\nA\u00ednda que o goberno chin\u00e9s declarou a lei marcial o 20 de maio, os militares que entraron en Pequ\u00edn foron bloqueados por unha multitude de manifestantes, e o ex\u00e9rcito foi ordenado a retirarse eventualmente. A folga de fame aproxim\u00e1base \u00e1 fin da terceira semana, e o goberno decidiu acabar co asunto antes de que se produciran mortes. Tras unha deliberaci\u00f3n entre os l\u00edderes do Partido Comunista, ordenouse o emprego da forza militar para resolveren a crise, e Zhao Ziyang foi desprazado do liderado pol\u00edtico como resultado do seu apoio \u00f3s manifestantes. O Partido Comunista decidiu deter a situaci\u00f3n antes de que fora a\u00ednda m\u00e1is lonxe.\nOs soldados e tanques das Divisi\u00f3ns 27\u00aa e 28\u00aa do Ex\u00e9rcito Popular de Liberaci\u00f3n foron enviados para tomaren control da cidade. A Divisi\u00f3n 27\u00aa estaba dirixida por un comandante af\u00edn a Yang Shangkun. A Divisi\u00f3n ti\u00f1a experienza e estaba ben armada, non coma os primeiros enviados o 20 de maio que eran reticentes a esmagaren a rebeli\u00f3n. Os xornalistas describen \u00f3s militares da 27\u00aa coma os que tiveron a maior responsabilidade da carnizar\u00eda feita, e despois do ataque na praza, de ter estabelecido posici\u00f3ns defensivas no centro e no leste de Pequ\u00edn, non contra \u00f3 levantamento civil, pero si anticipando o ataque por parte doutras unidades militares. A Divisi\u00f3n 28\u00aa, por outra banda, tal e como se dic\u00eda foi favor\u00e1bel \u00e1s protestas. Eles non ti\u00f1an munici\u00f3n e eran os que, como se dic\u00eda, estaban a queimar os seus propios veh\u00edculos, sobre varias r\u00faas, deix\u00e1ndoos abandonados para un\u00edrense \u00e1s protestas.\nA\u00ednda que o goberno ordenou a t\u00f3dolos civ\u00eds de Pequ\u00edn que permaneceran nas s\u00faas casas mediante emisi\u00f3ns de televisi\u00f3n e megafon\u00eda, as advertencias non foron tidas en conta e moitos manifestantes pac\u00edficos foron atacados polos soldados; a violencia exercida tivo como resultado enormes baixas civ\u00eds e algunhas mortes de soldados. O goberno chin\u00e9s confirmou a morte de varios centos de persoas.\nA entrada das tropas na cidade recibiu a activa oposici\u00f3n de moitos cidad\u00e1ns de Pequ\u00edn, e a s\u00faa resistencia causou baixas entre os militares. Os cidad\u00e1ns constru\u00edron grandes barricadas nas estradas que fixeron m\u00e1is lento o progreso dos tanques. A loita proseguiu nas r\u00faas que rodeaban a praza, cos manifestantes avanzando repetidamente cara \u00e1s tropas armadas do Ex\u00e9rcito Popular de Liberaci\u00f3n (EPL) ou constru\u00edndo barricadas con veh\u00edculos, \u00f3 que o EPL respond\u00eda abrindo fogo directamente sobre a multitude. Moitos cidad\u00e1ns feridos foron postos a salvo por homes que cargaban cunha carruaxe oriental de d\u00faas rodas e que se aventuraron a entrar en terra de ningu\u00e9n, entre os soldados e a multitude, levando \u00f3s feridos \u00f3s hospitais. Despois do ataque na praza, a xente pod\u00eda estar mirando en directo pola televisi\u00f3n moitos brazaletes negros en protesta pola acci\u00f3n do goberno.\nA eliminaci\u00f3n da protesta viuse simbolizada nos medios de comunicaci\u00f3n occidentais pola fotograf\u00eda dun manifestante solitario e desarmado, tomada o 5 de xu\u00f1o, despois do ataque na praza, en p\u00e9 fronte a unha columna de tanques, detendo o seu progreso. O home continuou en p\u00e9 desafiante \u00f3s tanques durante media hora antes de ser expulsado do lugar. A pesar dos esforzos, at\u00e9 o d\u00eda de hoxe os medios de comunicaci\u00f3n occidentais non foron capaces de identificar \u00e1 figura solitaria. A \"Revista Time\" elixiulle como unha das cen persoas m\u00e1is influentes do s\u00e9culo XX. Pouco despois do incidente, o diario brit\u00e1nico \"Sunday Express\" identificoulle como Wag Weilin, un estudante de 19 anos de idade; por\u00e9n, a veracidade desta identificaci\u00f3n \u00e9 dubidosa. O que lle aconteceu a este misterioso home despois da demostraci\u00f3n est\u00e1 moi escuro. Bruce Herschensohn, asistente especial do Presidente dos Estados Unidos Richard Nixon e membro do equipo de Ronald Reagan asegurou nun discurso en 1999 que foi executado catorce d\u00edas despois da revolta, outras fontes din que foi asasinado alg\u00fans meses despois, por un pelot\u00f3n de fusilamento. Jan Wong escribiu que este home segue con vida e se oculta nunha \u00e1rea rural da China. William Bell, escritor canadense, asegura en troques que se chamaba Wang Ai-min e foi executado o 9 de xu\u00f1o.\nDentro da praza, hab\u00eda un debate entre aqueles, inclu\u00edndo Han Dongfang, que desexaban retirarse tranquilamente, e aqueles, inclu\u00edndo Chai Ling, que desexaban soportaren dentro da praza, a risco da, posibelmente, creaci\u00f3n dun ba\u00f1o de sangue. Os partidarios da retirada ga\u00f1aron e os manifestantes deixaron a praza.\nO goberno da Rep\u00fablica Popular Chinesa demandou que ningu\u00e9n foi asasinado na mesma praza, mais non rebate que houbo moitas v\u00edtimas nos accesos \u00e1 mesma. O asalto na praza comezou \u00e1s 5:40 AM, cunha compa\u00f1\u00eda de persoal reforzado e tropas armadas con baionetas r\u00edxidas acheg\u00e1ndose dende varias posici\u00f3ns. Os transportes blindados de persoal rodeaban \u00e1 xente nos cami\u00f1os e abr\u00edan fogo cara a diante e cara aos lados, quizabes matando ou ferindo \u00f3s propios soldados. Un xornalista da BBC non identificado falou de \"fogo indiscriminado \" e de ao menos 20 persoas cribadas dentro da praza. Os estudantes que procuraron refuxio nos autobuses foron sacados polos grupos de soldados e golpeados con pesadas porras. Incluso os estudantes que intentaron deixar a praza foron entregados \u00f3s soldados e golpeados. Os l\u00edderes da protesta dentro da praza, onde alg\u00fans intentaran erixir febles barricadas diante dos transportes blindados de persoal, imploraron que os estudantes non empregaran armas, como c\u00f3cteles Molotov, contra os soldados que se achegaban, todo isto namentres moitos estudantes semella que berraban, \"Por que nos matades?\"\nO n\u00famero de mortos e feridos segue sendo un segredo de estado. Un oficial non identificado da Cruz Vermella Chinesa asegurou que houbo 2.600 mortos, 2.000 cidad\u00e1ns feridos e perdeuse contacto con 400 soldados. De acordo coas universidades, morreron 23 estudantes. O Comit\u00e9 Central de Asociaci\u00f3ns Aut\u00f3nomas da Universidade de Tsinghua falou de 4.000 mortos e 30.000 feridos. Chen Xitong, o alcalde de Pequ\u00edn, informou, aos 26 d\u00edas tralos acontecementos, de que 36 estudantes e decenas de soldados morreron, ascendendo ata un total de 200 mortos, 3.000 civ\u00eds e 6.000 soldados feridos. Os xornalistas estranxeiros que estaban en Pequ\u00edn afirmaron que morreron polo menos 3.000 persoas. Cre\u00e1ronse algunhas listas de baixas a partir de fontes clandestinas que falaban de 5.000 mortos. Con todo, \u00e9 interesante remarcar que os documentos da NSA desclasificados en 1999 mostran que a intelixencia americana estimou de 180 a 500 mortos. Desta forma, as estimaci\u00f3ns do goberno chin\u00e9s concordan coa estimaci\u00f3n oficial estadounidense. Por outra banda, antes de que o goberno de Pequ\u00edn restabelecera o control das noticias en toda China, unha emisi\u00f3n en ingl\u00e9s dende Pequ\u00edn afirmou que morreran cando menos 3.000 estudantes. \u00d3 mesmo tempo, a Cruz Vermella Chinesa informou de que a s\u00faa conta alcanzara os 2.600 mortos (e segu\u00eda increment\u00e1ndose). Dado que \u00e9 imposible ter acceso a informaci\u00f3n obxectiva debido \u00e1 lei marcial, a\u00ednda non se resolveron as discrepancias entre as diferentes fontes, e o n\u00famero de asasinados segue a ser at\u00e9 o de agora un dato que necesita esclarecerse.\nLogo da disoluci\u00f3n das protestas de Pequ\u00edn o 4 de xu\u00f1o, estas continuaron en gran parte da China durante uns d\u00edas. Estas foron unhas masivas protestas, de centos de miles, en Hong Kong, onde a xente levaba brazales negros. Hab\u00eda protestas en Cant\u00f3n, enormes protestas en Shanghai, cunha folga xeral, as r\u00faas e as pontes foron bloqueadas en todo o pa\u00eds, e produc\u00edronse protestas en ao menos outras seis cidades principais do interior da China Comunista, nas cales se ped\u00eda a retirada do 'goberno criminal'. Ademais houbo m\u00e1is protestas en todo o mundo, en solidariedade co pobo chin\u00e9s.\nO Goberno da Rep\u00fablica Popular Chinesa foi incapaz de finalizar estas protestas f\u00f3ra de Pequ\u00edn sen a perda dun n\u00famero significativo de vidas.\nRepercusi\u00f3ns.\nDetenci\u00f3ns e purgas.\nDurante e trala represi\u00f3n da protesta realiz\u00e1ronse intentos de arrestar e perseguir \u00f3s l\u00edderes do Movemento Democr\u00e1tico da China, en especial a Wang Dan, Chai Ling e Wu'er Kaixi. Wang Dan foi apresado e enviado \u00e1 cadea, e m\u00e1is tarde permit\u00eduselle emigrar \u00f3s Estados Unidos, coa raz\u00f3n de liberdade m\u00e9dica condicional. Wu'er Kaixi escapou a Taiw\u00e1n. Na actualidade est\u00e1 casado e traballa como comentarista pol\u00edtico da Televisi\u00f3n Nacional Taiwanesa. Chai Ling escapou a Francia e m\u00e1is tarde rematou nos Estados Unidos.\nOs obreiros que foron detidos en Pequ\u00edn foron xulgados e executados. En troques, os estudantes, moitos dos cales provi\u00f1an de familias relativamente influentes, recibiron sentenzas moito m\u00e1is lixeiras. At\u00e9 Wang Dan, o l\u00edder estudantil que encabezaba a lista dos m\u00e1is buscados, rematou pasando s\u00f3 sete anos no c\u00e1rcere.\nNo goberno, Zhao Ziyang, que se opuxera \u00e1 lei marcial foi expulsado do poder, e Jiang Zemin, por ent\u00f3n o alcalde de Shanghai, que non estivo involucrado nos acontecementos, tomou posesi\u00f3n do cargo de Presidente da Rep\u00fablica Popular Chinesa. Os membros do goberno prepararon un informe do incidente, que se publicou en occidente en xaneiro de 2001 co nome dos \"Documentos de Tiananmen\", que d\u00e1 o punto de vista do goberno sobre os manifestantes e foi proporcionado por unha fonte an\u00f3nima do goberno chin\u00e9s. Os documentos incl\u00faen unha cita do membro do Partido Comunista Wang Zhen que alude \u00e1 resposta do goberno \u00e1s manifestaci\u00f3ns.\nOs dous presentadores de CCTV que informaban o 4 de xu\u00f1o foron despedidos poucos d\u00edas despois dos acontecementos. Wu Xiaoyong, fillo dun membro do Comit\u00e9 Central do Partido Comunista, e o Viceprimeiro Ministro Wu Xueqian, foron expulsados do Departamento de Programas en Ingl\u00e9s da Radio Internacional Chinesa. Qian Liren, director do Xornal do Pobo, o xornal do Partido Comunista Chin\u00e9s foi as\u00ed mesmo expulsado por mor dos artigos en apoio \u00f3s estudantes.\nA cobertura nos medios.\nAs protestas da Praza Tian'anmen danaron a reputaci\u00f3n da Rep\u00fablica Popular Chinesa nos pa\u00edses occidentais. Os medios de comunicaci\u00f3n occidentais foran invitados para cubrir a visita de Mikhail Gorbachev en maio, e ach\u00e1banse polo tanto nunha posici\u00f3n excelente desde a que cubriren en directo a represi\u00f3n do goberno chin\u00e9s, especialmente a BBC e a CNN. Os manifestantes aproveitaron esta oportunidade, creando carteis dirixidos \u00e1 audiencia internacional. A cobertura facilitouse polos conflitos gobernamentais sobre a maneira de tratar as protestas, o que tivo como resultado que as emisi\u00f3ns non fosen interrompidas inmediatamente.\nDurante a disoluci\u00f3n das protestas, o 4 de xu\u00f1o, ordenouse \u00e1 CNN que finalizase as s\u00faas emisi\u00f3ns, e a\u00ednda que trataron de desafiar estas ordes e cubrir as protestas v\u00eda telef\u00f3nica, o goberno inhabilitou as ligaz\u00f3ns por sat\u00e9lite. A \u00fanica canle de televisi\u00f3n que puido gravar no interior da praza na noite de 3 \u00f3 4 de xu\u00f1o foi TVE. A maior\u00eda das canles atop\u00e1banse no Hotel Pequ\u00edn, dende onde non se ti\u00f1a contacto visual coa praza de Tian'anmen.\nAs imaxes das protestas xunto co colapso do comunismo, que estaba a ocorrer \u00f3 mesmo tempo na Uni\u00f3n Sovi\u00e9tica e na Europa do Leste, contribu\u00edron a formar a opini\u00f3n e a pol\u00edtica occidentais sobre a Rep\u00fablica Popular Chinesa durante a d\u00e9cada de 1990 e os primeiros anos do s\u00e9culo XXI. Produciuse unha consider\u00e1bel simpat\u00eda polas protestas estudant\u00eds en occidente e, case inmediatamente, os Estados Unidos e a Uni\u00f3n Europea anunciaron un embargo concernente \u00f3 comercio de armas, e a imaxe da d\u00e9cada de 1980 da China como un pa\u00eds que emprend\u00eda reformas e un contrapeso aliado contra a Uni\u00f3n Sovi\u00e9tica foi substitu\u00edda pola dun r\u00e9xime autoritario moi represivo. As protestas de Tian'anmen nome\u00e1ronse frecuentemente nos Estados Unidos como argumento contra a liberalizaci\u00f3n do comercio coa China e como evidencia de que o goberno da China era unha ameaza para a paz mundial e os intereses dos Estados Unidos. Por outra banda, os medios de comunicaci\u00f3n occidentais non tiveron en conta, con frecuencia, que os estudantes cantaban \"A Internacional\" nas s\u00faas manifestaci\u00f3ns e citaban a Abraham Lincoln.\nEntre os estudantes chineses no estranxeiro, as protestas de Tian'anmen causaron a formaci\u00f3n de servizos de noticias en Internet como \"China News Digest\" e a ONG \"China Support Network\". Tam\u00e9n se formaron organizaci\u00f3ns como a Alianza Chinesa pola Democracia e a Federaci\u00f3n Independente de Estudantes e Eruditos Chineses, a\u00ednda que o impacto pol\u00edtico destas organizaci\u00f3ns foi limitado.\nFuturo das reformas pol\u00edticas.\nEn Hong Kong, a revolta da Praza Tian'anmen provocou o temor de que a Rep\u00fablica Popular Chinesa non cumprise as s\u00faas promesas do plan \"un pa\u00eds, dous sistemas\" no inminente traspaso de soberan\u00eda de 1997. Unha consecuencia deste temor foi que o novo gobernador de Hong Kong, Chris Patten intentou expandir a franqu\u00eda do Concilio Lexislativo de Hong Kong, o que trouxo consigo fricci\u00f3ns co goberno chin\u00e9s.\nAs protestas da Praza Tian'anmen danaron a crecente sensaci\u00f3n de liberalizaci\u00f3n pol\u00edtica que estivo ben vista nos \u00faltimos anos da d\u00e9cada de 1980, o que resultou no esquecemento de moitas das reformas democr\u00e1ticas propostas durante a d\u00e9cada. A\u00ednda que se produciu un certo incremento na liberdade individual dende 1989, as discusi\u00f3ns sobre os cambios estruturais no goberno e o papel do Partido Comunista Chin\u00e9s contin\u00faan sendo un tab\u00fa.\nCon todo, malia as expectativas occidentais de que o goberno chin\u00e9s se colapsara e fose trocado polo Movemento Democr\u00e1tico da China, durante os primeiros anos do s\u00e9culo XXI o Partido Comunista Chin\u00e9s contin\u00faa tendo o control da Rep\u00fablica Popular Chinesa, e o movemento estudantil que comezou en Tian'anmen desarraigouse completamente.\nImpacto econ\u00f3mico.\nNos d\u00edas inmediatamente posteriores \u00e1 disoluci\u00f3n das protestas, a \u00e1 conservadora do Partido Comunista intentou recortar algunhas das reformas de liberalizaci\u00f3n do mercado que se emprenderon como parte da reforma econ\u00f3mica da China, e restitu\u00edr os controis administrativos sobre a econom\u00eda. Con todo, estes esforzos atoparon a dura resistencia dos gobernadores provinciais e abandon\u00e1ronse completamente a principio da d\u00e9cada de 1990 a causa do colapso da Uni\u00f3n Sovi\u00e9tica e a viaxe de Deng Xiaoping \u00f3 sur. A continuidade da reforma econ\u00f3mica levou \u00f3 crecemento econ\u00f3mico na d\u00e9cada de 1990, o que lle devolveu \u00f3 goberno unha boa parte do apoio que perdera en 1989. Ademais, ning\u00fan dos dirixentes actuais do goberno chin\u00e9s desempe\u00f1aron un papel decisivo na toma de decisi\u00f3n de reprimir pola forza \u00f3s manifestantes, e unha das figuras prominentes do goberno, Wen Jiabao foi axudante de Zhao Ziyang e acompa\u00f1oulle nos seus encontros cos manifestantes.\nPor outra banda, os l\u00edderes estudant\u00eds de Tian'anmen foron incapaces de producir un movemento ou ideolox\u00eda coherentes. Moitos destes l\u00edderes provi\u00f1an de sectores da sociedade relativamente ben estabelecidos e percib\u00eduselles m\u00e1is tarde como persoas sen contacto coa xente com\u00fan. Ademais, moitas das organizaci\u00f3ns que naceron como consecuencia de Tian'anmen pronto perderon forza debido a loitas internas. Por outra banda, un bo n\u00famero de ONGs estabelecidas nos Estados Unidos co obxectivo de fomentar as reformas democr\u00e1ticas na China e protestar contra as violaci\u00f3ns de dereitos humanos que ocorren na China contin\u00faan o seu labor. Unha das m\u00e1is antigas e importantes, \"China Support Network\", fundouse en 1989 por un grupo de activistas americanos e chineses en resposta \u00e1 represi\u00f3n en Tian'anmen.\nUnha fenda xeracional.\nNa actualidade, moitos chineses non consideran a liberalizaci\u00f3n pol\u00edtica inmediata como unha medida sabia, mostrando preferencia por unha democratizaci\u00f3n lenta. Apunt\u00e1ronse como causas a valoraci\u00f3n da prosperidade e o incremento de influencia internacional da Rep\u00fablica Popular Chinesa, as\u00ed como as dificultades que experimenta Rusia dende a fin da guerra fr\u00eda. Moitos rapaces chineses, ante o rexurdir econ\u00f3mico da China, est\u00e1n m\u00e1is concienciados co desenvolvemento econ\u00f3mico, o nacionalismo, a restauraci\u00f3n do prestixio internacional da China e perciben a actitude do goberno respecto de asuntos como o status pol\u00edtico de Taiw\u00e1n ou o conflito polas illas Diaoyu co Xap\u00f3n como debilidade.\nEntre os intelectuais da China, o impacto das protestas de Tian'anmen creou unha certa fenda xeracional. Os intelectuais que se atopaban na vintena durante as protestas tenden a apoiar menos o goberno da Rep\u00fablica Popular Chinesa que os novos estudantes nados trala fin das reformas de Deng Xiaoping.\nPara os obreiros industriais das cidades, a continuaci\u00f3n das reformas de mercado na d\u00e9cada de 1990 trouxo consigo un nivel de vida superior cabo dunha certa incerteza respecto \u00f3 crecemento econ\u00f3mico. As protestas dos obreiros industriais contra a corrupci\u00f3n local seguiron sendo frecuentes, e est\u00edmase que ocorreron centos de protestas cada ano. O Partido Comunista Chin\u00e9s mostrouse reticente a sufrir a publicidade negativa de reprimir as protestas e, dado que se dirixiron a dirixentes locais, non consistiron en reclamos de reformas m\u00e1is profundas e non estaban coordinados con outras cidades, non os estimaron unha ameaza. Na actualidade, en contraste coa situaci\u00f3n de 1989, as principais \u00e1reas de descontento na China parecen ser as zonas rurais, que viron como os seus ingresos estanc\u00e1banse durante a d\u00e9cada de 1990 e non participaron do \"boom\" econ\u00f3mico da d\u00e9cada. Por\u00e9n, da mesma forma que a falta de organizaci\u00f3n e a dispersi\u00f3n dos campesi\u00f1os impediu que se mobilizasen en apoio \u00f3 goberno en 1989, estes factores tam\u00e9n inhiben a mobilizaci\u00f3n deste grupo contra o goberno no comezo do s\u00e9culo XXI.\nPresente.\nA\u00ednda un asunto tab\u00fa na China.\nAs protestas da Praza Tian'anmen son a\u00ednda un tab\u00fa pol\u00edtico na China e falar diso consid\u00e9rase inapropiado ou arriscado. A \u00fanica opini\u00f3n dos medios de comunicaci\u00f3n real\u00edzase dende o punto de vista do Partido Comunista: que foi unha acci\u00f3n apropiada para asegurar a estabilidade. Cada ano hai manifestaci\u00f3ns en Hong Kong contra a decisi\u00f3n do partido en 1989 e en recordo das v\u00edtimas.\nPor\u00e9n, as cartas de petici\u00f3n sobre o incidente xorden de cando en vez, sobre todo do Doutor Jiang Yanyong e as Nais de Tian\u2019anmen, unha organizaci\u00f3n fundada por unha nai dunha v\u00edtima asasinada en 1989. A Praza Tian'anmen patr\u00fallase frecuentemente cada 4 de xu\u00f1o para impedir calquera tipo de conmemoraci\u00f3n.\nTralo troco no goberno central de 2004, moitos membros do goberno mencionaron Tian'anmen. En outubro de 2004, durante a visita do presidente Hu Jintao a Francia, reiterou que \"o goberno emprendeu unha acci\u00f3n determinada para acougar a tormenta pol\u00edtica en 1989, que permitiu a China gozar dun desenvolvemento est\u00e1bel\". Tam\u00e9n insistiu en que o punto de vista do goberno respecto \u00f3 incidente non cambiar\u00eda.\nEn marzo de 2004, o Primeiro Ministro Wen Jiabao dixo nunha conferencia de prensa que durante a d\u00e9cada de 1990 produciuse unha grave tormenta pol\u00edtica na Rep\u00fablica Popular Chinesa a causa do colapso da Uni\u00f3n Sovi\u00e9tica e os cambios radicais en Europa do Leste. Declarou que o Comit\u00e9 Central do Partido Comunista estabeleceu con \u00e9xito unha pol\u00edtica de portas abertas e protexeu o \"transcurso do socialismo coas caracter\u00edsticas chinesas\".\nEn xaneiro de 2006, un trato con Google e Yahoo! confirmou que a\u00ednda \u00e9 un asunto sensible para o goberno chin\u00e9s, pois a web chinesa de Google (\"Google.cn\"), aplica restrici\u00f3ns locais \u00e1s procuras de informaci\u00f3n sobre a revolta de Tian'anmen, as\u00ed como con outros asuntos como a independencia do T\u00edbet, a prohibici\u00f3n do Falun Gong, e Taiw\u00e1n. Yahoo! proporcionou correos electr\u00f3nicos e outra informaci\u00f3n \u00e1 Rep\u00fablica Popular Chinesa, conducindo \u00f3 arresto de individuos como Li Zhi. Outras empresas como Cisco e Microsoft tam\u00e9n proporcionaron tecnolox\u00edas \u00e1 Rep\u00fablica Popular da China que fan cumprir o control policial, a interceptaci\u00f3n de mensaxes, e o bloqueo de medios de comunicaci\u00f3n; isto \u00e9 a pesar dunha lei dos Estados Unidos que impide axudar \u00e1 Rep\u00fablica Popular Chinesa na aplicaci\u00f3n da lei.\nEmbargo UE-EUA.\nA Uni\u00f3n Europea, os Estados Unidos de Am\u00e9rica e a ONU mante\u00f1en un embargo sobre a venda de armas \u00e1 Rep\u00fablica Popular Chinesa, por mor da violenta represi\u00f3n das protestas pro-democr\u00e1ticas na Praza Tian'anmen, dezasete anos despois. A Rep\u00fablica Popular Chinesa pediu a suspensi\u00f3n do embargo durante moitos anos, e recibiu un apoio vari\u00e1bel de membros do Consello Europeo. Gerhard Schr\u00f6der engadiu a s\u00faa voz \u00e1 de Jacques Chirac pedindo a suspensi\u00f3n do embargo.\nO embargo armament\u00edstico discutiuse no \"Cumio UE-China\" nos Pa\u00edses Baixos do 7 \u00f3 9 de decembro de 2004. No transcurso do cumio, a Rep\u00fablica Popular Chinesa intentou incrementar a presi\u00f3n sobre o Consello Europeo advertindo que poder\u00eda danar a relaci\u00f3n entre a China e a UE. O viceministro de exteriores chin\u00e9s Zhang Yesui aplicou \u00f3 embargo o adxectivo de \"desfasado\" ante os medios de comunicaci\u00f3n, e engadiu: \"\"se o embargo mantense, as relaci\u00f3ns bilaterais veranse afectadas definitivamenete\". \u00d3 final, o Consello Europeo non suspendeu o embargo. A portavoz da UE, Fran\u00e7oise le Bail, dixo que persist\u00edan as preocupaci\u00f3ns sobre o respecto \u00f3s dereitos humanos na Rep\u00fablica Popular Chinesa. Pero \u00f3 mesmo tempo, a Uni\u00f3n Europea formulou a promesa de traballar pola suspensi\u00f3n do embargo. Bernard Bot, o Ministro de Asuntos Exteriores neerland\u00e9s, que exerc\u00eda a presidencia europea nesa \u00e9poca dixo \"estamos traballando asiduamente pero o momento non \u00e9 o adecuado para suspender o embargo\"\". Tralo cumio, o Consello confirmou que ten a intenci\u00f3n de traballar pola suspensi\u00f3n do embargo. Wen Jibao, Primeiro Ministro da Rep\u00fablica Popular Chinesa dixo tralo encontro que o embargo non reflicte as boas relaci\u00f3ns entre a China e a Uni\u00f3n Europea.\nA China contin\u00faa presionando para que o embargo se suspenda, e alg\u00fans estados membros comezan a relaxaren a s\u00faa oposici\u00f3n. Jacques Chirac pediu que o embargo se suspendera a mediados de 2005. Non obstante, a lei antisecesi\u00f3n de Taiw\u00e1n aprobada en Pequ\u00edn (marzo de 2005), incrementou as tensi\u00f3ns e danou os intentos de suspender o embargo e varios membros do Consello Europeo trocaron de opini\u00f3n. Alg\u00fans membros do Congreso estadounidense propuxeron tam\u00e9n restrici\u00f3ns \u00e1 transferencia de tecnolox\u00eda militar \u00e1 Uni\u00f3n Europea se esta suspende o embargo. Desta forma o Consello Europeo fracasou no intento de alcanzar un consenso e a\u00ednda que Francia e Alema\u00f1a fixeron presi\u00f3n para que se suspendese o embargo, non se tomou ningunha decisi\u00f3n nas reuni\u00f3ns seguintes.\nO Reino Unido tomou posesi\u00f3n da Presidencia da Uni\u00f3n Europea en 2005, facendo impos\u00edbel a suspensi\u00f3n do embargo durante o seu mandato. O Reino Unido mostrou sempre reservas respecto da suspensi\u00f3n do embargo. Ademais, o fracaso da Constituci\u00f3n Europea e os desencontros respecto \u00f3 Orzamento Europeo e a Pol\u00edtica Com\u00fan Agraria superaron en importancia \u00f3 embargo de armas coa China. A elecci\u00f3n dun novo Presidente da Comisi\u00f3n Europea, Jos\u00e9 Manuel Dur\u00e3o Barroso, s\u00f3 fixo po\u00f1er m\u00e1is trabas \u00f3 levantamento do embargo.\nA pol\u00edtica cambiou tam\u00e9n nos pa\u00edses m\u00e1is favor\u00e1beis \u00e1 suspensi\u00f3n do embargo. Gerhard Schr\u00f6der perdeu as elecci\u00f3ns federais en setembro de 2005. A s\u00faa opo\u00f1ente, Angela Merkel, tomou posesi\u00f3n do cargo de Chanceler o 22 de novembro de 2005 e mostra unha firme oposici\u00f3n \u00e1 suspensi\u00f3n do embargo. Jacques Chirac pode atopar dificultades para permanecer como presidente en 2007. Nicolas Sarkozy \u00e9 un pos\u00edbel candidato \u00e1 presidencia francesa e non partidario de suspender o bloqueo de armas a China.\nAdemais, o Parlamento Europeo op\u00faxose reiteradamente \u00e1 suspensi\u00f3n do embargo de armas. A\u00ednda que non \u00e9 necesario o seu apoio para suspender o embargo, moitos aducen que reflicte o desexo do pobo europeo.\nO embargo de venda de armas limitou as opci\u00f3ns da China para proverse de tecnolox\u00eda militar. Entre as fontes nas que procurou incl\u00faense alg\u00fans pa\u00edses que pertenc\u00edan \u00f3 bloque sovi\u00e9tico, grupo co que ten unha relaci\u00f3n tensa como resultado da separaci\u00f3n entre a China e a Uni\u00f3n Sovi\u00e9tica. Outros provedores foron Israel e Sur\u00e1frica."}
{"id": "29609", "revid": "129521", "url": "https://gl.wikipedia.org/wiki?curid=29609", "title": "Protestas da Praza Tiananmen", "text": ""}
{"id": "29610", "revid": "56817", "url": "https://gl.wikipedia.org/wiki?curid=29610", "title": "Coiro", "text": "O coiro \u00e9 unha pelella curtida. O uso do coiro prov\u00e9n da antig\u00fcidade, no Antigo Exipto e en Mesopotamia os xacementos amosan novas formas de curtir. No sartego de Ti, un rico exipcio que morreu entre o 2850 a.C. e o 2700 a.C., p\u00f3dense apreciar escenas onde aparecen curtidores entregados \u00f3 seu traballo."}
{"id": "29611", "revid": "23204", "url": "https://gl.wikipedia.org/wiki?curid=29611", "title": "Daix", "text": "Daix \u00e9 unha comuna do departamento de C\u00f4te-d'Or, Borgo\u00f1a, Francia. Ten 11.8\u00a0km\u00b2 e 1479 habitantes. Foi un importante centro vitivin\u00edcola ata que a filoxera arruinou as vi\u00f1as a principios do s\u00e9culo XX."}
{"id": "29612", "revid": "98629", "url": "https://gl.wikipedia.org/wiki?curid=29612", "title": "Lista de monarcas de Suecia", "text": "Esta \u00e9 unha lista dos monarcas suecos polo tanto abrangue tanto os reis e ra\u00ed\u00f1as de Suecia pero tam\u00e9n rexentes e vicerreis da Uni\u00f3n de Kalmar. A lista recolle os reis para os que hai fontes hist\u00f3ricas polo que non incl\u00fae os reis m\u00edticos ou semilexandarios recollidos nas sagas e outros materiais literarios."}
{"id": "29614", "revid": "479", "url": "https://gl.wikipedia.org/wiki?curid=29614", "title": "Mapa de bits", "text": ""}
{"id": "29615", "revid": "23204", "url": "https://gl.wikipedia.org/wiki?curid=29615", "title": "Sanahin", "text": "Sanahin \u00e9 unha vila do norte da provincia de Lorri, Armenia que a efectos administrativos forma parte da cidade de Alaverdi. Sanahin \u00e9 famosa polo seu mosteiro de Sanahin da Igrexa Apost\u00f3lica Armenia que data do s\u00e9culo X e que \u00e9 parte do Patrimonio da Humanidade da UNESCO."}
{"id": "29616", "revid": "624", "url": "https://gl.wikipedia.org/wiki?curid=29616", "title": "Gazi Baba", "text": "Gazi Baba (\u0413\u0430\u0437\u0438 \u0411\u0430\u0431\u0430) \u00e9 un concello da Macedonia do Norte. Ten 110.86\u00a0km\u00b2 e 72.617 habitantes e div\u00eddese en 13 parroquias. O 73.5% da poboaci\u00f3n \u00e9 de etnia macedonia, 17.3% albanesa, 2.9% albanesa, 2.9% roma, 0.8% turca, 0.3% valaca e 1.3% outros."}
{"id": "29617", "revid": "23204", "url": "https://gl.wikipedia.org/wiki?curid=29617", "title": "Osiris (deus)", "text": "Osiris (/o\u028a\u02c8sa\u026ar\u026as/, do exipcio \"wsjr\", en ) \u00e9 o deus exipcio dos mortos e do inframundo e era pai de Horus e marido de Isis (deusa da fertilidade). No tempo da civilizaci\u00f3n antiga do Nilo, Osiris era a deidade primaria dunha relixi\u00f3n henote\u00edsta. Osiris era non soamente o xu\u00edz dos mortos na vida futura, mais tam\u00e9n o dador de toda a vida, inclu\u00edndo a vexetaci\u00f3n e a fartura do Nilo. A partir do 2000 antes da nosa era t\u00f3dolos homes cr\u00edan estar asociados con Osiris no momento da morte.\nOs textos dos sartegos relacion\u00e1bano co trigo, pois cando a semente morre, renace m\u00e1is tarde en forma de mazaroca (resurreci\u00f3n). Osiris representa todo o que renace, sobre todo o Nilo, que \u00e9 un s\u00edmbolo de rexeneraci\u00f3n e fertilidade, polo tanto tam\u00e9n da natureza.\nOs exipcios represent\u00e1bano como un humano momificado cunha coroa branca e d\u00faas plumas.\nSeth, que matou Osiris, despezouno, repartiuno e enterrou os anacos do seu corpo en lugares diferentes, para que estivesen separados. Isis, a irm\u00e1 e esposa de Osiris, foinos recollendo e cosendo un por un ata volver darlle a vida. Este mito foise repetindo ciclicamente, de xeito que o inverno representaba o reinado de Seth e a primavera a estaci\u00f3n do regreso de Osiris \u00e1 vida.\nFoi enterrado na cidade de Abydos da cal era padroeiro.\nBeb era o seu fillo primox\u00e9nito. Tardiamente relacionar\u00edallo con Seker e Ptah para xerar\u00a0Ptah-Seker-Osiris e identificar\u00edallo con Heryshaf.\nMitolox\u00eda.\nEra o xefe da tr\u00edade\u00a0Osiriaca, formada por\u00a0Osiris,\u00a0Isis\u00a0(a s\u00faa muller) e\u00a0Horus\u00a0(o seu fillo). O mito de\u00a0Osiris\u00a0introduce na relixi\u00f3n as novas ideas do ben e do mal. No mito inicial,\u00a0Osiris\u00a0(o ben), \u00e9 asasinado polo seu irm\u00e1n\u00a0Seth\u00a0(o mal), quen o bota ao\u00a0Nilo, onde o atopar\u00e1\u00a0Isis\u00a0que axudada do seu sobri\u00f1o\u00a0Anubis\u00a0lle devolve a vida co seu amor. Con esa resurrecci\u00f3n establ\u00e9cese o triunfo do ben sobre o mal.\nOsiris\u00a0foi un heroe cultural, rei m\u00edtico, fundador da naci\u00f3n exipcia, que ensinou aos homes a civilizaci\u00f3n, as leis, a agricultura e como adorar os deuses. Morre como home pero resucita como inmortal grazas a\u00a0Thot. \u00c9 o responsable de xulgar os mortos na\u00a0Duat, onde est\u00e1 acompa\u00f1ado por 42 deuses-xu\u00edces (un por cada gnomo) que ditaminar\u00e1n o que ocorrer\u00e1 ao defunto.\nOsiris\u00a0\u00e9 fillo de\u00a0Geb\u00a0e\u00a0Nut, froito dunha c\u00e1bala amorosa. Cando\u00a0Rase dec\u00e1tase da infidelidade da s\u00faa c\u00f3nxuxe, decreta a imposibilidade de parilo en ning\u00fan mes do ano.\u00a0Thot, outro amante de\u00a0Nut, xogando unha partida coa L\u00faa (Jonsu), conseguiu ga\u00f1arlle unha 72.\u00aa parte de cada d\u00eda do ano, coa que compuxo cinco d\u00edas que engadiu ao ano exipcio de 360 d\u00edas. \u00c9 a orixe m\u00edtica dos cinco d\u00edas epag\u00f3menos, considerados f\u00f3ra do ano, e exentos da maldici\u00f3n de Ra. Por iso,\u00a0Osiris\u00a0nace o primeiro d\u00eda deles."}
{"id": "29618", "revid": "56817", "url": "https://gl.wikipedia.org/wiki?curid=29618", "title": "Siesartis", "text": "Siesartis \u00e9 un lago da municipalidade de Mol\u00e9tai, Lituania. O lago local\u00edzase a 5\u00a0km da cidade de Mol\u00e9tai no parque rexional de Labanoras. O lago cobre unha superficie de 5.46\u00a0km\u00b2, a profundidade m\u00e1xima \u00e9 de 37.4 m e a media de 10.4 m."}
{"id": "29619", "revid": "98629", "url": "https://gl.wikipedia.org/wiki?curid=29619", "title": "Condados de Estonia", "text": "O condado (en estoniano: maakond) \u00e9 a subdivisi\u00f3n administrativa de Estonia. Na actualidade Estonia div\u00eddese en 15 condados, segundo lei do 1 de xaneiro de 1990, cada un dos condados est\u00e1 dirixido por un gobernador (en estoniano: maavanem) que representa o goberno nacional no nivel rexional. O gobernador \u00e9 nomeado polo goberno por cinco anos.\nCada condado div\u00eddese en concellos que poden ser de d\u00faas clases: urbanos (en estoniano: linn) e rurais (en estoniano: vald)"}
{"id": "29620", "revid": "25871", "url": "https://gl.wikipedia.org/wiki?curid=29620", "title": "Livingston, Kentucky", "text": "Livingston \u00e9 unha cidade do condado de Rockcastle, Kentucky, Estados Unidos de Am\u00e9rica. Conta con 0,8\u00a0km\u00b2 e 226 habitantes segundo o censo do ano 2010."}
{"id": "29621", "revid": "1576", "url": "https://gl.wikipedia.org/wiki?curid=29621", "title": "Arquitectura medieval", "text": "A arquitectura da Idade Media en Europa, \u00e9 unha arquitectura centrada no elemento relixioso cristi\u00e1n e o principal esforzo construtivo van ser a construci\u00f3n de catedrais. A idade media desenvolve tam\u00e9n unha arquitectura militar coa construci\u00f3ns de castelos.\nConsid\u00e9rase que este per\u00edodo recorta tres estilos arquitect\u00f3nicos: a arquitectura prerrom\u00e1nica, a arquitectura rom\u00e1nica e a arquitectura g\u00f3tica.\nArquitectura relixiosa.\nAs igrexas toman como referencias as antigas bas\u00edlicas romanas e predomina nelas a planta de cruz latina; as catedrais e igrexas da Europa Oriental toman como referencia o estilo bizantino e a planta de cruz grega."}
{"id": "29622", "revid": "98629", "url": "https://gl.wikipedia.org/wiki?curid=29622", "title": "Boma", "text": "Boma \u00e9 unha cidade portuaria da Rep\u00fablica Democr\u00e1tica do Congo na provincia do Bas-Congo. Foi a capital do Congo Belga de 1886 a 1929. Na actualidade ten cuns 300.000 habitantes."}
{"id": "29623", "revid": "56817", "url": "https://gl.wikipedia.org/wiki?curid=29623", "title": "307", "text": "Mortes.\nHistoria ano a ano"}
{"id": "29624", "revid": "1987", "url": "https://gl.wikipedia.org/wiki?curid=29624", "title": "984", "text": "Mortes.\nHistoria ano a ano"}
{"id": "29625", "revid": "89787", "url": "https://gl.wikipedia.org/wiki?curid=29625", "title": "Microcontrolador", "text": "Un microcontrolador (MCU) \u00e9 un computador programable nun circu\u00edto integrado optimizado para controlar equipos electr\u00f3nicos; \u00e9 un tipo de microprocesador pechado, xa que no microcontrolador todas as partes do ordenador est\u00e1n no seu interior."}
{"id": "29626", "revid": "98629", "url": "https://gl.wikipedia.org/wiki?curid=29626", "title": "Cat\u00f3n o Vello", "text": "Cat\u00f3n foi un pol\u00edtico e escritor romano, nado no ano 234 a.C. en T\u00fasculo e morto en Roma, cidade na cal viviu a maior parte da s\u00faa vida, no ano 149 a. C. O seu nome completo \u00e9 Marco Porcio Cat\u00f3n (Marcus Porcius Cato), e \u00e9 co\u00f1ecido como Cat\u00f3n O Vello e Cat\u00f3n O Censor.\nTraxectoria.\nDurante a s\u00faa xuventude dedicouse \u00e1 agricultura, mais despois decidiu dedicarse \u00e1 avogac\u00eda, o cal conseguiu grazas a un vello patricio que se estableceu preto das terras que cultivaba e que o animou.\nMarchou a Roma e al\u00ed logrou a fama grazas \u00f3 seu bo facer como avogado. Acadou m\u00e9ritos suficientes para ser nomeado edil \u00f3s trinta anos.\nO ano seguinte foi nomeado pretor e tres anos despois, c\u00f3nsul. A situaci\u00f3n da Pen\u00ednsula Ib\u00e9rica, acabada de conquistar durante a segunda guerra p\u00fanica era moi inestable, as\u00ed que Cat\u00f3n decidiu dirixir unha expedici\u00f3n de castigo contra os rebeldes nativos. O seu ex\u00e9rcito desembarcou en Rhode (a actual Roses, en Xirona). Despois dirixiuse a Emporion (a actual Emp\u00faries). Tras intentar os rebeldes negociar con Cat\u00f3n, este decidiu non escoitar as s\u00faas propostas e acabar con eles para evitar futuros levantamentos. O seu ex\u00e9rcito venceunos preto de Emporion e Cat\u00f3n volveu a Roma, pronunciando a frase \"A guerra alimentarase de si mesma\".\nVolveu pouco despois \u00e1 Pen\u00ednsula Ib\u00e9rica, esta vez para acabar cun levantamento dos turdetanos, unha tribo celtibera, \u00f3s cales convenceu para que retornasen \u00e1s s\u00faas terras.\nTras anos de promover a destruci\u00f3n de Cartago coa oposici\u00f3n da familia dos Escipi\u00f3ns, que cr\u00edan que a destruci\u00f3n dun inimigo real far\u00eda \u00f3s romanos despreocuparse e entrar en decadencia, morreu en Roma no ano 149 antes de Cristo. Paradoxalmente, o xeneral que dirixiu o ex\u00e9rcito romano e destru\u00edu Cartago foi Escipi\u00f3n Emiliano (fillo adoptivo de Escipi\u00f3n O Africano).\nA obra literaria de Cat\u00f3n.\nA s\u00faa obra literaria \u00e9 moi extensa, mais tan s\u00f3 se conservan fragmentos das s\u00faas obras \"Discursos\" e \"Orixes\" e unha obra completa: \"De agri cultura\". Foi o primeiro en escribir en lat\u00edn, como mostra do seu odio \u00f3s gregos. Por isto foi considerado o pai das letras latinas.\nCat\u00f3n, inimigo de Cartago e doutras cousas.\nA s\u00faa m\u00e1is famosa frase foi \"Delenda est Carthago\", \"Cartago debe ser destru\u00edda\". Esta cidade era considerada por el un inimigo que pod\u00eda volver a rexurdir. Comezou a ter medo \u00f3 rexurdimento cartaxin\u00e9s tras unha viaxe a esta cidade, que lle pareceu demasiado esplendorosa como para aceptar seguir estando por debaixo de Roma. Para convencer \u00f3s pol\u00edticos romanos para acabar con esta cidade, acababa os seus discursos coa frase. Morreu cando as tropas romanas marchaban cara Cartago, nos inicios da terceira guerra p\u00fanica.\nCat\u00f3n loitou tam\u00e9n contra os valores gregos, contra a corrupci\u00f3n de Roma (non en van logrou fama de incorruptible), e contra o ascendente poder das mulleres, pois consideraba que acabar\u00edan usurpando o poder \u00f3s homes."}
{"id": "29627", "revid": "102241", "url": "https://gl.wikipedia.org/wiki?curid=29627", "title": "Lingua indonesia", "text": "A lingua indonesia (\"Bahasa Indonesia\") \u00e9 a lingua oficial de Indonesia. \u00c9 un dialecto estandarizado da lingua malaia que foi oficialmente definida coa declaraci\u00f3n da independencia de Indonesia en 1945, a\u00ednda que t\u00f3dolos xeitos permanecen co seu car\u00e1cter similar.\nEn orixe era unha lingua sen falantes nativos, hoxe unha parte da xente nova das cidades adoptouna a expensas das s\u00faas linguas nativas como a lingua xavanesa, a lingua sundanesa etc. por mor da s\u00faa prevalencia no ensino, medios de comunicaci\u00f3ns, literatura e vida oficial de Indonesia, entre 17 e 30\u00a0000\u00a0000 te\u00f1en a lingua como nativa e outros 140\u00a0000\u00a0000 como segunda lingua, a\u00ednda que o grao de co\u00f1ecemento e uso var\u00eda grandemente entre as diferentes rexi\u00f3ns. En Timor Leste, sen car\u00e1cter oficial des que no 2002 conseguiu a independencia pero que mant\u00e9n o car\u00e1cter de lingua de traballo segundo a constituci\u00f3n \u00e9 a\u00ednda falada pola poboaci\u00f3n nova escolarizada durante a \u00e9poca da ocupaci\u00f3n indonesia."}
{"id": "29628", "revid": "15490", "url": "https://gl.wikipedia.org/wiki?curid=29628", "title": "Batalla de Cannas (216 a.C.)", "text": "A batalla de Cannas foi un triunfo militar cartaxin\u00e9s acontecido no ano 216 antes de Xesucristo, durante a Segunda guerra p\u00fanica, que enfrontou \u00f3 ex\u00e9rcito cartaxin\u00e9s comandado por An\u00edbal, e \u00f3 ex\u00e9rcito romano, comandado polos c\u00f3nsules Caio Terencio Varr\u00f3n e Paulo Emilio.\nDesenvolvemento.\nO ex\u00e9rcito romano era moi superior \u00f3 cartaxin\u00e9s (80\u00a0000 romanos contra de 20\u00a0000 a 40\u00a0000 cartaxineses). An\u00edbal, co\u00f1ecedor da s\u00faa desvantaxe, apostouse nun outeiro, formando unha xigantesca li\u00f1a convexa, coa s\u00faa infanter\u00eda africana (a mellor parte do seu ex\u00e9rcito) no centro, e cos mercenarios galos e iberos nos flancos.\nA\u00ednda que a infanter\u00eda cartaxinesa era moi inferior \u00e1 romana, a s\u00faa cabaler\u00eda era superior, pois contaba con bos xinetes cartaxineses e pola cabaler\u00eda n\u00famida, e An\u00edbal enviouna para flanquear \u00f3 adversario.\nA cabaler\u00eda romana enfrontouse coa cartaxinesa, e resultou perdedora e fuxiu. A cabaler\u00eda cartaxinesa disp\u00faxose a perseguir \u00e1 romana en retirada.\nPola s\u00faa banda, a infanter\u00eda cartaxinesa aproveitou a situaci\u00f3n. Tanto o vento coma o sol estaban \u00f3 seu favor, e os arqueiros romanos non puideron disparar contra eles. A infanter\u00eda romana tivo que avanzar, top\u00e1ndose cunha f\u00e9rrea defensa cartaxinesa.\nTras un tempo loitando ambos ex\u00e9rcitos, volveu a cabaler\u00eda cartaxinesa de perseguir \u00f3 inimigo, a cal cargou contra os romanos polas costas das s\u00faas formaci\u00f3ns, pill\u00e1ndoos a dous fogos e esnaquiz\u00e1ndoos.\nOs romanos fuxiron, deixando \u00f3 atardecer 50\u00a0000 baixas (dos cales 10\u00a0000 foron feitos prisioneiros). Este triunfo Roma actuou con cautela, conseguindo tras enormes esforzos a vitoria final sobre Cartago."}
{"id": "29629", "revid": "23204", "url": "https://gl.wikipedia.org/wiki?curid=29629", "title": "Ingolstadt", "text": "Ingolstadt \u00e9 unha cidade independente de Baviera, Alema\u00f1a, a uns 70 kms de M\u00fanic. Ten 133,35\u00a0km\u00b2 e en decembro de 2014 ti\u00f1a 131\u00a0002 habitantes. Tam\u00e9n \u00e9 a sede da compa\u00f1\u00eda automobil\u00edstica Audi.\nHistoria.\nA primeira menci\u00f3n da cidade data do 6 de febreiro do 806, cando un documento de Carlos Magno a menciona como \"Ingolges stadt\". Sobre o 1250 Ingolstadt recibu o status de cidade. A famosa muralla da cidade s\u00f3 puido ser superada polas tropas de Napole\u00f3n I. Foi sede da famosa Universidade de Ingolstadt, que deu inicio \u00e1 Ilustraci\u00f3n. A comezos do s\u00e9culo XIX a cidade, do mesmo xeito que o resto de Baviera, pasou a formar parte da Confederaci\u00f3n do Rin fomentada por Napole\u00f3n I. Tras o derrubamento do imperio napole\u00f3nico, Baviera uniuse \u00e1 Confederaci\u00f3n Xerm\u00e1nica.\nCharles de Gaulle e Mikhail Tukhachevsky estiveron detidos na fortaleza desta cidade durante a primeira guerra mundial. O ent\u00f3n capit\u00e1n De Gaulle tentou a evasi\u00f3n at\u00e9 cinco veces, sen \u00e9xito, xa que o seu gran tama\u00f1o o fac\u00eda demasiado visible, sendo liberado despois do armisticio. Mikhail Tukhachevsky, no quinto intento de fuga, logrou regresar a Rusia en outubro de 1917.\nEconom\u00eda.\nPos\u00fae refinar\u00edas para o petr\u00f3leo que chega polo r\u00edo Danubio, industria automotriz (aqu\u00ed at\u00f3pase a sede de Audi) e f\u00e1bricas de electr\u00f3nica. Despois da segunda guerra mundial, Audi buscaba unha nova sede e decidiuse por esta cidade debido \u00e1s s\u00faas boas comunicaci\u00f3ns. A s\u00faa proximidade con M\u00fanic sit\u00faa Ingolstadt nunha das rexi\u00f3ns de maior importancia econ\u00f3mica e industrial dentro da Uni\u00f3n Europea (UE)."}
{"id": "29630", "revid": "98629", "url": "https://gl.wikipedia.org/wiki?curid=29630", "title": "Fermi\u00f3n", "text": "Na f\u00edsica de part\u00edculas os fermi\u00f3ns son part\u00edculas de spin semienteiro e obedecen \u00e1 estat\u00edstica de Fermi-Dirac. O nome \u00e9 unha homenaxe \u00f3 f\u00edsico italiano Enrico Fermi.\na m\u00e1is da caracter\u00edstica do spin, os fermi\u00f3ns te\u00f1en outra propiedade espec\u00edfica, a conservaci\u00f3n do n\u00famero cu\u00e1ntico bari\u00f3nico ou lept\u00f3nico: o que se sinala de xeito usual como a relaci\u00f3n spin estat\u00edstica \u00e9 de feito unha relaci\u00f3n estat\u00edstica spin-n\u00famero cu\u00e1ntico.\nTodas as part\u00edculas elementais son fermi\u00f3ns ou bos\u00f3ns, part\u00edculas con spin enteiro (ag\u00e1s o hipot\u00e9tico plekt\u00f3n). Os fermi\u00f3ns son as part\u00edculas que constit\u00faen a materia e div\u00eddense en dous grupos: hadr\u00f3ns (quarks) e lept\u00f3ns en funci\u00f3n de se sofren ou non, respectivamente, a interacci\u00f3n nuclear forte.\nAlg\u00fans fermi\u00f3ns son part\u00edculas elementales, como os electr\u00f3ns, e outros son part\u00edculas compostas, como os prot\u00f3ns.\nOs electr\u00f3ns son fermi\u00f3ns, e isto \u00e9 de gran relevancia para a qu\u00edmica (e para o mundo f\u00edsico tal e como o co\u00f1ecemos), pois o principio de exclusi\u00f3n de Pauli fai posible o enchido de diferentes orbitais, coa conseguinte aparici\u00f3n dos diferentes elementos qu\u00edmicos.\nFermi\u00f3ns elementais.\nO modelo est\u00e1ndar reco\u00f1ece dous tipos de fermi\u00f3ns elementais: os quarks e os lept\u00f3ns. En total, o modelo distingue 24 fermi\u00f3ns diferentes. Hai seis quarks (arriba, abaixo, estra\u00f1o, encantado, fondo e cume) e seis lept\u00f3ns (electr\u00f3n, neutrino electr\u00f3nico, mu\u00f3n, neutrino mu\u00f3nico, tau\u00f3n e neutrino tau\u00f3nico), xunto coa correspondente antipart\u00edcula de cada un destes. \nOs fermi\u00f3ns clasif\u00edcanse de xeito matem\u00e1tico en tres tipos: \ncada un coa s\u00faa propia antipart\u00edcula.\nCrese que a maior\u00eda dos fermi\u00f3ns modelo est\u00e1ndar son fermi\u00f3ns de Dirac, a\u00ednda que a\u00ednda non se sabe se os neutrinos son fermi\u00f3ns de Dirac ou Majorana (ou ambos). Os fermi\u00f3ns de Dirac p\u00f3dense tratar como unha combinaci\u00f3n de dous fermi\u00f3ns de Weyl. En xullo de 2015, os fermi\u00f3ns de Weyl obtiv\u00e9ronse experimentalmente en semimetais de Weyl.\nFermi\u00f3ns compostos.\nAs part\u00edculas compostas, como os hadr\u00f3ns, os n\u00facleos ou os \u00e1tomos, poden ser bos\u00f3ns ou fermi\u00f3ns, dependendo dos seus constitu\u00edntes, a causa da relaci\u00f3n entre spin e estat\u00edstica, pois unha part\u00edcula cun n\u00famero impar de fermi\u00f3ns \u00e9 tam\u00e9n fermi\u00f3n, \u00f3 resultar de spin semienteiro a suma dos spins das part\u00edculas constitu\u00edntes."}
{"id": "29632", "revid": "1987", "url": "https://gl.wikipedia.org/wiki?curid=29632", "title": "R\u00edo Ostriconi", "text": "O Ostriconi \u00e9 un r\u00edo de C\u00f3rsega con 23,2\u00a0km de curso. Nace \u00f3s p\u00e9s do monte Asco, atravesa o val de Ostriconi. A s\u00faa desembocadura, entre a Ile Rousse e Saint Florent, no que forma meandros e unha pequena lagoa, est\u00e1 protexida por unha reserva natural."}
{"id": "29633", "revid": "56817", "url": "https://gl.wikipedia.org/wiki?curid=29633", "title": "50", "text": ""}
{"id": "29634", "revid": "89787", "url": "https://gl.wikipedia.org/wiki?curid=29634", "title": "P\u00e4rnu", "text": "P\u00e4rnu (tam\u00e9n co\u00f1ecida polo seu nome alem\u00e1n Pernau) \u00e9 unha cidade de Estonia, situada na costa suroeste no condado de P\u00e4rnu. Ten 32.22\u00a0km\u00b2 e 44.568 habitantes. Fundada en 1251, na actualidade \u00e9 unha cidade tur\u00edstica que acolle a turistas nacionais e finlandeses.\nA maior\u00eda da poboaci\u00f3n \u00e9 de etnia estoniana (75%), as principais minor\u00edas son a rusa (15%), ucra\u00edna (2%), finlandesa (1%) e belaruso (1%).\nHai 14 colexios na cidade, deles 2 son en lingua rusa. A cidade conta con 28 m\u00e9dicos de familia e 1 hospital con 410 camas. O concello de P\u00e4rnu conta con 33 concelleiros, deles 9 do Partido do Centro Estoniano, 9 do Partido Res P\u00fablica, 8 do Partido da Reforma Estonia, 5 da Uni\u00f3n Pro Patria e 2 da Uni\u00f3n Popular de Estonia."}
{"id": "29635", "revid": "114", "url": "https://gl.wikipedia.org/wiki?curid=29635", "title": "Cannas", "text": ""}
{"id": "29638", "revid": "22570", "url": "https://gl.wikipedia.org/wiki?curid=29638", "title": "Mysore", "text": "Mysore \u00e9 unha cidade do estado de Karnakata, India. Capital do distrito de Mysore. Ten 80.5\u00a0km\u00b2 e unha poboaci\u00f3n de 1.038.490. Foi capital do reino de Mysore desde 1799 ata 1831 cando os brit\u00e1nicos trasladaron o centro administrativo a Bangalore."}
{"id": "29641", "revid": "54336", "url": "https://gl.wikipedia.org/wiki?curid=29641", "title": "Isabel", "text": "Sabela ou Isabel \u00e9 un antrop\u00f3nimo feminino de orixe grega resultante da traduci\u00f3n do hebraico \"Elisheva\" (\u05d0\u05b1\u05dc\u05b4\u05d9\u05e9\u05b6\u05c1\u05d1\u05b7\u05e2), que significa 'Deus \u00e9 o meu xuramento'. Entre outras versi\u00f3ns abreviadas dese nome incl\u00faense: Elisa, Isabela, Bete, Zabete, Zabel e Lisa.\nRelixi\u00f3n.\nSabela, segundo o Novo Testamento, era a nai de Xo\u00e1n Bautista. Segundo o Evanxeo de Lucas Sabela descend\u00eda de Ahar\u00f3n o sacerdote (Lucas 1:5). Ela e o seu marido Zacar\u00edas eran xustos ante Deus, pois gardaban os seus mandamentos, pero non ti\u00f1an fillos. O arcanxo Gabriel visitou a Zacar\u00edas para lle anunciar que a s\u00faa muller ter\u00eda un fillo que ser\u00eda grande ante o se\u00f1or.\nCando Sabela estaba pre\u00f1ada recibiu a visita de Mar\u00eda, a s\u00faa curm\u00e1, que tam\u00e9n estaba embarazada de Xes\u00fas. \u00d3 ouvi-lo sa\u00fado de Mar\u00eda o neno que Sabela ti\u00f1a no ventre brincou e esta, chea do Esp\u00edrito Santo, exclamou: \"Bendita ti entre as mulleres e bendito o froito do teu ventre\" (Lucas 1:42) (palabras que se recolleron posteriormente no Avemar\u00eda)\nSabela \u00e9 santa nas tradici\u00f3ns cat\u00f3lica, ortodoxa e anglicana. A Igrexa cat\u00f3lica cel\u00e9braa o 5 de novembro.\nO nome na cultura galega.\n\"Sabela\" \u00e9 o t\u00edtulo dun dos relatos da obra de Castelao \"Retrincos\"."}
{"id": "29642", "revid": "22570", "url": "https://gl.wikipedia.org/wiki?curid=29642", "title": "Sigma, Capiz", "text": "Sigma \u00e9 unha municipalidade da provincia de C\u00e1piz, Filipinas. Segundo o censo do 2000 ten unha poboaci\u00f3n de 27.366 habitantes."}
{"id": "29643", "revid": "22570", "url": "https://gl.wikipedia.org/wiki?curid=29643", "title": "Tapaz, Capiz", "text": "Tapaz \u00e9 unha municipalidade da provincia de C\u00e1piz, Filipinas. Segundo o censo do 2000 ten 44.085 habitantes."}
{"id": "29644", "revid": "23204", "url": "https://gl.wikipedia.org/wiki?curid=29644", "title": "Ludwig Wittgenstein", "text": "Ludwig Wittgenstein, nado en Viena o 26 de abril de 1889 e finado en Cambridge o 29 de abril de 1951, foi un fil\u00f3sofo austr\u00edaco.\nPublicou o \"Tractatus logico-philosophicus\", que influ\u00edu en gran medida aos positivistas l\u00f3xicos do C\u00edrculo de Viena, movemento do que nunca se considerou membro. Tempo despois, o \"Tractatus\" foi severamente criticado polo propio Wittgenstein en \"Os cadernos azul e marr\u00f3n\" e nas s\u00faas \"Philosophische Untersuchungen\" (en galego, \"Investigaci\u00f3ns filos\u00f3ficas\"), ambas as obras p\u00f3stumas. Foi disc\u00edpulo de Bertrand Russell no Trinity College da Universidade de Cambridge, onde m\u00e1is tarde tam\u00e9n el chegou a ser profesor.\nTraxectoria.\nAntecedentes familiares.\nDe acordo cunha \u00e1rbore xeneal\u00f3xica elaborada en Xerusal\u00e9n despois da segunda guerra mundial, o av\u00f3 paterno foi Mois\u00e8s Meier, un xudeu axente da terra que viv\u00eda coa s\u00faa muller, Brendel Simon, en Bad Laasphe, no Principado de Wittgenstein, Westfalia. En xullo do 1808, Napole\u00f3n publicou un decreto polo cal todos, inclu\u00eddos os xudeus, ti\u00f1an que adoptar un apelido familiar hereditario, de forma que o fillo de Meier, tam\u00e9n Mois\u00e8s, tomou o nome dos seus amos, os Sayn-Wittgenstein, e pasou a chamarse Mois\u00e8s Meier Wittgenstein. O seu fillo, Hermann Christian Wittgenstein, que tomou o segundo nome \"cristi\u00e1n\" para distanciarse dos antecedentes xudeus, casou con Fanny Figdor, tam\u00e9n xud\u00eda, que se converteu ao protestantismo xusto antes de casar, e a parella pasou a fundar un bo negocio co comercio de la en Leipzig, lonxe das s\u00faas orixes xud\u00edas. A avoa de Ludwig, Fanny Figdor, era prima irm\u00e1 do famoso violinista Joseph Joachim.\nTiveron 11 fillos, todos baixo a prohibici\u00f3n imposta por Hermann de casar con xudeus, entre eles os Wittgenstein. O pai, Karl, na d\u00e9cada de 1880, xa era un dos homes m\u00e1is ricos do Imperio austroh\u00fangaro, cunha fortuna conseguida coa industria do ferro e o aceiro. Grazas a Karl, os Wittgenstein convert\u00e9ronse nun equivalente dos Krupp ou Rothschild; como resultado da decisi\u00f3n tomada en 1898 de transferir todos os seus investimentos ao estranxeiro, a familia estaba protexida da hiperinflaci\u00f3n que afectou Austria despois da Primeira guerra mundial.\nPrimeiros anos.\nLudwig naceu en Viena \u00e1s oito e media do anoitecer do 26 de abril do 1889, no Palais Wittgenstein, no n\u00famero 16 de Alleegasse, actualmente Argentinierstrasse, preto da Karlskirche. Era fillo de Karl e a s\u00faa muller, Kalmus, xud\u00eda por parte de pai e cat\u00f3lica romana por parte de nai. Karl e Poldi, como os co\u00f1ec\u00eda, tiveron nove fillos en total. Houbo catro nenas: Hermine, Margaret (Gretl) -que foi psicoanalizada por Sigmund Freud a principios dos anos 1930-, Helene, e unha cuarta filla que morreu cando era pequena; e cinco nenos: Johannes (Hans), Kurt, Rudolf (Rudi) e Paul, que foi un reco\u00f1ecido pianista; perdeu un brazo durante a guerra e Maurice Ravel comp\u00faxolle o seu \"Concerto para a man esquerda\". Ludwig foi o m\u00e1is pequeno da familia.\nOs nenos foron bautizados como cat\u00f3licos e cri\u00e1ronse nunha contorna excepcional. A actividade familiar situouse no centro da vida cultural de Viena; Bruno Walter, o famoso director de orquestra, describiu a vida no Palais Wittgenstein como un lugar cunha \"atmosfera omnipresente de humanidade e de cultura\". Karl era un destacado mecenas das artes; financiou obras de Auguste Rodin e da sala de exposici\u00f3ns e galer\u00eda de arte da cidade, a Wiener Secessionsgeb\u00e4ude (o edificio da Secesi\u00f3n). Gustav Klimt pintou o retrato de casamento de Gretl, a segunda irm\u00e1, e Johannes Brahms e Gustav Mahler fixeron concertos de maneira regular na casa familiar.\nO temperamento familiar e os suicidios dos irm\u00e1ns.\nRay Monk escribe que o obxectivo de Karl era converter os seus fillos en l\u00edderes da industria, e non os enviou \u00e1 escola para que non adquirisen malos h\u00e1bitos, pero foron educados no fogar para preparalos para o traballo dentro do imperio empresarial de Karl. Como compilou Anthony Kenny, tres deles suicid\u00e1ronse; Paul converteuse en pianista de concerto e Ludwig chegou a ser fil\u00f3sofo despois dun breve per\u00edodo como enxe\u00f1eiro. O psiquiatra irland\u00e9s Michael Fitzgerald sost\u00e9n que Karl era un perfeccionista sen empat\u00eda, e que a nai de Wittgenstein era ansiosa e insegura, incapaz de facer fronte ao seu marido. Sexa cal for a raz\u00f3n, dentro da familia parece que hab\u00eda unha forte tendencia \u00e1 depresi\u00f3n, ou o que o escritor Anthony Gottlieb denomina \"mal humor\" e \"unha tensi\u00f3n nerviosa extrema\". Gottlieb explica unha historia sobre Paul: cando estaba a practicar nun dos sete pianos de cola da familia, de s\u00fapeto chamou a Ludwig que estaba na habitaci\u00f3n do lado: \"Non podo tocar cando est\u00e1s en casa, posto que sinto que o teu escepticismo se filtra cara a min por baixo da porta!\". Fitzgerald e o psiquiatra sueco Christopher Gillberg opinan que Wittgenstein presentaba varios trazos de autismo de alto funcionamento. A psiquiatra alem\u00e1 Sula Wolff suxire que sufr\u00eda dun trastorno esquizoide da personalidade.\nO seu irm\u00e1n m\u00e1is vello, Hans, tam\u00e9n sufr\u00eda de autismo. Alexander Waugh, un bi\u00f3grafo de Wittgenstein, explica que a primeira palabra do neno foi \"Edipo\". \u00c1 idade de catro anos, escribe Waugh, Hans puido identificar o efecto Doppler nunha sirena que soou facendo cuartos de ton, e aos cinco anos empezou a chorar exclamando: \"Mal! mal!\" cando dous bandas de m\u00fasica tocaban nun desfile de entroido e fac\u00edan soar a mesma melod\u00eda en diferentes tonalidades. Foi aclamado como un xenio da m\u00fasica, e probablemente foi homosexual. Morreu en circunstancias misteriosas en maio de 1902, cando fuxiu aos Estados Unidos e despois desapareceu dun barco na ba\u00eda de Chesapeake; probablemente foi un suicidio.\nO ano seguinte, en 1903, outro irm\u00e1n, de 22 anos, Rudi, estudaba qu\u00edmica na Academia de Berl\u00edn; Waugh explica que un d\u00eda entrou nun bar da Brandenburgstrasse, pediu ao pianista que tocase a canci\u00f3n de Thomas Koschat \"Verlassen, verlassen, verlassen ich bin\". Despois, nun vaso de leite, puxo cianuro de potasio, bebeuno e morreu lentamente. Deixou varias notas de suicidio, unha aos seus pais, onde explicaba que estaba de loito pola morte dun amigo, e noutra falaba da s\u00faa \"disposici\u00f3n perversa\". Informouse na \u00e9poca que pedira o asesoramento do Comit\u00e9 Cient\u00edfico Humanitario, unha organizaci\u00f3n que estaba en campa\u00f1a contra o artigo 175 do C\u00f3digo Penal alem\u00e1n, que prohib\u00eda a homosexualidade. O seu pai prohibiu \u00e1 familia mencionar nunca o seu nome outra vez.\nO seu irm\u00e1n Kurt, oficial dunha compa\u00f1\u00eda do ex\u00e9rcito, disparouse un tiro o 27 de outubro do 1918, xa ao final da Primeira guerra mundial, cando as tropas austr\u00edacas baixo o seu mando neg\u00e1ronse a obedecer as s\u00faas ordes e desertaron en masa. Segundo Gottlieb, Armanda dixera que Kurt parec\u00eda levar \"o xerme da repugnancia pola vida dentro del mesmo\". Paul tam\u00e9n pensou no suicidio, como o fixo Ludwig. Este \u00faltimo d\u00edxolle a un amigo, David Pinsent, que cando en xaneiro de 1912, Bertrand Russell por primeira vez o alentou coas calidades da s\u00faa filosof\u00eda, este est\u00edmulo puxera fin a nove anos de soidade e de desexo de morrer, a\u00ednda que Russell, tan preocupado polo seu estado, predixera que Ludwig Wittgenstein matar\u00edase antes de febreiro de 1914.\nAnos de formaci\u00f3n.\nEducado por titores na s\u00faa propia casa at\u00e9 os catorce anos, despois da morte de Hans e Rudi, o seu pai, Karl, cedeu e permitiu que Paul e Ludwig fosen \u00e1 escola. Alexander Waugh escribiu que xa era demasiado tarde para Wittgenstein para pasar os exames no \"gymnasium\" m\u00e1is acad\u00e9mico, en Wiener Neustadt, que fallou no seu exame de ingreso e apenas conseguiu, despois de clases adicionais, aprobar o exame para o m\u00e1is t\u00e9cnico k. u. k. Realschule en Linz, unha escola do pequeno estado con 300 alumnos, e de acordo con Brian McGuinness, un basti\u00f3n do nacionalismo alem\u00e1n. En 1903, cando ti\u00f1a 14 anos, empezou tres anos de escolaridade en albergues pr\u00f3ximos no per\u00edodo lectivo coa familia de Dr. Josef Strigl, un mestre do gymnasium local, e a familia deulle o alcume de \"Luki\".\nA historiadora Brigitte Hamann escribe que Ludwig destacou entre os outros mozos e, por iso, foi intimidado; falaba unha forma excepcionalmente pura de alto alem\u00e1n cun certo tatexo, vest\u00eda elegantemente, e era sensible e pouco sociable. As s\u00faas primeiras impresi\u00f3ns da escola, gravadas en fragmentos nun caderno, indican que quizais sufriu unha relaci\u00f3n rom\u00e1ntica temper\u00e1 co fillo do Dr. Strigl, Pepi, que morreu en agosto do 1914: \"N\u00e9boa [ lixo]. Relaci\u00f3n cos xudeus, relaci\u00f3n con Pepi, amor e o orgullo de chamar... o chapeu. Rompo con P. O sufrimento da clase.\"\nSegundo Waugh, Wittgenstein era un inadaptado na escola; insist\u00eda en que os outros nenos se lle de dirixisen coa expresi\u00f3n do alem\u00e1n formal \"Sie\", e estaba a mi\u00fado ausente. Monk escribe que os outros nenos burl\u00e1banse, cant\u00e1ndolle: \"Wittgenstein wandelt wehm\u00fctig widriger Winde wegen Wienw\u00e4rts\" (\"Wittgenstein sae con nostalxia de Viena debido aos ventos adversos\"). No seu certificado final de estudos, recibiu unha nota superior s\u00f3 unha vez, 5 en estudos relixiosos, un 2 por conduta e ingl\u00e9s; 3 para franc\u00e9s, xeograf\u00eda, historia, matem\u00e1ticas e f\u00edsica; e 4 para o alem\u00e1n, a qu\u00edmica, a xeometr\u00eda e o debuxo a man alzada. Ti\u00f1a especial dificultade coa ortograf\u00eda e suspendeu o exame escrito de alem\u00e1n por esa causa. Escribiu en 1931: \"A mi\u00f1a mala ortograf\u00eda na mocidade, at\u00e9 a idade duns 18 ou 19, est\u00e1 conectada con todo o resto da mi\u00f1a persoa (a mi\u00f1a febleza no estudo).\"\nDespois de acabar os estudos secundarios en Linz, estuda enxe\u00f1ar\u00eda aeron\u00e1utica na Technische Hochschule Charlottenburg (actualmente Universidade T\u00e9cnica de Berl\u00edn); asistiu durante tres semestres, e foi galardoado cun diploma, o 5 de maio de 1908. Chegou \u00e1 Universidade de Manchester na primavera de 1908 para facer o doutoramento, con moitos plans para proxectos de aeron\u00e1utica, inclu\u00edndo o dese\u00f1o e voo co seu propio avi\u00f3n. Levou a cabo investigaci\u00f3ns sobre o comportamento das estrelas na atmosfera superior, experimentando nun lugar de observaci\u00f3n meteorol\u00f3xica, preto de Glossop. Viviu preto de Grouse Inn, nun pub en Chunal Road, Derbyshire, onde era un dos dous \u00fanicos h\u00f3spedes. Confesou \u00e1 s\u00faa irm\u00e1 Hermine que lle gustaba a tranquilidade de Grouse Inn, pero non lle gustaban as condici\u00f3ns dos lavabos. En Manchester tam\u00e9n traballou no dese\u00f1o dun pequeno avi\u00f3n con motores de reacci\u00f3n, que lle valeu unha bolsa de investigaci\u00f3n da universidade no outono de 1908 e que patentou en 1911.\nPosteriormente, os seus intereses despraz\u00e1ronse da aviaci\u00f3n aos fundamentos das matem\u00e1ticas; a lectura dos \"Principia Mathematica\", de Russell e \"Grundgesetze der Arithmetik,\" de Frege, abr\u00edronlle as portas \u00e1 filosof\u00eda. Visitou en 1911 a Frege e estudou con Russell, no Trinity College de Cambridge, durante o curso de 1912 a 1913; formou parte do famoso grupo \u00abThe Apostles\u00bb, e co\u00f1eceu e tratou tam\u00e9n a George Edward Moore e J.M. Keynes. Deste per\u00edodo, \u00e9 co\u00f1ecido o enorme impacto que a brillantez da s\u00faa intelixencia causou en Russell.\nFil\u00f3sofo e mestre.\nAcabados estes estudos, marcha a vivir como un solitario a Noruega, onde se dedica \u00e1s s\u00faas primeiras investigaci\u00f3ns l\u00f3xicas, ata que, ao iniciarse a Primeira guerra mundial, enr\u00f3lase como voluntario na artillar\u00eda austr\u00edaca e, en 1918, \u00e9 feito prisioneiro de guerra do ex\u00e9rcito italiano na fronte do Tirol. Nesta \u00e9poca, xa redactara en notas, escritas durante a campa\u00f1a e gardadas en cadernos na s\u00faa mochila, o que ti\u00f1a que ser o seu \"Tractatus Logico-Philosophicus\". Pechado en Monte Cassino, conseguiu enviar unha copia do manuscrito a Russell e, xa liberado, ambos os fil\u00f3sofos cit\u00e1ronse na Haia, en 1919, para analizar o contido. Unha vez dado por rematado o libro (o t\u00edtulo inicial do cal era \"A proposici\u00f3n\", a pesar de que se publicou primeiro en alem\u00e1n en 1921 co t\u00edtulo, inspirado por G.E. Moore, de \"Logisch-philosophische Abhandlung\"), publicouse en ingl\u00e9s en 1922 co nome co que \u00e9 co\u00f1ecido e cunha introduci\u00f3n de Russell.\nA continuaci\u00f3n, Wittgenstein abandonou a filosof\u00eda, renunciou \u00e1 substanciosa herdanza familiar e traballou, entre 1920 e 1926, como mestre en varios pobos da Baixa Austria (concretamente, en Trattenbach, Puchberg e Otterthal), nunha \u00e9poca que non considerou especialmente feliz. Pouco despois, co\u00f1ece a Moritz Schlick, iniciador do C\u00edrculo de Viena, e Rudolf Carnap e outros membros do C\u00edrculo, e reinicia a s\u00faa actividade filos\u00f3fica, presentando o seu \"Tractatus\" como traballo para o doutoramento, que obt\u00e9n en Cambridge. D\u00e1 clases durante uns anos en Cambridge e escribe \"Anotaci\u00f3ns filos\u00f3ficas\" e \"Gram\u00e1tica filos\u00f3fica\", e do traballo intelectual desta \u00e9poca xorden novos enfoques filos\u00f3ficos que cristalizan en \"Os cadernos azul\" e \"marr\u00f3n\" (publicados despois da s\u00faa morte, en 1958, e as\u00ed denominados pola cor das tapas dos cadernos de notas). Despois dunha viaxe a Rusia, coa intenci\u00f3n quizais de establecerse, dir\u00edxese novamente en 1936 en Noruega, onde permanece nove meses e inicia a redacci\u00f3n de \"Investigaci\u00f3ns filos\u00f3ficas\", a s\u00faa obra m\u00e1is importante, que sup\u00f3n, ademais, un cambio de orientaci\u00f3n na s\u00faa filosof\u00eda. Volve a Cambridge e, despois da anexi\u00f3n de Austria por Alema\u00f1a, en 1938, adquire a nacionalidade brit\u00e1nica; conc\u00e9deselle a c\u00e1tedra de filosof\u00eda en Cambridge, como sucesor de G. E. Moore, que non ocupa para prestar servizos como axudante de hospital durante a Segunda guerra mundial.\n\u00daltimos anos.\nRematada a guerra, retoma a s\u00faa actividade como profesor en Cambridge, que abandona en 1947, agora definitivamente. Pasa un tempo en Irlanda, onde, retirado de toda actividade acad\u00e9mica, acaba a redacci\u00f3n de \"Investigaci\u00f3ns filos\u00f3ficas\" (que se publica en 1953), e ocupa parte do seu tempo en adestrar paxaros. En 1949, manif\u00e9staselle un cancro e pasa os seus \u00faltimos anos cos seus amigos en Cambridge e Oxford, conversando e traballando en cuesti\u00f3ns de teor\u00eda do co\u00f1ecemento. A s\u00faa obra \"Da certeza\" corresponde aos apuntamentos destes \u00faltimos tempos.\nContorna relixiosa.\nCando abandonou os seus av\u00f3s paternos, deixou o xuda\u00edsmo para converterse ao protestantismo; el e a s\u00faa familia mud\u00e1ronse de Saxonia (Alema\u00f1a) a Viena, onde o pai de Ludwig, Karl Wittgenstein, ga\u00f1ou forza e admiraci\u00f3n ao converterse nun dos comerciantes pioneiros da industria do aceiro e do ferro do Imperio austroh\u00fangaro. A nai de Ludwig converteuse ao catolicismo e ent\u00f3n el seguiuna, en encuberto desaf\u00edo ao seu pai, a\u00ednda que, ao morrer, non tivo un enterro cat\u00f3lico, porque nunca practicou o catolicismo.\nPensamento.\nWittgenstein fixo contribuci\u00f3ns decisivas \u00e1 filosof\u00eda moderna, sobre todo nos campos da l\u00f3xica, filosof\u00eda das matem\u00e1ticas, filosof\u00eda da lingua e \u00e1 filosof\u00eda da mente, convert\u00e9ndose nun dos fil\u00f3sofos m\u00e1is influentes do s\u00e9culo XX. En vida s\u00f3 publicou unha obra, o \"Tractatus Logico-Philosophicus\" en 1921. Ademais das obras citadas, escribiu \"Observaci\u00f3ns filos\u00f3ficas sobre os principios das matem\u00e1ticas\" (1956) e as notas \u00e1s Investigaci\u00f3ns, co\u00f1ecidas co nome de \"Cadernos azul e marr\u00f3n\" (1958).\nNo pensamento de Wittgenstein poden distinguirse d\u00faas etapas:\nObras.\n\u00c1 s\u00faa principal obra \u00e9 o \"Tractatus Logico-Philosophicus\". E a base de refundir diversos manuscritos, publicouse unha obra co t\u00edtulo de \"C\u00edrculo de Viena\". O \"Tractatus\" adianta e defende por primeira vez a tese fundamental do positivismo l\u00f3xico: a l\u00f3xica \u00e9 substancialmente unha an\u00e1lise da linguaxe cient\u00edfica. Ten por obxecto o estudo dos fundamentos l\u00f3xicos da linguaxe, isto \u00e9, de todo sistema de signos que exprese pensamentos. Este fundamento consiste en establecer as relaci\u00f3ns que existen entre as cousas e as proposici\u00f3ns da linguaxe, relaci\u00f3n pola cal as proposici\u00f3ns son imaxes l\u00f3xicas das relaci\u00f3ns reais. Todo pensamento, toda linguaxe e, en xeral toda forma de comunicaci\u00f3n non son m\u00e1is ca unha imaxe l\u00f3xica desta especie.\nO que non se pode expresar coa linguaxe no pode nin sequera ser representado, formulado ou comunicado de ningunha maneira. Isto non impide que haxa cousas inexpresables; pero estas m\u00f3stranse na linguaxe e, polo tanto, entran a formar parte da constituci\u00f3n l\u00f3xica dos s\u00edmbolos. Disto der\u00edvase a limitaci\u00f3n da fin da filosof\u00eda \u00e1 rectificaci\u00f3n da linguaxe de maneira que se eliminen todos os problemas que non poden expresarse nunha linguaxe correcta. Non existen co\u00f1ecementos filos\u00f3ficos; Wittgenstein afirma que: \"a filosof\u00eda non \u00e9 unha doutrina, sen\u00f3n que unha actividade\". O resultado da filosof\u00eda non consiste en proposici\u00f3ns filos\u00f3ficas, sen\u00f3n no esclarecemento das mesmas. Ela debe determinar os l\u00edmites do que \u00e9 pensable e do que non \u00e9 impensable. Wittgenstein parte do mundo concibido como a totalidade dos feitos acaecidos, e da linguaxe considerada coma a totalidade de proposici\u00f3ns expresivas dos feitos. As proposici\u00f3ns son, \u00e1 s\u00faa vez, feitos con significado e expresan outros feitos do mundo. A linguaxe \u00e9 a representaci\u00f3n l\u00f3xica do mundo; polo tanto, a representaci\u00f3n l\u00f3xica dos feitos \u00e9 o pensamento, de modo que a totalidade dos pensamentos verdadeiros \u00e9 unha representaci\u00f3n do mundo.\nPersonalidade.\nA\u00ednda que de temperamento irritable, nervioso e depresivo, Wittgenstein foi un home dunha personalidade fascinante, que viviu atormentado pola s\u00faa esixencia de autenticidade, polo traballo e pola idea da morte. Dif\u00edcil para a convivencia social e con escasa estima pola bondade e as calidades do ser humano, sentiu a mi\u00fado a necesidade de illarse da xente e de vivir en completa soidade.\nWittgenstein estaba dotado dunha grande sensibilidade art\u00edstica e musical e os seus intereses abarcan non s\u00f3 a filosof\u00eda e as matem\u00e1ticas, sen\u00f3n tam\u00e9n a aeron\u00e1utica, a arquitectura e a escultura. A\u00ednda que gozou do reco\u00f1ecemento e a amizade dos fil\u00f3sofos m\u00e1is importantes do seu tempo, non se sentiu a gusto dentro do mundo acad\u00e9mico, e prefer\u00eda vivir en soidade."}
{"id": "29645", "revid": "23204", "url": "https://gl.wikipedia.org/wiki?curid=29645", "title": "Me\u00dfkirch", "text": "Me\u00dfkirch \u00e9 unha vila, entre o Danubio e o lago Constanza, no distrito de Sigmaringen de Baden-W\u00fcrttemberg, Alema\u00f1a e nela viven 8.302 habitantes (2015). Aqu\u00ed naceron o compositor Conradin Kreutzer e o fil\u00f3sofo Martin Heidegger."}
{"id": "29646", "revid": "98629", "url": "https://gl.wikipedia.org/wiki?curid=29646", "title": "Enrique Tierno Galv\u00e1n", "text": "Enrique Tierno Galv\u00e1n, nado en Madrid o 8 de febreiro de 1918 e finado na mesma cidade o 19 de xaneiro de 1986, foi un pol\u00edtico, soci\u00f3logo e ensa\u00edsta espa\u00f1ol, alcalde de Madrid entre 1979 e 1986.\nDoutor en Dereito, Doutor en Filosof\u00eda e Letras, Catedr\u00e1tico de Dereito Pol\u00edtico dende 1948 ata 1953 na Universidade de Murcia, e dende 1953 ata 1965 na Universidade de Salamanca.\nBiograf\u00eda.\nFoi o primeiro en traducir o \"Tractatus\" de Ludwig Wittgenstein e realizou importantes achegas sobre a novela picaresca, a novela hist\u00f3rica e a sociolox\u00eda de masas. Home moi culto, escribiu unhas interesantes \"Acotaciones a la historia de la cultura occidental en la Edad Moderna\" (1964) e traduciu a obra fundamental de Edmund Burke, as \"Reflexiones sobre la Revoluci\u00f3n Francesa\".\nFoi procesado en 1957 polas s\u00faas actividades pol\u00edticas. En agosto de 1965 foi expulsado da universidade por apoiar as protestas estudant\u00eds en contra da ditadura franquista, xunto cos profesores universitarios Jos\u00e9 Luis L\u00f3pez Aranguren e Agust\u00edn Garc\u00eda Calvo. En 1966 trasl\u00e1dase aos Estados Unidos onde foi profesor na Universidade de Princeton (1966-1967). Afiliado \u00f3 PSOE (Partido Socialista Obrero Espa\u00f1ol) na clandestinidade, e expulsado despois por diferenzas doutrinais, \u00f3 volver a Espa\u00f1a, en 1968, funda o Partido Socialista del Interior (PSI), que posteriormente, en 1974, pasou a chamarse Partido Socialista Popular (PSP). Ese mesmo ano, xunto \u00f3 Partido Comunista de Espa\u00f1a (PCE), o Partido del Trabajo de Espa\u00f1a (PTE), o Partido Carlista (PC) e numerosas personalidades independentes, formar\u00eda a Xunta Democr\u00e1tica de Espa\u00f1a (XDE).\nMorto Francisco Franco en 1975, \u00f3 ano seguinte foi reposto na s\u00faa c\u00e1tedra. Nas primeiras elecci\u00f3ns democr\u00e1ticas, o 15 de xu\u00f1o de 1977, obtivo a acta de deputado por Madrid, nas listas do PSP (o PSP obtivo en ditas elecci\u00f3ns seis deputados), pero rematou por integrar o seu partido no PSOE, do que foi elixido presidente de honra (abril de 1978). Nas primeiras elecci\u00f3ns municipais da democracia (abril de 1979) pres\u00e9ntase \u00e1 alcald\u00eda de Madrid. A\u00ednda que o seu partido non \u00e9 o m\u00e1is votado (foi a UCD), unha coalici\u00f3n co PCE d\u00e1lle a alcald\u00eda. \u00c9 reelixido, tam\u00e9n co apoio do PCE nas elecci\u00f3ns de maio de 1983. Permaneceu no cargo ata o seu pasamento en xaneiro de 1986. Durante os case que sete anos de mandato, levou a fin importantes reformas, alcanzando unha gran popularidade. Escribiu un libro de memorias, \"Cabos sueltos\" (1981), nunha prosa culta e ir\u00f3nica. Por\u00e9n, os seus adversarios acus\u00e1rono de desfigurar a s\u00faa propia traxectoria.\nA\u00ednda as\u00ed, ga\u00f1ou o agarimo dos madrile\u00f1os cos seus humor\u00edsticos e ben escritos Bandos municipais e con iniciativas que coidaban os detalles pequenos como devolver os parrulos \u00f3 r\u00edo Manzanares e as flores \u00f3s parques p\u00fablicos, incluso entre a xente nova, \u00f3 apoiar a chamada Movida madrile\u00f1a. O seu enterro, o d\u00eda 21 de xaneiro, converteuse nunha das concentraci\u00f3ns m\u00e1is numerosas ocorridas na capital de Espa\u00f1a.\nObra.\nCo\u00f1ecido cari\u00f1osamente como \"O vello profesor\", foi autor de varias obras, e nestas destacan:\nAdemais foi o encargado de redactar o pre\u00e1mbulo da Constituci\u00f3n espa\u00f1ola de 1978."}
{"id": "29648", "revid": "6123715", "url": "https://gl.wikipedia.org/wiki?curid=29648", "title": "Ringo Lam", "text": "Ringo Lam, nado en Hong Kong o 8 de decembro de 1955 e finado en Ma On Shan (Hong Kong) o 29 de decembro de 2018, foi un director de cine chin\u00e9s co\u00f1ecido polos seus filmes de acci\u00f3n.\nTraxectoria.\nTraballou como axudante de produci\u00f3n e produtor para a televisi\u00f3n. En 1978 marchou para o Canad\u00e1 e estudou na escola de cine de York University, Toronto. En 1981 o seu amigo Chow Yun-fat animouno para que volvese a Hong Kong e conseguiu axuda para realizar a s\u00faa primeira pel\u00edcula, \"Yam yeung choh\" (Esp\u00edrito de amor) en 1983.\nEn 1987 con \"Lung fu fong wan\" (Cidade de lume) conseguiu a s\u00faa obra m\u00e1is celebrada que vai estar na base da pel\u00edcula de Quetin Tarantino \"Reservoir Dogs\".\nDirixiu a Jean Claude Van Damme en \"Maximum Risk\" (1996), \"Replicant\" (2001) e \"Salvaxe\" (2003)."}
{"id": "29649", "revid": "736", "url": "https://gl.wikipedia.org/wiki?curid=29649", "title": "Tian'anmen", "text": ""}
{"id": "29650", "revid": "6123716", "url": "https://gl.wikipedia.org/wiki?curid=29650", "title": "Esto \u00e9 noticia", "text": "Esto \u00e9 noticia foi un programa de actualidade da TVG que se emitiu entre o 29 de xaneiro de 1995 e xaneiro de 1996. Primeiro presentado por Pilar Garc\u00eda Rego a partir de setembro presentouno Dolores Bouz\u00f3n, quen fora a primeira voz da TVG, e m\u00e1is tarde tam\u00e9n Roberto Pereira. Entre as s\u00faas secci\u00f3ns contaba cunha onde diversos actores, como Ricardo Barreira, contaban contos."}
{"id": "29651", "revid": "22570", "url": "https://gl.wikipedia.org/wiki?curid=29651", "title": "Dactilolox\u00eda", "text": "A dactilolox\u00eda \u00e9 a disciplina que estuda os sistemas de comunicaci\u00f3n que transmiten informaci\u00f3n mediante o uso dos dedos da man. A etimolox\u00eda da palabra rem\u00f3ntase \u00f3 grego \"daktilos\" (dedo) e \"log\u00eda\" (fala), que v\u00e9n dicir \"falar cos dedos\". Esta disciplina forma parte da querolox\u00eda, o estudo das linguas signadas coma medio de comunicaci\u00f3n, pero \u00fasase tam\u00e9n cando se d\u00e1 o caso de linguas non naturais (\u00e1rbitros deportivos, sinais militares etc.), en c\u00e1lculo matem\u00e1tico manual etc.\nComp\u00e1rese a diferenza con alfabeto dactilol\u00f3xico e lingua de sinais"}
{"id": "29652", "revid": "131625", "url": "https://gl.wikipedia.org/wiki?curid=29652", "title": "Mar\u00eda Barcala", "text": "Mar\u00eda Barcala Porto, nada en Vila de Cruces o 15 de marzo de 1957, \u00e9 unha actriz galega.\nTraxectoria.\nEn 1979 participou na fundaci\u00f3n da compa\u00f1\u00eda Teatro Da Mari-Gaila en Santiago de Compostela e con ela actuou en varias montaxes ata 1984 cando a compa\u00f1\u00eda desapareceu. En 1984 participou na primeira montaxe do Centro Dram\u00e1tico Galego, \"Woyzeck\" de Georg B\u00fcchner. En 1985 e 1986 pasou unha temporada en Madrid participando no colectivo teatral Guirigai. Tras a s\u00faa volta a Galicia pasou a formar parte de Teatro do Atl\u00e1ntico e participou en produci\u00f3ns do CDG como \"A noite vai coma un r\u00edo\" de \u00c1lvaro Cunqueiro.\nParticipou en \"Divinas Palabras\" de Jos\u00e9 Luis Garc\u00eda S\u00e1nchez. En 1992 actuou na mediometraxe de Antonio Francisco Sim\u00f3n, \"Un caf\u00e9 de ollos verdes\". Nos anos 2000 a 2001 interpretou a Isabel Losada na serie da TVG \"R\u00edas Baixas\".\nVida persoal.\nCasou con Xulio Lago Alonso, \u00e9 nai de Aleixandre Lago Barcala."}
{"id": "29653", "revid": "92340", "url": "https://gl.wikipedia.org/wiki?curid=29653", "title": "Cass Gilbert", "text": "Cass Gilbert, nado en Zanesville (Ohio) o 29 de novembro de 1859 e finado o 17 de maio de 1934, foi un arquitecto americano.\nTraxectoria.\nFoi mediano de tres irm\u00e1ns, e creceu en St. Paul (Minnesota). Con 17 anos entrou na firma McKim, Mead and White e despois estableceuse pola s\u00faa conta. Os seus edificios p\u00fablicos en estilo cl\u00e1sico reflicten o sentido americano optimista. V\u00edase como o herdeiro da democracia grega, a lei romana e do humanismo do renacemento.\nGilbert consid\u00e9rase un pioneiro dos ra\u00f1aceos, pero o revestimento dos seus edificios miraban de novo \u00f3 Neoclasicismo. A s\u00faa obra m\u00e1is co\u00f1ecida \u00e9 o edificio do Tribunal Supremo dos Estados Unidos."}
{"id": "29654", "revid": "56817", "url": "https://gl.wikipedia.org/wiki?curid=29654", "title": "Zan zhuang", "text": "Zan zhuang (\u7ad9\u693f, estar coma un poste) \u00e9 un m\u00e9todo de adestramento en moitas artes marciais chinesas que usan posturas est\u00e1ticas na meditaci\u00f3n para desenvolver a paciencia, dar forza nas pernas, compasar a respiraci\u00f3n e centrarse no interior. A variedade m\u00e1is co\u00f1ecida \u00e9 \"ma bu\" (\u99ac\u6b65) ou postura de cabalo."}
{"id": "29655", "revid": "1131", "url": "https://gl.wikipedia.org/wiki?curid=29655", "title": "Jos\u00e9 Hervella Carrera", "text": "Jos\u00e9 Hervella Carrera, nado en Manzaneda en 1955, \u00e9 un pol\u00edtico galego do PPdeG.\nTraxectoria.\nTraballaba como vendedor nunha empresa de distribuci\u00f3n de alimentos. Nas primeiras elecci\u00f3ns democr\u00e1ticas foi elixido concelleiro de Manzaneda pola UCD. Foi alcalde do Manzaneda polo Partido Popular dende as elecci\u00f3ns municipais de 1999. Gobernou con maior\u00eda simple en 1999, acadou a maior\u00eda absoluta nas municipais de 2003 e de novo venceu por maior\u00eda simple nas municipais de 2007, pero insuficiente para gobernar, de xeito que lle arrebatou a alcald\u00eda o candidato do BNG Xos\u00e9 Antonio N\u00fa\u00f1ez Dom\u00ednguez."}
{"id": "29656", "revid": "23204", "url": "https://gl.wikipedia.org/wiki?curid=29656", "title": "Ra\u00fal Porras Barrenechea", "text": "Ra\u00fal Porras Barrenechea (1897-1960) foi un escritor, historiador, diplom\u00e1tico e pol\u00edtico peruano.\nTraxectoria.\nNaceu en Pisco, en 1922 ingresou na carreira diplom\u00e1tica como bibliotecario do Ministerio de Exteriores, foi director do Colexio Universitario (1931), embaixador en Espa\u00f1a (1948-1950), senador (1956-1958) e ministro de relaci\u00f3ns exteriores (1958-1960). Morreu en Lima.\nEntre as s\u00faas obras destacan \"El periodismo en el Per\u00fa\" (1921), \"El testamento de Pizarro\" (1936), \"Las relaciones primitivas de la conquista del Per\u00fa\" (1937), \"Tres ensayos sobre Ricardo Palma\" (1954) e \"Fuentes hist\u00f3ricas peruanas\" (1955)"}
{"id": "29657", "revid": "6123718", "url": "https://gl.wikipedia.org/wiki?curid=29657", "title": "Yport", "text": "Yport \u00e9 unha comuna de 1.011 habitantes do departamento de Seine-Maritime, Alta Normand\u00eda, Francia.\nA principal fonte de ingresos \u00e9 o turismo de ver\u00e1n e o casino.\nA variedade normanda tradicional de Yport, o Yportais, est\u00e1 en proceso de desaparici\u00f3n."}
{"id": "29658", "revid": "56817", "url": "https://gl.wikipedia.org/wiki?curid=29658", "title": "Maials", "text": "Maials \u00e9 un concello da provincia de Lleida, Catalu\u00f1a. Ten 57.77\u00a0km\u00b2 e 961 habitantes (2005). A corporaci\u00f3n municipal est\u00e1 formada por 4 concelleiros do PSC e 3 de CIU. O 88.5% da poboaci\u00f3n sabe falar catal\u00e1n."}
{"id": "29659", "revid": "6123719", "url": "https://gl.wikipedia.org/wiki?curid=29659", "title": "Sexualidade", "text": "A sexualidade \u00e9 o conxunto de condici\u00f3ns anat\u00f3micas, fisiol\u00f3xicas e afectivas que caracterizan \u00f3 individuo. Tam\u00e9n \u00e9 o conxunto de fen\u00f3menos emocionais e de conduta relacionados co sexo, que marcan de xeito decisivo ao ser humano en todas as fases do seu desenvolvemento.\nO concepto de sexualidade comprende tanto o impulso sexual, dirixido ao goce inmediato, como os diferentes aspectos da relaci\u00f3n psicol\u00f3xica co propio corpo (sentirse home ou muller) e das expectativas de rol social. Na vida coti\u00e1 a sexualidade cumpre un papel moi destacado, xa que, desde o punto de vista emotivo e da relaci\u00f3n entre as persoas, vai moito m\u00e1is al\u00e1 da finalidade reprodutiva e das normas ou sanci\u00f3ns que estipula a sociedade.\nO comportamento sexual animal toma moitas diversas formas, ata dentro da mesma especie. Os investigadores debuxaron paralelos entre estes e o comportamento da masturbaci\u00f3n, da heterosexualidade, da homosexualidade, da bisexualidade, da intersexualidade e do cambio de x\u00e9nero que se d\u00e1 nos seres humanos."}
{"id": "29660", "revid": "1131", "url": "https://gl.wikipedia.org/wiki?curid=29660", "title": "The Tommyknockers", "text": "The Tommyknocers \u00e9 unha novela de terror de Stephen King publicada en 1987. En 1993 realizouse unha miniserie de televisi\u00f3n baseada na novela.\nTrama.\nBobbi Anderson atopa un misterioso obxecto no medio do bosque que resulta ser unha astronave alien\u00edxena. O obxecto emite un gas na atmosfera que converte \u00f3s humanos en seres semellantes \u00f3s que ve\u00f1en do espazo."}
{"id": "29662", "revid": "23204", "url": "https://gl.wikipedia.org/wiki?curid=29662", "title": "Cernunnos", "text": "Cernunnos \u00e9 o nome convencional dado nos estudos celtas \u00e1s representaci\u00f3ns do \"Deus hastado\" do polite\u00edsmo celta. O nome en si s\u00f3 \u00e9 atestado unha vez, no Piar dos mari\u00f1eiros do s\u00e9culo I atopado en Lutecia. Pola contra, existe un gran n\u00famero de representaci\u00f3ns de figuras humanas con cornos, a mi\u00fado coas pernas cruzadas, asociadas a animais e sostendo ou levando torques.\nNon se sabe nada do deus a partir de fontes literarias, e os detalles sobre o seu nome, o seu culto e a s\u00faa significaci\u00f3n na relixi\u00f3n celta son desco\u00f1ecidos. Espec\u00falase sobre interpretaci\u00f3ns que o relacionan coa natureza e a fertilidade. Segundo as fontes arqueol\u00f3xicas Cernunnos ti\u00f1a culto na Galia, Galia Cisalpina e na costa sur de Britania."}
{"id": "29663", "revid": "43337", "url": "https://gl.wikipedia.org/wiki?curid=29663", "title": "R\u00edo Yamuna", "text": "O r\u00edo Yamuna \u00e9 un curso fluvial do norte da India. Cunha lonxitude total de 1.370 km \u00e9 un dos principais tributarios do Ganxes, ao que se une pola marxe dereita.\nNace en Yamunotri, Uttaranchal (no Himalaia) fl\u00fae por Delhi, Haryana e Uttar Pradesh antes de unirse \u00f3 Ganxes en Allahabad. Os principais tributarios son r\u00edos Tons, Chambal, Betwa, Sindh e Ken."}
{"id": "29664", "revid": "6123720", "url": "https://gl.wikipedia.org/wiki?curid=29664", "title": "Tel\u00e9fono m\u00f3bil", "text": "Un tel\u00e9fono m\u00f3bil, ou simplemente m\u00f3bil, \u00e9 un dispositivo de comunicaci\u00f3n electr\u00f3nico con iguais capacidades b\u00e1sicas dun tel\u00e9fono de li\u00f1a telef\u00f3nica convencional. Ademais, \u00e9 port\u00e1til e non require cables condutores para a s\u00faa conexi\u00f3n \u00e1 rede telef\u00f3nica.\nA maior\u00eda dos tel\u00e9fonos m\u00f3biles actuais conectan coa rede usando unha tecnolox\u00eda sen f\u00edos da transmisi\u00f3n da onda de radio (coa excepci\u00f3n de tel\u00e9fonos baseados nos sat\u00e9lites). Estes tel\u00e9fonos m\u00f3biles comun\u00edcanse por medio dunha rede celular de estaci\u00f3ns base, que \u00e1 vez enlaza coa rede de tel\u00e9fono convencional. Apareceu a mediados dos anos 80 (xeraci\u00f3n 1G). Os tel\u00e9fonos m\u00f3biles anteriores que funcionaban sen unha rede celular (a denominada xeraci\u00f3n 0G), como o MTS, datan de 1946. O Motorola DynaTAC 8000X (1983) foi o primeiro tel\u00e9fono m\u00f3bil dispo\u00f1\u00edbel comercialmente. Ata os \u00faltimos anos 80, a maior\u00eda dos tel\u00e9fonos m\u00f3biles eran tan grandes que a mi\u00fado foron instalados permanentemente en veh\u00edculos como tel\u00e9fonos do . Co avance da miniaturizaci\u00f3n, a gran maior\u00eda de tel\u00e9fonos m\u00f3biles son de man.\nNa actualidade o pa\u00eds cun maior n\u00famero de usuarios de tel\u00e9fonos m\u00f3biles \u00e9 a China con 593,3 mill\u00f3ns de usuarios.\nSa\u00fade.\nActualmente non hai ning\u00fan estudo que presente probas concretas que indiquen que os m\u00f3biles pos\u00faen riscos para a sa\u00fade. Os aparellos m\u00f3biles, as\u00ed como outros dispositivos electr\u00f3nicos como radio, televisi\u00f3n, alg\u00fans controis remotos, redes sen f\u00edo de computadores etc, utilizan ondas electromagn\u00e9ticas de radio frecuencia (RF) para comunicaci\u00f3n. Esas ondas electromagn\u00e9ticas est\u00e1n consideradas como radiaci\u00f3ns non ionizantes, ou sexa, consideradas seguras nas potencias utilizadas nos dispositivos celulares cuxo funcionamento atende \u00e1s recomendaci\u00f3ns da \"International Commission on Non-Ionizing Radiation Protection\" (ICNIRP) provisionalmente adoptadas pola Organizaci\u00f3n Mundial da Sa\u00fade (OMS). Diversos estudos se realizaron para se determinar pos\u00edbeis riscos de longo prazo \u00e1 sa\u00fade humana polo uso aparellos celulares: a Organizaci\u00f3n Mundial da Sa\u00fade divulgou resultados preliminares dun estudo que suxire que o uso de aparellos m\u00f3biles pode estar relacionado cunha predisposici\u00f3n maior a diversos tipos de cancros; en contrapartida un estudo realizado con base nos datos collidos nos \u00faltimos 30 anos abranguendo practicamente todos os habitantes da Escandinavia descarta a ligaz\u00f3n de c\u00e1nceres cerebrais co uso de m\u00f3biles. A parte da diverxencia entre os estudos sobre os riscos \u00e1 sa\u00fade do uso de celulares, moitos especialistas e entidades de sa\u00fade oficiais te\u00f1en recomendado a utilizaci\u00f3n limitada destes dispositivos, as\u00ed como o sistema de mans libres. Existe, con todo, un grande consenso sobre os riscos de accidentes provocados polo uso de celulares: o uso deses dispositivos ao guiar un coche ou mesmo cami\u00f1ando aumentan significativamente o risco de accidentes a trav\u00e9s da distracci\u00f3n provocada ao se conversar a trav\u00e9s do m\u00f3bil."}
{"id": "29665", "revid": "1410", "url": "https://gl.wikipedia.org/wiki?curid=29665", "title": "Rexi\u00f3n dos Sudetes", "text": "A Rexi\u00f3n dos Sudetes foi un territorio, actualmente na Rep\u00fablica Checa, habitado maioritariamente por poboaci\u00f3n de lingua e cultura alem\u00e1. Ti\u00f1a unha superficie 28.943\u00a0km\u00b2 e ocupaba parte dos territorios de Bohemia, Moravia e Silesia que fac\u00edan fronteira con outros estados, e a pesar do seu nome s\u00f3 unha parte estaba situada propiamente na rexi\u00f3n xeogr\u00e1fica dos Sudetes. Coa independencia de Checoslovaquia en 1918 a rexi\u00f3n adquiriu entidade diferenciada, primeiro como provincia (que abrangu\u00eda s\u00f3 unha parte da rexi\u00f3n dos Sudetes) e coa ocupaci\u00f3n nazi como rexi\u00f3n de Alema\u00f1a. Tras a derrota da Alema\u00f1a nazi o territorio foille devolto a Checoslovaquia e a maior parte da poboaci\u00f3n de etnia alem\u00e1 deixou o territorio, hoxe o territorio carece de especificade propia."}
{"id": "29666", "revid": "25871", "url": "https://gl.wikipedia.org/wiki?curid=29666", "title": "Pedro de Portugal", "text": "Pedro de Portugal, duque de Co\u00edmbra (Lisboa 1392 - 1449) infante de Portugal e rexente (1439-1448).\nDesde o seu nacemento Pedro foi un dos fillos favoritos do rei Xo\u00e1n I. O seu pai dotouno dunha educaci\u00f3n excepcional. En 1415 viaxou \u00e1 beira do seu pai e os seus irm\u00e1ns na expedici\u00f3n portuguesa contra Ceuta, e foi nomeado cabaleiro ese ano. Foi ent\u00f3n cando o seu pai lle concedeu o ducado de Co\u00edmbra a el e o ducado de Viseu \u00f3 seu outro irm\u00e1n, Henrique o navegante.\nCando o seu irm\u00e1n Duarte I de Portugal morreu o 1438, o seu fillo Afonso V ascendeu ao trono, baixo a rexencia da s\u00faa nai Leonor de Arag\u00f3n. Pero a rexencia estivo marcada polo conflito debido \u00e1 s\u00faa impopularidade polo feito de ser muller e estranxeira. As\u00ed o 1439, Xo\u00e1n de Portugal, duque de Aveiro, solicitou a xuntanza das Cortes que designaron Pedro rexente do reino, unha opci\u00f3n que satisfixo o pobo e a burgues\u00eda. Pero unha parte da nobreza, a que se atopaba ao redor de Afonso de Portugal, medio irm\u00e1n de Pedro e conde de Barcelos, preferiu Leonor. Comezou unha guerra de influencias e poucos anos m\u00e1is tarde Afonso logrou ter \u00f3 seu sobri\u00f1o Afonso V de Portugal baixo o seu dominio pol\u00edtico, convert\u00e9ndose no t\u00edo preferido do rei.\nEn 1443, nunha postura de reconciliaci\u00f3n, Pedro nomeou \u00f3 seu medio irm\u00e1n Afonso, primeiro duque de Braganza. No 1445 Afonso of\u00e9ndese pola elecci\u00f3n dunha filla de Pedro como dona de Afonso V. Indiferente \u00e1s intrigas Pedro continuou a s\u00faa rexencia, o pa\u00eds prospera e conc\u00e9dense as primeiras axudas para a exploraci\u00f3n do oc\u00e9ano Atl\u00e1ntico feita por Henrique o navegante.\nO 9 de xu\u00f1o de 1448 Afonso V accedeu a maior\u00eda de idade polo que Pedro renunciou a rexencia O rei Afonso V por influencia do seu t\u00edo Afonso anula t\u00f3dalas leis e editos de Pedro. Por unha falsa acusaci\u00f3n o rei amosa inimizade co seu t\u00edo e sogro, declar\u00e1ndoo rebelde ao reino. Na batalla de Alfarrobeira do 20 de maio de 1449, preto de Alverca, Pedro de Portugal resultou derrotado e morto."}
{"id": "29668", "revid": "1131", "url": "https://gl.wikipedia.org/wiki?curid=29668", "title": "Rosso Fiorentino", "text": "Rosso Fiorentino, nado en Florencia o 8 de marzo de 1494 e finado en Fontainebleau (Par\u00eds) o 14 de novembro de 1540, foi un pintor manierista italiano.\nTraxectoria.\nEstudou arte no estudio de Andrea del Sarto xunto \u00f3 seu contempor\u00e1neo, Pontormo. Fuxindo de Roma despois do Saqueo de 1527, Fiorentino foi a Francia onde conseguiu unha posici\u00f3n na corte de Francisco I en 1530 e permaneceu al\u00ed ata a s\u00faa morte. Xunto con Francesco Primaticcio foi un dos artistas principais a traballar no Chateau Fontainebleau. Al\u00ed realizou frescos e estucos nos que a s\u00faa arte se volve caprichosa e elegante, como un anticipo do barroco. Unha das s\u00faas \u00faltimas obras e \u00f3 tempo unha das s\u00faas obras mestras \u00e9 \"A Piedade\" que se atopa actualmente no museo do Louvre."}
{"id": "29669", "revid": "98629", "url": "https://gl.wikipedia.org/wiki?curid=29669", "title": "McDonnell Douglas F-15 Eagle", "text": "O F-15 Eagle \u00e9 un caza t\u00e1ctico constru\u00eddo nos Estados Unidos, dese\u00f1ado para ga\u00f1ar e manter a superioridade a\u00e9rea no combate a\u00e9reo. Fabricado pola McDonnell Douglas e despois de 1996 por Boeing. O primeiro voo efectouse en novembro de 1972.\nO derivado F-15E Strike Eagle \u00e9 un cazabombardeiro que entrou en servizo en 1988.\nTe\u00f1en este tipo de cazas a Forza A\u00e9rea dos Estados Unidos, Forza A\u00e9rea Israel\u00ed, Forza A\u00e9rea de Autodefensa do Xap\u00f3n e a Real Forza A\u00e9rea Saudita.\nHistoria.\nNa Guerra de Corea, o F-86 Sabre de \u00e1s en frecha era o \u00fanico caza estadounidense que pod\u00eda enfrontarse e derrotar o MiG-15 sovi\u00e9tico. M\u00e1is tarde, en 1965 os MiG-17 derrubaron F-105 Thunderchief que realizaban unha misi\u00f3n de bombardeo en Vietnam. A Intelixencia da USAF foi impresionada cando descubriu que a Uni\u00f3n Sovi\u00e9tica estaba constru\u00edndo un caza maior, co\u00f1ecido como MiG-25 Foxbat. Nese momento non se co\u00f1ec\u00eda en occidente que o MiG-25 estaba dese\u00f1ado como un interceptador de alta velocidade e non como caza de superioridade a\u00e9rea, sendo a s\u00faa vantaxe principal a velocidade, non a manobrabilidade. As grandes aletas e estabilizadores de cola insinuaban que era un caza moi manobrable, o que preocupou \u00e1 Forza A\u00e9rea de que o seu rendemento fose moi superior aos seus hom\u00f3logos estadounidenses. En realidade, os estabilizadores do MiG eran necesarios para previren a aeronave do acoplamento inercial a altas velocidades e altitudes grandes.\nO F-4 Phantom II da Armada e a USAF era o \u00fanico caza con suficiente potencia, alcance e manobrabilidade para recibir como tarefa o enfrontarse aos cazas sovi\u00e9ticos en voo dentro do rango visual. Os m\u00edsiles de alcance medio AIM-7 Sparrow e os AIM-9 Sidewinder adoitaban ser ineficaces a distancias curtas onde s\u00f3 os autocan\u00f3ns pod\u00edan ser a \u00fanica arma eficaz. O Phantom II non ti\u00f1a orixinalmente un can\u00f3n xa que a s\u00faa funci\u00f3n era utilizar os m\u00edsiles para derrubar os obxectivos a longas distancias. Tras experiencias de usar contedores externos con metralladoras, finalmente integrouse un can\u00f3n interno no Phantom.\nHab\u00eda unha necesidade clara dun novo caza que sobrepasase as limitaci\u00f3ns do Phantom en distancias curtas e mantivese a superioridade a\u00e9rea a longas distancias. Tras rexeitar o programa da Armada VFX, que dar\u00eda como resultado o F-14 Tomcat, por non convir \u00e1s s\u00faas necesidades, a Forza A\u00e9rea deu os seus propios requisitos para o programa Fx (Experimental Fighter), unha especificaci\u00f3n para un relativamente lixeiro caza de superioridade a\u00e9rea. Tres compa\u00f1\u00edas enviaron propostas: Fairchild, North American Aviation e McDonnell Douglas. A USAF anunciou a selecci\u00f3n de McDonnell Douglas o 23 de decembro de 1969. O dese\u00f1o ga\u00f1ador parec\u00edase ao F-14, pero con \u00e1s fixas, e non era m\u00e1is lixeiro ou pequeno que o F-4 que deb\u00eda substitu\u00edr.\nA versi\u00f3n inicial, designada F-15A para a configuraci\u00f3n monopraza e F-15B para o bipraza, estaba impulsado cos novos motores Pratt &amp; Whitney F100 cun pulo superior ao seu peso. Prop\u00faxose utilizar un can\u00f3n GAU-7 de Ford-Philco con munici\u00f3n sen casco pero foi abandonado a prol do can\u00f3n est\u00e1ndar M61 Vulcan debido a problemas no seu desenvolvemento. O F-15 manti\u00f1a os catro m\u00edsiles Sparrow en suxecci\u00f3ns laterais da fuselaxe como o Phantom.\nO Sparrow \u00e9 unha arma semiactiva, o que significa que o avi\u00f3n lanzador debe estar continuamente pintando ao obxectivo co seu radar para que o m\u00edsil poida alcanzar ao branco. Se o avi\u00f3n deb\u00eda manobrar para evitar fogo inimigo, o m\u00edsil pod\u00eda perderse. Os m\u00edsiles m\u00e1is avanzados como o AIM-120 AMRAAM e AIM-54 Phoenix, levaba un sistema activo de busca, o que permit\u00eda ao avi\u00f3n lanzador \"disparar e esquecerse\" e disparar a varios obxectivos simultaneamente. O F-15 ten un radar de exploraci\u00f3n e disparo a cotas inferiores (co\u00f1ecido tam\u00e9n como \"look down, shoot down\") que pode distinguir brancos m\u00f3biles a baixa altura como m\u00edsiles cruceiros ou bombardeiros e serve tam\u00e9n como un sistema b\u00e1sico de vixilancia AWACS.\nO F-15 usar\u00eda tecnolox\u00eda de computaci\u00f3n e novos controis e dispositivos de visualizaci\u00f3n para reducir a carga de traballo do piloto e aforrar o peso dun segundo tripulante. A diferenza do F-4 e o F-14, o F-15 ten unha \u00fanica cuberta na carlinga o que lle permite maior visibilidade frontal. A USAF presentou o F-15 como o \"primeiro caza de superioridade a\u00e9rea dedicado da USAF dende o F-86 Sabre\".\nO F-15 ser\u00eda favorecido por clientes como Israel e o Xap\u00f3n, e o desenvolvemento do F-15E Strike Eagle producir\u00eda un cazabombardeiro que substitu\u00edr\u00eda ao F-111. No entanto, tam\u00e9n se critica que o F-15 \u00e9 demasiado grande para combates a\u00e9reos e demasiado caro para obter unha gran cantidade para substitu\u00edr o F-4 e o A-7 o que levou ao programa LWF (Light Weight Fighter) a crear dese\u00f1os como o F-16 Fighting Falcon e o F/A-18 Hornet.\nDese\u00f1o.\nA manobrabilidade do F-15 deriva da s\u00faa baixa carga alar (relaci\u00f3n entre o peso e a \u00e1rea alar) cunha relaci\u00f3n pulo-peso alta, o que lle permite facer xiros pechados sen apenas perder velocidade. O F-15 pode subir a 10.000 metros nuns 60 segundos. Os controis de armas e voo est\u00e1n dese\u00f1ados para que unha persoa poida utilizalos con seguridade e eficacia nun combate a\u00e9reo.\nOs sistemas de avi\u00f3nica incl\u00faen a visualizaci\u00f3n HUD, radar avanzado, sistema de navegaci\u00f3n inercial, instrumentos de voo, comunicaci\u00f3ns en UHF, sistema de navegaci\u00f3n t\u00e1ctico e sistema de aterraxe instrumental. Ten tam\u00e9n instalado internamente un sistema de guerra electr\u00f3nica t\u00e1ctica, un sistema de identificaci\u00f3n de inimigos-amigos, un grupo de contramedidas electr\u00f3nicas e un computador dixital central.\nA pantalla de visualizaci\u00f3n (HUD) proxecta, a trav\u00e9s dun combinador, toda a informaci\u00f3n de voo esencial recollida polos sistemas integrados de avi\u00f3nica. Esta pantalla, visible para calquera tipo de condici\u00f3n de luz, proporciona ao piloto a informaci\u00f3n necesaria para rastrexar e destru\u00edr unha aeronave inimiga sen a necesidade de ollar os instrumentos da cabina.\nO r\u00e1dar de impulsos dopler APG-63/70 do F-15 pode buscar tanto avi\u00f3ns a cotas superiores e inferiores sen confundirse con obxectos do chan. Pode detectar e seguir avi\u00f3ns e brancos pequenos a alta velocidade a distancias maiores que o alcance visual e ata altitudes tan baixas como o nivel das \u00e1rbores. O radar d\u00e1 a informaci\u00f3n do branco \u00e1 computadora central que \u00e9 proxectada na pantalla de visualizaci\u00f3n. O sistema de guerra electr\u00f3nica do F-15 proporciona tanto alertas de perigo como contramedidas autom\u00e1ticas contra ameazas seleccionadas. Debido ao uso de sistemas electr\u00f3nicos avanzados, o avi\u00f3n recibiu o sobrenome de Starship (nave espacial).\nO F-15 pode levar unha ampla variedade de armamento aire-aire. Un sistema autom\u00e1tico de armas permite ao piloto realizar combates a\u00e9reos seguros e efectivos, utilizando a pantalla de visualizaci\u00f3n e os controis de armas e avi\u00f3nica localizados nos mandos de control. Cando o piloto cambia dun sistema de armas a outro, aparece no HUD unha gu\u00eda visual de forma autom\u00e1tica.\nO Eagle pode ser armado coa combinaci\u00f3n de catro tipos de armas aire-aire: m\u00edsiles AIM-7F/M Sparrow ou AIM-120 AMRAAM nos laterais da fuselaxe, m\u00edsiles AIM-9L/M Sidewinder ou AIM-120 baixo as \u00e1s, e un can\u00f3n interno de 20\u00a0mm no lado dereito.\nUns dep\u00f3sitos externos de combustible (CFT, Conformal Fuel Tank) foron desenvolvidos para os modelos F-15C e D. Poden ser colocados nos lados das tobeiras dos motores baixo cada \u00e1 e est\u00e1n dese\u00f1ados cos mesmos factores de carga e de l\u00edmites de velocidade que o avi\u00f3n. Con todo, reducen a capacidade de aceleraci\u00f3n e non poden ser desechados en voo como os dep\u00f3sitos externos convencionais. A USAF s\u00f3 equipa con CFT aos F-15E, pero estes dep\u00f3sitos foron proporcionados a Israel que os utiliza en toda a s\u00faa frota. Cada CFT ten capacidade de 3.200 litros. Estes tanques reducen a necesidade do reabastecemento en voo en misi\u00f3ns e aumenta o tempo na zona de combate. Todas as estaci\u00f3ns externas para armas permanecen dispo\u00f1ibles, al\u00e9n de poder suxeitar m\u00edsiles Sparrow ou AMRAAM nos laterais dos CFT.\nO F-15E \u00e9 un caza bipraza todo tempo para misi\u00f3ns de intercepci\u00f3n. A parte traseira da cabina foi actualizada para inclu\u00edr catro monitores multiprop\u00f3sito para os sistemas do avi\u00f3n e a utilizaci\u00f3n do armamento. Incorpora un sistema triplo redundante de control de voo e un sistema mellorado de navegaci\u00f3n inercial con xir\u00f3scopo de anel l\u00e1ser. Para voos a altas velocidades e baixa altitude e ataques precisos nocturnos ou con mal tempo, o F-15E leva un radar de alta resoluci\u00f3n APG-70 e contedores LANTIRN que lle proporcionan imaxes termais.\nHistoria operacional.\nO principal operador do F-15 \u00e9 a Forza A\u00e9rea dos Estados Unidos (USAF). O primeiro F-15A voou en xullo de 1972, e o primeiro voo do bipraza F-15B (denominado anteriormente TF-15A) realizouse en xullo de 1973. O primeiro Eagle, un F-15B, foi entregado en novembro de 1974, e en xaneiro de 1976 entregouse o primeiro Eagle con destino a un escuadr\u00f3n de combate. Estes primeiros avi\u00f3ns levaban o radar APG-63 de Hughes Aircraft.\nOs primeiros F-15C monoprazas e F-15D biprazas entraron a formar parte da USAF a principios de 1979. Estes modelos levaban as melloras do Paquete de Produci\u00f3n Eagle (PEP 2000), inclu\u00edndo 900\u00a0kg adicionais de combustible interno, subministraci\u00f3ns para levaren os dep\u00f3sitos externos CFT e aumentando o peso m\u00e1ximo ao engalaren en 30.700\u00a0kg.\nO Programa de Mellora Multifase (MISP) do F-15 comezou en febreiro de 1983, coa primeira produci\u00f3n de MISP F-15C en 1985. As melloras inclu\u00edan un computador central actualizado, un grupo de control programable de armamento, que permit\u00eda utilizar versi\u00f3ns avanzadas dos m\u00edsiles AIM-7, AIM-9 e AIM-120; un sistema de guerra electr\u00f3nica t\u00e1ctica expandido que proporcionaba melloras ao radar de alerta ALR-56C e ao grupo de contramedidas ALQ-135. As \u00faltimas 43 unidades levaban un radar Hughes APG-70, que ser\u00eda o modelo de serie no F-15E.\nOs modelos F-15A e B foron utilizados por Israel na Guerra do L\u00edbano de 1982. Os modelos C, D e E foron despregados no golfo P\u00e9rsico durante a Operaci\u00f3n Tormenta do Deserto en 1991, onde se apuntaron 36 das 39 vitorias a\u00e9reas da USAF. Os F-15E operaban principalmente de noite, buscando lanzadores de m\u00edsiles Scud e posici\u00f3ns de artiller\u00eda utilizando o sistema LANTIRN.\nOperadores.\nA USAF dispu\u00f1a de 396 F-15 e a Gardia Nacional A\u00e9rea operaba con 126 unidades en 2005. A Forza A\u00e9rea Israel\u00ed (Heyl ha'Avir) utilizou F-15 dende 1977. Estes avi\u00f3ns est\u00e1n organizados en dous escuadr\u00f3ns de F-15A/B e un escuadr\u00f3n de F-15C/D.\nA Forza A\u00e9rea Xaponesa adquiriu 203 F-15J e 20 F-15DJ en 1981, dos cales 2 F-15J e 12 F-15DJ foron fabricados en Estados Unidos e o resto por Mitsubishi baixo licenza. A Forza A\u00e9rea Real Saudita ten catro escuadr\u00f3ns de F-15C/D (55 e 19 unidades de cada modelo respectivamente) dende 1981. A Forza A\u00e9rea Surcoreana opera con tres F-15K \u00e1 espera de completar un total de 36 unidades a comezos de 2008.\nR\u00e9cord de baixas.\nA 2005, os F-15 de todas as forzas a\u00e9reas te\u00f1en unha marca combinada de 104 derribos sen ningunha perda en combate a\u00e9reo (exclu\u00edndo o caso onde un F-15J xapon\u00e9s derrubou a outro F-15J en 1995 debido ao mal funcionamento dun AIM-9 Sidewinder durante un adestramento con fogo real). Os Estados Unidos e Israel soste\u00f1en que ata a data, as versi\u00f3ns de superioridade a\u00e9rea do F-15 (modelos A, B, C e D) nunca foron derrubados por un inimigo.\nM\u00e1is da metade das baixas realizadas polos F-15 foron producidas por pilotos da Forza A\u00e9rea Israel\u00ed. Durante os conflitos na fronteira co L\u00edbano entre 1979 e 1981, os F-15A derrubaron trece MiG-21 e dous MiG-25 sirios. Na guerra do L\u00edbano de 1982, os pilotos israel\u00eds derrubaron 40 cazas sirios, 23 MiG-21 e 17 MiG-23 e un helic\u00f3ptero sirio Gazelle SA.342L. Durante as escaramuzas israel\u00ed-sirias de 1985, Israel informou que derribara dous MiG-23.\nOs pilotos da Forza A\u00e9rea Real Saudita derrubaron dous F-4E Phantom II da Forza A\u00e9rea Iraniana nunha escaramuza na fronteira en 1984, e derrubaron dous Mirage F1 iraqu\u00eds na Guerra do Golfo.\nConsonte a USAF, os seus F-15C tiveron 34 baixas confirmadas de aeronaves iraqu\u00eds durante a Guerra do Golfo de 1991, principalmente por acci\u00f3n de m\u00edsiles: cinco MiG-29, dous MiG-25, oito MiG-21, dous Su-25, catro Su-22, un Su-7, seis Mirage F1, un avi\u00f3n de carga Il-76, un avi\u00f3n de adestramento Pilatus PC-9 e dous helic\u00f3pteros Mil Mi-8. Tras conseguir a superioridade a\u00e9rea nos primeiros tres d\u00edas do conflito, moitas das baixas posteriores eran de avi\u00f3ns iraqu\u00eds que voaban a Ir\u00e1n, no canto de intentos de enfront\u00e1rense aos avi\u00f3ns estadounidenses. O F-15C monopraza foi utilizado para a superioridade a\u00e9rea mentres que o F-15E foi usado para bombardeos terrestres. Un F-15E conseguiu derrubar un helic\u00f3ptero Mi-8 iraqu\u00ed utilizando unha bomba guiada por l\u00e1ser. Os F-15E tiveron d\u00faas baixas por fogo terrestre na Guerra do Golfo.\nEn 1994, un F-15C da USAF derrubou por accidente dous UH-60 Black Hawk do Ex\u00e9rcito estadounidense na zona de exclusi\u00f3n norte de Iraq. En 1999, na intervenci\u00f3n da OTAN en Kosovo, os F-15C da USAF derrubaron catro MiG-29 iugoslavos."}
{"id": "29671", "revid": "23204", "url": "https://gl.wikipedia.org/wiki?curid=29671", "title": "Full Metal Panic!", "text": "Full Metal Panic! (Katakana: \"\u30d5\u30eb\u30e1\u30bf\u30eb\u30d1\u30cb\u30c3\u30af!\", con frecuencia abreviado en FMP!) \u00e9 un anime, manga e unha serie de novelas lixeiras.\nMestura a serie de acci\u00f3n de mechas de argumento serio co humor. O humor v\u00e9n dado por Sousuke Sagara, un militar sen sentido com\u00fan para vivir como un civil que se mete nun instituto de secundaria como protector de Chidori Kaname dando situaci\u00f3n a moitas escenas divertidas.\nAs novelas escribiunas Shouji Gatou e ilustrounas Shikidouji, sa\u00edron publicadas en \"\u6708\u520a\u30c9\u30e9\u30b4\u30f3\u30de\u30ac\u30b8\u30f3\" (Dragon Magazine) desde 1998. A serie manga foi ilustrada por Retsu Tateo para a revista \"\u30cb\u30e5\u30fc\u30bf\u30a4\u30d7\" (Newtype) e m\u00e1is tarde publicouse en oito volumes. A serie anime emitiuse en 2002."}
{"id": "29675", "revid": "54334", "url": "https://gl.wikipedia.org/wiki?curid=29675", "title": ".jp", "text": ".jp \u00e9 o c\u00f3digo de internet do dominio de nivel superior (ccTLD) do Xap\u00f3n, administrado polo Servizo de Rexistro do Xap\u00f3n.\nCando se estableceu o dominio .jp administrouno o JPNIC, como parte do seu papel como corpo t\u00e9cnico de supervisi\u00f3n para Internet no Xap\u00f3n. Con todo, debido \u00e1 importancia crecente e \u00f3 tama\u00f1o do rexistro do .jp, decidiuse na 11\u00aa xuntanza xeral do JPNIC en decembro de 2000 crear unha nova corporaci\u00f3n que administrar\u00eda o dominio .jp. As\u00ed, creouse o SRZ que o 30 de xu\u00f1o de 2003 asumiu oficialmente os deberes do rexistro do .jp. Os rexistros proc\u00e9sanse v\u00eda unha axencia de acreditaci\u00f3n e os nomes do dominio cos caracteres xaponeses (kanji, hiragana ou katakana) p\u00f3dense colocar no segundo nivel."}
{"id": "29678", "revid": "22570", "url": "https://gl.wikipedia.org/wiki?curid=29678", "title": "Jahannam", "text": "Jahannam (en ) \u00e9 o equivalente na relixi\u00f3n isl\u00e1mica \u00f3 inferno. As s\u00faas ra\u00edces ve\u00f1en da palabra hebrea \"Gehinnom\", que \u00e9 un val \u00f3 sur de Xerusal\u00e9n que foi utilizado como lugar de enterramento polos israelitas. Segundo a escatolox\u00eda isl\u00e1mica soamente deus sabe quen ir\u00e1 a \"Jahannam\" e quen ir\u00e1 a \"Jannah\" (o para\u00edso). Os que non fixeron caso ou que soamente finxiron crer en Al\u00e1 permanecen no \"Jahannam\" ata o \"Yaum al-Qiyamah\" (d\u00eda do xu\u00edzo final)."}
{"id": "29679", "revid": "22570", "url": "https://gl.wikipedia.org/wiki?curid=29679", "title": "Seni\u016bnija de Ariogala", "text": "Ariogala \u00e9 unha subdivisi\u00f3n (seni\u016bnija) da municipalidade de Raseiniai, condado de Kaunas, Lituania. Ten 235\u00a0km\u00b2 e 4.610 habitantes, m\u00e1is do 99% de etnia lituana. A capital \u00e9 Ariogala (3.627 habitantes), outras localidades Butki\u0161k\u0117 (560 habitantes) e Paliepiai (485 habitantes)."}
{"id": "29681", "revid": "109216", "url": "https://gl.wikipedia.org/wiki?curid=29681", "title": "Biometr\u00eda", "text": "Con Biometr\u00eda podemos referirnos a:"}
{"id": "29682", "revid": "5312", "url": "https://gl.wikipedia.org/wiki?curid=29682", "title": "Partido Comunista de Estonia", "text": "O Partido Comunista de Estonia (en estoniano: \"Eestimaa Kommunistlik Partei\", EKP) foi a p\u00f3la rexional do Partido Comunista da Uni\u00f3n Sovi\u00e9tica en Estonia, o partido \u00fanico da Rep\u00fablica Socialista Sovi\u00e9tica de Estonia.\nO Partido Comunista de Estonia formouse en 1920, cando Estonia se integrou na Uni\u00f3n Sovi\u00e9tica en 1940 converteuse no brazo rexional do PCUS e como tal foi o \u00fanico partido permitido e o que gobernou Estonia ata que en 1990 houbo elecci\u00f3ns libres na rep\u00fablica que conduciron \u00e1 independencia de Estonia en 1991 e a desaparici\u00f3n do EKP que se transformou no Partido Democr\u00e1tico do Traballo de Estonia en 1992, partido testemu\u00f1al na vida pol\u00edtica estonia agora co nome de Partido da Esquerda Estonia."}
{"id": "29683", "revid": "1822", "url": "https://gl.wikipedia.org/wiki?curid=29683", "title": "L\u00e9vedo", "text": "Denom\u00ednase l\u00e9vedo ou fermento a calquera dos diversos fungos microsc\u00f3picos unicelulares que son importantes pola s\u00faa capacidade para realizar a fermentaci\u00f3n de hidratos de carbono, producindo distintas substancias. O l\u00e9vedo m\u00e1is utilizado \u00e9 o da especie \"Saccharomyces cerevisiae\", que se emprega na elaboraci\u00f3n de pan, vi\u00f1o ou cervexa.\nP\u00f3dense reproducir asexual ou sexualmente. Durante a reproduci\u00f3n asexual, un brote novo crece f\u00f3ra do l\u00e9vedo nai cando se dan as condici\u00f3ns apropiadas, ent\u00f3n, despois de que o brote alcance un tama\u00f1o do adulto, sep\u00e1rase. Cando os nutrientes son escasos os l\u00e9vedos son capaces da reproduci\u00f3n sexual por medio de esporas. Existen tam\u00e9n l\u00e9vedos artificiais, consistentes en compostos qu\u00edmicos que producen un efecto similar na cocci\u00f3n, do estilo do bicarbonato de sodio."}
{"id": "29684", "revid": "22570", "url": "https://gl.wikipedia.org/wiki?curid=29684", "title": "Geek", "text": "Un geek (\"do ingl\u00e9s geek - pronunciase \"guic\"\") \u00e9 unha persoa que comparte unha gran fascinaci\u00f3n, ata un punto obsesivo, pola tecnolox\u00eda. \u00c9 m\u00e1is un estilo de vida e unha forma de ser que unha afecci\u00f3n concreta por algo pouco habitual. O seu obxectivo \u00e9 facer as cousas por diversi\u00f3n e polo reco\u00f1ecemento, case sempre polo simple pracer de facelo.\nNo entanto \u00e9 un termo que a mi\u00fado se confunde como sin\u00f3nimo de \"Nerd\". A\u00ednda que as diferenzas son moi debatidas hoxe en d\u00eda, \u00f3 igual que un geek, un nerd \u00e9 unha persoa con grande intelixencia e paix\u00f3n polo co\u00f1ecemento, as\u00ed como con altas tendencias de manterse apartado da corrente social. As\u00ed e todo, un geek adoita ser unha persoa m\u00e1is extravagante e extravertida tanto no seu estilo de vida como na s\u00faa forma de ser, mentres que un nerd tende a ser m\u00e1is conservador.\nA cultura geek est\u00e1 tam\u00e9n intimamente vinculada coa ciencia ficci\u00f3n (\"Star Wars\", \"Star Trek\", \"The Matrix\"), fantas\u00eda \u00e9pica (\"O Se\u00f1or dos Aneis\"), os videoxogos, c\u00f3mics, xogos de rol, m\u00fasica electr\u00f3nica e inform\u00e1tica entre outros. Dese\u00f1ouse un c\u00f3digo exclusivo para representar a personalidade, aparencia, intereses e opini\u00f3ns do estereotipo geek e diferenciarse a si mesmos doutros Geeks, co\u00f1ecido como \"Geek Code\"\nLiteratura geek.\nO xornal ingl\u00e9s \"The Guardian\" promoveu en 2006 unha enquisa para co\u00f1ecer cales eran os vinte mellores exemplos de literatura \"geek\" escritas en ingl\u00e9s dende 1932. Se ben os datos non son interesantes dende un punto de vista metodol\u00f3xico, poden dar unha referencia axeitada do que se entende por literatura \"geek\"."}
{"id": "29685", "revid": "5312", "url": "https://gl.wikipedia.org/wiki?curid=29685", "title": "KRI Teluk Banten", "text": "O KRI \"Teluk Banten\" \u00e9 un acoirazado da Armada Indonesia, constru\u00eddo en Corea do Sur en 1982. Outros nav\u00edos da s\u00faa clase son o KRI Teluk Semangka, o KRI Teluk Penyu, o KRI Teluk Mandar, o KRI Teluk Sampit e o KRI Teluk Ende. O nav\u00edo conta cunha tripulaci\u00f3n de 117 mari\u00f1eiros, inclu\u00edndo os oficiais, e 200 soldados de infanter\u00eda e incl\u00fae entre a s\u00faa dotaci\u00f3n 2 helic\u00f3pteros."}
{"id": "29686", "revid": "35560", "url": "https://gl.wikipedia.org/wiki?curid=29686", "title": "SCSI", "text": "SCSI \u00e9 un acr\u00f3nimo ingl\u00e9s, Small Computer System Interface \u00e9 unha interface est\u00e1ndar para a transferencia de datos entre perif\u00e9ricos no Bus do ordenador.\nPara montar un dispositivo SCSI nun ordenador \u00e9 necesario que tanto o dispositivo como a placa base dispo\u00f1an dun controlador SCSI. \u00c9 habitual que o dispositivo ve\u00f1a cun controlador SCSI pero non sempre \u00e9 as\u00ed, sobre todo nos primeiros dispositivos. SCSI utilizase moi habitualmente nos discos duros e nos dispositivos de almacenamento sobre cintas, pero tam\u00e9n interconecta unha ampla gama de dispositivos, inclu\u00edndo esc\u00e1neres, unidades CD-ROM/DVD-ROM e gravadoras de CD/DVD. De feito, o est\u00e1ndar SCSI enteiro promove a independencia de dispositivos, o que significa que teoricamente calquera cousa pode ser feita SCSI (incluso existen impresoras que utilizan SCSI).\nNo pasado, SCSI era moi popular entre todas as clases de ordenadores. SCSI segue sendo popular nos lugares de traballo de alto rendemento, servidores, e perif\u00e9ricos de gama alta. Os ordenadores de sobremesa e os port\u00e1tiles utilizan habitualmente uns interfaces m\u00e1is lentos de ATA/IDE e SATA para os discos duros e o USB as\u00ed como Firewire xa que estes son m\u00e1is baratos.\nTam\u00e9n se est\u00e1 preparando un sistema en serie SCSI, que ademais \u00e9 compatible con SATA. Polo tanto poder\u00e1nse conectar discos SATA nunha controladora SAS (Serial Attached SCSI)."}
{"id": "29687", "revid": "23204", "url": "https://gl.wikipedia.org/wiki?curid=29687", "title": "Gelsenkirchen", "text": "Gelsenkirchen \u00e9 unha cidade de Renania do Norte-Westfalia, Alema\u00f1a. A s\u00faa superficie \u00e9 de 104.85\u00a0km\u00b2 e conta con 274.926 habitantes. A primeira menci\u00f3n da localidade data de 1150 pero o seu crecemento non se deu ata o s\u00e9culo XIX coa chegada da Revoluci\u00f3n Industrial cando se desenvolveu a extracci\u00f3n de carb\u00f3n\nPanorama of Gelsenkirchen"}
{"id": "29688", "revid": "23204", "url": "https://gl.wikipedia.org/wiki?curid=29688", "title": "Leipzig", "text": "Leipzig (; IPA: ) \u00e9 unha Kreisfreie Stadt (cidade independente) no noroeste de Saxonia (Alema\u00f1a) na confluencia dos r\u00edos Plei\u00dfe, Wei\u00dfe Elster e Parthe e ten 297.60\u00a0km\u00b2.\nOs seus 520.838 habitantes fana a cidade m\u00e1is poboada de Saxonia.\nA corporaci\u00f3n municipal est\u00e1 composta por 19 concelleiros do SPD, 19 do PDS, 19 do CDU, 7 dos Verdes, 3 do FDP, 1 do DSU, 1 do FORUM e 1 outros.\nO primeiro documento no que aparece a localidade data do ano 1015. Trala concesi\u00f3n do foro e dos privilexios de comercio no ano 1165, desenvolveuse como importante punto comercial no centro de Europa, cun dos mercados m\u00e1is antigos do mundo, que data do ano 1190, e a imprenta tivo unha grande importancia.\nXa no ano 1165 a cidade recibiu o dereito de cidade e mercado (agora recinto feiral). Desde ent\u00f3n, Leipzig converteuse nun dos centros de comercio m\u00e1is importantes de Europa central. A cidade ten unha longa tradici\u00f3n de recinto feiral unha das feiras m\u00e1is antigas (1190) de Europa. Xunto con Fr\u00e1ncfort \u00e9 Leipzig o centro hist\u00f3rico da imprenta e do comercio. Ademais, na cidade at\u00f3pase unha das universidades m\u00e1is antigas de Alema\u00f1a. Nas \u00faltimas d\u00faas d\u00e9cadas, Leipzig foi o centro das manifestaci\u00f3ns dos luns (\"Montagsdemonstrationen\") de 1989, as cales lle deron o impulso necesario \u00e1 reunificaci\u00f3n alem\u00e1.\nEn Leipzig, ademais, at\u00f3panse unha das universidades e escolas superiores de m\u00fasica m\u00e1is antigas de Alema\u00f1a. A cidade conta cunha grande tradici\u00f3n musical, principalmente debida \u00e1 actividade de Johann Sebastian Bach e de Felix Mendelssohn Bartholdys e afianzada pola orquestra da Gewandhaus de Leipzig e polo coro da igrexa de Tom\u00e1s.\nDivisi\u00f3n da cidade.\nLeipzig componse de 10 distritos \"(Stadtbezirk)\" con 63 barrios hist\u00f3ricos.\nOs seguintes distritos limitan coa cidade de Leipzig:\nTransportes.\nA cidade disp\u00f3n desde 1917 de autobuses e tranv\u00edas que conectan todos os barrios da cidade entre si. Ademais, estase a constru\u00edr un metro para certas li\u00f1as do tranv\u00eda. \nLeipzig ten tam\u00e9n un tren suburbano que a conecta coas cidades e vilas pr\u00f3ximas dun xeito r\u00e1pido e efectivo. \nEn 1915 inaugurouse a estaci\u00f3n de ferrocarril da cidade, a cal a\u00ednda hoxe est\u00e1 en uso e conecta a Leipzig con todo o pa\u00eds. \nOs aeroportos m\u00e1is pr\u00f3ximos son: \nPersoas destacadas.\nLeipzig \u00e9 o lugar de nacemento de moitas persoas destacadas, tales como o fil\u00f3sofo e cient\u00edfico Gottfried Wilhelm Leibniz (1646), o compositor Richard Wagner (1813), o historiador da arte Nikolaus Pevsner (1902), o tip\u00f3grafo Jan Tschichold (1902), o pintor Max Beckmann o o socialista Karl Liebknecht (1871).\nMoitas outras personalidades traballaron durante gran parte da s\u00faa vida na cidade, tales como Johann Sebastian Bach, que morreu nella en 1750, e Felix Mendelssohn Bartholdy, o fil\u00f3sofo Friedrich Nietzsche, o premio nobel de f\u00edsica Werner Heisenberg, a pol\u00edtica Angela Merkel ou o construtor de autom\u00f3biles August Horch.\nDie Prinzen \u00e9 un grupo de m\u00fasica famoso en todo o pa\u00eds, cuxos integrantes estudaron no Conservatorio Superior Felix Mendelssohn-Bartholdy. O grupo comezou a s\u00faa carreira musical a finais dos oitenta e foi un dos poucos \"produtos\" orixinarios da Rep\u00fablica Democr\u00e1tica Alem\u00e1 que logrou manter a s\u00faa popularidade na Alema\u00f1a reunificada. Die Prinzen contan con 14 discos de ouro e 6 de platino (at\u00e9 2001), entre outros moitos premios.\nTill Lindemann, cantante da banda Rammstein, naceu tam\u00e9n nesta localidade.\nDesde outubro de 2010 o Departamento de Translatolox\u00eda e Ling\u00fc\u00edstica Aplicada da Universidade de Leipzig conta cun lectorado de galego e outro de catal\u00e1n."}
{"id": "29691", "revid": "98629", "url": "https://gl.wikipedia.org/wiki?curid=29691", "title": "Til", "text": "O til (~), til de nasalidade, trazo supralinear ou til xeral de abreviaci\u00f3n, \u00e9 un sinal diacr\u00edtico que se coloca sobre, baixo ou no medio dalgunhas letras en distintas linguas. Tam\u00e9n se emprega nalgunhas ciencias.\nPermite distinguir entre graf\u00edas simples (exemplos: \"a\", \"n\") e complexas (exemplos: \u00e3, \"\u00f1\"). As\u00ed, o trazo superior pode indicar o modo de articulaci\u00f3n dunha vogal (vogal nasalizada, por elevaci\u00f3n no grao de constrici\u00f3n: \"\u00e3\", \"\u1ebd\", \"\u0129\", \"\u00f5\", \"\u0169\") ou o punto de articulaci\u00f3n dunha consoante (nasal palatal: \"\u00f1\")\nHistoria.\nA palabra \u201ctil\u201d procede do lat\u00edn \"titulus\", \"t\u00edtulo\" ou \"sobrescrito\". Orixinalmente se empregaba sobre o \"n\" como abreviatura. Por exemplo \"Ao D\u00f1i\" significaba \"Anno Domini\". Tam\u00e9n era unha forma de indicar unha letra repetida.\nO til tam\u00e9n era un sinal de nasalizaci\u00f3n. A referencia m\u00e1is antiga \u00e1 definici\u00f3n do til \u00e9 do s\u00e9culo XVI na \"Gram\u00e1tica\" de Jo\u00e3o de Barros.\nUso en galego.\nNa normativa oficial do galego o til forma parte da letra \u00d1. Na normativa reintegracionista do galego \u00e9 usado de maneira opcional nas vogais \u00c3 e \u00d5 para marcar as vogais nasais daquelas falas que a\u00ednda conservan esta pronuncia, ou como maneira a permitir diferentes pronuncias usando unha soa escrita (por exemplo, -\u00f5es para as realizaci\u00f3ns /o\u014bs/, /\u0254\u014bs/, /os/, /\u0254is/, /\u00f5is/, etc).\nEn galego-portugu\u00e9s, o til era usado en hiatos dunha vogal nasal seguida doutra vogal:\nTam\u00e9n se empregaba para facer abreviaci\u00f3ns, substitu\u00edndo unha consoante nasal.\nP. ex: \"c\u00f5\", no canto de \"con\".\nUsos noutras linguas.\nO til no IPA.\nNo Alfabeto Fon\u00e9tico Internacional pode ter distintos significados segundo a s\u00faa posici\u00f3n:"}
{"id": "29692", "revid": "56817", "url": "https://gl.wikipedia.org/wiki?curid=29692", "title": "Ouljen", "text": "Ouljen \u00e9 unha localidade da comuna de Betzder, Luxemburgo. Ten 436 habitantes. A primeira menci\u00f3n da localidade, concretamente \u00e1 s\u00faa igrexa, data de 1140 e a localidade non se volve mencionar ata 1556."}
{"id": "29693", "revid": "23204", "url": "https://gl.wikipedia.org/wiki?curid=29693", "title": "Traverse City, M\u00edchigan", "text": "Traverse City \u00e9 unha cidade do estado de M\u00edchigan, Estados Unidos de Am\u00e9rica. Ten 14.531 habitantes. \u00c9 a capital do condado de Grand Traverse. A cidade \u00e9 famosa polas s\u00faas ameixas, goza dunha boa praia na costa do lago Michigan que atrae \u00f3 turismo no ver\u00e1n, ademais de posu\u00edr un parque zool\u00f3xico. Outra fonte de renda importante da cidade \u00e9 a agricultura. A cidade reivindica o posto de capital da cereixa dos Estados Unidos.\nDemograf\u00eda.\nSegundo o censo americano de 2000, a s\u00faa poboaci\u00f3n era de 14.532 habitantes. En 2006, foi estimada unha poboaci\u00f3n de 14.407, un decrecemento de 125 (-0.9%).\nXeograf\u00eda.\nDe acordo co \"United States Census Bureau\" ten unha \u00e1rea de 22,6\u00a0km\u00b2, das cales o 21,8\u00a0km\u00b2 est\u00e1n cubertas por terra e 0,8\u00a0km\u00b2 por auga.\nLocalidades pr\u00f3ximas.\nO diagrama seguinte representa as localidades nun radio de 24\u00a0km ao redor de Traverse City. \n \n "}
{"id": "29697", "revid": "130261", "url": "https://gl.wikipedia.org/wiki?curid=29697", "title": "Emperador retirado", "text": ""}
{"id": "29702", "revid": "785", "url": "https://gl.wikipedia.org/wiki?curid=29702", "title": "A Illa, Entrimo", "text": "San Lourenzo da Illa \u00e9 unha parroquia do concello ourens\u00e1n de Entrimo, na comarca da Baixa Limia. Segundo o IGE en 2014 ti\u00f1a 260 habitantes (124 homes e 136 mulleres) distribu\u00eddos en 4 entidades de poboaci\u00f3n.\nForma parte da parroquia eclesi\u00e1stica da Illa que est\u00e1 formada polos 4 lugares desta parroquia civil, m\u00e1is os 2 lugares (s\u00f3 1 habitable) da parroquia hom\u00f3nima do concello de Lobios."}
{"id": "29704", "revid": "181", "url": "https://gl.wikipedia.org/wiki?curid=29704", "title": "Colodi\u00f3n H\u00famido", "text": ""}
{"id": "29705", "revid": "23204", "url": "https://gl.wikipedia.org/wiki?curid=29705", "title": "Toupa europea", "text": "A toupa europea (\"Talpa europaea\") \u00e9 un membro da familia \"Talpidae\", mam\u00edferos da orde \"Insectivora\" de vida subterr\u00e1nea, escavando pequenas galer\u00edas no chan. Hai toupas en Am\u00e9rica do Norte, Europa e Asia. A toupa que habita en Galicia \u00e9 a Toupa ib\u00e9rica (Talpa occidentalis).\nDescrici\u00f3n.\nPoden acadar unha lonxitude de 12\u201316\u00a0cm, do foci\u00f1o \u00f3 nacemento do rabo. As femias son m\u00e1is grandes c\u00f3s machos. Te\u00f1en o corpo cil\u00edndrico e alongado, sen pescozo diferenciado, e cuberto de pelo de cor gris escura. Os ollos son pequenos e, de feito, as toupas son case cegas. As orellas non son visibles. Te\u00f1en pelos no foci\u00f1o e no pequeno rabo, que son \u00f3rganos sensibles ou t\u00e1ctiles.\nAs s\u00faas patas curtas presentan unhas anchas mans, provistas de unllas fortes que usan para furar as terras, prados e xard\u00edns, escavando galer\u00edas que poden chegar a medir 100 m. Cando chegan \u00e1 superficie deixan montonci\u00f1os de terra sobre a herba. Os ni\u00f1os constru\u00eddos no subsolo est\u00e1n feito con herbas, pallas e follas e, \u00e1s veces, te\u00f1en pequenas despensas de vermes \u00f3s que lles morden a cabeza para telos inmobilizados pero vivos.\nAlim\u00e9ntanse de insectos e pequenos animais invertebrados como mi\u00f1ocas, larvas de escaravellos, ara\u00f1as, lesmas e vermes que viven coma elas debaixo da terra.\nHabitan as terras de labor e as fragas pero g\u00fastanlles sobre todo os prados. Te\u00f1en d\u00faas camadas \u00f3 ano con varias crias de cada vez. Reprod\u00facense a partir do primeiro ano de vida.\nClasificaci\u00f3n.\nComo dixemos, as toupas pertencen \u00e1 familia \"Talpidae\", que abrangue tres subfamilias:"}
{"id": "29706", "revid": "127505", "url": "https://gl.wikipedia.org/wiki?curid=29706", "title": "1071", "text": "Mortes.\nHistoria ano a ano"}
{"id": "29707", "revid": "23204", "url": "https://gl.wikipedia.org/wiki?curid=29707", "title": "1072", "text": "Mortes.\nOutros.\nHistoria ano a ano"}
{"id": "29708", "revid": "82922", "url": "https://gl.wikipedia.org/wiki?curid=29708", "title": "1073", "text": "Mortes.\nHistoria ano a ano"}
{"id": "29709", "revid": "624", "url": "https://gl.wikipedia.org/wiki?curid=29709", "title": "1074", "text": "Mortes.\nHistoria ano a ano"}
{"id": "29710", "revid": "98629", "url": "https://gl.wikipedia.org/wiki?curid=29710", "title": "1075", "text": "Mortes.\nHistoria ano a ano"}
{"id": "29711", "revid": "23204", "url": "https://gl.wikipedia.org/wiki?curid=29711", "title": "1076", "text": "Mortes.\nHistoria ano a ano"}
{"id": "29712", "revid": "56817", "url": "https://gl.wikipedia.org/wiki?curid=29712", "title": "1077", "text": "Mortes.\nHistoria ano a ano"}
{"id": "29713", "revid": "56817", "url": "https://gl.wikipedia.org/wiki?curid=29713", "title": "1079", "text": ""}
{"id": "29714", "revid": "22570", "url": "https://gl.wikipedia.org/wiki?curid=29714", "title": "1080", "text": "Mortes.\nHistoria ano a ano "}
{"id": "29715", "revid": "25871", "url": "https://gl.wikipedia.org/wiki?curid=29715", "title": "Cachena", "text": "A cachena \u00e9 unha raza de vac\u00fan de grande rusticidade, perfectamente adaptada \u00f3 medio no que se desenvolve onde aproveita uns recursos naturais para pacer que dificilmente ser\u00edan aproveitados por outras razas bovinas. \u00c9 un tipo de vaca galleira, cos cornos longos cara a arriba e abertos para os lados.\nAs cachenas son animais de pequeno tama\u00f1o e cornos de grandes proporci\u00f3ns. A s\u00faa \u00e1rea de orixe sit\u00faase nas zonas monta\u00f1osas dos concellos inclu\u00eddos no parque natural Baixa Limia-Serra do Xur\u00e9s, especialmente na aldea de Olelas, e nos contrafortes monta\u00f1osas do hom\u00f3logo parque nacional portugu\u00e9s de Peneda-Ger\u00e9s."}
{"id": "29717", "revid": "624", "url": "https://gl.wikipedia.org/wiki?curid=29717", "title": "1081", "text": "Mortes.\nHistoria ano a ano"}
{"id": "29718", "revid": "1505", "url": "https://gl.wikipedia.org/wiki?curid=29718", "title": "Movemento circular", "text": "En f\u00edsica, o movemento circular \u00e9 a rotaci\u00f3n \u00f3 longo dun c\u00edrculo: unha traxectoria circular ou unha \u00f3rbita circular. A rotaci\u00f3n \u00f3 redor dun eixe fixo dun corpo tridimensional implica o movemento circular das s\u00faas pezas. Podemos falar do movemento circular dun obxecto se non facemos caso do seu tama\u00f1o, de modo que te\u00f1amos o movemento dunha masa do punto nun plano.\nO movemento circular clasif\u00edcase, de acordo coa ausencia ou a presenza de aceleraci\u00f3n tanxencial, en movemento circular uniforme (MCU) e movemento circular uniformemente variado (MCUV)."}
{"id": "29719", "revid": "127505", "url": "https://gl.wikipedia.org/wiki?curid=29719", "title": "Wengu\u00e9", "text": "O wengu\u00e9 \u00e9 unha madeira tropical mesta e de cor chocolate escuro utilizada en instrumentos musicais e ebanistar\u00eda. Procede da \"Millettia laurentii\", atopada fundamentalmente no Camer\u00fan, a Rep\u00fablica Democr\u00e1tica do Congo e a Rep\u00fablica do Congo."}
{"id": "29720", "revid": "98629", "url": "https://gl.wikipedia.org/wiki?curid=29720", "title": "Filipe II de Espa\u00f1a", "text": "Filipe II de Espa\u00f1a, tam\u00e9n co\u00f1ecido como Filipe II de Habsburgo, nado en Valladolid o 21 de maio de 1527 e finado en El Escorial, Madrid, o 13 de setembro de 1598, foi rei de Espa\u00f1a entre 1556 e 1598 e de Portugal e os Algarves, (Filipe I de Portugal) entre 1580 e 1598.\nFillo e herdeiro de Carlos I de Espa\u00f1a e Isabel de Portugal, e neto por v\u00eda paterna de Xoana I de Castela e de Filipe de Habsburgo (Filipe \"o Fermoso\"), e de Manuel I de Portugal e Mar\u00eda de Arag\u00f3n por v\u00eda materna. Chamado \"o rei prudente\", realizou a ansiada uni\u00f3n din\u00e1stica con Portugal, que durou sesenta anos. Foi as\u00ed mesmo rei de Inglaterra, entre 1554 e 1558, polo seu matrimonio con Mar\u00eda I de Inglaterra.\nDesde a s\u00faa morte foi presentado polos seus defensores como arquetipo de virtudes, e como un monstro fan\u00e1tico e desp\u00f3tico polos seus inimigos. Esta dicotom\u00eda entre a \"Lenda Negra\" e a \"Lenda Branca\" ou \"Rosa\" foi favorecida por el mesmo, xa que se negou a que se publicaran biograf\u00edas s\u00faas en vida, e ordenou a destruci\u00f3n da s\u00faa correspondencia.\nA\u00ednda hoxe en d\u00eda, a historiograf\u00eda anglosaxoa e protestante presenta a Filipe II como un ser fan\u00e1tico, desp\u00f3tico, criminal, imperialista e xenocida. As s\u00faas vitorias foron minimizadas at\u00e9 o anecd\u00f3tico (salvo uns poucos exemplos, como a Batalla de Lepanto) e as s\u00faas derrotas magnificadas en exceso, a pesar de que non supuxeron grandes cambios pol\u00edticos ou militares, como a perda dunha parte da \"Grande y Felic\u00edsima Armada\" (a Armada Invencible) debido a un forte temporal que ademais os historiadores anglosax\u00f3ns \"transformaron\" nunha vitoria inglesa.\nDurante o seu goberno, o Imperio espa\u00f1ol dirixiu a exploraci\u00f3n global e a extensi\u00f3n colonial a trav\u00e9s do Atl\u00e1ntico e do Oc\u00e9ano Pac\u00edfico, convert\u00e9ndose durante moito tempo no principal pa\u00eds e potencia europea e de todo o mundo. O seu imperio converteuse no primeiro imperio global, porque por primeira vez un imperio abarcaba posesi\u00f3ns en todos os continentes, as cales, a diferenza do que ocorrera no Imperio romano ou no Carolinxio, non se comunicaban por terra unhas coas outras.\nT\u00edtulos.\nOstentou o t\u00edtulos de:\nXuventude.\nRecibiu unha severa educaci\u00f3n relixiosa centrada no mundo castel\u00e1n, feito que prexudicou as s\u00faas relaci\u00f3ns cos territorios que dominou: as\u00ed as s\u00faas carencias nas linguas francesa e flamenga prexudic\u00e1rono nas relaci\u00f3ns cos representantes da sociedade civil dos Pa\u00edses Baixos (Flandres).\nCarlos I cedeulle ben cedo tarefas de goberno: aos dezaseis anos Filipe xa era rexente dos reinos hisp\u00e1nicos durante as viaxes do seu pai aos Pa\u00edses Baixos e a Alema\u00f1a.\nResumo do seu reinado.\nDurante o reinado de Filipe II conquist\u00e1ronse as illas Filipinas e estableceuse unha colonia na Florida. O 25 de xullo de 1554 converteuse en rei de Inglaterra a trav\u00e9s do seu casamento con Mar\u00eda I de Inglaterra.\nO proxecto de uni\u00f3n persoal dos dous pa\u00edses fallou pola morte de Mar\u00eda en 1558, antes de ter descendencia de Filipe. En 1565 estableceuse o comercio a trav\u00e9s do Pac\u00edfico entre Asia e Am\u00e9rica por medio dos gale\u00f3ns de Manila.\nNon obstante, o seu reinado estivo marcado pola inestabilidade financeira e ameazado pola invasi\u00f3n de musulm\u00e1ns (turcos e berberiscos), e outros conflitos como a secesi\u00f3n dos Pa\u00edses Baixos e as guerras con Francia, Inglaterra e o Imperio turco. Filipe tam\u00e9n tivo que facer fronte a rebeli\u00f3ns como a dos mouriscos de 1568 ou a rebeli\u00f3n dos aragoneses polo asunto de Antonio P\u00e9rez.\nA derrota da s\u00faa Armada en 1588, e a tensi\u00f3n econ\u00f3mica debido ao apoio a tantas guerras forzou a Filipe a manter os impostos altos.\nNas provincias dos Pa\u00edses Baixos, Filipe continuou as pol\u00edticas dos impostos altos e, como Carlos I, continuou exclu\u00edndo \u00e1 nobreza local da administraci\u00f3n, preferindo a utilizaci\u00f3n da castel\u00e1, mantivo neles un ex\u00e9rcito de ocupaci\u00f3n e empregou a Inquisici\u00f3n para deter o avance do calvinismo.\nExtensi\u00f3n da monarqu\u00eda.\nDuque de Mil\u00e1n.\nDespois da morte, o 1 de novembro de 1535, de Francisco II, \u00faltimo dos Sforza, o Ducado de Mil\u00e1n quedou sen soberano. Os reis de Francia, emparentados coa familia Visconti, reclamaban o ducado. Esta foi unha das causas das sucesivas guerras italianas. Francisco I viu na morte do duque de Mil\u00e1n unha nova oportunidade para facerse co territorio, orixinando unha terceira guerra contra o emperador Carlos V, que acabou coa Tregua de Niza en 1538.\nEn 1540 o ducado segu\u00eda sen soberano, estando a cargo dun gobernador. Nun primeiro momento, o propio Carlos V pensou en nomearse a si mesmo duque, xa que Mil\u00e1n era un Estado feudatario do Sacro Imperio Romano, e o emperador ti\u00f1a potestade para conceder o t\u00edtulo. Pero isto poder\u00eda ser considerado un \"casus belli\" por Francia e, ademais, danar\u00eda a s\u00faa imaxe de liberador. Ent\u00f3n decidiu conceder o t\u00edtulo ao pr\u00edncipe Filipe. O 11 de outubro de 1540 Filipe foi investido como duque de Mil\u00e1n. A cerimonia foi secreta e non se consultou cos pr\u00edncipes electores para evitar problemas internacionais.\nEn 1542 estalou unha nova guerra entre Francia e Espa\u00f1a. Entre as condici\u00f3ns da Paz de Cr\u00e9py, que puxo fin \u00e1s hostilidades en 1544, pact\u00e1base a voda de Carlos, duque de Orle\u00e1ns e fillo de Francisco I, coa filla de Carlos I, Mar\u00eda de Habsburgo (e cos Pa\u00edses Baixos e o Franco-Condado como dote), ou coa filla do Rei de Romanos Fernando, Ana de Habsburgo (e co ducado de Mil\u00e1n como dote). A elecci\u00f3n foi Mil\u00e1n pero, en 1545, a morte do duque de Orle\u00e1ns deixou sen validez os acordos. Novamente de forma secreta o pr\u00edncipe Filipe foi investido Duque o 5 de xullo de 1546.\nEn 1550 f\u00edxose finalmente p\u00fablico o nomeamento de Filipe, e o 10 de febreiro do mesmo ano, Ferrante Gonzaga, gobernador de Mil\u00e1n, prestoulle xuramento de fidelidade no seu nome e no da cidade.\nRei de N\u00e1poles.\nA finais de 1553 anunciouse a voda de Filipe coa s\u00faa t\u00eda segunda Mar\u00eda I de Inglaterra. Pero o problema era que Filipe era unicamente pr\u00edncipe e duque, e era impens\u00e1bel o matrimonio da ra\u00ed\u00f1a con algu\u00e9n de rango inferior. A soluci\u00f3n de Carlos V foi renunciar ao Reino de N\u00e1poles en favor de seu fillo.\nO 24 de xullo de 1554 Juan de Figueroa, enviado especial de Carlos V e Rexente de N\u00e1poles, chegou a Inglaterra coa investidura formal de Filipe como Rei de N\u00e1poles e Duque de Mil\u00e1n. Ao d\u00eda seguinte celebr\u00e1ronse os esponsais.\nRei de Inglaterra.\nO 25 de xullo de 1554 Filipe casou coa ra\u00ed\u00f1a Mar\u00eda I de Inglaterra. No final da cerimonia foron proclamados:\nAs cl\u00e1usulas matrimoniais eran moi r\u00edxidas (equiparables \u00e1s dos Reis Cat\u00f3licos) para garantir a total independencia do Reino de Inglaterra.\nFilipe ti\u00f1a que respectar as leis, e os dereitos e privilexios do pobo ingl\u00e9s. Espa\u00f1a non pod\u00eda pedir a Inglaterra axuda b\u00e9lica ou econ\u00f3mica. Ademais, ped\u00edase expresamente que se intentara manter a paz con Francia.\nSe o matrimonio tivera un fillo, converter\u00edase en herdeiro de Inglaterra, os Pa\u00edses Baixos e Borgo\u00f1a. Se Mar\u00eda morrera sendo o herdeiro menor de idade, a educaci\u00f3n correr\u00eda a cargo dos ingleses.\nSe Filipe morr\u00eda, Mar\u00eda recibir\u00eda unha pensi\u00f3n de 60.000 libras ao ano, pero se fora Mar\u00eda a primeira en morrer, Filipe deb\u00eda abandonar Inglaterra renunciando a todos os seus dereitos sobre o trono.\nFilipe actuou conforme o estipulado no contrato matrimonial e non se entremeteu no goberno da s\u00faa esposa. Durante gran parte do seu reinado estivo ausente, especialmente a partir de 1556 cando su padre abdicou nel a Coroa de Espa\u00f1a.\nO 17 de novembro de 1558 Mar\u00eda morreu sen descendencia, deixando Filipe de ser rei de Inglaterra.\nSoberano dos Pa\u00edses Baixos e Conde de Borgo\u00f1a.\nEn 1555 Carlos V, anci\u00e1n e cansado, decidiu renunciar a m\u00e1is territorios en favor de seu fillo Filipe. O 22 de outubro do mesmo ano, Carlos abdicou en Bruxelas como Soberano Gran Maestre da Orde do V\u00e9laro de Ouro.\nTres d\u00edas despois, nunha grandiosa e ostentosa cerimonia ante decenas de convidados, produciuse a abdicaci\u00f3n como Soberano dos Pa\u00edses Baixos.\nA renuncia ao Condado de Borgo\u00f1a tivo lugar o 10 de xu\u00f1o de 1556.\nCarlos pensou que Espa\u00f1a defendera desde estes territorios o Sacro Imperio Romano, m\u00e1is d\u00e9bil que Francia. A diferenza de Castela, Arag\u00f3n, N\u00e1poles e Sicilia, os Pa\u00edses Baixos non eran parte da herdanza dos Reis Cat\u00f3licos, e v\u00edan ao monarca como un rei estranxeiro e distante.\nOs estados do norte pronto se converteron nun gran campo de batalla, axudados por Francia e Inglaterra, que explotaron a situaci\u00f3n de rebeli\u00f3n constante de Flandres para debilitar \u00e1 coroa espa\u00f1ola.\nRei de Espa\u00f1a, Sicilia e as Indias.\nO 16 de xaneiro de 1556 Carlos V, nos seus apousentos privados e sen ningunha cerimonia, cedeu a Filipe a coroa dos Reinos Hisp\u00e1nicos, Sicilia e as Indias. Filipe xa desempe\u00f1aba funci\u00f3ns de goberno desde 1544, despois de que Carlos V escribira en 1543, ao su regreso a Espa\u00f1a, as \"Instruci\u00f3ns de Palam\u00f3s\", que preparaban a Filipe para a rexencia dos reinos peninsulares at\u00e9 1550 cando este a\u00ednda ti\u00f1a tan s\u00f3 dezaseis anos.\nA\u00ednda que durante a s\u00faa xuventude viviu 12 anos f\u00f3ra de Espa\u00f1a (en Su\u00edza, Inglaterra, Flandres, Portugal etc), despois de converterse en Rei de Espa\u00f1a fixou a s\u00faa residencia en Madrid e potenciou o papel desta cidade como capital de todos os seus reinos.\nRei de Portugal.\nO 4 de agosto de 1578, despois da morte sen descendentes do rei Sebasti\u00e1n I de Portugal na batalla de Alcacerquivir, herdou o trono seu t\u00edo av\u00f3, o cardeal Henrique. Durante o reinado deste, Filipe II converteuse, como fillo da emperatriz Isabel de Portugal, en candidato ao trono portugu\u00e9s, xunto a Antonio I de Portugal, o prior do Crato, Catarina de Portugal e Ranuccio I Farnesio. Os principais aspirantes eran Filipe, co apoio da nobreza e o alto clero, e Antonio, apoiado pola gran maior\u00eda do pobo.\n\u00c1 morte de Henrique I, Antonio autoproclamouse Rei de Portugal o 24 de xullo de 1580. Ante tal feito, Filipe II reaccionou enviando un ex\u00e9rcito comandado polo duque de Alba para loitar contra o prior de Crato e reclamar os seus dereitos ao trono. A batalla de Alc\u00e1ntara culminou unha r\u00e1pida campa\u00f1a militar con \u00e9xito, que obrigou a Antonio a fuxir e refuxiarse nas illas Azores (de onde foi desaloxado en 1583 tras a batalla da Illa Terceira).\nUnha vez tomada Lisboa, Filipe II foi proclamado Rey de Portugal o 12 de setembro de 1580 co nome de Filipe I, e xurado como tal polas Cortes de Tomar o 15 de abril de 1581.\nPol\u00edtica interior.\nDurante o seu reinado, Filipe II fixo fronte a moitos problemas internos, entre os cales cabe destacar os que tivo co seu fillo Carlos, Pr\u00edncipe de Asturias, co seu secretario Antonio P\u00e9rez e a guerra das Alpujarras. Tam\u00e9n acabou cos focos protestantes en Espa\u00f1a, localizados principalmente en Valladolid e Sevilla.\nO pr\u00edncipe Carlos (1545 a 1568) e o problema din\u00e1stico.\nO pr\u00edncipe Carlos naceu en 1545, fillo da primeira esposa de Filipe II, Mar\u00eda de Portugal, coa que casara dous anos antes e a cal morreu no parto. Caracterizado polo seu desequilibrio mental (de pos\u00edbel orixe xen\u00e9tica, pois ti\u00f1a catro bisav\u00f3s, en lugar dos oito habituais, e seis tatarav\u00f3s, no canto de dezaseis), e unha complexi\u00f3n d\u00e9bil e enfermiza, educouse na Universidade de Alcal\u00e1 de Henares xunto ao medio irm\u00e1n do rei, Xo\u00e1n de Austria. Sufriu unha trepanaci\u00f3n do cranio, practicada polo eminente anatomista Andreas Vesalius. Conspirou con pouco disimulo cos rebeldes flamengos contra seu pai. Tras asombrosos esc\u00e1ndalos relacionados con isto, como o intento de acoitelar en p\u00fablico ao Duque de Alba, foi detido polo seu propio pai, procesado e encerrado nos seus apousentos. Posteriormente foi trasladado ao castelo de Ar\u00e9valo, onde morreu de inanici\u00f3n (neg\u00e1base a comer) e en total delirio, en 1568. Este terrible feito marcou profundamente, e de por vida, a personalidade do monarca.\nDo seu segundo matrimonio con Mar\u00eda Tudor non houbo fillos, pero do terceiro, con Isabel de Valois tivo d\u00faas fillas, co que ao morrer en 1568 Isabel de Valois e o seu primox\u00e9nito Carlos, Filipe II encontrouse con 41 anos, vi\u00favo e sen descendencia masculina. Este foi un dos peores anos para Filipe II: \u00e1 traxedia persoal un\u00edanse a rebeli\u00f3n nos Pa\u00edses Baixos e nas Alpujarras, o avance imparable da herex\u00eda protestante e calvinista en Francia e na Europa Central, a pirater\u00eda berberisca e o rexurdir da ameaza otom\u00e1 tras o fracaso do Sitio de Malta e a morte de Solim\u00e1n o Magn\u00edfico.\nEn 1570, Filipe II casa, por cuarta vez, con Ana de Austria, filla do seu primo o emperador Maximiliano II, con quen tivo catro fillos, dos cales s\u00f3 un, Filipe (14 de abril de 1578 \u2013 31 de marzo de 1621), futuro Filipe III, chegou \u00e1 idade adulta.\nQuedando finalmente resolto o problema da descendencia, Ana de Austria morreu (de parto) en 1580 e Filipe II non volver\u00eda casar.\nA rebeli\u00f3n nas Alpujarras (1568 a 1571).\nEn 1567 Pedro de Deza, presidente da Audiencia de Granada, proclama a Pragm\u00e1tica Sanci\u00f3n de 1567 por orde de Filipe II. O edicto limitaba as liberdades relixiosas, ling\u00fc\u00edsticas e culturais da poboaci\u00f3n mourisca do antigo Reino de Granada, que foran aseguradas polos Reis Cat\u00f3licos despois da conquista deste reino en 1492. Isto provoca unha rebeli\u00f3n dos mouriscos das Alpujarras, que foi reducida polas armas, por Xo\u00e1n de Austria.\nCando o poder real conseguiu vencer aos sublevados, decidiuse dispersar a m\u00e1is de 80.000 mouriscos procedentes do reino de Granada por varios puntos da pen\u00ednsula Ib\u00e9rica, para evitar que a s\u00faa concentraci\u00f3n provocara novas rebeli\u00f3ns. Pola gravidade e a intensidade dos seus combates tam\u00e9n se a co\u00f1ece como a Guerra das Alpujarras.\nCando Pedro de Deza emitir\u00e1 o edicto proclamando a pragm\u00e1tica o primeiro de xaneiro de 1567 e comezara a facelo cumprir, os mouriscos dispux\u00e9ronse a negociar a trav\u00e9s de Jorge de Baeza e Francisco N\u00fa\u00f1ez Muley, os seus representantes, que defenderon que as tradici\u00f3ns perseguidas polo edicto non eran incompat\u00edbeis coa doutrina cristi\u00e1 e que o comercio, principal actividade econ\u00f3mica da poboaci\u00f3n mourisca despois da agricultura, pod\u00eda verse afectado, coa conseguinte diminuci\u00f3n dos ingresos reais. Estes argumentos, que funcionaran en negociaci\u00f3ns similares en tempos de Carlos I, non o fixeron nesta ocasi\u00f3n.\nDespois dun ano de infrutuosas negociaci\u00f3ns, a poboaci\u00f3n mourisca granadina decidiu levantarse en armas en 1568. Non recibiron moito apoio na capital, pero a rebeli\u00f3n estendeuse rapidamente pola Alpujarra. \u00c1 cabeza do levantamento mourisco p\u00faxose Fernando de C\u00f3rdoba y V\u00e1lor, que foi proclamado rei cerca de Narila, e que se fac\u00eda chamar en \u00e1rabe Ab\u00e9n Humeya (ou Ab\u00e9n Omeya), por declararse descendente da dinast\u00eda do Califato de C\u00f3rdoba. Farax Aben Farax, un dos seus seguidores, foi nomeado alguacil maior do rei. En 1569 Ab\u00e9n Humeya foi asasinado, ocupando seu posto como rei o seu primo Ab\u00e9n Aboo. A rebeli\u00f3n foi apoiada militar e economicamente desde Alxeria, co obxectivo de debilitar a Filipe II, pasando dos 4.000 insurxentes en 1569 aos 25.000 en 1570, inclu\u00edndo b\u00e9rberes e turcos.\nA guerra, que comezou con incursi\u00f3ns e emboscadas, sorprendeu a Filipe II coa maior\u00eda dos seus \"terzos\" nos Pa\u00edses Baixos. En 1570, ante o grave cariz que tomaba a revolta, o rei destitu\u00edu ao marqu\u00e9s de Mond\u00e9jar como Capit\u00e1n Xeneral de Granada, e nomeou no seu lugar ao seu medio irm\u00e1n Xo\u00e1n de Austria, quen comandou un ex\u00e9rcito regular tra\u00eddo de Italia e do levante espa\u00f1ol, que substitu\u00edu a milicia local e que conseguiu sufocar a revolta en 1571. Entre os que pelexaron contra os mouriscos estivo o escritor Inca Garcilaso de la Vega. Os \u00faltimos rebeldes, tras perder o Forte de Juviles, foron asediados nas s\u00faas covas, morrendo Aben Aboo, apu\u00f1alado polos seus seguidores, nunha cova de B\u00e9rchules.\nOs mouriscos de Granada que sobreviviron foron dispersados cara a outros lugares da Coroa de Castela, especialmente a Andaluc\u00eda occidental e Castela, para evitar outra rebeli\u00f3n. Finalmente, en 1609, Filipe III decretou a total expulsi\u00f3n dos mouriscos espa\u00f1ois.\nA crise de Arag\u00f3n (1590 a 1591) e Antonio P\u00e9rez.\nA relaci\u00f3n entre Arag\u00f3n e a coroa xa estaba algo deteriorada desde 1588 polo chamado \"preito do vicerrei estranxeiro\" e os problemas no condado estrat\u00e9xico de Ribagorza cando, en abril de 1590 e axudado pola s\u00faa esposa, Antonio P\u00e9rez, secretario de Filipe II, escapou da s\u00faa prisi\u00f3n en Madrid a fuxiu a Zaragoza, onde pediu a protecci\u00f3n dos foros aragoneses, acoll\u00e9ndose ao \"Privilexio de Manifestaci\u00f3n\" (protecci\u00f3n da xustiza aragonesa).\nEn Arag\u00f3n tivo o apoio do duque de Villahermosa (ao que se lle expropiaran os seus dominios en Ribagorza), o conde de Aranda e, principalmente, de Diego de Heredia (da baixa nobreza). Filipe II usou un tribunal contra o que os foros aragoneses e a Xustiza aragonesa non pod\u00edan opo\u00f1erse: a Inquisici\u00f3n. En setembro de 1591 trasladouse a Antonio P\u00e9rez \u00e1 prisi\u00f3n da Inquisici\u00f3n. Heredia e os seus seguidores sac\u00e1rono e deix\u00e1rono libre, dirixindo unha revolta.\nAntonio P\u00e9rez.\nAntonio P\u00e9rez foi secretario de c\u00e1mara e Secretario de Estado de Filipe II. O seu pai iniciouno nos asuntos de Estado. Antonio foi nomeado, en 1553, secretario do pr\u00edncipe (e logo rei) Filipe. Cando o emperador Carlos abdica os seus reinos espa\u00f1ois no seu fillo, que se converte no rei Filipe II, Antonio P\u00e9rez contin\u00faa como o seu secretario particular, mentres que seu pai, Gonzalo P\u00e9rez, segue como secretario de Estado. Gonzalo P\u00e9rez morre en 1566 e o seu fillo Antonio \u00e9 nomeado Secretario de Estado un ano m\u00e1is tarde, a\u00ednda que as s\u00faas competencias foron recortadas respecto \u00e1s do seu pai, fac\u00e9ndose cargo s\u00f3 dos asuntos atl\u00e1nticos (Pa\u00edses Baixos, Francia, Inglaterra e Alema\u00f1a).\nDurante os seus primeiros dez anos de secretario, Antonio P\u00e9rez exerceu unha grande influencia sobre Filipe II, o cal normalmente segu\u00eda os seus consellos, reco\u00f1ecendo a s\u00faa intelixencia, co\u00f1ecemento dos asuntos do Estado e instinto infal\u00edbel. Esta confianza real serviulle para conseguir m\u00e1is poder e, como a maior\u00eda dos seus contempor\u00e1neos, enriquecerse no cargo.\nXa desde a \u00e9poca de Carlos I exist\u00edan d\u00faas facci\u00f3ns na Corte espa\u00f1ola, a parte \"liberal\" liderada polo pr\u00edncipe de \u00c9boli e o seu secretario Francisco de Eraso, e a parte \"conservadora\" liderada polo duque de Alba e o inquisidor xeral Fernando de Vald\u00e9s y Salas. Tras a morte do pr\u00edncipe de \u00c9boli en 1573, Antonio P\u00e9rez pasou a liderar a facci\u00f3n liberal e comezou a s\u00faa asociaci\u00f3n coa princesa de \u00c9boli (Ana de Mendoza), da cal Antonio aproveitou os contactos dela coa aristocracia, benefici\u00e1ndose economicamente ambos os dous desta asociaci\u00f3n. Antonio P\u00e9rez reveloulle \u00e1 princesa de \u00c9boli secretos de Estado e xuntos traficaron con informaci\u00f3n gobernamental.\nO conflito con Arag\u00f3n.\nFilipe II fixo unha alegaci\u00f3n ante o Xustiza de Arag\u00f3n contra Antonio P\u00e9rez polos cargos de asasinato de Escobedo, tr\u00e1fico de secretos de Estado e fuxida de prisi\u00f3n. Desesperado pola lentitude da xustiza aragonesa e porque non esperaba unha condena favor\u00e1bel, retirou estes cargos e acusouno de herex\u00eda perante o Tribunal da Inquisici\u00f3n, o que privaba a Antonio P\u00e9rez da inmunidade da xustiza aragonesa. P\u00e9rez non era un herexe, pero non foi dif\u00edcil constru\u00edr un caso contra el. En maio de 1591, Antonio P\u00e9rez foi trasladado da prisi\u00f3n do Xustiza \u00e1 da Inquisici\u00f3n, polo o que os seus defensores organizaron unha revolta en Zaragoza, co\u00f1ecida como \"revolta de Antonio P\u00e9rez\" ou \"Turbaci\u00f3ns de Arag\u00f3n\". Devolv\u00e9rono \u00e1 prisi\u00f3n da Xustiza aragonesa e desde al\u00ed fixo unha campa\u00f1a contra a Coroa. En setembro traslad\u00e1rono de novo \u00e1 prisi\u00f3n da Inquisici\u00f3n. Heredia e os seus seguidores volv\u00e9rono a sacar e, nesta ocasi\u00f3n, deix\u00e1rono ceibo, co que a situaci\u00f3n derivou nunha crise en Arag\u00f3n pola defensa dos foros.\nEn outubro de 1591 Filipe II enviou un ex\u00e9rcito de 12.000 soldados que cruzaron a fronteira con Arag\u00f3n e acabou co levantamento armado. A Deputaci\u00f3n do Reino de Arag\u00f3n dispuxera un continxente de 2.000 homes encabezados polo Xustiza Maior de Arag\u00f3n, Xo\u00e1n de Lanuza, que avanzou at\u00e9 Utebo para presentar batalla. Por\u00e9n, ante a gran superioridade dos Terzos reais, o ex\u00e9rcito aragon\u00e9s dispersouse, fuxindo cara ao sur.\nP\u00e9rez e os seus seguidores fuxiron a B\u00e9arn (Francia), desde onde intentaron unha invasi\u00f3n infrutuosa coa axuda de Henrique de Navarra, e m\u00e1is tarde a Inglaterra, onde ofreceu informaci\u00f3n que serviu para o ataque ingl\u00e9s a C\u00e1diz en 1596, e estimulou \"Lenda negra\" contra o monarca. A Heredia captur\u00e1rono en Francia e foi executado, Xo\u00e1n V de Lanuza foi decapitado na praza do mercado, e a mesma sorte correron moitos dos que apoiaron a revolta. Villahermonsa e o conde de Aranda foron apresados en \u00c9pila e enviados a Castela, onde morreron misteriosamente en prisi\u00f3n.\nTras intentar conseguir o perd\u00f3n da Coroa sen \u00e9xito, Antonio P\u00e9rez faleceu en Par\u00eds, na m\u00e1is absoluta pobreza, en 1611. Deixou diversos escritos que tratan de xustificar a s\u00faa conduta. Destacan as \"Relaciones\" publicadas en Par\u00eds en 1598, baixo o pseud\u00f3nimo de \"Rafael Peregrino\", e \"Cartas\", cuxo valor literario xa foi sinalado no s\u00e9culo XVIII, ao ser inclu\u00eddo no Cat\u00e1logo do \"Diccionario de Autoridades\" da Lingua Castel\u00e1 da Real Academia Espa\u00f1ola.\nEn 1592 Filipe II convocou as Cortes de Arag\u00f3n en Tarazona. Non se suprimiu ningunha instituci\u00f3n aragonesa, pero foron remodeladas (diminu\u00eddas).\nO rei ti\u00f1a agora o dereito de nomear un vicerrei non aragon\u00e9s; a Deputaci\u00f3n do Reino de Arag\u00f3n (comit\u00e9 das Cortes) perdeu parte do control sobre os ingresos aragoneses e a vixilancia do reino, quit\u00e1ndolle ademais o poder de chamar a representantes das cidades; a Coroa pod\u00eda retirar do seu posto ao Xustiza de Arag\u00f3n e a Corte de Xustiza p\u00faxose baixo control do rei; finalmente, modific\u00e1ronse alg\u00fans aspectos do sistema legal aragon\u00e9s.\nReformas administrativas.\nCarlos I gobernara como o emperador que era e, como tal, Espa\u00f1a e principalmente Castela foron as fontes de recursos militares e econ\u00f3micos para unhas guerras remotas, de natureza estrat\u00e9xica, dif\u00edciles de xustificar localmente, posto que respond\u00edan \u00e1 s\u00faa ambici\u00f3n persoal (e a\u00ednda m\u00e1is, \u00e1s ambici\u00f3ns da Casa de Austria) e que se converteran en car\u00edsimas coas innovaci\u00f3ns tecnol\u00f3xicas b\u00e9licas. Todo iso mantido cos fondos castel\u00e1ns e coas riquezas americanas, que chegaron a ir directamente desde Am\u00e9rica aos banqueiros holandeses, alem\u00e1ns e xenoveses, sen pasar por Espa\u00f1a.\nFilipe II, como seu pai, foi un rei absolutista, e continuou coas instituci\u00f3ns herdadas de Carlos I, e coa mesma estrutura do seu imperio e autonom\u00eda dos seus compo\u00f1entes. Pero gobernou como un rei nacional: Espa\u00f1a, e especialmente Castela, eran agora o centro do Imperio, coa s\u00faa administraci\u00f3n centralizada en Madrid.\nFilipe II non visitou apenas os seus territorios de f\u00f3ra da pen\u00ednsula, e administrounos a trav\u00e9s de oficiais e vicerreis quizais porque tem\u00eda caer no erro de seu pai, ausente de Espa\u00f1a durante os anos das rebeli\u00f3ns comuneiras, quizais porque, a diferenza do seu pai (que aprendeu moi maior o castel\u00e1n) Filipe II sent\u00edase profundamente espa\u00f1ol.\nConverteu Espa\u00f1a no primeiro reino moderno, realizou reformas hidr\u00e1ulicas e unha reforma da rede de cami\u00f1os, con pousadas, cunha administraci\u00f3n (e unha burocracia) desco\u00f1ecida at\u00e9 ent\u00f3n (os administrativos de Filipe II adoitanan teren estudos universitarios). A nobreza tam\u00e9n ocupaba postos, a\u00ednda que en menor cantidade. Exemplos salientables da s\u00faa meticulosa administraci\u00f3n son:\nNo aspecto t\u00e1ctico, destaca a utilizaci\u00f3n de ataques por sorpresa nocturnos (\"encamisadas\"). De tratarse dun asedio, os Terzos realizaban obras de entrincheiramento para rodear a praza e aproximar os can\u00f3ns e minas aos muros. Un dos escuadr\u00f3ns mant\u00ed\u00f1ase en reserva para rexeitar calquera tentativa de contraataque dos sitiados.\nO goberno mediante Consellos instaurado polo seu pai segu\u00eda sendo a columna vertebral da s\u00faa maneira de dirixir o estado. O m\u00e1is importante era o Consello de Estado, do cal o rei era o presidente. As\u00ed mesmo exist\u00edan seis Consellos rexionais: os de Castela, Arag\u00f3n, Portugal, Indias, Italia e Flandres, que exerc\u00edan labores lexislativas, xudiciais e executivas.\nFilipe II tam\u00e9n gustaba de contar coa opini\u00f3n dun grupo selecto de conselleiros, formado polo catal\u00e1n Lu\u00eds de Reques\u00e9ns, o castel\u00e1n duque de Alba, o vasco Xo\u00e1n de Idi\u00e1quez, o cardeal borgo\u00f1\u00f3n cardeal Granvela e os portugueses Ruy G\u00f3mez de Silva e Crist\u00f3bal de Moura repartidos por diferentes oficinas ou sendo membros do Consello de Estado.\nFilipe II e o seu secretario encarg\u00e1banse directamente dos asuntos m\u00e1is importantes, outro grupo de secretarios dedic\u00e1banse a asuntos coti\u00e1ns. Con Filipe II a figura de secretario do rei alcanzou unha grande importancia. Entre os seus secretarios destacan Gonzalo P\u00e9rez, o seu fillo Antonio P\u00e9rez, o cardeal Granvela e Mateo V\u00e1zquez de Leca.\nEn 1586 crea a Xunta Grande, formada por oficiais e controlada por secretarios. Outras xuntas dependentes desta, eran as de Milicia, Poboaci\u00f3n, Cortes, Arbitrios e Presidentes.\nFinanzas.\nDurante o reinado de Filipe II a Facenda Real declarouse en bancarrota tres veces (1557, 1575 e 1596), a\u00ednda que na realidade eran m\u00e1is ben suspensi\u00f3ns de pagamentos, tecnicamente moi ben elaboradas segundo a econom\u00eda moderna, pero completamente desco\u00f1ecidas naquela \u00e9poca.\nO monarca herdara do seu pai unha d\u00e9beda duns vinte mill\u00f3ns de ducados, e deixou ao seu sucesor unha cantidade que quintuplicaba esta d\u00e9beda. En 1557, ao pouco tempo de comezar o seu reinado, a Coroa tivo que suspender os pagamentos das s\u00faas d\u00e9bedas declarando a primeira bancarrota. Pero os ingresos da Corona duplic\u00e1ronse de contado e, ao final do seu reinado, eran catro veces maiores que cando comezou a gobernar, xa que a carga fiscal sobre Castela cuadruplicouse e as riquezas procedentes de Am\u00e9rica alcanzaron valores hist\u00f3ricos.\nAo igual que co seu predecesor, a riqueza do Imperio reca\u00eda principalmente en Castela, e depend\u00eda dos adiantos, con grandes xuros, de banqueiros holandeses e xenoveses. Os ingresos procedentes de Am\u00e9rica supo\u00f1\u00edan entre un 10 e un 20 % anual da riqueza da Coroa. Os maiores consumidores destes ingresos foron as guerras nos Pa\u00edses Baixos (Flandres) e a pol\u00edtica no Mediterr\u00e1neo, que consum\u00edan, xuntos, uns seis mill\u00f3ns de ducados ao ano.\nO estado das finanzas depend\u00eda totalmente da situaci\u00f3n econ\u00f3mica castel\u00e1. Os Pa\u00edses Baixos eran os principais receptores da l\u00e1 castel\u00e1 e, debido ao xa aberto conflito en Flandres, a ruta laneira interrompeuse, o que produciu unha recesi\u00f3n sa econom\u00eda castel\u00e1 en 1575. Como consecuencia, nese mesmo ano produciuse unha segunda suspensi\u00f3n de pagamentos ao declararse a segunda bancarrota.\nEn 1577 o rei chegou a un acordo cos banqueiros xenoveses para que lle seguiran adiantando di\u00f1eiro \u00e1 Coroa, pero a un prezo moi alto para Castela, que agravou a s\u00faa recesi\u00f3n. Isto \u00e9 co\u00f1ecido como \"El Remedio General\" de 1577, que consistiu nunha consolidaci\u00f3n da d\u00e9beda a longo prazo, podendo chegar a 70 ou 80 anos. Entreg\u00e1ronse as\u00ed xuros aos acredores como compromiso da Coroa da devoluci\u00f3n do di\u00f1eiro cun interese do 7 %. Dito di\u00f1eiro ir\u00edase devolvendo \u00e1 medida que se volvese ter de novo liquidez, e co aval dos metais americanos. Paralelamente, entre 1576 e 1588, Filipe usou a intermediaci\u00f3n financeira de Sim\u00f3n Ruiz, que lle facilitaba pagamentos, cobros e pr\u00e9stamos a trav\u00e9s de letras de cambio.\nAnteriormente a Filipe II xa exist\u00edan diversos impostos: a alcabala, imposto de aduanas; a cruzada imposto eclesi\u00e1stico; o subsidio, imposto sobre rendas e terras; e as \"tercias reales\", impostos a ordes militares. Filipe II ademais de subir estes impostos durante o seu reinado, implantou outros, entre eles o \"excusado\", en 1567, imposto sobre parroquias. Da Igrexa, Filipe II conseguiu recadar at\u00e9 o 20 % da riqueza da Coroa, o que motivou a cr\u00edtica dalg\u00fans eclesi\u00e1sticos.\nEn 1590 apr\u00f3banse nas Cortes os \"mill\u00f3ns\", consistentes en oito mill\u00f3ns de ducados ao ano para os seis seguintes, que se dedicaron \u00e1 construci\u00f3n dunha nova Armada e para a pol\u00edtica militar. Isto terminou por arruinar as cidades castel\u00e1s e fulminar os xa d\u00e9biles intentos de industrializaci\u00f3n que quedaban. En 1597 produciuse unha nova suspensi\u00f3n de pagamentos ao declararse a terceira bancarrota, recorr\u00e9ndose a un novo \"Remedio General\". Isto provocou xa un endebedamento da Coroa xigantesco e desproporcionado, pero permitiu a continuaci\u00f3n da pol\u00edtica exterior.\nFilipe II deixou Espa\u00f1a ao bordo da crise. A vida dos espa\u00f1ois do tempo era dura: a poboaci\u00f3n soportaba unha inflaci\u00f3n brutal (p. ex., o prezo do gran subiu un 50 % entre os \u00faltimos catro anos do s\u00e9culo; a carga fiscal, tanto en produtores como en consumidores, era excesiva. Debido \u00e1 inflaci\u00f3n e \u00e1 carga fiscal, cada vez exist\u00edan menos negocios; mercadores e empresarios deixaban os seus negocios en canto pod\u00edan adquirir un t\u00edtulo nobiliario (coa s\u00faa baixa taxa fiscal). Nas \u00faltimas Cortes, os deputados protestaron fortemente ante outra demanda de m\u00e1is di\u00f1eiro por parte do rei, pedindo unha retirada dos ex\u00e9rcitos de Flandres, buscar a paz con Francia e Inglaterra e concentrar o seu formid\u00e1bel poder militar e mar\u00edtimo na defensa de Espa\u00f1a e o seu Imperio. En 1598, Filipe II firmou a paz con Francia, con Flandres non conseguiu un acordo, e Inglaterra non po\u00f1\u00eda as cousas f\u00e1ciles, coa s\u00faa constante piratar\u00eda e hostilidade cara a Espa\u00f1a. A situaci\u00f3n agravar\u00edase con Filipe III, debido \u00e1 reduci\u00f3n de ingresos procedentes de Am\u00e9rica, e comezar\u00edanse a o\u00edr a\u00ednda m\u00e1is voces acerca de que Castela non pod\u00eda seguir soportando a carga de tantas guerras, e que o resto dos membros da coroa deb\u00edan tam\u00e9n contribu\u00edr ao ben com\u00fan.\nA presi\u00f3n fiscal na Coroa de Coroa de Arag\u00f3n sen ser tan brutal \u00e1 de Castela, non era moito menor. Pero, neste caso, a maior parte do recadado non \u00eda formar parte da facenda da Coroa espa\u00f1ola, sen\u00f3n que, grazas \u00e1 protecci\u00f3n dos foros, pasaba a formar parte da riqueza da oligarqu\u00eda e da nobreza dos seus reinos. O comercio no Mediterr\u00e1neo para Arag\u00f3n (especialmente para Catalu\u00f1a) segu\u00eda moi danado polo dominio turco e a competencia de xenoveses e venecianos.\nOs ingresos procedentes doutras partes do imperio, Pa\u00edses Baixos, N\u00e1poles, Mil\u00e1n, Sicilia, gast\u00e1banse nas s\u00faas propias necesidades. A uni\u00f3n con Portugal supuxo economicamente un grande esforzo para Castela, pois pasou a sufragar a defensa mar\u00edtima do seu extenso Imperio sen achegar Portugal nada ao conxunto.\nA maior\u00eda dos historiadores coincide en subli\u00f1ar que a situaci\u00f3n de pobreza que sumiu ao pa\u00eds ao final do reinado de Filipe II est\u00e1 directamente relacionada coa carga do Imperio e o seu papel de defensor da cristiandade. Durante o reinado apenas houbo un respiro no esforzo militar. Filipe tivo que compaxinar dous grandes conflitos durante a maior parte do seu reinado, no Mediterr\u00e1neo contra o poder turco e, nos Pa\u00edses Baixos, contra os rebeldes. No final do reinado contaba con tres frontes simult\u00e1neas, os Pa\u00edses Baixos, Inglaterra e Francia. A \u00fanica potencia capaz de soportar esta carga no s\u00e9culo XVI era Espa\u00f1a, pero cuns beneficios discut\u00edbeis e a un prezo moi alto para os seus habitantes.\nPol\u00edtica exterior.\nA pol\u00edtica exterior de Filipe II estivo dominada polas sus guerras contra Francia, o Imperio turco, Inglaterra e os rebeldes dos Pa\u00edses Baixos.\nGuerras con Francia.\nFilipe II continuou as guerras que seu pai mantivera con Francia, polo apoio franc\u00e9s aos rebeldes flamengos (a \u00e1s ambici\u00f3ns francesas de controlar Italia), obtendo sobre esta potencia grandes vitorias na Batalla de San Quint\u00edn (1557) e na de Gravelinas (1558). A primeira delas ocorreu o 10 de agosto de 1557, festividade de San Lourenzo, no recordo do cal fixo edificar o Mosterio do Escorial, edificio con planta en forma de grella, como na que fora martirizado o santo. Neste monumental edificio, o maior do seu tempo (chamado daquela \"a oitava marabilla do mundo\"), na Cripta Real est\u00e1n enterrados desde ent\u00f3n case todos os reis espa\u00f1ois e alg\u00fans dos seus membros familiares m\u00e1is pr\u00f3ximos.\nNa Paz de Cateau-Cambr\u00e9sis, en 1559, Francia reco\u00f1eceu a supremac\u00eda hisp\u00e1nica, os intereses espa\u00f1ois en Italia v\u00edronse favorecidos, e pactouse o matrimonio do rei Filipe con Isabel de Valois. Pero os problemas continuaron a partir de 1568 polo apoio dos rebeldes flamengos aos hugonotes franceses.\nAo final das guerras italianas, en 1559, a Casa de Austria conseguira asentarse como a primeira potencia mundial, en detrimento de Francia. Os estados de Italia, que durante a Idade Media e o Renacemento acumularan un poder desproporcionado ao seu pequeno tama\u00f1o, viron reducido o seu peso pol\u00edtico e militar ao de potencias secundarias, desaparecendo alg\u00fans deles.\nEn 1582 \u00c1lvaro de Baz\u00e1n, o mellor mari\u00f1o da \u00e9poca, derrota unha escuadra de corsarios franceses, que auxiliaran ao prior do Crato, que reinaba nas Illas Azores como Antonio I, rei de Portugal, na Batalla da Illa Terceira, na que se empregaron por primeira vez na historia forzas de infantar\u00eda de terra para a ocupaci\u00f3n de praias, barcos e terreo, o que se considera como o \"nacemento da Infantar\u00eda de Mari\u00f1a\".\nEn 1590, aproveitando a morte do cardeal de Borb\u00f3n, rei de Francia pola Liga Cat\u00f3lica, Filipe II interveu nas Guerras de relixi\u00f3n de Francia contra Henrique IV. Os Estados Xerais de 1593, convocados por Carlos de Lorena, Duque de Mayene, como Lugartenente Xeral rival de Henrique IV, non reco\u00f1eceron a Isabel Clara Euxenia, filla de Filipe II, como ra\u00ed\u00f1a de Francia, o que aproveitou Henrique IV para converterse ao catolicismo. A posici\u00f3n e esperanzas de Filipe II desvanec\u00e9ronse at\u00e9 chegar \u00e1 Paz de Vervins (1598), na que se restablec\u00eda a paz de Cateau-Cambr\u00e9sis.\nConflitos cos Pa\u00edses Baixos.\nOs Pa\u00edses Baixos (Flandres, na nomenclatura corrente a \u00e9poca) deix\u00e1rallos Carlos I a Filipe II, en uni\u00f3n do Franco Condado e o Charolais, para que a Coroa de Espa\u00f1a, a naci\u00f3n m\u00e1is poderosa do mundo, defendera o Sacro Imperio Romano Xerm\u00e1nico de Francia. Por esta raz\u00f3n, era un punto \u00e1 vez estrat\u00e9xico e de debilidade para Filipe II.\nEstrat\u00e9xico, pois a mediados do s\u00e9culo XVI Antuerpen era o porto m\u00e1is importante da Europa do norte, que serv\u00eda como base de operaci\u00f3ns \u00e1 Armada espa\u00f1ola, e un centro onde se comerciaba con bens de toda Europa e se vend\u00eda a l\u00e1 castel\u00e1 (principal produto de exportaci\u00f3n de Castela na \u00e9opoca). L\u00e1, de ovella meiri\u00f1a, procesada nos Pa\u00edses Baixos e que, vendida a prezos razo\u00e1beis, chegar\u00eda manufacturada a Espa\u00f1a, co correspondente valor engadido, pero menor que se fora manufacturada na pen\u00ednsula, xa que al\u00ed a man de obra era m\u00e1is barata.\nE unha debilidade, pois para os Pa\u00edses Baixos non s\u00f3 supuxo un cambio de soberano, sen\u00f3n tam\u00e9n un cambio de \"dono\"; pasaron de formar parte dun Imperio pouco consolidado ( Sacro Imperio) a facer parte do reino m\u00e1is poderoso da \u00e9poca. A diferenza de Castela, Arag\u00f3n e N\u00e1poles, os Pa\u00edses Baixos non eran parte da herdanza dos Reis Cat\u00f3licos, e contemplaban Espa\u00f1a como un pa\u00eds estranxiero.\nAs\u00ed o sent\u00edan os seus cidad\u00e1ns, pois d\u00e1banse de conta da diferenza entre Carlos V e un rei \"estranxeiro\", nado en Valladolid, coa Corte en Madrid, que nunca vivira naqueles territorios, que non falaba nin franc\u00e9s nin flamengo e que delegaba o poder nun gobernador tam\u00e9n estranxeiro.\nA isto hai que engadir o choque relixioso que se estaba xestando dentro de Flandres, e que ser\u00eda fomentado pola posici\u00f3n de Filipe II no plano relixioso; as guerras de relixi\u00f3n volv\u00edan para o coraz\u00f3n de Europa despois da Guerra dos Trinta Anos.\nA primeira gobernadora foi, desde 1559, Margarida de Parma, irm\u00e1 de Filipe II. Tivo que enfrontarse cos nobres rebeldes, que ped\u00edan unha maior autonom\u00eda, e aos protestantes, que exix\u00edan o respecto \u00e1 s\u00faa relixi\u00f3n, dando as\u00ed lugar ao inicio da Guerra dos Oitenta Anos. Filipe II quer\u00eda aplicar os acordos tridentinos, como exixira a Catarina de Medici en Francia contra a nobreza hugonote francesa.\nAo co\u00f1ecerse nos Pa\u00edses Baixos a decisi\u00f3n de aplicar os acordos tridentinos, as mesmas autoridades civ\u00eds mostr\u00e1ronse remisas a aplicar as penas ditadas polos inquisidores e, froito dun gran malestar, comezou un ambiente de revoluci\u00f3n.\nA baixa nobreza concentrouse en Bruxelas, o 5 de abril de 1566, diante do palacio da Gobernadora, e al\u00ed foron desprezados, sendo cualificados como \"mendigos\", adxectivo que asumir\u00edan os nobres nas s\u00faas reivindicaci\u00f3ns, vest\u00edndose como tales. Os membros do compromiso de Breda mandaron a Madrid a Floris de Montmorency, Bar\u00f3n de Montigny, e despois ao Marqu\u00e9s de Berghes, que xa non volver\u00edan a Flandres.\nDespois de aumentar a tensi\u00f3n e os conflitos en Antuerpen, a Gobernadora pediu a Guillerme de Orange que puxera orde, aceptando este de mal grado, pero pacificando a cidade. Pero o Pr\u00edncipe de Orange, o Conde de Egmont e o Conde de Horn volveron a pedir a Margarida de Parma m\u00e1is liberdade. Ela f\u00edxollo saber ao seu irm\u00e1n, pero Filipe II non cambiaba de opini\u00f3n, e avisaba das s\u00faas intenci\u00f3ns ao papa:\nAntes que chegasen estas noticias, o 14 de agosto un grupo de incontrolados calvinistas asaltou a principal igrexa de Saint-Omer. Seguiulle unha rebeli\u00f3n xeneralizada en Ypr\u00e8s, Courtrai, Valenciennes, Tournai e Antuerpen.\nFilipe II recibiu a Montigny e prometeulle convocar o Consello de Estado. O 29 de outubro de 1566, o rei convocou os conselleiros m\u00e1is achegados: \u00c9boli, Alba, Feria, o Cardeal Espinosa, Xo\u00e1n Manrique e o conde de Chinch\u00f3n, xunto cos Secretarios de Estado Antonio P\u00e9rez e Gabriel Zayas. O acordo foi proceder de maneira urxente e, pese \u00e1s diferenzas na forma, o monarca optou pola forza. As\u00ed acordou mandar ao terceiro Duque de Alba a sufocar as rebeli\u00f3ns. Este feito propiciou un enfrontamento entre o pr\u00edncipe Carlos (pr\u00edncipe de Asturias) e o duque de Alba, xa que o herdeiro v\u00edase desprazado dos seus asuntos.\nO 28 de agosto o duque de Alba chega a Bruxelas. \u00c1 fronte do ex\u00e9rcito efectuou rapidamente unha dur\u00edsima represi\u00f3n, axustizando aos nobres rebeldes, o que provocou a dimisi\u00f3n de Margarida de Parma como Gobernadora dos Pa\u00edses Baixos, dimisi\u00f3n aceptada inmediatamente polo seu irm\u00e1n o rei. Ademais, o 9 de setembro, Egmont e Horn foron prendidos, e degolados o 5 de xu\u00f1o de 1568.\nFilipe II buscou soluci\u00f3ns cos nomeamentos de Lu\u00eds de Requesens, Xo\u00e1n de Austria (falecido en 1578) e Alexandre Farnesio, que conseguiu o sometemento das provincias cat\u00f3licas do sur na Uni\u00f3n de Arras. Ante isto, os protestantes formaron a Uni\u00f3n de Utrecht.\nO 26 de xullo de 1581, as provincias de Brabante, G\u00fceldres, Zutphen, Holanda, Zelandia, Frisia, Malinas e Utrech, anularon nos Estados Xerais a s\u00faa vinculaci\u00f3n co Rei de Espa\u00f1a, pola Acta de abxuraci\u00f3n, e elixiron como soberano a Francisco de Anjou.\nPero Filipe II non renunciou a estes territorios, e o Gobernador dos Pa\u00edses Baixos Alexandre Farnesio, iniciou a contraofensiva e recuperou \u00e1 obediencia do rei de Espa\u00f1a de gran parte do territorio, especialmente tras o asedio de Antuerpen, pero parte del volveuse a perder tras a campa\u00f1a de Mauricio de Nassau.\nAntes da morte do rei de Espa\u00f1a, o territorio dos Pa\u00edses Baixos, en teor\u00eda as dezasete provincias, pasou conxuntamente \u00e1 s\u00faa filla Isabel Clara Euxenia e ao seu xenro o arquiduque Alberte de Austria pola Acta de Cesi\u00f3n de 6 de maio de 1598.\nProblemas con Inglaterra.\nFilipe II loitou contra a coroa inglesa por motivos relixiosos, polo apoio que ofrec\u00edan aos rebeldes flamengos e polos problemas que supo\u00f1\u00edan os corsarios ingleses que roubaban as mercador\u00edas americanas aos gale\u00f3ns espa\u00f1ois na zona do Caribe a partir de 1560. As\u00ed poi, os principais escenarios dos combates ser\u00edan o Atl\u00e1ntico e o Caribe.\nEn varias obras literarias e, especialmente, en pel\u00edculas de cine, m\u00f3strase a angustia causado pola continua piratar\u00eda inglesa e francesa contra os barcos espa\u00f1ois no Atl\u00e1ntico e a consecuente diminuci\u00f3n dos ingresos do ouro das Indias. Con todo, recentes investigaci\u00f3ns indican que esta piratar\u00eda realmente realiz\u00e1bana s\u00f3 varias ducias de barcos e varios centos de piratas, sendo os primeiros de escasa tonelaxe, polo que non pod\u00edan enfrontarse cos gale\u00f3ns espa\u00f1ois, tendo que conformarse con pequenos barcos ou os grandes que puideran sorprender apartados da frota.\nEn segundo lugar est\u00e1 o dato segundo o cal, durante o s\u00e9culo XVI, ning\u00fan pirata nin corsario logrou afundir ning\u00fan gale\u00f3n; ademais, dunhas 600 frotas fretadas por Espa\u00f1a (d\u00faas por ano durante uns 300 anos), s\u00f3 d\u00faas caeron nas mans inimigas, e ambas as d\u00faas por mari\u00f1as de guerra, non por piratas nin corsarios.\nA execuci\u00f3n da ra\u00ed\u00f1a cat\u00f3lica de Escocia, Mar\u00eda Estuardo, decidiu a Filipe a enviar a chamada \"Grande y Felic\u00edsima Armada\" (na Lenda Negra, a Grande Armada ou \"Armada Invencible\") en 1588, expedici\u00f3n que fracasou.\nEste fracaso posibilitou unha maior liberdade para o comercio ingl\u00e9s e holand\u00e9s, un maior n\u00famero de ataques aos portos espa\u00f1ois \u2014como o de C\u00e1diz, cidade que foi incendiada por unha frota inglesa en 1596\u2014 e, as\u00ed mesmo, a colonizaci\u00f3n inglesa de Norteam\u00e9rica. A partir destes feitos e at\u00e9 o final da guerra, Espa\u00f1a e Inglaterra conseguiron vitorias parellas nos combates librados por ambos os reinos, tanto no mar como en terra. Co que a guerra mant\u00edvose nun empate de perdas de recursos para os dous pa\u00edses at\u00e9 o final. \nMentres os ingleses saqueaban as posesi\u00f3ns espa\u00f1olas e non conseguiron nunca o obxectivo de capturar unha frota de Indias, a Armada espa\u00f1ola preparouse sen moito \u00e9xito para invadir Inglaterra, repeliu alg\u00fan ataque ingl\u00e9s e os corsarios espa\u00f1ois capturaron toneladas de mercador\u00edas de barcos ingleses. Os ataques ingleses (e de piratas ou corsarios pagos pola coroa) adoitaban acabar en fracasos con perdas nada desde\u00f1\u00e1beis, entre os que destaca o fracaso da Armada Inglesa, ou Contraarmada.\nO pirata Francis Drake, que tam\u00e9n serviu na Armada inglesa, chegando ao grao de vicealmirante, comandou unha gran frota inglesa que, o 4 de maio de 1589, intentou, sen conseguilo, tomar a cidade da Coru\u00f1a, en resposta \u00e1 Grande Armada que o ano anterior intentara a invasi\u00f3n de Inglaterra.\nOs invasores atacaron a cidade, mal defendida (s\u00f3 contaba cunha pequena gornici\u00f3n para a defensa das murallas medievais), polo que hab\u00eda unha gran desproporci\u00f3n entre as forzas dos dous contendentes. A poboaci\u00f3n local combateu coas poucas armas dispo\u00f1\u00edbeis, e \u00e9 famoso o caso de Mayor Fern\u00e1ndez de la C\u00e1mara Pita, co\u00f1ecida popularmente como Mar\u00eda Pita (Coru\u00f1a, ca. 1560 - Cambre, 1643).\nSegundo cr\u00f3nicas da \u00e9poca, esta muller de clase baixa foi unha hero\u00edna, debido a que coa s\u00faa actuaci\u00f3n fixo retroceder unha compa\u00f1\u00eda inimiga, que recuou ao ver que o seu abandeirado fora morto por unha muller, cando estaban a piques de traspasar as murallas. Na s\u00faa honra erixiuse hai pocuco un monumento na Coru\u00f1a, na praza que leva o seu nome, fronte a casa do Concello, que ten na s\u00faa base unha l\u00e1mpada permanentemente acesa.\nAdemais, un sistema sofisticado de escolta e de intelixencia frustraron a maior\u00eda dos ataques corsarios \u00e1 Frota de Indias a partir da d\u00e9cada de 1590. As expedici\u00f3ns de Francis Drake, Martin Frobisher e John Hawkins no comezo de dita d\u00e9cada foron derrotadas. A situaci\u00f3n permaneceu equilibrada at\u00e9 que Filipe III firmou o tratado de Londres, en 1604, con Xacobe I, sucesor de Isabel I.\nGuerras co Imperio otom\u00e1n.\nO Imperio otom\u00e1n, que xa fora contrincante de Carlos I, v\u00f3lvese enfrontar co Imperio espa\u00f1ol nos tempos de Filipe II. Como se iso non chegase, os barcos turcos e os piratas berberiscos atacaban os barcos en todo o Mediterr\u00e1neo e saqueaban as costas dos pa\u00edses cristi\u00e1ns.\nAs loitas in\u00edcianse co sitio de Malta, en 1565, que resultar\u00eda errado e que est\u00e1 considerado como un dos asedios m\u00e1is importantes da historia militar (e, desde o punto de vista dos defensores, o de m\u00e1is \u00e9xito). Non obtante, anteriormente (a\u00ednda reinando Carlos), en 1560, a frota turca, que era unha potencia de primeira orde, derrotara os cristi\u00e1ns na Batalla de Los Gelves.\nEn 1570, despois duns anos de tranquilidade, os turcos comezaron unha expansi\u00f3n atacando varios portos Venecianos do Mediterr\u00e1neo oriental, atacaron Chipre (posesi\u00f3n veneciana) con 300 barcos, e puxeron sitio a Nicosia, a s\u00faa capital.\nA Rep\u00fablica de Venecia pediu axuda \u00e1s potencias cristi\u00e1s, pero s\u00f3 o papa P\u00edo V lle respondeu. Con todo o papa conseguiu convencer ao rei de Espa\u00f1a para que tam\u00e9n axudara, form\u00e1ndose unha armada para enfrontarse cos turcos. Esta armada concentrouse no porto de Suda, na illa de Cand\u00eda (hoxe en d\u00eda, Creta).\nPor parte veneciana hab\u00eda 136 galeras, 11 galeazas e 14 naves, ao mando de Xerome Zanne, Antonio de Canale e Xacobe Celsi. As forzas pontificias constaban de 12 galeras ao mando de Marco Antonio Colonna. Filipe II achegara 50 galeras mandadas por Xo\u00e1n Andrea Doria (sobri\u00f1o do falecido Andrea Doria), que deb\u00eda po\u00f1erse \u00e1s ordes de Colonna. En total, sumaban 198 galeras, 11 galeazas, un gale\u00f3n, 7 naves m\u00e1is, cun total de 1.300 can\u00f3ns e 48.000 homes, dos que s\u00f3 16.000 eran xente de guerra.\nMentres os xenerais cristi\u00e1ns discut\u00edan a forma de facer fronte \u00e1 situaci\u00f3n, o 9 de setembro os turcos tomaron Nicosia. Xo\u00e1n Andrea Doria, ao ver que no hab\u00eda acordo pos\u00edbel entre as forzas cristi\u00e1s, decide volver a Sicilia o 5 de outubro. No seu regreso \u00e1s s\u00faas bases, as frotas venecianas e pontificias sofren un temporal no que se perden 14 das galeras venecianas. Tanto o papa como Venecia culpan ao almirante espa\u00f1ol do fracaso da operaci\u00f3n. Os motivos de Xo\u00e1n Andrea Doria para non emprender un ataque contra forzas turcas superiores base\u00e1banse no mal estado das dotaci\u00f3ns e do armamento das galeras de Venecia.\nPero, finalmente, formouse unha coalici\u00f3n, co\u00f1ecida como Liga Santa, ou Danta Liga, que inclu\u00eda tropas de Espa\u00f1a, a Santa S\u00e9, X\u00e9nova e, sobre todo, da Rep\u00fablica de Venecia (con m\u00e1is do 90 % das naves), baixo as ordes de Xo\u00e1n de Austria, recente vencedor da revolta das Alpujarras, que se enfrontou cunha frota turca, comandada por Al\u00ed Pach\u00e1, no golfo de Lepanto o 7 de outubro de 1571, libr\u00e1ndose a Batalla de Lepanto (\"a m\u00e1is alta ocasi\u00f3n que viron os s\u00e9culos\",) que acaba nunha gran vitoria dos aliados cat\u00f3licos, e que propiciou m\u00e1is seguridade no mar Mediterr\u00e1neo. Tanto os ataques piratas como o expansionismo turco foron freados. Foi a derradeira batalla importante con galeras como naves de guerra.\nDespois deste combate, os turcos refixeron a frota de novo; a frota turca, outra vez aliada cos piratas berberiscos, segu\u00eda sendo a m\u00e1is poderosa do Mediterr\u00e1neo.\nDurante case dous anos a frota otom\u00e1 evitou o combate, e non foi at\u00e9 despois da toma de Tunes e A Goleta por Xo\u00e1n de Austria, en 1573, cando Selim II enviou unha forza dunhas 300 naves de guerra e un continxente duns 100.000 homes para reconquistar ambas as prazas, acci\u00f3n na que pereceron cerca de 30.000 homes, a\u00ednda que con resultado satisfactorio pata os turcos. Foi esta a \u00faltima gran batalla no Mediterr\u00e1neo.\nCon todo, o que non resolveran as batallas, resolv\u00e9rono a diplomacia e as negociaci\u00f3ns internacionais, para beneficio de ambos os Imperios. Filipe II v\u00eda como se agravaba a guerra en Flandres, e Selim II, sucesor de Solim\u00e1n o Magn\u00edfico, ti\u00f1a que facer fronte \u00e1 guerra con Persia. Ambos encontr\u00e1banse librando campa\u00f1as militares noutras fronteiras, e ning\u00fan se sent\u00eda coa forza suficiente para continuar o conflito. Convencidos da distinta situaci\u00f3n en que ambos os imperios viv\u00edan, decidiron firmar unha serie de treguas que terminaron por afastar definitivamente a guerra do Mediterr\u00e1neo durante uns pocos anos.\nExpansi\u00f3n polo Atl\u00e1ntico e o Pac\u00edfico.\nFilipe II continuou coa expansi\u00f3n en terras americanas e tam\u00e9n se agregaron \u00e1 Coroa as illas Filipinas, conquistadas por Miguel L\u00f3pez de Legazpi (1565\u20131569), que as denominou as\u00ed en honor ao rei.\nA colonizaci\u00f3n espa\u00f1ola das illas, codiciadas tam\u00e9n por ingleses, neerlandeses e portugueses, non se asegurou at\u00e9 1565 cando Miguel L\u00f3pez de Legazpi, enviado polo vicerrei de Nova Espa\u00f1a constr\u00fae o primeiro asentamento espa\u00f1ol en Ceb\u00fa. A cidade de Manila, capital do arquip\u00e9lago, fundouna o propio Legazpi en 1571.\nUnha vez descuberto o circu\u00edto de correntes oce\u00e1nicas e ventos favor\u00e1beis para a navegaci\u00f3n entre Am\u00e9rica e Filipinas, estabeleceuse a ruta regular de frotas entre Manila e Acapulco co\u00f1ecida como o Gale\u00f3n de Manila.\nFlorida foi colonizada en 1565 por Pedro Men\u00e9ndez de Avil\u00e9s ao fundar San Agust\u00edn, e ao derrotar rapidamente un intento do capit\u00e1n franc\u00e9s Jean Ribault con 150 homes de establecer un posto de aprovisionamento en territorio espa\u00f1ol. San Agust\u00edn converteuse rapidamente nunha base estrat\u00e9xica de defensa para os barcos espa\u00f1ois cargados co ouro e a prata que regresaban desde os dominios das Indias.\nNo Pac\u00edfico sur, fronte \u00e1s costas do actual Chile, Juan Fern\u00e1ndez descubriu unha serie de illas entre os anos 1563 e 1574. P\u00faxolle o seu propio nome a este arquip\u00e9lago, e a\u00ednda hoxe as illas son co\u00f1ecidas como Arquip\u00e9lago Juan Fern\u00e1ndez.\nOs primeiros europeos en chegar \u00e1s illas que conforman Nova Zelandia fix\u00e9rono na prob\u00e1bel viaxe de Xo\u00e1n Jufr\u00e9 e Xo\u00e1n Fern\u00e1ndez a Ocean\u00eda, ocasi\u00f3n na cal descubrir\u00edan Nova Zelandia para Espa\u00f1a, no final de 1576. Este suposto bas\u00e9ase en vestixios arqueol\u00f3xicos (helmos de estilo espa\u00f1ol) encontrados en covas no extremo setentrional da Illa Norte, e nun documento que lle presentou a Filipe II o licenciado Xo\u00e1n Lu\u00eds de Arias, por volta do ano 1615:\nPensouse incluso na conquista da China para o Imperio espa\u00f1ol, durante o reinado de Filipe II, como demostra unha carta que lle enviaron o Gobernador e o Arcebispo de Filipinas, na que ambos os dous lle propo\u00f1\u00edan que, se lles enviaba 5.000 homes e 30 buques, poder\u00edan facer coa China o que Cort\u00e9s fixera en M\u00e9xico. Filipe II nunca chegou a responder esta carta.\nTam\u00e9n se ampliaron os dominios en \u00c1frica: Mazag\u00e1n (incorporada ao imperio porque era unha colonia portuguesa), ao igual que Casablanca, T\u00e1nxer, Ceuta e a Illa Perejil. Reconquistouse aos \u00e1rabes o Pe\u00f1\u00f3n de V\u00e9lez de la Gomera, nunha operaci\u00f3n a cargo de Garc\u00eda \u00c1lvarez de Toledo y Osorio, marqu\u00e9s de Villafranca e Vicerrei de Catalu\u00f1a.\nAdemais, debido \u00e1 uni\u00f3n coa coroa portuguesa, tam\u00e9n se engadiron as colonias que Potugal posu\u00eda en Asia: Macau, Nagasaki e Malaca.\nCultura e arte.\nO goberno de Filipe II coincide coa etapa co\u00f1ecida como Renacemento, a\u00ednda que o cambio ideol\u00f3xico que representa non \u00e9 tan amplo na monarqu\u00eda do rei prudente como noutros pa\u00edses. Non se rompe abruptamente coa tradici\u00f3n medieval, non desaparece a literatura relixiosa (ser\u00e1 precisamente no Renacemento cando xurdan autores asc\u00e9ticos e m\u00edsticos). Por iso \u00e1s veces f\u00e1lase dun \"Renacemento espa\u00f1ol\", quizais m\u00e1is orixinal e, sen d\u00fabida, variado, do que no resto de Europa.\nA literatura relixiosa est\u00e1 encabezada por escritores como Santa Tareixa de Xes\u00fas, San Xo\u00e1n da Cruz, frei Luis de Granada, San Xo\u00e1n de \u00c1vila e frei Xo\u00e1n dos \u00c1nxos.\nMiguel de Cervantes comeza a escribir as s\u00faas primeiras obras.\nA poes\u00eda renacentista dividiuse en d\u00faas escolas: a salmantina (Frei Luis de Le\u00f3n) e a Sevillana (Fernando de Herrera).\nNo teatro destaca a figura de Lope de Vega, que a\u00edda alcanzar\u00e1 maior importancia no reinado de Filipe III, ao igual que Cervantes.\nEntre os pintores m\u00e1is famosos destacan El Greco, Tiziano, Antonio Moro ou Brueghel o Vello. Alonso S\u00e1nchez Coello foi o pintor de c\u00e1mara de Filipe II.\nEsta \u00e9poca \u00e9 a do apoxeo dos arquitectos espa\u00f1ois, entre os que destacan Xo\u00e1n de Herrera, Xoanelo Turriano, Francisco de Mora ou Xo\u00e1nn Bautista de Toledo. O labor destes arquitectos deu como resultado a aparici\u00f3n dun novo estilo, que se caracteriza polo predominio dos elementos construtivos, a ausencia decorativa, as li\u00f1as rectas e os volumes c\u00fabicos. Este estilo ser\u00eda bautizado posteriormente como estilo herreriano.\nConstru\u00edronse edificios relixiosos e mortuorios, como o Mosterio do Escorial ou a Catedral de Valladolid; civ\u00eds ou administrativos, como a Casa da Panader\u00eda; ou militares, como a Cidadela de Pamplona.\nEsta \u00e9poca, na que existironn escritores e dramaturgos de gran talle, e na que acaban de nacer os que destacar\u00e1n baixo o reinado de Filipe III, \u00e9 co\u00f1ecida como o S\u00e9culo de Ouro espa\u00f1ol, ou o apoxeo da cultura espa\u00f1ola.\nMorte.\nFilipe II morreu o 13 de setembro de 1598 aos 71 anos de idade, no Mosteiro do Escorial, para o que o trasladaron desde Madrid nunha cadeira-padiola fabricada especialmente para tal fin. Est\u00e1 enterrado na s\u00faa Cripta Real.\nMatrimonios e fillos.\nFilipe II casou catro veces, como quedou dito, e tivo fillos con tres das s\u00faas esposas, a\u00ednda que moitos deles morreron sendo nenos.\nA primeira muller de Filipe foi a s\u00faa prima, Mar\u00eda Manuela, infanta de Portugal, filla de Xo\u00e1n III de Portugal e da t\u00eda de Filipe Catarina de Austria. Este matrimonio tivo un s\u00f3 fillo, e Mar\u00eda morreu no parto, en 1545.\nA segunda esposa foi a s\u00faa prima segunda Mar\u00eda I de Inglaterra, ra\u00ed\u00f1a de Inglaterra. O seu matrimoino, en 1554, foi por raz\u00f3ns pol\u00edticas. Por el, Filipe foi rei de Inglaterra \"jure uxoris\", a\u00ednda que a parella gobernaba separadamente nos seus respectivos territorios. O matrimonio non tivo fillos, e Mar\u00eda morreu en 1558.\nA terceira foi Isabel de Valois, filla m\u00e1is vella de Henrique II de Francia e Catarina de Medici. O matrimonio (1559\u20131568) tivo cinco fillos (contando cos abortados). Isabel morreu de parto en 1568. Os fillos foron:\nFilipe II casou por cuarta e derradeira vez con Ana de Austria, que era sobri\u00f1a s\u00faa, e tam\u00e9n sobri\u00f1a, e prima, da s\u00faa fillastra Catarina de Austria. (Este matrimonio ser\u00eda o primeiro de tres entre t\u00edo e sobri\u00f1a que houbo entre os ascendentes do bisneto de Filipe II, Carlos II de Espa\u00f1a. Carlos sufriu diversas enfermidas xen\u00e9ticas e con el finalizou a Dinast\u00eda de Habsburgo na s\u00faa rama espa\u00f1ola).\nSegundo relatos contempor\u00e1neos, este matrimonio (1570\u20131580) foi de boa convivencia, e satisfactorio tanto para Filipe como para Ana. Tiveron catro fillos e unha filla. Ana morreu ao dar a luz \u00e1 s\u00faa \u00fanica filla, Mar\u00eda, en 1580. Os fillos foron:"}
{"id": "29725", "revid": "96271", "url": "https://gl.wikipedia.org/wiki?curid=29725", "title": "Catherine Labour\u00e9", "text": "Catherine Labour\u00e9, nada en Fain-l\u00e8s-Moutiers (Borgo\u00f1a) o 2 de maio de 1806 e finada en Par\u00eds o 31 de decembro de 1876, foi unha relixiosa francesa, nomeada santa pola Igrexa cat\u00f3lica, segundo a cal foi testemu\u00f1a das aparici\u00f3ns da Virxe Mar\u00eda na rue du Bac en Par\u00eds. Deu orixe \u00e1 \"Medalla Milagrosa\" levada por moitas persoas cat\u00f3licas na actualidade.\nTraxectoria.\nFoi a oitava dos dez fillos do granxeiro Pierre Labour\u00e9. A nai morreu cando ela ti\u00f1a 9 anos. Pierre suxeriulle \u00e1 s\u00faa irm\u00e1 que coidara os dous nenos m\u00e1is novos, Catherine e Tonine. Ao ela aceptar, os irm\u00e1ns marcharon canda s\u00faa t\u00eda a Sant-R\u00e9my, unha aldea a 9 km do seu fogar. \nCatherine ingresou \u00e1 Congregaci\u00f3n das Fillas da Caridade, unha orde de enfermeiras que fundara San Vicente de Pa\u00fal. Era extremadamente devota, dunha natureza algo rom\u00e1ntica e dada \u00e1s visi\u00f3ns e premonici\u00f3ns.\nCatherine afirmou que na noite do 19 de xullo de 1830, na festa de San Vicente de Pa\u00fal, espertou logo de o\u00edr unha voz dun neno que a chamaba \u00e1 capela. Al\u00ed, ela o\u00edu a Virxe Mar\u00eda dicirlle: \nO 27 de novembro de 1830, Catherine divulgou que a Virxe Mar\u00eda volvera durante meditaci\u00f3ns da tarde. Aparecera dentro dun marco oval, parada sobre un globo, con moitos aneis de cores de onde sa\u00edan raios da luz sobre o globo. Arredor deste apareceron as palabras \"Oh Mar\u00eda, sen pecado concibida, roga por n\u00f3s que acudimos a ti\"."}
{"id": "29726", "revid": "23204", "url": "https://gl.wikipedia.org/wiki?curid=29726", "title": "876", "text": "Mortes.\nHistoria ano a ano"}
{"id": "29731", "revid": "5863", "url": "https://gl.wikipedia.org/wiki?curid=29731", "title": "Onomasiolox\u00eda", "text": "A onomasiolox\u00eda \u00e9 unha disciplina ling\u00fc\u00edstica, a medio cabalo entre a sem\u00e1ntica e a lexicolox\u00eda, que trata sobre a an\u00e1lise do l\u00e9xico dunha lingua partindo do significado.\nA agrupaci\u00f3n non se centra s\u00f3 en restras de sin\u00f3nimos, sen\u00f3n en abranguer o campo sem\u00e1ntico en toda a s\u00faa extensi\u00f3n de cada palabra importante dentro da lingua. Normalmente son obras de perspectiva onomasiol\u00f3xica os dicionarios conceptuais, os dicionarios anal\u00f3xicos, os dicionarios ideol\u00f3xicos e alg\u00fans dos chamados dicionarios inversos (non todos, pois o mesmo termo se usa tam\u00e9n para os dicionarios de rimas ou morfol\u00f3xicos).\nAplicaci\u00f3n.\nO seu uso m\u00e1is b\u00e1sico \u00e9 did\u00e1ctico: ensinar \u00e1 aprendizaxe polo m\u00e9todo m\u00e1is efectivo, que \u00e9 o situacional. No canto de estudar longas listas de palabras coas s\u00faas equivalencias, permite a interiorizaci\u00f3n dun idioma dende o significado.\nPero a s\u00faa utilidade non se reduce \u00f3 eido aplicado. Na ling\u00fc\u00edstica te\u00f3rica permite reco\u00f1ecer elementos fundamentais de variadas partes da gram\u00e1tica tradicional:\nExtensi\u00f3n.\nA onomasiolox\u00eda pode non aplicarse s\u00f3 \u00f3 l\u00e9xico: de feito, a implementaci\u00f3n onomasiol\u00f3xica da fraseolox\u00eda vai sendo cada vez m\u00e1is habitual nos estudos centrados na lingua galega, como se pode comprobar con:\nExemplos concretos.\nSon co\u00f1ecidos os estudos antropol\u00f3xicos decimon\u00f3nicos e posteriores sobre a terminolox\u00eda do carro, o h\u00f3rreo, a vendima, o porco ou a vaca (por exemplo, por parte de Xaqu\u00edn Lorenzo) que investigaban (e usaban necesariamente) o l\u00e9xico referido \u00f3 tema en cuesti\u00f3n: as partes, as metonimias, os actantes, axentes e argumentos, os procesos, as acci\u00f3ns e os verbos, as caracter\u00edsticas e os atributos e os adxectivos ou adverbios de cada un destes elementos da identidade galega. A onomasiolox\u00eda actual pretende depender menos do tema e a perspectiva e ser m\u00e1is sistem\u00e1tica. Mentres os campos sem\u00e1nticos\nse restrinxen s\u00f3 a sin\u00f3nimos, cohip\u00f3nimos, hiper\u00f3nimos e hip\u00f3nimos cos que mant\u00e9n un forte vencello sem\u00e1ntico, a onomasiolox\u00eda \u00e1brese \u00e1 solidariedade sem\u00e1ntica, e aparecer\u00edan, por exemplo, nunha mesma categor\u00eda:\nOutro exemplo perfecto \u00e9 a propia Galipedia. Os motores xeradores das wikipedias permiten agrupar as distintas p\u00e1xinas ou definici\u00f3ns en categor\u00edas, que non responden en realidade m\u00e1is que \u00f3s grupos onomasiol\u00f3xicos das obras lexicogr\u00e1ficas.\nDesenvolvemento en diferentes linguas.\nLingua galega.\nEn galego contamos xa cunha obra inici\u00e1tica, voluntariosa e voluminosa, o \"Diccionario conceptual galego\" (1997) de Manuel Quint\u00e1ns Su\u00e1rez (ISBN 84-86614-77-5), que en 8 tomos estrutura o l\u00e9xico galego con intenci\u00f3n did\u00e1ctica. Debido \u00e1 enorme ambici\u00f3n e volume lexicogr\u00e1fico \u00f3s que se dedican este esforzo editorial, a obra non queda m\u00e1is que en boas intenci\u00f3ns, pois a obra presenta m\u00e1is calidade est\u00e9tica que de contidos e estrutura.\nLingua castel\u00e1.\nUn valioso traballo de an\u00e1lise onomasiol\u00f3xica \u00e9 o \"Diccionario ideol\u00f3gico de la lengua castellana\" (1959) feito por Julio Casares durante 25 anos (ISBN 84-252-0126-8). Dividido en tres partes, a terceira das cuais \u00e9 un dicionario normativo habitual con certas palabras marcadas nas definici\u00f3ns, dedica case a metade das p\u00e1xinas a desenvolver os campos l\u00e9xicos (aproximadamente 6000) e 38 t\u00e1boas a unha estruturaci\u00f3n do universo l\u00e9xico do castel\u00e1n.\nNon \u00e9 o \u00fanico: a editorial catal\u00e1 Biblograf publicou en 1995 o \"VOX. Diccionario ideol\u00f3gico de la lengua espa\u00f1ola\", cunha estrutura similar nesas tres partes e mais un \u00edndice alfab\u00e9tico m\u00e1is manexable de referencias \u00e1s categor\u00edas de cada lema.\nTanto un coma outro presentan tam\u00e9n un cadro sin\u00f3ptico xeral que curiosamente permite malpensar porque se denominaron dicionarios \"ideol\u00f3xicos\" e non conceptuais, sobre todo no caso do de Julio Casares: as primeiras d\u00faas gallas son \"Deus\" fronte a \"Universo\", subdivid\u00edndo logo a segunda en moitas das co\u00f1ecidas disciplinas cient\u00edficas na nosa \u00e9poca.\nPor\u00e9n, outros dicionarios ch\u00e1manse de \"ideas af\u00edns\". Respecto a estes c\u00f3mpre mencionar o \"Diccionario de ideas afines\" de 1991 feito por Fernando Corripio (Barcelona: Editorial Herder. ISBN 84-254-1515-2), que nas s\u00faas 912 p\u00e1xinas estrutura os seus encabezados por acepci\u00f3ns, inclu\u00edndo tam\u00e9n remisi\u00f3ns internas e mesmo nomes propios.\nLingua portuguesa e brasileiro.\nUn bo dicionario editado no territorio europeo \u00e9 o \"Dicionario Mais. Da id\u00e9ia \u00e0s palavras\" (1997) de Maria do Ros\u00e1rio Paiva Bol\u00e9o e Patricia Bartoli-Berti. Tam\u00e9n co\u00f1ecido \u00e9 o \"Dicion\u00e1rio geral e anal\u00f3gico da lingua portuguesa\" en tres tomos (1948, 1952, 1958), p\u00f3stumo de Artur B\u00edvar e coordinado por Manuel dos Santos Ferreira e Maria Vitorio dos Santos Ferreira.\nA tradici\u00f3n onomasiol\u00f3xica estivo moi asentada en Suram\u00e9rica e estes son alg\u00fans exemplos demostrativos:\nLingua inglesa.\nA\u00ednda que de peto, en ingl\u00e9s \u00e9 interesante o \"Roget's Thesaurus\" de Betty Kirkpatrick (ISBN 0-14-051399-X), continuado polo \"Roget's II - The new Thesaurus\" (ISBN 0-395-35605-9)."}
{"id": "29733", "revid": "35560", "url": "https://gl.wikipedia.org/wiki?curid=29733", "title": ".ag", "text": ".ag \u00e9 o c\u00f3digo de internet do dominio de primeiro nivel (ccTLD) de Antiga e Barbuda, administrado pola Escola de Medicina da Universidade de Ciencias da Sa\u00fade de Antiga, a\u00ednda que quen presta o servizo \u00e9 NIC AG.\nOs rexistros p\u00f3dense realizar no segundo nivel directamente con .ag, ou nun terceiro nivel con .com.ag, .org.ag, .net.ag, .co.ag, or .nom.ag. Non hai ning\u00fan tipo de limitaci\u00f3n no rexistro."}
{"id": "29734", "revid": "23204", "url": "https://gl.wikipedia.org/wiki?curid=29734", "title": "Krupnik", "text": "O krupnik \u00e9 un vodka doce tradicional baseado no alcol de gran e o mel, popular en Polonia, Belar\u00fas e Lituania. Consiste nun 40%-50% de alcol, mel e ata 50 diversas herbas."}
{"id": "29735", "revid": "85894", "url": "https://gl.wikipedia.org/wiki?curid=29735", "title": "Madaura", "text": "Madaura foi unha cidade de Numidia, na actual Alxeria, orixinariamente parte do reino de Siphax, con Masinisa pasou a Numidia. Despois da segunda guerra p\u00fanica pasou a poder dos romanos. Lugar de nacemento de Apuleio e onde estudou Agosti\u00f1o de Hipona."}
{"id": "29736", "revid": "56817", "url": "https://gl.wikipedia.org/wiki?curid=29736", "title": "Municipalidade de T\u00f8ll\u00f8se", "text": "T\u00f8ll\u00f8se foi un municipio do condado Vestsj\u00e6llands, Dinamarca que como consecuencia da Kommunalreformen (reforma municipal) do 1 de xaneiro de 2007 deixou de existir. O municipio cubr\u00eda unha \u00e1rea de 126\u00a0km\u00b2, e ti\u00f1a unha poboaci\u00f3n total de 9.832 habitantes (2005). O seu \u00faltimo alcalde foi Poul Erik Jensen, membro de Det Radikale Venstre). A cidade principal e o sitio do seu consello municipal \u00e9 a cidade de T\u00f8ll\u00f8se. Combinouse cos municipios de Holb\u00e6k, Jernl\u00f8se, Svinninge e Tornved para formar a nova municipalidade de Holb\u00e6k que ten unha \u00e1rea de 583\u00a0km\u00b2 e unha poboaci\u00f3n total de 66.611 habitantes (2005). O novo municipio pertence \u00e1 nova rexi\u00f3n de Sj\u00e6lland."}
{"id": "29737", "revid": "56817", "url": "https://gl.wikipedia.org/wiki?curid=29737", "title": "1082", "text": "Mortes.\nHistoria ano a ano"}
{"id": "29738", "revid": "624", "url": "https://gl.wikipedia.org/wiki?curid=29738", "title": "1083", "text": "Mortes.\nHistoria ano a ano"}
{"id": "29739", "revid": "624", "url": "https://gl.wikipedia.org/wiki?curid=29739", "title": "1084", "text": "Mortes.\nHistoria ano a ano"}
{"id": "29740", "revid": "23204", "url": "https://gl.wikipedia.org/wiki?curid=29740", "title": "1085", "text": "Mortes.\nHistoria ano a ano"}
{"id": "29741", "revid": "56817", "url": "https://gl.wikipedia.org/wiki?curid=29741", "title": "1086", "text": "Mortes.\nHistoria ano a ano"}
{"id": "29742", "revid": "82922", "url": "https://gl.wikipedia.org/wiki?curid=29742", "title": "1088", "text": "Mortes.\nHistoria ano a ano"}
{"id": "29743", "revid": "23204", "url": "https://gl.wikipedia.org/wiki?curid=29743", "title": "1089", "text": "Mortes.\nHistoria ano a ano"}
{"id": "29744", "revid": "23204", "url": "https://gl.wikipedia.org/wiki?curid=29744", "title": "1090", "text": "Mortes.\nHistoria ano a ano"}
{"id": "29746", "revid": "98629", "url": "https://gl.wikipedia.org/wiki?curid=29746", "title": "Eug\u00e8ne Delacroix", "text": "Ferdinand Victor Eug\u00e8ne Delacroix, nado o 26 de abril 1798 e morto o 13 de agosto de 1863, foi un pintor franc\u00e9s, o m\u00e1is importante dos pintores rom\u00e1nticos.\nTraxectoria.\nFamilia.\nEug\u00e8ne foi o cuarto e \u00faltimo fillo do matrimonio formado polo pol\u00edtico Charles-Fran\u00e7ois Delacroix (1741-1805), ministro de exteriores do Directorio, e de Victoire Oeben (1758-1814), que pertenc\u00eda a unha familia de ebanistas, artes\u00e1ns e debuxantes.\nAo morrer o seu pai, en 1805, sendo nese momento prefecto de Xironda, Eug\u00e8ne trasl\u00e1dase coa s\u00faa familia a Par\u00eds., a un apartamento da s\u00faa irm\u00e1 m\u00e1is vella Henriette e de Raymond de Verninac. Ao ano seguinte inscr\u00edbese no Liceo Imperial (actual Liceo Louis-le-Grand) onde recibe unha boa educaci\u00f3n. As s\u00faas lecturas son cl\u00e1sicas: Horacio, Virxilio, pero tam\u00e9n Racine, Corneille e Voltaire. Aprende grego e lat\u00edn. Os numerosos debuxos e bosquexos escritos nos seus cadernos xa dan fe dos seus dons art\u00edsticos. Co\u00f1eceu aos seus primeiros confidentes no Lyc\u00e9e Imp\u00e9rial: Jean-Baptiste Pierret (1795-1854), Louis (1790-1865) e F\u00e9lix (1796-1842) Guillemardet e Achille Piron (1798-1865). Compartiron a s\u00faa vida bohemia e permaneceron fieis a el ata o final da s\u00faa vida.\nEstudos e formaci\u00f3n.\nAos 18 anos ingresou na escola superior de belas artes, no estudo de P. Gu\u00e9rin, onde Th\u00e9odore G\u00e9ricault e Gros foron os seus mestres. Visita frecuentemente o Louvre, estudando e copiando aos grandes pintores que admira: Rubens, Vel\u00e1zquez, Rembrandt, Paolo Veronese, e deb\u00e1tese entre a tradici\u00f3n e o clasicismo e o desexo de achar, tralas aparencias, a realidade. O pintor paisaxista Bonington ensinoulle a pintar a natureza. Raymond Soulier iniciouno na acuarela.\nO artista frecuenta os sal\u00f3ns literarios onde co\u00f1ece a Stendhal, M\u00e9rim\u00e9e, Victor Hugo, Alexandre Dumas, Baudelaire. Mel\u00f3mano apaixonado, relaci\u00f3nase con Paganini, e Fr\u00e9d\u00e9ric Chopin, e outros, dos que fai os seus retratos. Delacroix prefire a amizade de m\u00fasicos, escritores e poetas \u00e1 dos pintores da s\u00faa \u00e9poca.\nEn 1822, Delacroix exp\u00f3n, por primeira vez, \"Dante e Virxilio nos infernos\", unha obra chea de forza, dunha composici\u00f3n ambiciosa e cores moi traballadas: a luz desl\u00edzase sobre as musculaturas inchadas, un incendio consome unha cidade (en segundo plano), as capas ondean ao vento. A fantas\u00eda, o macabro e o erotismo mist\u00faranse. Dous anos m\u00e1is tarde pinta \"As matanzas de Qu\u00edos\", unha obra en\u00e9rxica e cun colorido moito m\u00e1is vivo. Ambos cadros concretizan a s\u00faa ambivalencia interior que se debate entre o romanticismo e o clasicismo, entre dese\u00f1o e cor, pol\u00e9mica interna que o acompa\u00f1ar\u00e1 durante toda a s\u00faa vida.\nEn 1827 exp\u00f3n \"A morte de Sardan\u00e1palo\", un cadro no que fai gala dunha das s\u00faas m\u00e1is espl\u00e9ndidas combinaci\u00f3ns de cor, e cun trazado cheo de vigor, tras un esbozo ao temple fixo unha serie de estudos parciais ao pastel e, despois, ao natural. O cadro foi vendido en 1847 a M. Wilson, que o instala no seu castelo de Brie, o que provocou unha grave deterioraci\u00f3n do cadro, e unha dif\u00edcil restauraci\u00f3n."}
{"id": "29748", "revid": "98629", "url": "https://gl.wikipedia.org/wiki?curid=29748", "title": "Paulo Mendes da Rocha", "text": "Paulo Archias Mendes da Rocha, nado en Vit\u00f3ria (Esp\u00edrito Santo) o 25 de outubro de 1928 e finado o 23 de maio de 2021 en San Paulo, foi un arquitecto e urbanista brasileiro. Foi un dos randes nomes da arquitectura brasileira de finais do s\u00e9culo XX, e pertenceu \u00e1 xeraci\u00f3n de arquitectos modernistas liderada por Jo\u00e3o Batista Vilanova Artigas. Recibiu no ano 2006 o Premio Pritzker da Arquitectura e o Premio Mies van der Rohe no ano 2000.\nTraballou case exclusivamente no Brasil, e produciu edificios modernistas/brutalistas dende 1957. Traballa na s\u00faa maior\u00eda con formig\u00f3n, cun m\u00e9todo que el denominou brutalismo brasileiro, que lle permit\u00eda constru\u00edr dun xeito barato e r\u00e1pido. Dese\u00f1ou moitos edificios not\u00e1beis en S\u00e3o Paulo, contribu\u00edndo \u00f3 enxalzamento e \u00e1 revitalizaci\u00f3n da cidade. Mendes da Rocha foi o segundo brasileiro en ga\u00f1ar o Premio Pritzker logo de que o obtivera Oscar Niemeyer no ano 1988.\nTraxectoria.\nPaulo Mendes de Rocha formouse como arquitecto e urbanista pola Facultade de Arquitectura e Urbanismo da Universidade Mackenzie de San Paulo no 1954. Nese per\u00edodo a facultade a\u00ednda estaba ligada a un modelo historicista da arquitectura e Mendes da Rocha pasou a participar nun grupo de alumnos interesados na arquitectura moderna, como Jorge Wilheim e Carlos Millan.\nA arquitectura proposta por Vilanova Artigas xa o influenciara no seu primeiro grande proxecto, o Clube Atl\u00e9tico Paulistano. A\u00ed se evidencia a s\u00faa predilecci\u00f3n polo uso do formig\u00f3n armado \u00e1 vista, pechamentos en vidro, grandes espazos abertos, entre outros elementos que vir\u00edan a caracterizar a \"Escola Paulista\" supracitada.\nPasa a ensinar na Facultade de Arquitectura e Urbanismo da Universidade de S\u00e3o Paulo no 1961, no medio dun intenso debate social promovido por mestres e alumnos. Disc\u00fatese neste momento o papel social do arquitecto, o que non vir\u00eda a agradar \u00f3 goberno militar que se instaurou no pa\u00eds no 1964. En decorrencia diso, os seus dereitos pol\u00edticos son cesados no 1969 e proh\u00edbenlle dar clases. Volve \u00e1 facultade no 1980, xuntamente con outros profesores tam\u00e9n cesados (entre eles, Vilanova Artigas).\nNo 1998 Paulo Mendes conv\u00e9rtese en Mestre Titular de Proxectos arquitect\u00f3nicos naquela escola. Dende ent\u00f3n recibe unha serie de premios internacionais pola s\u00faa obra, realizada en varias partes do mundo, entre a que os cales destacan o Premio Mies van der Rohe para a Am\u00e9rica Latina (galardoado no 2001) e o Pritzker (no 2006).\nObra.\nA arquitectura de Paulo Mendes da Rocha consid\u00e9rase un exemplo paradigm\u00e1tico do pensamento est\u00e9tico que caracteriza \u00e1 que se co\u00f1ece como Escola Paulista da arquitectura brasileira, na que salienta a figura de Jo\u00e3o Batista Vilanova Artigas e bastante difundida na Facultade de Arquitectura e Urbanismo da Universidade de San Paulo, onde ensinou Mendes da Rocha. As\u00ed, a chamada Escola Paulista a pesar de bastante criticada nas \u00faltimas d\u00e9cadas polo seu alto custo social e econ\u00f3mico, preocup\u00e1base esencialmente da promoci\u00f3n dunha arquitectura \"cr\u00faa, limpa e clara\" (dunha certa maneira, influenciada polos ideais est\u00e9ticos do brutalismo europeo), e presentaba soluci\u00f3ns formais que supostamente permitir\u00edan a inmediata aprehensi\u00f3n, por parte dos usuarios da arquitectura, dos ideais de econom\u00eda e s\u00edntese espacial expostos nos seus elementos formais, dentro dun raciocinio que se deu en chamar \"verdade estrutural\" da arquitectura.\nNa obra de Paulo Mendes da Rocha varios destes elementos aparecen, reunidos segundo unha clara intenci\u00f3n espacial evidenciada polas escollas de proxecto arquitect\u00f3nico. \u00c9 unha obra na que se aprecia a influencia dos ditos \"mestres da Arquitectura Moderna\": a preocupaci\u00f3n cunha arquitectura que mesmo sint\u00e9tica e limpa se espreme polos detalles construtivos rigorosamente estudados (Mies van der Rohe), o formig\u00f3n aparente aliado aos grandes vans nos cales a relaci\u00f3n individuo-espazo \u00e9 agora \u00edntima e agora monumental (Vilanova Artigas), a arquitectura formalista procurando denotar a funcionalidade (Le Corbusier/\"International Style\"), a busca de espazos supostamente incentivadores da convivencia humana, dentro dun proxecto de cidade e de sociedade (Rino Levi, Artigas, Alvar Aalto etc).\nO \"xesto arquitect\u00f3nico\" promovido por Paulo Mendes da Rocha, ou sexa, as intenci\u00f3ns proxectuais que expresan unha visi\u00f3n dada do mundo ou un certo \"designio\" procuran cada un \u00e1 s\u00faa maneira propor tam\u00e9n un \"proxecto de humanidade\", e tal evolucionou na medida en que a s\u00faa carreira progresa. Tal \"proxecto\", que non resumo da s\u00faa obra, \u00e9 expresado tam\u00e9n, xenericamente, en toda a obra da Escola Paulista. Dado que tal xesto \u00e9, supostamente, sempre confiante, as obras de Paulo Mendes acabaran caracteriz\u00e1ndose por unha actitude r\u00edxida, certeira sobre o territorio: o arquitecto acredita que o dominio do sitio - sexa a trav\u00e9s da mudanza da topograf\u00eda, da s\u00faa completa redefinici\u00f3n ou mesmo dunha mera acci\u00f3n sobre os fluxos de circulaci\u00f3n do medio - \u00e9 un elemento fundamental na expresi\u00f3n do dominio e da integraci\u00f3n do home sobre e coa Natureza. Segundo as s\u00faas palabras, a \"primeira e primordial arquitectura \u00e9 a xeografia\".\nA s\u00faa obra tam\u00e9n \u00e9 cualificada por alg\u00fans como caracterizada por un \"raciocinio de p\u00f3rticos e planos\". De feito, en varios dos seus proxectos, a plena configuraci\u00f3n espacial d\u00e1se a trav\u00e9s dun r\u00e1pido xogo estrutural, promovido polo dominio compositivo de elementos construtivos tradicionais (piares e vigas, as\u00ed como paredes simples). Os proxectos nos que se torna m\u00e1is clara esta caracter\u00edstica son os do Museo Brasileiro de Escultura, da loxa Forma e dalgunhas residencias. A pesar da influencia vis\u00edbel dos xa citados Mies van der Rohe e Artigas, Paulo Mendes da Rocha \u00e9 aclamado por alg\u00fans coma un lex\u00edtimo \"mestre\" cando lida con esta linguaxe."}
{"id": "29750", "revid": "127505", "url": "https://gl.wikipedia.org/wiki?curid=29750", "title": "Etruscos", "text": "Os etruscos foron un pobo de lingua non indoeuropea da pen\u00ednsula It\u00e1lica que apareceu entre os s\u00e9culos VIII-VII a.C. O espazo primixenio ocupado por este pobo comprendeu o territorio entre os r\u00edos Arno e T\u00edber, entre o mar Tirreno e os montes Apeninos, a\u00ednda que logo de expandiron polo val do Po, o Lacio e a Campania. Autodenominados \"rasna\" ou \"\"rasena\", o actual termo etrusco deriva do lat\u00edn \"etrusci\", mentres que os gregos empregaban o termo \"\u03a4\u03c5\u03c1\u03c1\u03b7\u03bd\u03bf\u03af\"\" ou \"tyrrh\u0113noi.\" Esta cultura foi obxecto de grandes controversias xa dende a Antig\u00fcidade: autores gregos e romanos teorizaron sobre a s\u00faa procedencia e interes\u00e1ronse polos seus costumes. \nHistoria.\nOrixe.\nA procedencia da cultura etrusca \u00e9 unha cuesti\u00f3n longamente discutida dende a Antig\u00fcidade. Unhas teor\u00edas insistiron en presentar aos etruscos como inmigrantes procedentes de Oriente, da Lidia, de onde se viron na obriga de emigraren a ra\u00edz da invasi\u00f3n indoeuropea de Asia Menor. Formar\u00edan parte dos chamados Pobos do Mar, protagonistas das grandes migraci\u00f3ns que trocaron o escenario do Mediterr\u00e1neo Oriental. Deste xeito, para Her\u00f3doto, os tirrenos ou etruscos, eran lidios que chegaron \u00e1 pen\u00ednsula It\u00e1lica baixo o mando de Tirreno, fillo do rei Atis. Doutra parte, Hel\u00e1nico, identif\u00edcaos cos pelasgos, que segundo Ant\u00edclides, chegaron con Tirreno. Os traballos arqueol\u00f3xicos sinalan indicios que poder\u00edan confirmar esta teor\u00eda, como que fronte a cultura de Villanova, desenvolvida por indoeuropeos na Umbr\u00eda, os etruscos practicaban a inhumaci\u00f3n fronte a incineraci\u00f3n dos primeiros. A nivel ling\u00fc\u00edstico, o idioma etrusco presenta semellanzas con linguas de Asia Menor, especialmente coa escrita na estela funeraria prehel\u00e9nica de Kaminia en Lemnos. \nAs hip\u00f3teses dunha orixe lidia foran xa rexeitadas por Dionisio de Halicarnaso, para quen os etruscos eran aut\u00f3ctonos da pen\u00ednsula It\u00e1lica. Investigadores dos s\u00e9culos XIX e XX apoiaron esta posibilidade sinalando a existencia dun sustrato preit\u00e1lico, e preindoeuropeo polo tanto, en toda a Pen\u00ednsula, considerando que na Etruria, a\u00ednda que se recibiran influencias orientalizantes, se conservar\u00eda a inhumaci\u00f3n fronte a incineraci\u00f3n. \nOutra teor\u00eda naceu a principios do s\u00e9culo XIX, cando autores como Barthold Georg Niebuhr e Karl Otfried M\u00fcller propuxeron que a se instalaran na Toscana logo dunha migraci\u00f3n dende os Alpes. Xustificaban esta teor\u00eda relacionando o nome co que se denominaban os etruscos, \"rasena\", co pobos raetianos da zona alpina. \nDende mediados do s\u00e9culo XX, as interpretaci\u00f3ns de autores especializados, como Massimo Pallottino, concl\u00faen que o pobo etrusco foi o resultado dos grupos propios da pen\u00ednsula It\u00e1lica que evolucionaron na Idade do Ferro recibindo achegas culturais de Grecia e Oriente.\nTraxectoria.\nSegundo a tradici\u00f3n cl\u00e1sica, os etruscos inicialmente destacaron pola pirater\u00eda atribu\u00edndolles saqueos como o da imaxe de Hera en Samos, o rapto de mulleres de Brauronia ou un ataque a Atenas. Para alg\u00fans autores, entre os s\u00e9culos VIII e VI a. C os etruscos o dominio mar\u00edtimo do Tirreno e do Adri\u00e1tico era semellante \u00e1s talasocracias gregas. Seguno Plinio, os etruscos foron os responsables da invenci\u00f3n da \u00e1ncora e do \"rostrum\". \nA s\u00faa superioridade militar lles permitiu imporse \u00e1s poboaci\u00f3ns veci\u00f1as (umbros, l\u00edgures etc...). Xa no VII a C. constitu\u00edran un poder forte e dominaban un territorio que se chamou Etruria, fundando tam\u00e9n a cidade de Tarquinia. Foi ent\u00f3n cando emprenderon a s\u00faa pol\u00edtica expansiva, ocupando as rexi\u00f3ns contiguas a Umbr\u00eda e, atravesando os Apeninos, dominaron o val do Po no s\u00e9culo VI a.C. A eles se debe a fundaci\u00f3n de Parma, Mutina (M\u00f3dena), Mantua e Melpum (Mil\u00e1n) e a ocupaci\u00f3n de numerosas cidades, como Cortona, Perusa, Felsina (Bolo\u00f1a) e varios portos do Tirreno e comarcas como o Piceno. No 540 a.C. ali\u00e1ronse cos cartaxineses para expulsar os gregos de C\u00f3rsega e despois lanz\u00e1ronse \u00e1 conquista do Lacio e da Campania. Cara o sur ocuparon a Campania, onde rivalizaron cos gregos, fundando as cidades de Capua (Volturnum), Nola, Acerra, Nocera, Uri, Velleia ou Velsu. O seu contacto cos gregos da colonia de Cumas permitiulles adoptar alg\u00fans elementos da s\u00faa civilizaci\u00f3n, como o alfabeto. Fundamental na comunicaci\u00f3n entre a Etruria orixinal e os dominios meridionais, a presenza etrusca en Roma xa foi descrita na propia historia lendaria da cidade con reis como Tarquinio Prisco, Servio Tulio e Tarquinio o soberbio, e est\u00e1 corroborada polo rexistro arqueol\u00f3xico. O seu contacto cos gregos da colonia de Cumas permitiulles adoptar alg\u00fans elementos da s\u00faa civilizaci\u00f3n, como o alfabeto.\nA finais do s\u00e9culo VI a. C comezou a decadencia do poder\u00edo etrusco. O tirano de Cumas, Aristodemo, logrou rexeitalos e favoreceu a sublevaci\u00f3n do Lacio. Roma expulsou o seu derradeiro rei, Tarquinio o Soberbio e proclamou a Rep\u00fablica. As cidades etruscas de Campania acabaron sucumbindo aos samnitas durante o s\u00e9culo V a.C.: no 474 a.C. os campanos, aliados cos siracusanos, desfixeron a frota etrusca. A difusi\u00f3n da malaria nas chairas e lagos da zona acentuou a s\u00faa debilidade. A comezos do s\u00e9culo IV a.C. os galos, dende o norte, ocuparan o val do Po, e no 396 a.C tomaron a etrusca Melpum. Co tempo Roma e a s\u00faa pol\u00edtica de conquista de Italia, rematou por incorporar as cidadades etruscas ao seu dominio.\nInstituci\u00f3ns.\nTodo o que sabemos dos etruscos procede das fontes narrativas romanas, que se complementan cos achados arqueol\u00f3xicos. Pero non conv\u00e9n esquecer o prexu\u00edzo hist\u00f3rico antietrusco dos romanos. Xa se dixo que os etruscos non chegaron a constitu\u00edr un Estado, sen\u00f3n que estaban organizados en cidades-estado, coa s\u00faa respectiva zona de influencia. \u00c1 fronte de cada cidade hab\u00eda un rei, que se dedicaba ao comercio e posu\u00eda obradoiros artes\u00e1ns. O rei, chamado \"lucum\u00f3n,\" rode\u00e1base de parentes e achegados que dominaban toda a actividade econ\u00f3mica da cidade.\nChegou a haber doce destas cidades, todas amuralladas, que nalg\u00fan intre se uniron nunha federaci\u00f3n, a chamada dodecarqu\u00eda etrusca ou liga das doce cidades. Estas cidades eran: Caere, Tarquinia, Vulci, Rosellae, Vetulonia, Populonia, Volsinii, Clusium, Arretium, Perusa, Volaterrae e Cortona. A federaci\u00f3n ti\u00f1a unha base relixiosa e cultural e os seus representantes xunt\u00e1banse anualmente no templo de Voltumna (Orvieto). A menos que a hexemon\u00eda dunha delas se deixase sentir con especial intensidade sobre as demais, todas ti\u00f1an unha ampla autonom\u00eda, inclu\u00edda a decisi\u00f3n de ir \u00e1 guerra. \nAntes do s\u00e9culo V a.C. cada cidade contaba co seu \"lucum\u00f3n\" e \u00e1 fronte das doce cidades estaba o xefe da federaci\u00f3n. Este era escollido nas sesi\u00f3ns do templo de Voltumnus. Cada rei ti\u00f1a o poder xudicial e estaba \u00e1 fronte do ex\u00e9rcito local e dos cultos. Ademais, moita da simbolox\u00eda que logo adoptaron os romanos como representativos do poder ten a s\u00faa orixe nas monarqu\u00eda etruscas, como por exemplo: a coroa de ouro, o cetro, a toga, a cadeira curul e o fascio. \nPosteriormente, entre os s\u00e9culos IV e o IV a. C. as monarqu\u00edas etruscas deron paso a r\u00e9ximes olig\u00e1rquicos, como tam\u00e9n aconteceu noutras \u00e1reas mediterr\u00e1neas. Estes novos sistemas o poder era compartido entre un consello aristocr\u00e1tico e as seguintes maxistraturas:\nTito Livio en \"Ab urbe condita libri\", sinala que en Veies opt\u00e1rase por restaurar unha monarqu\u00eda, espertando tal decisi\u00f3n o rexeitamento do resto de etruscos. Deste xeito, optaron por non axudala nas s\u00faas guerras contra a Rep\u00fablica romana.\nSociedade.\nGrazas \u00e1s inscrici\u00f3ns e textos p\u00f3dese co\u00f1ecer a onom\u00e1stica etrusca, da que se deduce que a s\u00faa organizaci\u00f3n era xentilicia. Este sistema antropon\u00f3mico conti\u00f1a o \"pronomen\" persoal e o nome da familia ou xentilicio, ademais do patron\u00edmoco e do matron\u00edmico, e o cognomen que identificada a p\u00f3la do \"gens\" ou familia.\nAs fontes indican que toda a poboaci\u00f3n etrusca pertenc\u00eda a unha familia ou gens, e non s\u00f3 a oligarqu\u00eda. Isto relaci\u00f3nase cunha d\u00e9bil diferenza entre grupos sociais, polo menos na orixe da s\u00faa civilizaci\u00f3n. Con todo, c\u00f3mpre indicar que non se pode deducir igualitarismo social pois exist\u00edan familias aristocr\u00e1ticas cuxos nomes se suceden nos cargos pol\u00edticos como foi o caso da \"gens\" Ceicna en Volterra ou os Cilnii en Arretium. Exist\u00edan, ademais, plebeos e escravos, e asoc\u00edase o termo \"lautni\" e \"etera\" con liberto ou servo. \nAs mulleres gozaban de consideraci\u00f3n social e \u00e9ralles reco\u00f1ecida a s\u00faa personalidade xur\u00eddica ata o punto que a sucesi\u00f3n se fac\u00eda por li\u00f1a materna. Isto, xunto co emprego do matron\u00edmico, levou a Jacob Johan Bachofen a considerar que en Etruria se conservaran as estruturas matriarcais que segundo as s\u00faas teor\u00edas se deran no Mediterr\u00e1neo durante o Neol\u00edtico. Mais, a\u00ednda que gozaran de m\u00e1is consideraci\u00f3n e dereitos que noutras civilizaci\u00f3ns, a sociedade era patriarcal cun gran peso da familia. Isto non evitou que gregos e romanos criticaran o rol da muller nesta cultura.\nEconom\u00eda.\nAs cidades de Etruria co\u00f1eceron unha importante prosperidade. A agricultura etrusca base\u00e1base no cultivo de trigo, oliveira e vide, ademais de contar con importantes recursos madeireiros no noroeste. A potencia agraria foi fomentada grazas \u00e1s t\u00e9cnicas hidr\u00e1ulicas constru\u00edndo canles para o regad\u00edo. A miner\u00eda proporcionou outros recursos abondosos: tanto ferro, especialmente na illa de Elba e nas comarcas de Populonia e Vetulonia, como de cobre e esta\u00f1o nas zonas litorais. \nDerivado disto, Etruria contou cunha metalurxia e unha sofisticada ouriver\u00eda. Destacaron varios n\u00facleos especializados: Perusa para o traballo do bronce e dos seus louvados espellos, Vulci cos tr\u00edpodes e candelabros e Arretium nas armas. Coiros, tecidos e cer\u00e1mica son outros produtos que foron aprezados no comercio. \nMalia a importancia da actividade mercantil, a moeda tivo unha difusi\u00f3n serodia. Nun primeiro momento empregaron as de Focea, logo a partir do V a.C. acu\u00f1aron moedas de seu en ouro, prata e bronce. Moi caracter\u00edsticas son as pezas de ouro cunha cabeza de le\u00f3n no anverso. "}
{"id": "29751", "revid": "6123723", "url": "https://gl.wikipedia.org/wiki?curid=29751", "title": "Subvertising", "text": "O anglicismo subvertising refire a pr\u00e1ctica de parodiar os anuncios pol\u00edticos, corporativos ou comerciais co obxecto de manifestar a propia posici\u00f3n respecto das empresas, corporaci\u00f3ns ou instituci\u00f3ns anunciantes que se serven da publicidade como arma ideol\u00f3xica.\nHistoria e caracter\u00edsticas.\nOs subverts forman parte do mundo da contrapublicidade pero este \u00faltimo concepto publicitario, usual no contexto hisp\u00e1nico, non describe nin connota o que no mundo anglosax\u00f3n se refire por medio dos neoloxismos \"subvert\" e \"subvertising\".\nComo manifestaci\u00f3n publicitaria de denuncia, os \"subverts\" poden tomar a forma dunha nova imaxe que se corresponde parcialmente co anuncio orixinario ou pode alterar ou manipular m\u00e1is ou menos drasticamente a imaxe existente.\nSegundo AdBusters, unha emblem\u00e1tica revista da contracultura canadense,\"un 'subvert' ben producido imita a forma e aparencia do anuncio orixinario, promovendo o cl\u00e1sico 'dobre sentido' pois os espectadores ou receptores adquiren de repente consciencia de que foron 'manipulados'. Os subverts crean disonancia cognitiva. Son capaces de transcender a hip\u00e9rbole e a brillantez da realidade mediatizada e de revelar s\u00fabita e momentaneamente unha verdade subxacente m\u00e1is profunda\".\nO anglicismo \"subvertising\" procede do entrecruzamento das palabras \"subvert\" 'subverter' e \"advertising\" 'publicidade'. Un dos principais obxectivos dos \"subvertisements\", co\u00f1ecidos normalmente como \"subverts\" (cf. adverts 'anuncios'), \u00e9 moitas veces a sabotaxe pol\u00edtica de candidatos e campa\u00f1as pol\u00edticas e de corporaci\u00f3ns e empresas multinacionais. Do mesmo xeito que se creou o termo de contrapublicidade (en contraste con publicidade) poder\u00eda recrearse un substantivo deverbal novo como \"denuncio\" a partir de \"denunciar\" que xogase con \"anuncio\" a trav\u00e9s do cambio do prefixo.\n(cf. \"anuncio\" vs \"denuncio\" a maneira de \"advert\" vs \"subvert\").\nOs puntos de vista liberal e radical son xeralmente os predominantes no mundo do \"subvertising\", pois unha das ideas agochadas detr\u00e1s do concepto \u00e9 a de incitar \u00f3 cambio \u00f3 presentar imaxes facilmente reco\u00f1ecibles e intelixibles que poden chegar a ser chocantes e inquietantes na s\u00faa franqueza. Por outra parte, hai xente que cre que os subverts son parodias que recordan demasiado os s\u00edmbolos pol\u00edticos e comerciais que refiren e que non fan m\u00e1is que darlle unha maior publicidade da que xa te\u00f1en. Desde esta perspectiva, os subverts m\u00e1is que desafiar as imaxes e iconas que critican acaban por dar soporte \u00f3 que est\u00e1n intentando destru\u00edr.\nSegundo subvertise.org: \"O subvertising \u00e9 a arte da resistencia cultural. \u00c9 a 'pintada do muro', a 'pegata do poste da luz', o refraseo corrixido dos valos publicitarios, a parodia, a camiseta con mensaxe; pero participa ademais do desaf\u00edo do sentir das opini\u00f3ns pol\u00edticas da r\u00faa. A idea b\u00e1sica implica redefinir ou mesmo reivindicar o medio en que vivimos fronte a 'bestia corporativa'.\"\nA contrapublicidade tam\u00e9n \u00e9 \u00e1s veces usada por publicitarios de campa\u00f1as pol\u00edticas para difamar \u00f3s seus opo\u00f1entes ou chegar \u00e1s mentes dos votantes e ga\u00f1ar o seu apoio. Foi utilizada por exemplo polo Bloque Nacionalista Galego na \u00faltima campa\u00f1a electoral cando refraseou un anuncio en prensa co eslogan \"Pensa en todos n\u00f3s\" do Partido Popular de Galicia cun \"Pensa e lembra\" no que se listaban os supostos fracasos da pol\u00edtica de Fraga fronte \u00e1s promesas de futuro do anuncio dos conservadores."}
{"id": "29753", "revid": "25871", "url": "https://gl.wikipedia.org/wiki?curid=29753", "title": "Visayas", "text": "Visayas \u00e9 o nome dun dos tres grupos de illas que forman as Filipinas con Luz\u00f3n e Mindanao. Consta de numerosas illas, que forman a parte central do arquip\u00e9lago filipino.\nRexi\u00f3ns e provincias.\nPoliticamente as Visayas div\u00eddense en 3 rexi\u00f3ns, que se subdividen en 16 provincias.\nVisayas Occidentais (Rexi\u00f3n VI).\nComprende as illas de Palawan e Panay e a metade occidental de Negros. Provincias:\nVisayas Centrais (Rexi\u00f3n VII).\nComprende as illas de Ceb\u00fa e Bohol, e a metade oriental Negros. Provincias:\nVisayas Orientais (Rexi\u00f3n VIII).\nIllas de Leyte e Samar. Provincias:"}
{"id": "29755", "revid": "23204", "url": "https://gl.wikipedia.org/wiki?curid=29755", "title": "Peiote", "text": "O peiote (\"Lophophora williamsii\") \u00e9 un pequeno cacto sen espi\u00f1as nativo da rexi\u00f3n que se estende entre o suroeste dos EUA ata o centro de M\u00e9xico.\nCont\u00e9n numerosos alcaloides, entre eles a mescalina, un poderoso alucin\u00f3xeno. T\u00f3dalas especies de Lophophora son de crecemento extremadamente lento, a mi\u00fado tardan m\u00e1is de 30 anos en alcanzar a idade de floraci\u00f3n (o tama\u00f1o dunha pelota de golf, sen inclu\u00edr a ra\u00edz). Os esp\u00e9cimes cultivados crecen a maior velocidade, normalmente tardan entre 6 e 10 anos en alcanzar a madurez. Debido a este lento crecemento e \u00e1 sobreexplotaci\u00f3n a que est\u00e1 suxeito, consid\u00e9rase en perigo de extinci\u00f3n."}
{"id": "29756", "revid": "5863", "url": "https://gl.wikipedia.org/wiki?curid=29756", "title": "Henry Hindley", "text": "Henry Hindley, nado en Wigan (Lancs) en 1701 e finado en Petergate York en 1771, foi un reloxeiro e inventor ingl\u00e9s.\nTraxectoria.\nViviu en York desde 1741, e en 1752 constru\u00edu un reloxo para a catedral de York. Fabricante de instrumentos cient\u00edficos, inventou o parafuso sen fin e o primeiro telescopio ecuatorial do mundo."}
{"id": "29757", "revid": "15490", "url": "https://gl.wikipedia.org/wiki?curid=29757", "title": "Metro de Cant\u00f3n", "text": "O Metro de Guangzhou \u00e9 a rede de metro da cidade de Cant\u00f3n \"(Guangzhou)\", na provincia de Guangdong da Rep\u00fablica Popular da China.\n\u00c9 a cuarta cidade chinesa en constru\u00edr un sistema do ferrocarril subterr\u00e1neo logo de Pequ\u00edn, Tianjin e Shangai. A construci\u00f3n comezou en 1993 e a primeira li\u00f1a rematouse e abriuse en 1997 e 1999. O sistema admin\u00edstrao a Corporaci\u00f3n do Metro de Guangzhou establecida en 1992 como empresa estatal dependente do goberno de Guangzhou."}
{"id": "29758", "revid": "23204", "url": "https://gl.wikipedia.org/wiki?curid=29758", "title": "Betaucourt", "text": "Betaucourt \u00e9 unha comuna do departamento de Alto Saona, na rexi\u00f3n do Franco Condado, Francia. Ten 7,17\u00a0km\u00b2 e 172 habitantes. O principal monumento da comuna \u00e9 a igrexa, constru\u00edda en 1835 sobre unha igrexa anterior e restaurada en 1998. Do antigo castelo de Betaucourt tan s\u00f3 quedan as ru\u00ednas, preto dunha antiga v\u00eda romana."}
{"id": "29761", "revid": "5863", "url": "https://gl.wikipedia.org/wiki?curid=29761", "title": "Stridsfordon 90", "text": "O Stridsfordon 90 ou CV90 \u00e9 un veh\u00edculo de combate de infanter\u00eda sueco producido por BAE Systems H\u00e4gglunds. A produci\u00f3n comezou en 1993 e ata a actualidade sa\u00edron \u00e1 r\u00faa 1.000 veh\u00edculos que est\u00e1n en uso nos ex\u00e9rcitos de Suecia, Finlandia, Dinamarca, Noruega, Su\u00edza e os Pa\u00edses Baixos."}
{"id": "29762", "revid": "56817", "url": "https://gl.wikipedia.org/wiki?curid=29762", "title": "Proba Q", "text": "En estat\u00edstica, a proba Q \u00fasase para a identificaci\u00f3n de valores at\u00edpicos.\nPara aplicar unha proba Q para datos err\u00f3neos deben engadirse os datos ordenados de menor a maior e calcular Q definido como: \nonde R \u00e9 a amplitude do intervalo (max(x)-min(x)) no que est\u00e1n os valores\nSe Qn \u00e9 maior do Qt\u00e1boa p\u00f3dese desbotar o valor."}
{"id": "29763", "revid": "22570", "url": "https://gl.wikipedia.org/wiki?curid=29763", "title": "La Roche-Blanche", "text": "La Roche-Blanche \u00e9 unha comuna do departamento de Puy-de-D\u00f4me, na rexi\u00f3n de Auver\u00f1a, no centro de Francia. Ten 11.58\u00a0km\u00b2 e 2.664 habitantes (1999). La Roche-Blanche fai parte da \u00e1rea urbana da cidade de Clermont-Ferrand."}
{"id": "29764", "revid": "48203", "url": "https://gl.wikipedia.org/wiki?curid=29764", "title": "880", "text": "Mortes.\nHistoria ano a ano"}
{"id": "29767", "revid": "23204", "url": "https://gl.wikipedia.org/wiki?curid=29767", "title": "Lingua amaimon", "text": "O amaimon \u00e9 unha lingua que se fala en Pap\u00faa Nova Guinea.\nA lingua f\u00e1lase nos poboados de Tebesarik, Wagusarik, Koromasarik e Amaimon da provincia de Madang, conta con 1.781 falantes (2003)"}
{"id": "29768", "revid": "181", "url": "https://gl.wikipedia.org/wiki?curid=29768", "title": "Amaimon", "text": ""}
{"id": "29769", "revid": "56817", "url": "https://gl.wikipedia.org/wiki?curid=29769", "title": "Lingua amal", "text": "O amal \u00e9 unha lingua que se fala en Pap\u00faa Nova Guinea.\nISO/DIS 639-3: aad\nF\u00e1lana no curso do r\u00edo Wagana na provincia de Sandaun, unhas 831 persoas (2003)"}
{"id": "29770", "revid": "181", "url": "https://gl.wikipedia.org/wiki?curid=29770", "title": "Amal", "text": ""}
{"id": "29771", "revid": "12452", "url": "https://gl.wikipedia.org/wiki?curid=29771", "title": "Comedia dell\u2019arte", "text": ""}
{"id": "29773", "revid": "92340", "url": "https://gl.wikipedia.org/wiki?curid=29773", "title": "Boubou Hama", "text": "Boubou Hamar, nado en 1906 en Niamey e finado en 1982, foi un escritor e pol\u00edtico nixerino.\nTraxectoria.\nEstudou na escola William Ponty, profesor dende 1935, transcribiu epopeas songai en \"Manta mantaari\" (1969), ademais de textos hausas, peul, zarmas e b\u00e1mbaras. Recibiu o Premio Literario da \u00c1frica Negra por \"Kotia-Nima\" (1972). Foi presidente da Asemblea Nacional do N\u00edxer entre 1960 e 1974, logo dun golpe de estado permaneceu arrestado un tempo."}
{"id": "29775", "revid": "89787", "url": "https://gl.wikipedia.org/wiki?curid=29775", "title": "Claudio Rodr\u00edguez Fer", "text": "Claudio Rodr\u00edguez Fern\u00e1ndez, co\u00f1ecido como Claudio Rodr\u00edguez Fer, nado en Lugo o 6 de abril de 1956, \u00e9 un profesor e escritor galego que cultiva a poes\u00eda, a narrativa, o teatro, o estudo, o ensaio e o gui\u00f3n para audiovisuais.\nTraxectoria.\nComezou a escribir poes\u00eda xa de rapaz baixo a influencia de seu pai, un home progresista, s\u00faa nai mestra e coa lectura dos abundantes libros que ti\u00f1a s\u00faa t\u00eda. En 1966 comezou o bacharelato no Instituto Masculino de Lugo e, en 1970, a s\u00faa militancia antifranquista no movemento estudantil. Tam\u00e9n comezou a colaborar regularmente en \"El Progreso\" de Lugo, con artigos e cr\u00edticas de cine. Tam\u00e9n inicia o seu labor cine-club\u00edstico organizando exhibici\u00f3ns universitarias e redactando folletos para o Club Cultural Valle-Incl\u00e1n e o Cine-Club Marcos da Portela. Desde 1974 (ese curso universitario comezou en xaneiro e rematou no ver\u00e1n), estudou Filolox\u00eda Hisp\u00e1nica no Colexio Universitario de Lugo e, a partir de 1976, na facultade de Filolox\u00eda da Universidade de Santiago de Compostela, licenci\u00e1ndose en 1978. Axi\u00f1a aprobou as oposci\u00f3ns de profesor agregado de Lingua e Literatura Espa\u00f1olas de ensinanza media por oposici\u00f3n libre en Salamanca e catedr\u00e1tico das mesmas materias por oposici\u00f3n libre en Madrid, exercendo en Lugo, Santiago de Compostela e Chantada.\nExercendo na USC no Departamento de Lingua e Literatura Espa\u00f1olas, Teor\u00eda da Literatura e Ling\u00fc\u00edstica, \u00e1rea de Literatura Espa\u00f1ola, foi nomeado director da C\u00e1tedra Valente de Poes\u00eda e Est\u00e9tica, onde custodia o arquivo e a biblioteca persoais doados polo autor ourens\u00e1n, e codirixe a revista de investigaci\u00f3n \"Moenia\". Foi profesor das Universidades da Cidade de Nova York, de Par\u00eds-Est Marne-La Vall\u00e9e, da Alta Breta\u00f1a en Rennes e da Breta\u00f1a Sur en Lorient.\nA s\u00faa tese de doutoramento (1990, USC) titulouse \"A literatura galega en Galicia durante a guerra civil\" e deu orixe a diversos libros. Coordina con Carmen Blanco Garc\u00eda \"Uni\u00f3n Libre, Cadernos de vida e culturas\", e promoveu a Asociaci\u00f3n para a Dignificaci\u00f3n das V\u00edtimas do Fascismo.\nDeuse a co\u00f1ecer cos pioneiros poemarios er\u00f3ticos, enmarcados na natureza e nas cidades de Galicia, \"Poemas de amor sen morte\" (1979), \"Tigres de ternura\" (1981), \"Historia da l\u00faa\" (1984), \"A boca violeta\" (1987) e \"Cebra\" (1988), libros reunidos en \"Vulva\" (1990) e antologados en \"A muller n\u00faa\" (1992), catro deles ilustrados por Carmen Blanco Garc\u00eda. A eles seguiron outros m\u00e1is n\u00f3mades, a mi\u00fado escritos f\u00f3ra de Galicia, mais igualmente caracterizados por un vitalismo er\u00f3tico radicalmente libertario e pola s\u00faa conexi\u00f3n co concepto surrealista do amour fou, as\u00ed como por ser ilustrados por Sara Lamas: \"Extrema Europa\" (1996), \"A unha muller desco\u00f1ecida\" (1997), \"Viaxes a ti\" (2006) e \"Unha tempada no para\u00edso\" (2010), este cunha ampla introduci\u00f3n de Olga Novo.\nA s\u00faa temper\u00e1 conexi\u00f3n co cine orixinou \"Cinepoemas\" (1983, ampliado en 2016 con edici\u00f3n gr\u00e1fica de Cristina Fia\u00f1o), e a s\u00faa paix\u00f3n pola m\u00fasica motivou \"A muller sinfon\u00eda (Cancioneiro vital)\" (2018). Tam\u00e9n realizou e publicou mostras de poes\u00eda visual, como \"Criptograf\u00edas\" (2018, con prefacio de Antonio Gamoneda, labor reunido na exposici\u00f3n antol\u00f3xica na Fundaci\u00f3n Granell \"Corpo\u00e9tica\" (2018), cuxo cat\u00e1logo se publicou con textos de Lily Litvak, Olga Novo, Manuel Fern\u00e1ndez Rodr\u00edguez e Antonio Gamoneda e dese\u00f1o de Cristina Fia\u00f1o. No Centro de Arte Moderna de Madrid expuxo \"Corpo\u00e9tica infinita\" (2019). Con obras do multiartista Eugenio Granell realizou o libro de artista \"Rastros de vida e poes\u00eda\" (2000) e \"Icebergs (Micropoemas reunidos)\" (2015).\n\"Lugo blues\" (1987), con fotos de Eduardo Ochoa, \"A loita contin\u00faa\" (2004) e \"\u00c1mote vermella\" (2009), con gravados de Sara Lamas, compo\u00f1en a s\u00faa trilox\u00eda po\u00e9tica sobre, respectivamente, a memoria hist\u00f3rica da s\u00faa cidade natal, de Galicia e da muller libre e represaliada.\nReuniu toda a s\u00faa obra po\u00e9tica verbal (os seus doce primeiros libros) en \"Amores e clamores\" (2011), obra subdividida en \"Ciclo Vulva\", \"Trilox\u00eda da memoria\" e \"Ciclo n\u00f3made\", e toda a s\u00faa obra narrativa en \"Contos e descontos\" (2011), inclu\u00edndo os in\u00e9ditos \"Prometeo adolescente\" e \"O neno que non quer\u00eda ir \u00e1 guerra\", as\u00ed como os xa publicados \"Meta-relatos\" (1988), con fotos de Eduardo Ochoa, e \"Os para\u00edsos er\u00f3ticos\" (2010), con debuxos de Sara Lamas. Tras viaxar por Roman\u00eda publicou o poemario \"ADN do infinito\" (2021), ilustrado por Sara Lamas.\nAs\u00ed mesmo, dirixiu diversos congresos e encontros e participou en decenas de actas, enciclopedias e revistas europeas e americanas, tendo intervido publicamente en espazos culturais e universitarios de Europa, Am\u00e9rica e \u00c1frica. Entre outros reco\u00f1ecementos, no campo da poes\u00eda, recibiu o Premio da Cr\u00edtica Espa\u00f1ola por \"Tigres de ternura\" (1981) e o D\u00eda da Poes\u00eda Galega 2016 do Padroado da Cultura Galega de Montevideo (Uruguai); no campo da investigaci\u00f3n, por d\u00faas veces o Premio Ant\u00f3n Losada Di\u00e9guez, concretamente por \"Poes\u00eda galega\" e por \"A literatura galega durante a guerra civil\"; no campo acad\u00e9mico, o Premio Extraordinario de Doutoramento da Universidade de Santiago de Compostela e o Doutoramento Honoris Causa da Universidade da Alta Breta\u00f1a en Rennes, e, no campo c\u00edvico, a Presidencia de Honra da Asociaci\u00f3n Memoria do Exilio dos Republicanos Espa\u00f1ois en Brest e o Premio Galiza M\u00e1rtir da Fundaci\u00f3n Alexandre B\u00f3veda.\nFoi traducido a numerosos idiomas en antolox\u00edas e revistas de linguas rom\u00e1nicas, xerm\u00e1nicas, eslavas e orientais, as\u00ed como en edici\u00f3ns exentas, como, en castel\u00e1n, \"Icebergs (Micropoemas reunidos)\" (2015) e \"Anarquista o nada (Poemas de la memoria libertaria)\" (2016); en ingl\u00e9s, \"Tender Tigers\" (2012), \"Rosal\u00eda\u2019s Revolution in New York\" (2014), \"Deathless Loves\" (2015) e \"New York, New Poems\" (2022); en franc\u00e9s \"Voyages \u00e0 toi\" (2008), \"La pi\u00e8ce bretonne\" (2014), \"Les amours profonds\" (2016) e \"Dialogues impossibles\" (2018); en italiano, \"L'ansia di avere le ali\" (2015); en grego, \"\u03a0\u03cd\u03bb\u03b5\u03c2 \u03b1\u03c0\u03b5\u03b9\u03c1\u03ac\u03c1\u03b9\u03b8\u03bc\u03b5\u03c2\" (2017); en bret\u00f3n, \"Muioc'h kalz eget mil bloaz\" (2000); en roman\u00e9s, \"Dincolo de p\u0103dure\" (2018); en catal\u00e1n, \"Bellesa o barb\u00e0rie\" (2019); en portugu\u00e9s, \"Uma temporada no para\u00edso\" (2019) etc. O seu poema \"A cabeleira\", sucesivamente reeditado en edici\u00f3ns pol\u00edglotas, foi traducido a m\u00e1is de sesenta linguas en \"A cabeleira multiling\u00fce\" (2017), mais tam\u00e9n existe edici\u00f3n pol\u00edglota do seu poema \"Pai meu (Am\u00e9n, camarada)\" (2017). O mesmo poeta introduciu e traduciu \"Musgo / Moss\", de Emily Dickinson (2015).\nFoi obxecto de tres libros: \"Por un vocabulario galego do sexo. A terminolox\u00eda er\u00f3tica de Claudio Rodr\u00edguez Fer\" (1996, Ed. Positivas) e \"O lume vital de Claudio Rodr\u00edguez Fer\" (1999 e ampliado 2008), de Olga Novo, quen tam\u00e9n o analizou na introduci\u00f3n de \"Unha tempada no para\u00edso\", e \"Os mundos de Claudio Rodr\u00edguez Fer\" (1998, Ed. do Castro) de Natalia Regueiro.\n\u00c9 parella de Carmen Blanco Garc\u00eda, con quen ten unha filla, Mari\u00f1a."}
{"id": "29776", "revid": "89787", "url": "https://gl.wikipedia.org/wiki?curid=29776", "title": "Carmen Blanco Garc\u00eda", "text": "Carmen Blanco Garc\u00eda, nada en Lugo o 12 de maio de 1954, \u00e9 unha escritora e feminista galega autora de poes\u00eda, narrativa e ensaio, e profesora da Universidade de Santiago de Compostela.\nParticipou dende os anos setenta no movemento de liberaci\u00f3n das mulleres, e, como ensa\u00edsta, centrouse especialmente nas interrelaci\u00f3ns de poder, muller, sexo, lugar, memoria, cultura, arte e literatura, tem\u00e1tica na que afondou nun cami\u00f1o libertario na s\u00faa obra ensa\u00edstica e literaria. Centrouse tam\u00e9n en literatura e cultura galegas, tendo colaborado, asemade, en numerosos libros colectivos, actas de congresos, revistas especializadas e xornais.\nTraxectoria.\nTraxectoria vital.\nA comezos dos setenta participou no movemento feminista galego a trav\u00e9s de organizaci\u00f3ns como a Asociaci\u00f3n Galega da Muller (AGM) ou Feministas Independentes Galegas. Tam\u00e9n colaborou coa revista \"Festa da Palabra Silenciada\" e con \"A Saia\". No ano 2000, fixo a letra do himno galego da Marcha Mundial das Mulleres, \"Marchando m\u00e1is al\u00e1\". Dedicou boa parte do seu activismo ao feminismo e ao estudo das relaci\u00f3ns entre a literatura e a muller, do que son mostra os libros \"Literatura galega da muller\" (1989), \"Nais, damas, prostitutas e feirantas\" (1995), \"O contradiscurso das mulleres\" (1995), \"Mulleres e independencia\" (1995), \"Sexo e lugar\" (2006), \"Feministas e libertarias\" (2010) ou \"Letras lilas\" (2019). \nFoi profesora agregada de Lingua e Literatura Espa\u00f1ola, con primeiro destino en Santiago de Compostela e segundo en Chantada, e de Lingua e Literatura Galega de ensino medio, con destino en Lugo, as\u00ed como titular destas \u00faltimas disciplinas na Escola Universitaria de Formaci\u00f3n do Profesorado de Lugo e na Facultade de Humanidades de Lugo. En 1994 leu na Universidade de Santiago de Compostela a s\u00faa tese de doutoramento \"Imaxes de mulleres na literatura galega contempor\u00e1nea \u00e1 luz dos discursos feministas\", dirixida por Anxo Tarr\u00edo. Exerce como profesora titular de Literatura Galega da Universidade de Santiago de Compostela no Campus de Lugo.\n\u00c9 autora dunha morea de obras ensa\u00edsticas do seu campo profesional de co\u00f1ecemento, a filolox\u00eda e a literatura galegas, con libros referidos a moitas das grandes figuras como Ricardo Carvalho Calero, Luz Pozo Garza, Ux\u00edo Novoneyra ou Mar\u00eda Mari\u00f1o. Colaborou en gran cantidade de libros colectivos, actas de congresos, revistas especializadas e xornais.\nDende 1974 comparte vida e parte da s\u00faa actividade profesional e civil con Claudio Rodr\u00edguez Fer, con quen ten unha filla. Con el fundou no 2005 a Asociaci\u00f3n para a Dignificaci\u00f3n das V\u00edtimas do Fascismo, onde exerceu de secretaria. Formou parte do Consello da Memoria, recibiu o Premio Galiza M\u00e1rtir da Fundaci\u00f3n Alexandre B\u00f3veda (2014) e \u00e9 autora, con Rodr\u00edguez Fer, da exposici\u00f3n \u201cVermellas\u201d (2009) e do libro \"Vivas en n\u00f3s\" (2011), en homenaxe \u00e1s mulleres represaliadas polo levantamento militar de 1936.\nTraxectoria art\u00edstica.\nCoordina, co poeta Claudio Rodr\u00edguez Fer, a publicaci\u00f3n intercultural e libertaria \"Uni\u00f3n Libre, Cadernos de vida e culturas\", dende 1996.\nA s\u00faa obra po\u00e9tica consta dos poemarios \"Estra\u00f1a estranxeira\" (BVG, 2004), \"Un mundo de mulleres\" (Biblos, 2011) e \"Lobo amor\" (Uni\u00f3n Libre, 2011). \nA s\u00faa obra narrativa est\u00e1 conformada por \"Vermella con lobos\" (Xerais, 2004) e \"Atracci\u00f3n total\" (Xerais, 2008).\nCultivou a creaci\u00f3n pl\u00e1stica dese\u00f1ando e ilustrando os poemarios \"Tigres de ternura\" (Reprograf\u00eda 1846, 1981, 1982) -Premio da Cr\u00edtica Espa\u00f1ola en 1982-, \"Historia da l\u00faa\" (Galaxia, 1984), \"Vulva\" (Libros da cebra, 1990) e \"A muller n\u00faa\" (Compostela, 1992) de Claudio Rodr\u00edguez Fer, ao igual que o \"Manifesto por un movemento vital\" (1990) deste mesmo autor, e foi tam\u00e9n a creadora do logotipo de Uni\u00f3n Libre.\nA s\u00faa heter\u00f3nima Emma Luaces, que leva o nome en homenaxe \u00e1 anarquista rusa Emma Goldman e \u00e1 xenealox\u00eda materna da autora, publicou versi\u00f3ns de Safo en \"Do amor e da literatura\" (Linteo, 2007) e poemas da serie \u201cLobo azul\u201d (Uni\u00f3n Libre, 2005)."}
{"id": "29777", "revid": "98629", "url": "https://gl.wikipedia.org/wiki?curid=29777", "title": "Cidad\u00e1n Kane", "text": "Cidad\u00e1n Kane (EUA, 1941, \"Citizen Kane\" no seu orixinal ingl\u00e9s) \u00e9 o primeiro filme realizado directamente para cinema, de Orson Welles, quen o dirixe e o interpreta, e \u00e9 considerado por gran parte dos espectadores e da cr\u00edtica especializada como unha das obras mestras da historia do cinema e posibelmente o m\u00e1is influente na historia do cinema. Welles dirixiu d\u00faas curtametraxes antes de \"Cidad\u00e1n Kane\", pero para seren utilizadas en montaxes teatrais.\nP\u00e9nsase que \"Cidad\u00e1n Kane\" est\u00e1 baseada nas vidas do magnate xornal\u00edstico William Randolph Hearst, do aeronauta e magnate do cinema Howard Hughes, e do magnate das finanzas Samuel Insull. Welles mantivo que a personaxe principal do filme, Charles Foster Kane, \u00e9 resultado da mestura dun feixe de historias individuais. O filme estreouse o 1 de maio de 1941.\nSinopse.\nO magnate da prensa Charles Foster Kane (Orson Welles) morre s\u00f3 na s\u00faa grande e opulenta mansi\u00f3n Xanad\u00fa, dicindo unha \u00fanica palabra: \"Rosebud\". Coa intenci\u00f3n de procurar o significado desa palabra, un xornalista, Jerry Thompson, investiga as persoas que viviron e traballaron con Kane. Cada unha delas expl\u00edcalle os seus recordos, que resultan moi informativos sobre Kane, pero que non aclaran o misterio da palabra pronunciada no derradeiro intre da s\u00faa vida, que si se descobre nunha das \u00faltimas escenas do filme.\nAs\u00ed, o xornalista merg\u00fallase na vida dun home solitario, que dende a s\u00faa infancia, cando \u00e9 mercado \u00e1 s\u00faa familia e posto baixo tutela dun banco, \u00e9 obrigado a seguir a vontade allea. Charles Foster Kane, a sabendas de que se non fora mercado ser\u00eda unha mellor persoa, trata de conseguir o \u00e9xito en todo o que fai e de estendelo \u00f3 seu arredor; por\u00e9n, o que consegue \u00e9 ir quedando s\u00f3. Kane trata de procurar a trav\u00e9s da adquisici\u00f3n de bens e persoas a infancia perdida.\nNos flashbacks da vida de Kane v\u00e9selle cando era neno no primeiro deles, seguido pola s\u00faa entrada no negocio do xornal \"Inquirer\", o cal \u00e9 convertido en \"prensa amarela\"; o seu ascenso \u00f3 poder; o seu primeiro casamento, coa sobri\u00f1a do Presidente dos Estados Unidos; a s\u00faa carreira para gobernador, e o esc\u00e1ndalo amoroso argallado polo seu contrincante que remata con esa carreira; o seu segundo casamento cunha muller que el converte en cantante de \u00f3pera; e a s\u00faa actitude ditatorial que leva \u00e1 destruci\u00f3n do seu c\u00edrculo de amizades, da s\u00faa parella e de el mesmo. \u00d3 final, Thompson concl\u00fae que \"rosebud\" \u00e9 unha peza perdida do crebacabezas da s\u00faa vida, e non unha palabra que describa a vida dun home. Na conclusi\u00f3n do filme rev\u00e9lase o significado de \"rosebud\", que \u00e9 o nome da zorra que ti\u00f1a cando era neno, e que simboliza a inocencia perdida na infancia. A zorra \u00e9 tirada \u00f3 lume para ser queimada, xa que foi encontrada coma un traste in\u00fatil polos que a lanzaron.\nInnovaci\u00f3ns f\u00edlmicas.\n\"Cidad\u00e1n Kane\" foi a primeira longametraxe de Orson Welles, rapaz prodixio que ga\u00f1ara fama coas s\u00faas pezas de teatro e narraci\u00f3ns radiof\u00f3nicas. No entanto, o filme tivo unha forte oposici\u00f3n por parte de William Randolph Hearst que xulgaba que o filme deformaba e prexudicaba a s\u00faa imaxe, tanto que prohibiu realizar an\u00e1lises ou mesmo mencionar o filme no seu conglomerado de medios de comunicaci\u00f3n. Isto afectou o \u00e9xito do filme. Mesmo dirixindo outros filmes ap\u00f3s \"Cidad\u00e1n Kane\", Orson Welles nunca m\u00e1is conseguiu restabelecer a s\u00faa fama ata ser contratado novamente por un grande estudio de Hollywood.\n\"Cidad\u00e1n Kane\" marcou a s\u00faa \u00e9poca debido \u00e1s innovaci\u00f3ns t\u00e9cnicas narrativas e \u00f3s encadramentos cinematogr\u00e1ficos. Empregou t\u00f3dolos recursos existentes ata ent\u00f3n de maneira maxistral: emprego da profundidade de campo (seguramente influenciado polo realismo po\u00e9tico de franceses como Jean Renoir), fotograf\u00edas en claroscuro e xogos de iluminaci\u00f3n (herdanza do expresionismo alem\u00e1n de comezos de s\u00e9culo) e not\u00e1bel emprego dos movementos de c\u00e1mara e de guindastres. Pero tam\u00e9n engadiu algo absolutamente novo: a mirada persoal do autor, o director como un narrador omnisciente que pretende contar a historia \u00e1 s\u00faa maneira, axud\u00e1ndose para isto de ferramentas coma o picado e o contrapicado. Tam\u00e9n desarmou a cronolox\u00eda da maior\u00eda das historias que eran proxectadas na pantalla grande, comezando a narraci\u00f3n polo final, in extrema res.\nPremios.\nNa 14\u00aa edici\u00f3n dos Premios \u00d3scar, \"Cidad\u00e1n Kane\" ga\u00f1ou o premio \u00f3 mellor gui\u00f3n orixinal para Welles e Herman J. Mankiewicz e estivo entre as candidatas nestoutras oito categor\u00edas:"}
{"id": "29778", "revid": "15490", "url": "https://gl.wikipedia.org/wiki?curid=29778", "title": "Olga Novo", "text": "Mar\u00eda Olga Novo Presa, nada en Vilarmao (A Pobra do Broll\u00f3n) o 29 de xaneiro de 1975, \u00e9 unha poeta e ensa\u00edsta galega, m\u00e1is co\u00f1ecida como Olga Novo.\nTraxectoria.\nLicenciada en Filolox\u00eda Galega pola Universidade de Santiago de Compostela, foi profesora de bacharelato en varios institutos de Galicia, e despois de galego na Universidade da Alta Breta\u00f1a en Rennes, e de literatura na Universidade Breta\u00f1a Sur, en Lorient.\nComo poeta, deuse a co\u00f1ecer con tres poemarios: \"A teta sobre o sol\" (1996), \"N\u00f3s nus\" (1997) e \"A cousa vermella\" (2004). Tam\u00e9n publicou un libro de arte compartido coa pintora Alexandra Dom\u00ednguez e o poeta Xo\u00e1n Abeleira, titulado \"Magnalia\", e numerosos poemas en antolox\u00edas, libros colectivos, revistas (\"Festa da Palabra Silenciada\", \"Dorna\", \"Xistral\"), colaborou en \"Cadenos de vida e culturas\", \"Moenia\", \"Anuario de estudios galegos, Bolet\u00edn Galego de Literatura,\" \"\u00cdnsula\", e xornais (\"El Pa\u00eds\", \"ABC\"). A s\u00faa obra foi recollida en escolmas como \"La flama en el espejo\" (M\u00e9xico, 1998), \"Mulher a fazer vento\" (Lisboa, 1998), \"Yo es otro. Autorretratos de la nueva poes\u00eda\" (Madrid, 2001), o \"Spain (Poetry from the Castilian, Catala, Basque and Galician languages)\" (Atlanta, 2003).\nComo estudosa da literatura, publicou os ensaios \"Por un vocabulario galego do sexo. A terminolox\u00eda er\u00f3tica de Claudio Rodr\u00edguez Fer\" (Positivas, 1996), \"O lume vital de Claudio Rodr\u00edguez Fer\" (1999), \"Ux\u00edo Novoneyra. Lingua loaira\" (Fundaci\u00f3n Caixa Galicia, 2005), \"Er\u00f3tica Medieval Galaica: leda m'and'eu\" (Toxosoutos, 2013) e \"No principio foi o pracer\" (2017, Uni\u00f3n Libre).\nFormou parte dos comit\u00e9s de redacci\u00f3n das revistas \"\u00d3lisbos\", \"Animal\" e \"Valdeleite\", e segue a facelo de \"Uni\u00f3n Libre\" desde a s\u00faa fundaci\u00f3n.\nParticipou con estudos en congresos e revistas, onde analizou sobre todo as propostas conectadas co surrealismo, pois escribiu sobre o escritor Andr\u00e9 Breton, o cantautor L\u00e9o Ferr\u00e9 e o pintor Eugenio Granell, e coa tem\u00e1tica er\u00f3tica, como reflicte o seu ensaio \"Tratado da pel\", publicado no monogr\u00e1fico \"Erotismos\" de \"Uni\u00f3n Libre\" (1999), por ela mesma coordinado. Ademais, interesouse por poetas en lingua portuguesa, como Fernando Pessoa e o surrealista brasileiro S\u00e9rgio Lima.\nDesde 2010, a Casa da Cultura da Pobra do Broll\u00f3n leva o seu nome.\nEn 2019 publica \"Feliz idade\", no que \"tende unha mecha desde a xeraci\u00f3n que a precedeu \u00e1 que lle segue; entre o onte e o ma\u00f1\u00e1 da estirpe, al\u00e9n do pasamento do pai e da nenez da filla\"."}
{"id": "29784", "revid": "1410", "url": "https://gl.wikipedia.org/wiki?curid=29784", "title": "Gaston Thorn", "text": "Goston Thorn, nado o 3 de setembro de 1928 e finado o 26 de agosto de 2007, foi un pol\u00edtico luxemburgu\u00e9s, presidente da Comisi\u00f3n Europea (1981 \u2014 1985).\nNaceu na cidade de Luxemburgo. Mentres que a\u00ednda estaba na escola uniuse a actividades da resistencia durante a ocupaci\u00f3n alem\u00e1, e pasou varios meses na prisi\u00f3n. Despois da guerra estudou lei en Montpellier, Lausana e Par\u00eds, e practicou o dereito en Luxemburgo antes de se incorporar \u00e1 pol\u00edtica en 1959, representando o Partido Democr\u00e1tico Liberal, do que foi presidente a partir de 1961. Foi ministro de asuntos exteriores e ministro do comercio exterior de Luxemburgo de 1969 \u00f3 1980, primeiro ministro entre 1974 e 1979 e ministro de econom\u00eda desde 1977 \u00f3 1980. Foi tam\u00e9n membro do Parlamento Europeo entre 1959 a 1969. Elixido en 1980 presidente da Comisi\u00f3n das Comunidades Europeas (agora chamada a Uni\u00f3n Europea), sucedendo a Roy Jenkins. Tomou posesi\u00f3n o 12 de xaneiro de 1981. Visto politicamente moi pr\u00f3ximo do presidente de Francia, Val\u00e9ry Giscard d'Estaing, e en xeral como un defensor dos intereses franceses en pol\u00edticas europeas."}
{"id": "29785", "revid": "25871", "url": "https://gl.wikipedia.org/wiki?curid=29785", "title": "Creepshow", "text": "Creepshow \u00e9 un filme de horror dirixido por George A. Romero en 1982 e con gui\u00f3n de Stephen King. Est\u00e1 formado por cinco curtametraxes: \"Father's Day\", \"The Lonesome Death of Jordy Verrill\", \"Something to Tide You Over\", \"The Crate\" e \"They're Creeping Up On You\". Unidos por segmentos animados e a figura dun raparigo, interpretado polo propio fillo de Stephen, Joe King. Entre os int\u00e9rpretes figuran Hal Halbrook, Ed Harris, Stephen King, Leslie Nielsen e Adrienne Barbeau. O filme \u00e9 unha homenaxe a EC Comics dos anos 50."}
{"id": "29786", "revid": "47401", "url": "https://gl.wikipedia.org/wiki?curid=29786", "title": "A familia Pita", "text": "A familia Pita \u00e9 unha serie de televisi\u00f3n emitida orixinalmente na TVG entre 1996 e 1998 e realizou Continental Producciones. Dentro do x\u00e9nero da comedia de situaci\u00f3n c\u00e9ntrase nunha vi\u00fava, a se\u00f1ora Pita, que aluga os cuartos da s\u00faa casa a unha serie de personaxes diversos. A serie dirixiuna Mateo Mel\u00e9ndrez e cada cap\u00edtulo ti\u00f1a unha duraci\u00f3n de 27 minutos."}
{"id": "29787", "revid": "98629", "url": "https://gl.wikipedia.org/wiki?curid=29787", "title": "Arce, Italia", "text": "Arce \u00e9 un concello italiano da provincia de Frosinone, na rexi\u00f3n do Lacio. Ten 5.976 habitantes (en 2004) e est\u00e9ndese por unha \u00e1rea de 39\u00a0km\u00b2, cunha densidade de poboaci\u00f3n de 151 hab/km\u00b2.\nFai fronteira cos concellos de: Ceprano, Colfelice, Falvaterra, Fontana Liri, Monte San Giovanni Campano, Rocca d'Arce, San Giovanni Incarico e Strangolagalli.\nHistoria.\nMencionada por vez primeira no ano 650, a fala da localidade \u00e9 o dialecto ciociaro que se fala no sur do Lacio."}
{"id": "29788", "revid": "56817", "url": "https://gl.wikipedia.org/wiki?curid=29788", "title": "Lilleager", "text": "Lilleager \u00e9 unha illa deshabitada do Mar B\u00e1ltico, pertencente a Dinamarca. Local\u00edzase ao sur da illa de Lolland."}
{"id": "29790", "revid": "23204", "url": "https://gl.wikipedia.org/wiki?curid=29790", "title": "Frederick Jackson Turner", "text": "Frederick Jackson Turner, nado o 14 de novembro de 1861 e finado en 1932, foi, xunto con Charles A. Beard, o historiador americano m\u00e1is influente do comezo do s\u00e9culo XX.\nTraxectoria.\nNaceu en Portage, Wisconsin, Turner graduouse na Universidade de Wisconsin en 1884, onde foi membro da fraternidade de Phi Kappa PSI, e ga\u00f1ou o doutoramento en historia na Universidade Johns Hopkins en 1890 cunha tese sobre o comercio da pel de Wisconsin. Como profesor da historia en Wisconsin (1890-1910) e Harvard (1910-1922), Turner ensinou aos homes que dominaron os programas americanos da historia. A s\u00faa \u00e9nfase na importancia que tivo a fronteira na formaci\u00f3n do car\u00e1cter americano influenciou a interpretaci\u00f3n atopada en milleiros de historias acad\u00e9micas. O seu modelo do seccionalismo como composto de forzas sociais, tales como pertenza \u00e9tnica e propiedade de terreo, deu \u00f3s historiadores as ferramentas para utilizar a historia social como para documentar o progreso social, econ\u00f3mico e pol\u00edtico en historia americana.\nFrederick Jackson Turner rec\u00f3rdase hoxe pola s\u00faa \"tese da fronteira\", que se deu a co\u00f1ecer por primeira vez o 12 de xullo de 1893 nunha conferencia lida en Chicago para a Asociaci\u00f3n Hist\u00f3rica Americana, el indicou que o esp\u00edrito e o \u00e9xito dos Estados Unidos l\u00edgase directamente \u00e1 extensi\u00f3n do territorio cara ao oeste."}
{"id": "29791", "revid": "85894", "url": "https://gl.wikipedia.org/wiki?curid=29791", "title": "Hailuoto", "text": "Hailuoto (en fin\u00e9s) ou Karl\u00f6 (en sueco) \u00e9 unha illa e unha municipalidade da rexi\u00f3n de Ostrobotnia do Norte, Finlandia. Ten 202,26\u00a0km\u00b2 e 989 habitantes segundo o censo de 2012. A lingua predominante no municipio \u00e9 o fin\u00e9s, falado polo 99 % da poboaci\u00f3n. Situada no Golfo de Botnia, enfronte da cidade Oulu, \u00e1 que est\u00e1 unida por un ferri."}
{"id": "29796", "revid": "75439", "url": "https://gl.wikipedia.org/wiki?curid=29796", "title": "Gui\u00f3n (inform\u00e1tica)", "text": "En inform\u00e1tica, un gui\u00f3n -en ingl\u00e9s \"script-\" \u00e9 un conxunto de ordes ou instruci\u00f3ns, sentenzas de control, xeralmente almacenadas nun ficheiro de texto simple.\nAs linguaxes interpretadas ou linguaxes de guionizado vanse interpretando e executando para realizar diversas tarefas como combinar compo\u00f1entes, realizar pequenos programas, realizar tarefas no sistema operativo etc."}
{"id": "29799", "revid": "89787", "url": "https://gl.wikipedia.org/wiki?curid=29799", "title": "Aldo Rossi", "text": "Aldo Rossi, nado en Mil\u00e1n o 3 de maio de 1931 e finado na mesma cidade o 4 de setembro de 1997, foi un arquitecto e te\u00f3rico italiano.\nTraxectoria.\nFoi co\u00f1ecido por usar formas puras: cubos, esferas, conos etc. Os seus principais libros foron: \"Arquitectura da cidade\" e \"Autobiograf\u00eda cient\u00edfica\". O derradeiro escribiuno practicamente nun hospital logo de pasar varios meses nel debido a un accidente. Para referirse a unha especie de construci\u00f3n, creou o termo \"Genius Locci\"."}
{"id": "29800", "revid": "12452", "url": "https://gl.wikipedia.org/wiki?curid=29800", "title": "Distro", "text": ""}
{"id": "29802", "revid": "89787", "url": "https://gl.wikipedia.org/wiki?curid=29802", "title": "M\u00e1rtires de Carral", "text": "Co\u00f1\u00e9cense como M\u00e1rtires de Carral os militares sublevados en varios lugares de Galicia en 1846 contra o presidente Narv\u00e1ez que foron executados o 26 de abril na vila coru\u00f1esa de Carral.\nA revolta.\nSendo ra\u00ed\u00f1a de Espa\u00f1a Isabel II, que contaba daquela con 13 anos de idade, o presidente do Goberno Central, o xeneral Narv\u00e1ez, instaurou unha ditadura que provocou enfrontamentos populares. O 2 de abril de 1846 levantouse en Lugo o batall\u00f3n mandado polo coronel Miguel Sol\u00eds, disolvendo o Consello Provincial e a Deputaci\u00f3n; outras prazas sum\u00e1ronse nos d\u00edas seguintes. O 15 de abril constitu\u00eduse en Santiago de Compostela a Xunta Superior do Reino de Galicia, que reclamou as liberdades e dereitos que Narv\u00e1ez abolira e un trato m\u00e1is xusto para Galicia, que os sublevados consideraban literalmente tratada como \"verdadeira colonia da corte\". \nUnha vez declarada a revolta, Sol\u00eds dirixiu unha arenga aos seus soldados. Nesta alocuci\u00f3n a intenci\u00f3n do alzamento at\u00f3pase claramente expresada no final do discurso:\nO movemento foi un anatema para a Igrexa, que os acusaba de querer establecer unha \"Rep\u00fablica e Convenci\u00f3n\" como a francesa.\nA represi\u00f3n da revolta.\nO goberno enviou tropas baixo o mando do xeneral Jos\u00e9 Guti\u00e9rrez de la Concha para recuperar o territorio. O d\u00eda 23 de abril comezou a batalla de Cacheiras, na localidade hom\u00f3nima (concretamente o espazo situado entre as casas da Ribeira e a cima de Montouto), entre as tropas de Madrid e as galeguistas de Sol\u00eds, que foron derrotadas. A gran superioridade das tropas do goberno central fixo in\u00fatil a resistencia. As tropas do xeneral De la Concha entraron en Compostela a saqueo e pillaxe, segundo se lles prometera.\nSol\u00eds refuxiouse nun primeiro momento no Mosteiro de San Marti\u00f1o Pinario, pero entregouse esa mesma tarde. Foi xulgado tres d\u00edas despois en Carral, nun xu\u00edzo sumar\u00edsimo, e condenado a morte xunto cos seus compa\u00f1eiros sublevados. O medo \u00e1 reacci\u00f3n dos seus simpatizantes explica que o xu\u00edzo tivese lugar en Carral e non en Santiago ou na Coru\u00f1a.\nAo ser\u00e1n, o coronel Sol\u00eds foi levado ao adro da igrexa de Paleo, onde foi fusilado. O comandante V\u00edctor Velasco e dez oficiais m\u00e1is foron pasados polas armas na Fraga do Rei, entre Carral e Paleo, e foron enterrados no d\u00eda seguinte no cemiterio de Paleo, sen que se escribise sobre as s\u00faas tumbas inscrici\u00f3n ningunha. O p\u00e1rroco, que presenciou o fusilamento, na acta de defunci\u00f3n engadiu: \"Espect\u00e1culo horroroso. Triste Memoria\".\nReco\u00f1ecemento.\nDez anos despois, un novo goberno nomear\u00eda como \"benem\u00e9ritos da Patria\" aos doce fusilados. As Cortes conced\u00e9ronlles a \"Cruz de valor e constancia\" e decretaron a erecci\u00f3n dun monumento, que non se levou a cabo ata o ano 1904, cando, por iniciativa da Liga Galega da Coru\u00f1a, se erixiu o actual, constru\u00eddo no centro de Carral con granito das canteiras do Ill\u00f3 (Barro) e dese\u00f1ado polo arquitecto lucense Juan \u00c1lvarez Mendoza. P\u00f3dese ver o escudo de Galicia e unha inscrici\u00f3n que di: \"M\u00e1rtires da liberdade. Mortos o 26 de abril de 1846\". Este monumento, a\u00ednda que non se poida considerar en si un cruceiro, re\u00fane motivaci\u00f3n e formas de tal e, ademais, a estrutura da obra ten forma de cruz. Este recordatorio f\u00edsico ser\u00eda escenario de varias homenaxes, como a celebrada o 26 de abril de 1931 e da que se conserva unha fotograf\u00eda na que se ve a Manuel Lugr\u00eds Freire dirix\u00edndose aos asistentes.\nSegundo conta Manuel Murgu\u00eda, nesa curta primavera de 1846 s\u00f3 aflorou durante 24 d\u00edas de ilusi\u00f3n e progresismo contra o Goberno de Narv\u00e1ez, que a pesar de dicirse liberal e moderado, ti\u00f1a na s\u00faa contra \u00e1 mediana e pequena burgues\u00eda, a moitos universitarios e bastantes profesionais pr\u00f3ximos \u00f3 republicanismo. Aquela constitu\u00edu a primeira xeraci\u00f3n galeguista, formada por persoas que confiaban en que se Sol\u00eds obti\u00f1a \u00e9xito ser\u00eda posible mellorar a situaci\u00f3n de Galicia cun xeito distinto de facer pol\u00edtica, sen ser unha \"colonia da Corte\", en palabras de Antol\u00edn Faraldo."}
{"id": "29804", "revid": "1822", "url": "https://gl.wikipedia.org/wiki?curid=29804", "title": "Barbanza", "text": "Barbanza p\u00f3dese referir a:"}
{"id": "29808", "revid": "52373", "url": "https://gl.wikipedia.org/wiki?curid=29808", "title": "Galer\u00eda de imaxes de Mugardos", "text": "Galer\u00eda de imaxes do concello de Mugardos na provincia da Coru\u00f1a."}
{"id": "29810", "revid": "85894", "url": "https://gl.wikipedia.org/wiki?curid=29810", "title": "Terrasa", "text": "Terrasa ou Terrassa (en , pronunciado [t\u0259\u02c8ras\u0259]) \u00e9 un municipio e cidade espa\u00f1ola da provincia de Barcelona, en Catalu\u00f1a. \u00c9, xunto con Sabadell, a capital da comarca do Vall\u00e8s Occidental, ademais de ser a cuarta cidade en poboaci\u00f3n de Catalu\u00f1a.\nXeograf\u00eda.\nTerrasa sit\u00faase aos p\u00e9s da Cordilleira Prelitoral Catal\u00e1 (Parque Natural de Sant Lloren\u00e7 de Munt i l'Obac) a 286 metros sobre o nivel do mar e 41\u00ba33'40\" latitude norte, e a 2\u00ba0'29\" de lonxitude leste. A 28\u00a0km de Barcelona e 20 de Montserrat.\nHistoria.\nOs vestixios atopados indican que a zona na que se asenta Terrasa estivo habitada desde a prehistoria. En 2005, durante os traballos de soterramento dunha das li\u00f1as do ferrocarril da cidade, atopouse uns restos arqueol\u00f3xicos con ferramentas de pedra e f\u00f3siles de animais datados entre 700000 e 900000 anos de antig\u00fcidade, que o converten nun dos poucos con restos dos primeiros poboadores de Europa .\nHerdeira da antiga Egara romana, s\u00e9 episcopal no s\u00e9culo V, conserva un importante patrimonio medieval no que destaca o conxunto monumental das igrexas rom\u00e1nico-visig\u00f3ticas de Sant Pere, Sant Miquel e Santa Mar\u00eda. Outros vestixios medievais importantes son o castelo cartuxa de Vallparad\u00eds (hoxe museo municipal) e a torre do Palau. No s\u00e9culo XIX a cidade foi protagonista da revoluci\u00f3n industrial con especial dedicaci\u00f3n aos tecidos de la, da importancia que chegou a conseguir son froito edificios modernistas como a Mas\u00eda Freixa (actual conservatorio de m\u00fasica), o vapor Aymerich Amat i Jover (actual Museo da Ciencia e da T\u00e9cnica de Catalu\u00f1a), o Teatro Principal, o Mercado da Independencia, o concello ou a casa museo Alegre de Sagrera.\nCultura e tradici\u00f3ns.\nA cidade, \u00e9 herdeira dun rico patrimonio medieval, modernista e industrial, conta cunha extensa rede de bibliotecas (entre as cales a moderna Biblioteca Central de Terrasa, que acolle o legado, entre outras, da hist\u00f3rica Biblioteca Soler i Palet), arquivos e museos."}
{"id": "29811", "revid": "89787", "url": "https://gl.wikipedia.org/wiki?curid=29811", "title": "Cantiga de amigo", "text": "Na l\u00edrica medieval galego-portuguesa unha cantiga de amigo \u00e9 unha composici\u00f3n breve e sinxela posta en boca dunha muller namorada. Deben o seu nome a que na maior parte delas aparece a palabra \"amigo\" no primeiro verso e, sobre todo, a que a voz narrativa \u00e9 sempre a dunha muller nova \u2014a amiga\u2014, quen fala nelas do seu amigo-amado, habitualmente ausente nese momento. Constit\u00faen o x\u00e9nero m\u00e1is destacado desta literatura pola s\u00faa orixinalidade, e o corpus l\u00edrico galego-portugu\u00e9s conta con arredor de 500 cantigas deste tipo.\nCaracter\u00edsticas.\nOrixe.\nA cantiga de amigo \u00e9 un x\u00e9nero po\u00e9tico de orixe aut\u00f3ctona, cuxas ra\u00edces m\u00e1is antigas non nos \u00e9 pos\u00edbel determinar. Responde ao modelo da canci\u00f3n de amor feminina, un tipo de composici\u00f3n com\u00fan a todos os pobos indoeuropeos e que nos distintos territorios de Europa deu lugar a produtos peculiares. \nNa Pen\u00ednsula Ib\u00e9rica, a cantiga de amigo emparenta directamente coas kharxas moz\u00e1rabes, case contempor\u00e1neas e con caracter\u00edsticas formais e tem\u00e1ticas moi semellantes. A cantiga de amigo \u00e9, polo tanto, un x\u00e9nero pretrobadoresco, se ben as mostras m\u00e1is antigas que conservamos son da mesma \u00e9poca c\u00e1s cantigas trobadorescas.\nAutor\u00eda.\nA corrente maioritaria dos estudos de Literatura Medieval considera que as cantigas de amigo eran obra de trobadores homes. No entanto hai correntes que apostan porque os int\u00e9rpretes (xograres)\nser\u00edan os seus transmisores e que proceder\u00edan da literatura oral .\nTem\u00e1tica.\nAs cantigas de amigo te\u00f1en como tema a er\u00f3tica feminina e, en xeral, dan conta dos diferentes estados psicol\u00f3xicos da muller nova namorada. Caracter\u00edzanse formalmente pola repetici\u00f3n (paralelismo, leixapr\u00e9n e refr\u00e1n).\nA tem\u00e1tica que desenvolven \u00e9, xa que logo, a da relaci\u00f3n amorosa nas s\u00faas variantes: o amor feliz e correspondido (satisfeito); o amor infeliz (insatisfeito), xa ben por causa da ausencia do amado, ben pola traiz\u00f3n e desd\u00e9n del ou mesmo polas prohibici\u00f3ns e atrancos que ese amor atopa no seu percorrido. A voz po\u00e9tica \u00e9 a dunha rapaza nova que relata as s\u00faas vivencias amorosas, quer nun mon\u00f3logo, quer nun di\u00e1logo coas s\u00faas amigas, irm\u00e1s ou mesmo coa nai, que rara vez toman a palabra. Os estados de \u00e1nimo son diversos e incl\u00faen a ledicia e paix\u00f3n pola chegada do amigo, a tristura pola s\u00faa ausencia ou a ansiedade polo regreso, o desexo de vinganza, celos etc. Os ambientes nos que se atopan son o campo, o mar ou a casa: a fonte, onde foron buscar auga ou lavar o cabelo, o r\u00edo ou a romar\u00eda. Finalmente, c\u00f3mpre subli\u00f1ar que a paisaxe non aparece nelas como un simple marco ambiental, sendo que en m\u00e1is dun caso cont\u00e9n unha forte carga simb\u00f3lica cando non participa mesmo do di\u00e1logo amoroso.\nPersonaxes.\nOs personaxes que interve\u00f1en son:\nDentro dos coprotagonistas, o principal deles \u00e9 a nai; e tanto as\u00ed que alg\u00fans investigadores chegan a considerar, dentro do conxunto de amigo, o que denominan como \"cantigas de madre\", na medida en que a experiencia desta, o seu papel nos episodios etc., desenvolven un apartado diferente da ficci\u00f3n l\u00edrica. Estas cantigas ofr\u00e9cennos catro retratos da nai: a nai-gardadora, vixiante diante de todo aquilo que fai a s\u00faa filla; b) a nai-c\u00f3mplice ou \u00abconfidente\u00bb dos comportamentos amorosos da protagonistas; c) a nai-conselleira, capaz incluso de adestrar a s\u00faa filla arredor de como debe vestirse se pretende seducir o namorado; a nai-amiga, unha f\u00f3rmula na que ela mesma, a nai, v\u00e9n resultar a verdadeira protagonista da relaci\u00f3n amorosa.\nTam\u00e9n, a irm\u00e1 \u2014ou irm\u00e1s\u2014, ou unha(s) amiga(s) da protagonista aparecen tam\u00e9n como testemu\u00f1as da narraci\u00f3n amorosa. Nalgunha ocasi\u00f3n, tal confidencialidade pode chegar a ocasionar alg\u00fan enfrontamento (cantiga de Pedr'Amigo de Sevilha):\nPaisaxe.\nA paisaxe, a contorna natural onde ocorre a acci\u00f3n narrativa da cantiga manifesta un especial relevo nas cantigas de amigo, quer como marco do relato, quer cunha forte carga simb\u00f3lica, de tal xeito que a protagonista chega mesmo a interrogar os elementos da natureza. V\u00e9xase esta cantiga de Mart\u00edn Codax:\nDanza.\nNas cantigas de amigo p\u00f3dese suxerir a danza, xunto cos elementos da natureza, como promesa do amor eterno. Tal ocorre, por exemplo, coas \"avelaneiras\", consideradas como un s\u00edmbolo de vida que renace e mesmo como promesa de amor eterno. V\u00e9xase esta cantiga de Airas Nunes:\nExemplo.\nVexamos un exemplo dunha co\u00f1ecida cantiga de amigo da autor\u00eda do rei don Din\u00eds:\nClasificaci\u00f3n.\nUnha clasificaci\u00f3n pos\u00edbel das cantigas de amigo distingue entre:\nNon obstante, existe unha clasificaci\u00f3n tradicional que procura a existencia de ciclos tem\u00e1ticos:\nD\u00e9bese salientar que tam\u00e9n se te\u00f1en clasificado as pastorelas galego-portuguesas coma un subx\u00e9nero da cantiga de amigo, pois non se cinx\u00edan moi ben ao canon establecido.\nCaracterizaci\u00f3n formal.\nAs cantigas de amigo te\u00f1en unha estrutura moi formalizada e r\u00edxida que se basea na repetici\u00f3n. Os elementos caracter\u00edsticos son:\nOs poetas m\u00e1is destacados que compuxeron cantigas de amigo foron Meendinho, Pero Meogo, Mart\u00edn Codax, Joh\u00e1n Zorro, Joh\u00e1n de Cangas, Joh\u00e1n Airas e don Din\u00eds de Portugal."}
{"id": "29812", "revid": "114", "url": "https://gl.wikipedia.org/wiki?curid=29812", "title": "Cantigas de amigo", "text": ""}
{"id": "29813", "revid": "1131", "url": "https://gl.wikipedia.org/wiki?curid=29813", "title": "Gran Pir\u00e1mide de Gizeh", "text": "A Gran Pir\u00e1mide de Gizeh \u00e9 a m\u00e1is vella e a \u00fanica que sobrevive das sete marabillas do mundo. Os exipt\u00f3logos aceptan que a pir\u00e1mide se constru\u00edu nun per\u00edodo de 20 anos, rematando ao redor do 2560 a.n.e.; hai un consenso grande de que a pir\u00e1mide serv\u00eda como tumba do fara\u00f3n exipcio Queops (Khufu) da IV dinast\u00eda, polo que \u00e1s veces aparece coa denominaci\u00f3n de Pir\u00e1mide de Cheops. Consid\u00e9rase a Hemiunu como o arquitecto da pir\u00e1mide. A Gran Pir\u00e1mide, a maior das 80 de Exipto, est\u00e1 constitu\u00edda por ao redor de 2\u00a0600\u00a0000 bloques de pedra cun peso medio de 2,5 toneladas por bloque, a\u00ednda que alg\u00fans deles chegan ata as 60 toneladas de peso. Orixinalmente, estaba recuberta por uns 27.000 bloques de pedra branca calcaria pu\u00eddos, creando as\u00ed catro caras perfectamente lisas que reflect\u00edan os raios do sol. Os turcos otom\u00e1ns utilizaron o revestimento da pir\u00e1mide para constru\u00edr diversas edificaci\u00f3ns no Cairo. A Gran Pir\u00e1mide foi a estrutura m\u00e1is alta realizada polo ser humano ata a construci\u00f3n da Torre Eiffel en 1889."}
{"id": "29814", "revid": "5749", "url": "https://gl.wikipedia.org/wiki?curid=29814", "title": "Pierre Savorgnan de Brazza", "text": "Pietro Paolo Savorgnan di Brazz\u00e0, m\u00e1is co\u00f1ecido como Pierre Paul Fran\u00e7ois Camille Savorgnan de Brazza, nado o 26 de xaneiro de 1852 e finado o 14 de setembro de 1905, foi un explorador franc\u00e9s de orixe italiana. Abriu sen axuda a bac\u00eda do r\u00edo Congo para Francia, o que permitiu o establecemento colonial franc\u00e9s en \u00c1frica occidental. En 1880 fundou a cidade de Brazzaville.\n "}
{"id": "29815", "revid": "23204", "url": "https://gl.wikipedia.org/wiki?curid=29815", "title": "Samuel L. Jackson", "text": "Samuel Leroy Jackson, nado o 21 de decembro de 1948, \u00e9 un actor americano.\nNaceu en Washington, D.C., creceu como fillo \u00fanico na cidade industrial de Chattanooga, Tennessee coa s\u00faa nai e os seus av\u00f3s maternos. O seu pai viviu lonxe da familia, na cidade de Kansas City, Missouri e morreu m\u00e1is tarde por causa do alcoholismo. Jackson foi a unha escola segregada onde, entre o 3\u00ba e 12\u00ba grao tocou a trompa e a trompeta na orquestra da escola. Atendeu m\u00e1is adiante \u00e1 universidade de Morehouse en Atlanta, onde el foi un dos fundadores de \"Just Us Theater\". Jackson foi expulsado da universidade por dous anos, a\u00ednda que conseguiu licenciarse en arte dram\u00e1tica en 1972. Jackson actuou en pequenos papeis en teatro e televisi\u00f3n, en 1976 estableceuse en Nova York e al\u00ed actuou en obras de teatro. A fins dos anos 80 comezou a aparecer en papeis menores no cine, en 1988 actuou na comedia de Eddie Murphy, \"Coming to America\". O seu primeiro \u00e9xito foi en \"Jungle Fever\" (1991) e o seu reco\u00f1ecemento internacional debeuse a \"Pulp Fiction\" (1994) de Quentin Tarantino."}
{"id": "29829", "revid": "1131", "url": "https://gl.wikipedia.org/wiki?curid=29829", "title": "Fatal, fatal, fatal", "text": "Fatal, fatal, fatal foi un programa de humor e m\u00fasica da TVG emitido en 1991. Dirixido por Antonio F. Sim\u00f3n, nel apareceron Antonio Dur\u00e1n \"Morris\", Juanillo Esteban, Paco Lodeiro e Manuel Manqui\u00f1a. Emit\u00edronse 13 episodios."}
{"id": "29849", "revid": "6939", "url": "https://gl.wikipedia.org/wiki?curid=29849", "title": "Beatriz Barcia", "text": "Beatriz Gra\u00f1a Barcia, co\u00f1ecida como Beatriz Barcia, nada en Ferrol o 27 de setembro de 1960, \u00e9 unha actriz galega.\nTraxectoria.\nEstudou psicolox\u00eda. Entre 1976 e 1984 foi membro do grupo afeccionado \"Teatro-Estudio Valle-Incl\u00e1n\" de Ferrol e actuou en 6 obras teatrais en castel\u00e1n. A partir de 1990 participa en montaxes, xa en galego, de \"Teatro da L\u00faa\"."}
{"id": "29870", "revid": "56817", "url": "https://gl.wikipedia.org/wiki?curid=29870", "title": "F\u00e1bio Luciano", "text": "F\u00e1bio Luciano, nado en Vinhedo o 29 de abril de 1975, \u00e9 un ex xogador de f\u00fatbol brasileiro. Xogou coma defensa para o Fenerbah\u00e7e e a selecci\u00f3n de f\u00fatbol do Brasil.\nTraxectoria.\nDe novo xogou no club de Guarani, Ponte Petra, pasou despois d\u00faas temporadas no Corinthians de S\u00e3o Paulo e desde o 2003 xoga no Fenerbah\u00e7e turco."}
{"id": "29890", "revid": "23204", "url": "https://gl.wikipedia.org/wiki?curid=29890", "title": "Azida de chumbo", "text": "A azida de chumbo \u00e9 un composto cristalino explosivo e t\u00f3xico. Composto altamente sensible, xeralmente, almac\u00e9nase baixo a auga en envases de goma condutores, xa que pode estoupar despois dunha ca\u00edda de 150 mil\u00edmetros ou pola presenza dunha descarga est\u00e1tica de 7 milijoules. A s\u00faa velocidade de detonaci\u00f3n \u00e9 de 5,18\u00a0km/s. Util\u00edzase para confeccionar detonadores empregados para detonar explosivos de baixa sensibilidade como o TNT, ANFO ou o \u00e1cido p\u00edcrico."}
{"id": "29907", "revid": "839", "url": "https://gl.wikipedia.org/wiki?curid=29907", "title": "Selecci\u00f3n de balonm\u00e1n de Croacia", "text": "A selecci\u00f3n nacional de balonm\u00e1n de Croacia \u00e9 o equipo que reprensenta a Croacia nas competici\u00f3ns internacionais de balonm\u00e1n. Unhas das principais selecci\u00f3ns europeas de balonm\u00e1n, foi 3\u00ba no Campionato Europeo de 1994, 2\u00ba no Campionato Mundial de 1995, vencedor dos Xogos Ol\u00edmpicos de 1996. Ga\u00f1adora do Campionato Mundial de 2003, 4\u00ba no Campionato Europeo de 2004, ouro nos Xogos Ol\u00edmpicos de 2004. 2\u00ba no Campionato Mundial de 2005, 4\u00ba do Campionato Europeo de 2006. 2\u00ba no Campionato Europeo de 2008.\nEquipo actual.\nAdestrador: Lino \u010cervar."}
{"id": "30069", "revid": "98629", "url": "https://gl.wikipedia.org/wiki?curid=30069", "title": "Red Hat", "text": "Red Hat, Inc. \u00e9 unha empresa multinacional con sede en Estados Unidos que desenvolve produtos de c\u00f3digo aberto e libre o sector empresarial. A compa\u00f1\u00eda fundouse en 1993 e ten a s\u00faa sede principal en Raleigh, Carolina do Norte. Conta con oficinas en todo o mundo.\nRed Hat ad\u00edcase fundamentalmente \u00e1 implantaci\u00f3n do seu sistema operativo \"Red Hat Enterprise Linux\", distribuci\u00f3n Linux, e posta en funcionamento de servizos sobre desta distribuci\u00f3n por medio da s\u00faa compa\u00f1\u00eda JBoss. Ofrece tam\u00e9n ferramentas para a virtualizaci\u00f3n, con \"Red Hat Virtualization\", almacenamento de datos, plataformas virtuais, produtos de xesti\u00f3n e soporte e servizos de consultora.\nRed Hat crea, mant\u00e9n e contrib\u00fae no desenvolvemento de moitos proxectos de software libre. Ten adquirido software privativo e posteriormente liberado o seu c\u00f3digo con licenzas libres. Algunhas das contribuci\u00f3ns m\u00e1is notables foron a creaci\u00f3n do sistema de empaquetamento de software (RPM) e varias utilidades para a administraci\u00f3n e configuraci\u00f3n de equipos, como \"sndconfig\" ou \"mouseconfig\". No 2016, na versi\u00f3n 4.5 Red Hat foi a segunda grande empresa que m\u00e1is contribu\u00edu ao desenvolvemento do kernel de Linux.\nHistoria.\nA Red Hat Software Inc. foi fundada no 1994 por Bob Young e Marc Ewing. En agosto de 1999, Red Hat sa\u00edu a bolsa e as s\u00faas acci\u00f3ns obtiveron a oitava ganancia m\u00e1is grande no seu primeiro d\u00eda na bolsa en toda a historia de Wall Street. Catro anos m\u00e1is tarde, o valor das acci\u00f3ns de Red Hat estaba arredor dunha cent\u00e9sima parte do m\u00e1ximo valor que chegara a alcanzar antes da crise das puntocom. A\u00ednda as\u00ed, o seu comezo exitoso no mercado de valores serviron para que Red Hat fose portada en peri\u00f3dicos e revistas non directamente relacionadas con temas inform\u00e1ticos. En calquera caso, parece ser que Red Hat soubo superar os problemas doutras compa\u00f1\u00edas do mundo dos negocios en torno ao software libre e anunciou n\u00fameros negros por primeira vez na s\u00faa historia no \u00faltimo cuarto do ano 2002.\nOutro dos feitos hist\u00f3ricos m\u00e1is importantes de Red Hat foi a adquisici\u00f3n en novembro de 1999 de Cygnus Solutions, unha empresa fundada unha d\u00e9cada antes e que xa mostrara como cunha estratexia integral baseada en software libre p\u00f3dese ga\u00f1ar di\u00f1eiro.\nEn setembro de 2003, Red Hat decidiu concentrar os seus esforzos de desenvolvemento na versi\u00f3n corporativa da s\u00faa distribuci\u00f3n e delegou a versi\u00f3n com\u00fan a Fedora, un proxecto aberto independente de Red Hat.\nXa no 28 de outubro de 2018, IBM anunciou a adquisici\u00f3n da compa\u00f1\u00eda por 34.000 mill\u00f3ns de d\u00f3lares, permanecendo Jim Whitehurst \u00e1 fronte de Red Hat pero baixo o mando directo da CEO de IBM Ginni Rometty."}
{"id": "30070", "revid": "634", "url": "https://gl.wikipedia.org/wiki?curid=30070", "title": "Redhat", "text": ""}
{"id": "30073", "revid": "56817", "url": "https://gl.wikipedia.org/wiki?curid=30073", "title": "Ernest Douwes Dekker", "text": "Ernest Douwes Dekker, nado o 8 de outubro de 1879 e finado o 28 de agosto de 1950, foi un pol\u00edtico, escritor, xornalista das Indias Orientais Neerlandesas.\nTraxectoria.\nFamiliar do escritor neerland\u00e9s das Indias Orientais Eduard Douwes Dekker (Multaluti), a s\u00faa nai era neerlandesa de descendencia parcial xavanesa.\nEn 1908 un grupo de membros da elite xavanesa reuniuse na casa de Dekker para formar a asociaci\u00f3n Boedi Oetomo, que pretend\u00eda modernizar a cultura xavanesa e buscaba m\u00e1is oportunidades para a elite. A organizaci\u00f3n est\u00e1 considerada a primeira organizaci\u00f3n nacionalista indonesia.\nEn 1911 fundou a revista ilustrada \"Het Tijdschrift\" e en 1912 o diario \"De Expres\". Arrestado en 1920 durante un ano polas s\u00faas actividades pol\u00edticas. En 1941 baixo a acusaci\u00f3n de pasar informaci\u00f3n \u00f3s xaponeses foi deportado a Suriname. Transferido \u00f3s Pa\u00edses Baixos en 1946, escapou a Indonesia."}
{"id": "30074", "revid": "98629", "url": "https://gl.wikipedia.org/wiki?curid=30074", "title": "1304", "text": "Mortes.\nHistoria ano a ano"}
{"id": "30075", "revid": "1131", "url": "https://gl.wikipedia.org/wiki?curid=30075", "title": "Contracci\u00f3n de Lorentz", "text": "A contracci\u00f3n de Lorentz \u00e9, segundo a teor\u00eda da relatividade, a contracci\u00f3n do tama\u00f1o dun corpo a medida que a s\u00faa velocidade se achega a velocidades comparables coa da luz. Orixinalmente foi introducido por Hendrik Lorentz como unha forma de explicar a ausencia de resultados positivos no experimento de Michelson-Morley. Posteriormente foi deducido por Albert Einstein no contexto da relatividad especial.\nA contracci\u00f3n de Lorentz v\u00e9n descrita pola seguinte expresi\u00f3n:\nformula_1\nonde L0 \u00e9 a distancia medida por un observador estacionario e L1 \u00e9 a distancia medida por un observador que se despraza a unha velocidade v sendo c a velocidade da luz.\nA contracci\u00f3n de Lorentz tam\u00e9n pode entenderse como o efecto da dilataci\u00f3n temporal e como o aumento da masa inercial dun corpo ou part\u00edcula."}
{"id": "30076", "revid": "23204", "url": "https://gl.wikipedia.org/wiki?curid=30076", "title": "George Gallup", "text": "George Gallup, nado o 18 de novembro de 1901 e finado o 26 de xullo de 1984, foi un soci\u00f3logo e estat\u00edstico estadounidense, creador da enquisa Gallup, un m\u00e9todo estat\u00edstico de selecci\u00f3n aleatoria para medir a opini\u00f3n p\u00fablica que se fixo co\u00f1ecido en 1936 \u00f3 predicir a correctamente os resultados das elecci\u00f3ns presidenciais dese ano."}
{"id": "30077", "revid": "92340", "url": "https://gl.wikipedia.org/wiki?curid=30077", "title": "Salvatore De Giorgi", "text": "Salvatore De Giorgi, nado en Vernole, Lecce (Italia) o 6 setembro de 1930, \u00e9 un cardeal cat\u00f3lico.\nOrdenado sacerdote o 28 de xu\u00f1o de 1953, pasou un tempo como p\u00e1rroco e en 1973 o papa Paulo VI f\u00edxoo bispo titular de Tulana e bispo auxiliar de Oria. Posteriormente ascendeu a arcebispo de Foggia en 1981 e de Taranto en 1987. Arcebispo de Palermo en 1996, Xo\u00e1n Paulo II ascendeuno a cardeal o 21 de febreiro de 1998."}
{"id": "30078", "revid": "22570", "url": "https://gl.wikipedia.org/wiki?curid=30078", "title": "Bosville", "text": "Bosville \u00e9 unha comuna francesa do departamento do Sena Mar\u00edtimo, na rexi\u00f3n da Normand\u00eda. Ten 8.69\u00a0km\u00b2 e 512 habitantes. A primeira menci\u00f3n \u00e1 localidade \u00e9 do 1060"}
{"id": "30079", "revid": "25871", "url": "https://gl.wikipedia.org/wiki?curid=30079", "title": "Faro de Cand\u00e1s", "text": "O faro de Cand\u00e1s \u00e9 unha construci\u00f3n situada no cabo de San Antonio, no concello asturiano de Carre\u00f1o. Local\u00edzase na marxe occidental do porto de Cand\u00e1s, \u00f3 que serve de abrigo dos ventos do oeste.\nHistoria.\nEn funcionamento desde 1917 na s\u00faa localizaci\u00f3n actual, xa que na anterior de 1904 na Pe\u00f1a de los \u00c1ngeles, non exist\u00eda posibilidade de constru\u00edr unha casa para o fareiro. En 1955 empezou a funcionar a sirena.\nEst\u00e1 constru\u00eddo case \u00e1 beira do rochedo. O edificio \u00e9 rectangular de d\u00faas alturas con torre troncopiramidal acaroada \u00e1 cara norte do edificio. A altura sobre o nivel do mar \u00e9 de 40 metros e de 12 metros sobre o terreo.\nTen un alcance de 15 millas mari\u00f1as."}
{"id": "30081", "revid": "75439", "url": "https://gl.wikipedia.org/wiki?curid=30081", "title": "O Principi\u00f1o", "text": "O Principi\u00f1o (en ) \u00e9 unha novela, a obra m\u00e1is famosa do arist\u00f3crata, escritor, poeta e aviador franc\u00e9s Antoine de Saint-Exup\u00e9ry, publicada por primeira vez en abril de 1943. A novela foi votada como o mellor libro do s\u00e9culo XX en Francia. Traducida a 300 linguas e dialectos, vendendo preto de dous mill\u00f3ns de copias anualmente, e con m\u00e1is de 140 mill\u00f3ns de copias vendidas en todo o mundo, converteuse nun dos libros m\u00e1is vendidos e m\u00e1is traducidos xamais publicados.\nCo estoupido da segunda guerra mundial, Saint-Exup\u00e9ry escapou a Am\u00e9rica do Norte. Malia os seus trastornos personais e a s\u00faa mala sa\u00fade, al\u00ed produciu case a metade dos escritos polos cales \u00e9 lembrado, inclu\u00eddo esta historia de soidade, amizade, amor e perda que conta as aventuras dun pequeno pr\u00edncipe que visita a Terra. Unha memoria anterior escrita polo autor contas as s\u00faas experiencias de aviaci\u00f3n no deserto do S\u00e1hara, e crese que se baseou nesas mesmas experiencias para escribir \"O Principi\u00f1o\".\nDende a s\u00faa publicaci\u00f3n, a novela foi adaptada a numerosos medios e formatos, inclu\u00edndo gravaci\u00f3ns de son, obras de radio, obras de teatro, filmes, series de televisi\u00f3n, ballets e \u00f3peras. Malia que \u00e9 considerado unha obra de literatura infantil, \"O Principi\u00f1o\" fai varias observaci\u00f3ns sobre a vida e a natureza humana.\nFoi traducida \u00f3 galego por Carlos Casares e publicada pola Editorial Galaxia en 1972. No ano 2005, foi publicado de novo cunha nova versi\u00f3n do mesmo tradutor dentro da colecci\u00f3n Biblioteca Galega de Cl\u00e1sicos Universais. Rodrigo Vizca\u00edno traduciu \u00f3 galego a novela no ano 2015, que foi publicada por Urco Editora.\nHistoria.\nO narrador \u00e9 un aviador que durante un voo ten unha avar\u00eda no motor. Para arranxalo p\u00e1rase no deserto do S\u00e1hara. Para el \u00e9 unha cuesti\u00f3n de vida ou morte.\n\u00c1 ma\u00f1anci\u00f1a do seguinte d\u00eda o aviador \u00e9 sorprendido por unha pequena voz que lle demandaba \u201cPor favor... p\u00edntame un a\u00f1o!\u201d. Despois da sorpresa do aviador ante a presenza do rapaci\u00f1o, o aviador debuxou o que sab\u00eda, unha boa cun elefante dentro, debuxo que sempre fora interpretado como un sombreiro. O Principi\u00f1o insist\u00eda en quer\u00eda un a\u00f1o e o aviador tentouno debuxar varias veces, pero estes debuxos eran rexeitados polo pr\u00edncipe ata que lle debuxou unha caixa e lle dixo que dentro dela estaba o a\u00f1o. O Principi\u00f1o deuse por satisfeito.\nTralas conversaci\u00f3ns entre os dous, o aviador logrou saber algo do pequeno pr\u00edncipe. O Principi\u00f1o viv\u00eda nun asteroide, o B612, pouco m\u00e1is grande cunha casa, que ten tres volc\u00e1ns (dous activos, e un inactivo) e unha rosa. Pasaba os seus d\u00edas coidando do seu asteroide, removendo as \u00e1rbores baobabs para que non botaran ra\u00edces. De permitirlles medrar, as \u00e1rbores partir\u00edan o seu asteroide en pedazos. O Principi\u00f1o abandona o asteroide un d\u00eda para co\u00f1ecer o resto do universo e visita outros planetas, cada un dos cales se encontra habitado por un adulto que, \u00e1 s\u00faa maneira, demostra o parvos que son a maior\u00eda das persoas cando se volven \u201cmaiores\u201d:\nSoamente por interese profesional, o xe\u00f3grafo solicita \u00f3 pr\u00edncipe que describa o asteroide de seu. O pr\u00edncipe describe os volc\u00e1ns e a rosa. O xe\u00f3grafo decide non tomar nota da rosa, argumentando que as flores son ef\u00e9meras. O pr\u00edncipe queda conmocionado \u00f3 saber que a s\u00faa rosa desaparecer\u00e1 alg\u00fan d\u00eda. O xe\u00f3grafo recom\u00e9ndalle visitar a Terra, xa que ten unha boa reputaci\u00f3n.\nUnha vez na Terra, o Principi\u00f1o encontra todo un xard\u00edn cheo de rosas, o que lle fai sentir moi desgrazado porque a s\u00faa rosa lle dixera que era \u00fanica no universo. M\u00e1is tarde co\u00f1ece e domestica un raposo, que lle explica \u00f3 pr\u00edncipe que a s\u00faa rosa \u00e9 \u00fanica e especial porque \u00e9 a que el ama.\nDespois disto \u00e9 cando se encontra co aviador no medio do deserto.\nNo deserto o Principi\u00f1o co\u00f1ece a unha serpe que ten o poder de devolvelo \u00f3 seu asteroide. Despois de pensalo, o Principi\u00f1o desp\u00eddese emotivamente do narrador e deixa que a serpe o trabe. O Principi\u00f1o ficou inm\u00f3bil por un intre e despois caeu a modi\u00f1o, coma unha \u00e1rbore. Cando o aviador procura o seu corpo \u00f3 d\u00eda seguinte, este xa non estaba.\nDedicatoria.\nSaint-Exup\u00e9ry dedicou o libro \u00f3 seu mellor amigo, Le\u00f3n Werth, e despois corrixe a dedicatoria e ded\u00edcallo a Le\u00f3n Werth cando era neno, xa que todas as persoas maiores foron nenos antes, a\u00ednda que poucas se lembren.\nAstronom\u00eda.\nUn asteroide : 46610 B\u00e9sixdouze foi nomeado en honra \u00f3 planeta de orixe do Principi\u00f1o. Ademais, o asteroide 2578 Saint-Exup\u00e9ry foi nomeado en honra \u00f3 autor d\u2019\"O Principi\u00f1o \"."}
{"id": "30083", "revid": "5863", "url": "https://gl.wikipedia.org/wiki?curid=30083", "title": "Can\u00f3n 88 mm", "text": "O can\u00f3n de 88\u00a0mm \u00e9 a peza de artiller\u00eda m\u00e1is co\u00f1ecida da segunda guerra mundial. De fabricaci\u00f3n alem\u00e1 e de calibre 88, utilizouse primeiramente como defensa antia\u00e9rea, pero posteriormente sobre todo como can\u00f3n antitanque pola s\u00faa alta efectividade \u00f3 poder traspasar a blindaxe de calquera carro de combate a grandes distancias.\nForon exportados a varios pa\u00edses entre eles Espa\u00f1a onde poden ser vistos en varios lugares, como a bater\u00eda de costa do monte de San Pedro na Coru\u00f1a."}
{"id": "30084", "revid": "23204", "url": "https://gl.wikipedia.org/wiki?curid=30084", "title": "Arno\u0161t V\u00e1\u0148a", "text": "Arno\u0161t V\u00e1\u0148a, nado en 1909 e finado en 1998, foi un esperantista eslovaco.\nTraxectoria.\nAprendeu o esperanto sendo un neno e f\u00edxose membro da Universala Esperanto-Asocio (UEA) desde o principio dos anos 30. En 1946 publicou o libro \"La internacia lingvo Esperanto\" e fundou a revista \"Esperantisto Slovaka\" en \u017dilina. En 1947 nunha granxa confiscada polo estado organizou unha cooperativa esperantista. Durante moitos anos foi presidente da Tutmonda Esperantista Vegetarana Asocio, a asociaci\u00f3n internacional vexetariana esperantista e principal redactor do seu \u00f3rgano \"Esperantista Vegetarano\"."}
{"id": "30124", "revid": "22570", "url": "https://gl.wikipedia.org/wiki?curid=30124", "title": "Civrac-en-M\u00e9doc", "text": "Civrac-en-M\u00e9doc \u00e9 unha comuna francesa do departamento de Gironde, en Aquitania. A altura media da comuna \u00e9 de 15 metros, ten 18.35\u00a0km\u00b2 e 502 habitantes, formouse pola uni\u00f3n das parroquias de Saint-Pierre-de-Civrac e Saint-M\u00e9dard-d'Escurac. A igrexa \u00e9 do s\u00e9culo XII, remodelada nos s\u00e9culos XV e XVII. O vi\u00f1edo \u00e9 a principal fonte econ\u00f3mica da comuna."}
{"id": "30125", "revid": "118182", "url": "https://gl.wikipedia.org/wiki?curid=30125", "title": "Reino de Quito", "text": "Co\u00f1\u00e9cese como Reino de Quito a unha confederaci\u00f3n de car\u00e1cter lendaria de pobos amerindos que se formou supostamente a partir do s\u00e9culo XIII no norte do actual Ecuador.\nEsta confederaci\u00f3n converteuse na m\u00e1is poderosa da zona e ti\u00f1a unha organizaci\u00f3n protoestatal. Gobernados polo \"shyri\" o seu centro m\u00e1is importante era Quito. Op\u00faxose \u00e1 tentativa inca de entrar no seu territorio a finais do s\u00e9culo XV e comezos do XVI, pero o inca T\u00fapac Yupanqui conseguiu sometelo e integralo no Imperio Inca."}
{"id": "30126", "revid": "127505", "url": "https://gl.wikipedia.org/wiki?curid=30126", "title": "1091", "text": "Mortes.\nHistoria ano a ano"}
{"id": "30127", "revid": "56817", "url": "https://gl.wikipedia.org/wiki?curid=30127", "title": "1092", "text": "Mortes.\nHistoria ano a ano"}
{"id": "30128", "revid": "56817", "url": "https://gl.wikipedia.org/wiki?curid=30128", "title": "1093", "text": "Mortes.\nHistoria ano a ano"}
{"id": "30129", "revid": "56817", "url": "https://gl.wikipedia.org/wiki?curid=30129", "title": "1094", "text": "Mortes.\nHistoria ano a ano"}
{"id": "30130", "revid": "23204", "url": "https://gl.wikipedia.org/wiki?curid=30130", "title": "1095", "text": "Mortes.\nHistoria ano a ano"}
{"id": "30131", "revid": "34681", "url": "https://gl.wikipedia.org/wiki?curid=30131", "title": "1097", "text": "Mortes.\nHistoria ano a ano"}
{"id": "30132", "revid": "624", "url": "https://gl.wikipedia.org/wiki?curid=30132", "title": "1098", "text": "Mortes.\nHistoria ano a ano"}
{"id": "30133", "revid": "82922", "url": "https://gl.wikipedia.org/wiki?curid=30133", "title": "1099", "text": "Mortes.\nHistoria ano a ano"}
{"id": "30135", "revid": "25871", "url": "https://gl.wikipedia.org/wiki?curid=30135", "title": "Janez Mencinger", "text": "Janez Mencinger, nado en Brod o 26 de marzo de 1838 e finado en Kr\u0161ko o 12 de abril de 1912, foi un prosista esloveno, considerado un dos pioneiros da novela en esloveno.\nEstudou filolox\u00eda cl\u00e1sica. A s\u00faa primeira colecci\u00f3n de relatos foi \"Jerica\" en 1859 de tema \u00e9tico-social. En \"Me\u0161ana gospoda\" (1881) e \"Cmokavzar in U\u0161perna\" (1883) ensaia a s\u00e1tira. Nas s\u00faas \u00faltimas produci\u00f3ns como \"Abandon\" (1893) introduce elementos simbolistas. \"Moja hoja na Triglav\" (1897), \u00e9 a s\u00faa autobiograf\u00eda."}
{"id": "30136", "revid": "1822", "url": "https://gl.wikipedia.org/wiki?curid=30136", "title": "Leda", "text": "Na mitolox\u00eda grega, Leda era a filla de Testio, rei de Etolia, e muller de Tind\u00e1reo, rei de Esparta.\nDunha vez que cami\u00f1aba xunto \u00f3 r\u00edo Eurotas encontrouse con Zeus transformado en cisne e finxindo ser perseguido por unha aguia. Como consecuencia desa relaci\u00f3n chocou dous ovos dos que naceron catro fillos: Helena, Clitemnestra, C\u00e1stor e P\u00f3lux, a\u00ednda que s\u00f3 Helena e P\u00f3lux son considerados fillos de Zeus."}
{"id": "30137", "revid": "98629", "url": "https://gl.wikipedia.org/wiki?curid=30137", "title": "Guerra de Sucesi\u00f3n Austr\u00edaca", "text": "A Guerra de Sucesi\u00f3n Austr\u00edaca (1740 - 1748) chegou a ser inevitable despois de que Mar\u00eda Tareixa I de Austria sucedera en 1740 \u00f3 seu pai Carlos VI nos seus dominios convert\u00e9ndose en ra\u00ed\u00f1a de Hungr\u00eda e de Bohemia, arquiduquesa de Austria, duquesa de Parma, de Piacenza, e de Guastalla. Que unha muller herdara tan extensos territorios, na s\u00faa \u00e9poca, implicou moitas complicaci\u00f3ns e o emperador Carlos VI anticipounas de longo, conseguindo aprobar a Pragm\u00e1tica Sanci\u00f3n de 1713. O plan estaba en ser ela elixida para os dominios hereditarios dos Habsburgo e o seu marido, Francisco I, duque de Lorena, ser elixido emperador.\nEn principio Francia, Prusia, Rusia, Gran Breta\u00f1a e as Provincias Unidas apoiaban a Mar\u00eda Teresa pero apareceron outros aspirantes \u00f3 trono: Carlos Alberte de Baviera e Augusto de Saxonia, xenros de Xos\u00e9 I, irm\u00e1n e antecesor no trono imperial de Carlos VI. Quer\u00edan, respectivamente, Bohemia e a Coroa imperial e Moravia. Carlos Manuel de Sarde\u00f1a reclamaba o Milanesado. Filipe V de Espa\u00f1a reclamaba os ducados de Parma e Piacenza.\nNesas condici\u00f3ns, as hostilidades comezan coa invasi\u00f3n de Silesia por Frederico II de Prusia, en decembro de 1740. O novo monarca de prusiano - o seu pai morrera 0 31 de maio de 1740 -, beneficiase da debilidade austr\u00edaca para intentar dar unha unidade xeogr\u00e1fica \u00f3 seu territorio. Silesia, cun mill\u00f3n de habitantes \u00e9 unha terra rica. Mar\u00eda Teresa conta ent\u00f3n con Xurxo II de Gran Breta\u00f1a para intervir, sen \u00e9xito: Robert Walpole rexeita implicar o seu pa\u00eds no conflito. Moi rapidamente, o 16 de decembro, Frederico II ga\u00f1a as s\u00faas primeiras vitorias cun ex\u00e9rcito pequeno pero moi ben adestrado e equipado. Captura as fortalezas de Glog\u00f3w, de Brzeg e de Neisse, o que lle permite capturar Silesia permit\u00edndolle dobrando a poboaci\u00f3n do seu reino e dotala dunha importante industria.\nNa batalla de Dettingen (xu\u00f1o de 1743) o \"Ex\u00e9rcito Pragm\u00e1tico\" (Gran Breta\u00f1a, Austria, Hannover e Hesse), derrotou \u00f3s franceses. Na batalla de Fontenoy (maio de 1745) en Flandres, os franceses derrotaron aos austr\u00edacos e iniciaron a conquista dos Pa\u00edses Baixos austr\u00edacos, que terminou coa vitoria francesa en Rocourt (Flandres) (outubro de 1746). En Italia enfront\u00e1ronse espa\u00f1ois e franceses, por unha banda, e austr\u00edacos por outro. A Guerra do rei Xurxo constitu\u00edu a fase americana da Guerra de Sucesi\u00f3n Austr\u00edaca. e a primeira das guerras carn\u00e1ticas constitu\u00edu a fase India, ambas as d\u00faas entre Francia e Gran Breta\u00f1a.\nO Tratado de Aquisgr\u00e1n puxo fin \u00e1 Guerra de Sucesi\u00f3n Austr\u00edaca en 1748 as\u00ed como \u00e1 chamada Guerra do rei Xurxo. Establec\u00eda que t\u00f3dalas conquistas realizadas devolv\u00e9ranse \u00f3s seus donos orixinais. Mar\u00eda Teresa I conservou os seus territorios, salvo Silesia, que cedeu a Prusia. Filipe V de Espa\u00f1a conseguiu os ducados de Parma, Piacenza e Guastalla. O tratado devolveu Louisbourg (Canad\u00e1) a Francia e entregou Madr\u00e1s (India) \u00f3s brit\u00e1nicos.\nA decisi\u00f3n de Austria de recuperar Silesia levou \u00e1 Guerra dos Sete Anos (1756-1763), que deu continuaci\u00f3n \u00f3 conflito entre Francia e Gran Breta\u00f1a polas s\u00faas colonias en Am\u00e9rica e a India."}
{"id": "30138", "revid": "22570", "url": "https://gl.wikipedia.org/wiki?curid=30138", "title": "Sepultura (grupo musical)", "text": "Sepultura \u00e9 unha banda brasileira de metal creada no 1984 polos irm\u00e1ns Max Cavalera e Iggor Cavalera en Belo Horizonte. \u00c9 considerada a banda brasileira de metal de maior repercusi\u00f3n no mundo, fronte outras como Angra ou Krisiun.\nPos\u00fae influencias diversificadas, que van dende o black metal e death metal, pasando polo thrash metal e mesmo inspiraci\u00f3ns externas ao metal, como hardcore punk, m\u00fasica tribal africana e xaponesa e m\u00fasica ind\u00edxena, entre outros diversos estilos musicais.\nSepultura leva editados doce \u00e1lbums de estudio dende a s\u00faa formaci\u00f3n. Os seus discos m\u00e1is exitosos son \"Arise\" (1991), \"Chaos A.D.\" (1993) e \"Roots\" (1996). A banda leva vendidos uns 3 mill\u00f3ns de copias nos Estados Unidos e 20 en todo o mundo, ga\u00f1ando varios discos de ouro e de platino.\nBiograf\u00eda.\nPrimeiros anos.\nA banda formouse no 1984. Por aquel ent\u00f3n, traducindo o tema de Motorhead \"\u201cDancing in your grave\u201d\" (Bailando na t\u00faa sepultura) deron co nome apropiado para o grupo: \"Grave\" que en ingl\u00e9s significa Sepultura.\nA primeira demo da banda data de 1985 (mesmo ano do festival \"Rock In Rio\") ata que os fichou unha pequena discogr\u00e1fica, \"Cogumelo Produ\u00e7oes\", con quen gravan o seu primeiro E.P. \"Bestial Devastation\", compartindo o disco cunha banda chamada Overdose e o seu \u201cS\u00e9culo XX\".\nDado o \u00e9xito de vendas (m\u00e1is de 5000 copias, que para unha banda Underground era unha cantidade considerable) Cogumelo Produ\u00e7oes al\u00edase con \"Roadrunner Records\" para lanzar o primeiro L.P da banda chamado Morbid Visions, co que comezaron a ga\u00f1ar seguidores con temas como War, Crucifiction, pero sobre todo con \"Troops Of Doom\", que se converter\u00eda no himno da banda por moitos anos. Nesta etapa Jairo T abandona a banda por raz\u00f3ns desco\u00f1ecidas, sendo substitu\u00eddo por un mozo chamado Andreas Kisser. Agora \u00e9 cando Sepultura realmente comeza.\nEn agosto de 1987 gravan Schizophrenia, un disco onde se nota a influencia deste novo guitarrista na banda, d\u00e1ndolle m\u00e1is perfeccionismo e calidade. A banda faise co\u00f1ecida en t\u00f3dalas escenas \"under\" de moitas partes do mundo, con temas como \"Escape To The Void\".\nRoadrunner Records asegurou a Sepultura nas s\u00faas filas, e para 1989 xa te\u00f1en listo o seu terceiro LP, o disco que lles far\u00eda coller o pulo definitivo, Beneath The Remains, que conti\u00f1a o segundo himno da banda: \"Inner Self\". Con el ga\u00f1aron xiras por Europa e vendas que nunca pensaran acadar por seren dif\u00edciles para unha banda latinoamericana.\n\u00c9xito internacional e abandono de Max.\nAgora deb\u00edan facer outra entrega, que superara todo o anterior. Chegaba as\u00ed en 1991 Arise. Se \"Beaneath The Remains\" lles deu a fama, \"Arise\" afianzar\u00edaos como banda de culto. Ser\u00eda precisamente este disco o que os levar\u00eda ao \"Rock In Rio 2\". Este disco \u00e9 a culminaci\u00f3n do estilo Death/Thrash da banda e dende a\u00ed comezaron a mutar paulatinamente a un son m\u00e1is industrial cos seus dous seguintes \u00e1lbums Chaos A.D 1993 e finalmente Roots 1996 (mezclado por \"Ross Robinson\" e coa participaci\u00f3n de novas estrelas como \"Johnatan Davis\" de KoRn, DJ Lethal nos \"scratches\" e Mike Patton de Faith No More), d\u00e1ndolle as\u00ed un estilo m\u00e1is parecido ao n\u00fc metal agresivo. Aqu\u00ed comezaron os problemas: a nova representante e esposa de Max, arranxaba os ensaios para que Max puidera adicarse a outros proxectos, o que ao resto da banda non lles gustou nada. Cando lle comunicaron a Max a decisi\u00f3n de cambiar de representante, este respondeu que se se \u00eda ela, el tam\u00e9n, e as\u00ed foi, o mesmo Iggor comunicoulle o seu despedimento ao seu irm\u00e1n, con quen aos 15 anos formara a banda.\nEtapa Derrick Green.\nMax foise e formou a banda Soulfly, coa que xa sacou varios discos. Sepultura conseguiu un novo vocalista, o norteamericano Derrick Green. Nos \u00faltimos discos evolucionaron musicalmente, fusionando o thrash metal, con ritmos m\u00e1is hardcore, percusi\u00f3ns xaponesas, e obras m\u00e1is conceptuais. Os \u00e1lbums que gravaron con Derrick son \"Against\" (1998), \"Nation\" (2001), \"Revolusongs\" (2002) -disco enteiramente de versi\u00f3ns-, \"Roorback\" (2003) -un dos discos m\u00e1is influenciados polo hardcore- e \"Dante XXI\" (2006) -obra conceptual baseada en \"La Divina Commedia\" de Dante. Este disco acadou moi boas cr\u00edticas, sendo moi ben recibido polos seus seguidores e acheg\u00e1ndose a un son m\u00e1is thrash, inclu\u00edndo partes instrumentais de vento metal, viol\u00edns, arpas...\nO d\u00eda 13 de xaneiro de 2006, Iggor Cavalera decidiu tomarse un descanso temporal, mor da s\u00faa separaci\u00f3n coa s\u00faa anterior muller e ao nacemento do seu cuarto fillo coa s\u00faa nova esposa. Foi temporalmente substitu\u00eddo por Roy Mayorga (ex-Soulfly, Stone Sour) na xira europea con In Flames. Despois de varias noticias desmentidas polo propio Iggor e polos demais membros de Sepultura, Iggor definitivamente abandonou a banda alegando incompatibilidades art\u00edsticas o d\u00eda 12 de xu\u00f1o de 2006. Sepultura deixou caer que Jean Dolabella (ex-Udora/Diesel), substituirao na s\u00faa pr\u00f3xima xira, e agora \u00e9 o bater\u00eda estable."}
{"id": "30155", "revid": "22570", "url": "https://gl.wikipedia.org/wiki?curid=30155", "title": "Prise de Pampelune", "text": "Prise de Pampelune \u00e9 un cantar de xesta franco-italiano escrito por Nicola di Verona por volta de 1350 e do que se conservan 6.117 versos alexandrinos.\nTematicamente ins\u00edrese na \u00e9pica carolinxia ou ciclo do rei, relata as empresas que realizou Carlomagno en Hispania e en Compostela, baseado no Libro V do C\u00f3dice Calixtino."}
{"id": "30156", "revid": "6123728", "url": "https://gl.wikipedia.org/wiki?curid=30156", "title": "Hawad", "text": "Mahmoudan Hawad, nado en A\u00efr en 1950, \u00e9 un poeta tuareg.\nTraxectoria.\nNaceu no seo dunha familia da nobreza tuareg da tribo ikaskazen no S\u00e1hara central que hoxe forma parte de N\u00edxer, atra\u00eddo pola doutrina sufista, viviu en mosteiros suf\u00eds de Libia, Exipto e nun campo n\u00f3made preto de Bagdad. De volta a N\u00edxer comezou a escribir en tuareg e dende 1982 vive en en Francia. Un dos piares da literatura tuareg, a s\u00faa poes\u00eda canta a liberdade do seu pobo, da s\u00faa mobilidade sobre a terra. Ademais escribiu ensaios para dar a co\u00f1ecer a situaci\u00f3n do seu pobo."}
{"id": "30157", "revid": "22570", "url": "https://gl.wikipedia.org/wiki?curid=30157", "title": "Northboro, Iowa", "text": "Northboro \u00e9 unha vila do condado de Page, Iowa, Estados Unidos. Ten 60 habitantes e unha \u00e1rea de 0,6\u00a0km\u00b2.\nNa vila hai 32 edificios e 19 familias. A idade media \u00e9 de 44 anos."}
{"id": "30158", "revid": "605", "url": "https://gl.wikipedia.org/wiki?curid=30158", "title": "Catal\u00e1", "text": ""}
{"id": "30161", "revid": "17467", "url": "https://gl.wikipedia.org/wiki?curid=30161", "title": "Alema\u00f1a Occidental", "text": ""}
{"id": "30168", "revid": "19415", "url": "https://gl.wikipedia.org/wiki?curid=30168", "title": "Svenska hockeyligan", "text": "A Svenska hockeyligan \u00e9 a liga profesional de h\u00f3ckey sobre xeo de Suecia, creada en 1975, que se comp\u00f3n de 12 equipos. Est\u00e1 considerada unha das ligas m\u00e1is importantes do mundo neste deporte, tan s\u00f3 por detr\u00e1s da National Hockey League norteamericana e a Kontinental Hockey League do leste europeo. Existen outras ligas europeas profesionais dun nivel comparable \u00f3 que ten a Elitserien, como son as ligas checa, finesa, alem\u00e1, su\u00edza e eslovaca.\nFormato.\nCada tempada da Elitserien comeza en setembro e remata en abril do ano seguinte. Nela, cada un dos 12 equipos disputa 55 encontros de liga regular, \u00e9 dicir, 5 encontros fronte a cada rival. Os encontros duran 60 minutos divididos en 3 tempos de 20 minutos. Se \u00f3 remate dun encontro persiste o empate, x\u00f3ganse ata 5 minutos de tempo engadido con morte s\u00fapeta. Os equipos punt\u00faan do seguinte xeito:\nCando esta fase de liga regular remata, os 8 primeiros equipos da t\u00e1boa pasan a disputar as eliminatorias polo t\u00edtulo. T\u00f3dalas eliminatorias, tanto de cuartos de final, de semifinais e as finais, dec\u00eddense \u00f3 mellor de 7 encontros, de xeito que o ga\u00f1ador de cada emparellamento e aquel equipo que ga\u00f1a 4 dos enfrontamentos. Por outra banda, os 2 \u00faltimos equipos da t\u00e1boa disputan unha ligui\u00f1a de promoci\u00f3n cos 4 mellores equipos da segunda divisi\u00f3n, chamada \"Hockeyallsvenskan\".\nPalmar\u00e9s.\nAntes de 1975 exist\u00eda outra competici\u00f3n nacional de liga que comezara a disputarse en 1922, \u00e9 dicir, tan s\u00f3 2 anos despois de que o h\u00f3ckey sobre xeo fose introducido no pa\u00eds polo director de cine norteamericano Raoul Le Mat. Aquel campionato tivo varios nomes: Klass 1, Svenska serien, Division I etc. Dende 1944 constaba de dous grupos, un Norte e outro Sur. A seguinte lista amosa os campi\u00f3ns suecos anteriores \u00e1 creaci\u00f3n da Elitserien:\nDende 1922 at\u00e9 a actualidade, o equipo que acada o t\u00edtulo de campi\u00f3n de Suecia na liga de h\u00f3ckey sobre xeo recibe o \"Trofeo Le Mat\". Este trofeo de prata \u00e9 o m\u00e1is antigo do deporte profesional sueco. No seu momento foi doado polo director de cine norteamericano Raoul Le Mat e a Metro-Goldwyn-Mayer. De seguido am\u00f3sase unha t\u00e1boa coa cantidade de trofeos Le Mat que ten ga\u00f1ou cada equipo dende 1922. Os anos que est\u00e1n en letras grosas fan referencia \u00f3s campionatos da era Elitserien, \u00e9 dicir, dende 1976:"}
{"id": "30181", "revid": "1131", "url": "https://gl.wikipedia.org/wiki?curid=30181", "title": "Galer\u00eda de imaxes de Tui", "text": "Galer\u00eda de imaxes do concello de Tui na provincia de Pontevedra."}
{"id": "30189", "revid": "15490", "url": "https://gl.wikipedia.org/wiki?curid=30189", "title": "Servilia Cepi\u00f3n", "text": "Servilia Cepionis, nada e finada entre os s\u00e9culos II e I a.C., \u00e9 unha das poucas mulleres romanas citadas polas fontes antigas. Era unha patricia, filla de Quinto Servilio Cepio o novo e de Livia Drusa. A trav\u00e9s da s\u00faa nai era tam\u00e9n medio irm\u00e1 de Cat\u00f3n o Novo.\nTraxectoria.\nServilia creceu na casa do tribuno Marco Livio Druso, un t\u00edo materno, despois do escandaloso divorcio dos seus pais. Posteriormente casou con D\u00e9cimo Xunio Bruto, un desco\u00f1ecido na escena pol\u00edtica. Deste casamento Servilia tivo un \u00fanico fillo, Marco Xunio Bruto, un dos asasinos de Xulio C\u00e9sar. Posteriormente casou con D\u00e9cimo Xunio Silano, o c\u00f3nsul do ano 42 a. de C., relaci\u00f3n da cal naceron tres fillas, todas chamadas Xunia. Xunia Secunda casar\u00eda con Marco Emilio L\u00e9pido, o futuro triunviro (xunto con Augusto e Marco Antonio). Xunia Tertia, a m\u00e1is nova das fillas, casar\u00eda con [Caio Casio Longino], outro dos asasinos de C\u00e9sar.\nPero a maior contribuci\u00f3n de Servilia \u00e1 historia, \u00e1 parte do seu fillo, foi o feito de ser a amante de Xulio C\u00e9sar, a\u00ednda a pesar de ser maior ca el, un feito inaudito na Roma daquela \u00e9poca. \u00d3 contrario que as outras mulleres romanas, e quizais por mor da s\u00faa idade, Servilia non ti\u00f1a a paciencia para esperar sentada por C\u00e9sar. Esta ousad\u00eda puido causar que a s\u00faa relaci\u00f3n se fisexe p\u00fablica. Unha an\u00e9cdota famosa conta que, durante a reuni\u00f3n do senado na que se discut\u00eda a conspiraci\u00f3n de Catilina, Servilia mandoulle a C\u00e9sar unha carta de amor. Este tratou de ler a mensaxe discretamente pero Cat\u00f3n, o seu maior inimigo, viuno e acusouno de estar involucrado na conspiraci\u00f3n. Cesar afirmou que a mensaxe era da s\u00faa amante pero Cat\u00f3n, non crendo unha excusa tan aparentemente pueril, desafiouno a probalo quit\u00e1ndolle a mensaxe das mans. Desafortunadamente para el, C\u00e9sar ti\u00f1a raz\u00f3n; era certamente unha carta de amor da s\u00faa amante Servilia, a medio irm\u00e1 do propio Cat\u00f3n. Isto converteuse rapidamente nun pequeno esc\u00e1ndalo persoal. Servilia tivo que divorciarse do seu marido e os senadores romanos empezaron a preocuparse pola imaxe p\u00fablica das s\u00faas casas. Mentres, C\u00e9sar fac\u00edase famoso por parecer que se deitaba coas mulleres dos seus inimigos pol\u00edticos.\nComo proba do aprecio que ti\u00f1a C\u00e9sar por Servilia, Suetonio cita varios casos: C\u00e9sar regaloulle, durante o seu primeiro consulado, unha perla valorada en m\u00e1is de seis mill\u00f3ns de sextercios. Tam\u00e9n C\u00e9sar, xa durante a guerra civil, ofreceulle descontos nas poxas p\u00fablicas que, segundo Cicer\u00f3n, foran rebaixadas un terzo do seu valor (\"tertia\" en lat\u00edn). De feito, pens\u00e1base que isto era debido a que Servilia ofrecera a s\u00faa propia filla Xunia Tertia cando o seu interese empezara a desaparecer. Tam\u00e9n se rumoreaba que C\u00e9sar era o pai da rapaza, pero \u00e9 dubidoso que ambos os rumores fosen certos \u00e1 vez. A relaci\u00f3n de Servilia con C\u00e9sar durou dende o ano -63 ata o asasinato deste \u00faltimo no -44.\nDespois do asasinato de C\u00e9sar por parte do seu fillo Bruto (e o seu xenro Casio), os conspiradores reun\u00edronse na casa de Servilia e o seu consello foi tido en conta (a\u00ednda que non hai probas de que estivera involucrada na conspiraci\u00f3n). A pesar diso, Servilia puido escapar indemne das purgas do segundo triunvirato. Despois da morte de Bruto, cuxas cinzas f\u00f3ronlle enviadas dende Filipos, viviu \u00f3 cuidado de Tito Pomponio Atico, amigo de Cicer\u00f3n, ata a s\u00faa morte por causas naturais.\nUnha ficticia Servilia apareceu en 2005 na serie de televisi\u00f3n \"Roma\", protagonizada por Lindsay Duncan. Na serie, Servilia aparece como a principal promotora do asasinato de C\u00e9sar, ademais dunha rival da s\u00faa sobri\u00f1a Atia, feitos que son m\u00e1is ficticios que hist\u00f3ricos."}
{"id": "30190", "revid": "98629", "url": "https://gl.wikipedia.org/wiki?curid=30190", "title": "Robot", "text": "Un robot \u00e9 un dispositivo, ou grupo de dispositivos, electromec\u00e1nicos ou biomec\u00e1nicos que poden realizar tarefas de maneira aut\u00f3noma, preprogramada, ou so control humano. Un robot pode actuar baixo control directo dun ser humano (p.ex. o brazo rob\u00f3tico da lanzadeira espacial) ou aut\u00f3nomo baixo control dun ordenador preprogramado. Hai autores que fan fincap\u00e9 na distinci\u00f3n entre mecanismo (cando precisa intervenci\u00f3n humana para funcionar), aut\u00f3mata (cando o sistema reproduce un mesmo programa -unha mesma acci\u00f3n- unha e outra vez sen intervenci\u00f3n humana, podendo incluso tomar decisi\u00f3ns) e un robot, que se diferenciar\u00eda pola versatilidade: pode ser reprogramado e realizar diferentes acci\u00f3ns en funci\u00f3n do programa que execute, as\u00ed por exemplo, unha porta que detecta a nosa presenza e abre e pecha automaticamente \u00e9 un automatismo, non \u00e9 un robot; s\u00f3 pode facer iso. O brazo mec\u00e1nico controlado por un ordenador que pinta ou solda nunha cadea de montaxe distintos modelos de coches, si ser\u00eda un robot. Os robots p\u00f3dense utilizar para realizar as tarefas que son demasiado perigosas ou dif\u00edciles para que os seres humanos as executen directamente ou para automatizar tarefas repetitivas que se poden realizar de xeito m\u00e1is barato por un robot que polo ser humano (p. ex. na produci\u00f3n do autom\u00f3bil).\nOrixe.\nA palabra robot v\u00e9n do voc\u00e1bulo checo \"robota\" que significa \"servidume\", \"traballo forzado\", ou escravitude, especialmente os chamados \"traballadores alugados\" que viviron no Imperio Austroh\u00fangaro ata 1848.\nO termo \"robot\" utilizouno por primeira Karel \u010capek na s\u00faa obra teatral \"R.U.R.\" (\"Rossumovi univerz\u00e1ln\u00ed roboti\") que se estreou en 1921, por\u00e9n o autor indicou posteriormente que a palabra deb\u00edase a seu irm\u00e1n Josef. Nun artigo publicado na revista checa \"Lidov\u00e9 noviny\" en 1933, explicou que orixinalmente quixo chamalos \"labo\u0159i\" (do lat\u00edn \"labor\", traballo). Por\u00e9n, non lle gustaba a palabra e pediu consello \u00f3 seu irm\u00e1n Josef, que lle suxeriu \"roboti\". A palabra \"robota\" significa literalmente traballo ou labor e figuradamente \"traballo duro\" en checo e moitas linguas eslavas. Tradicionalmente robota era o per\u00edodo de traballo que un servo deb\u00eda pagar \u00f3 seu se\u00f1or, xeralmente 6 meses do ano. A servidume prohibiuse en 1848 en Bohemia, polo que cando \u010capek escribiu \"R.U.R.\", o uso do termo \"robota\" xa se estendera a varios tipos de traballo, pero o significado obsoleto de \"servidume\" seguir\u00eda reco\u00f1ec\u00e9ndose.\nA palabra rob\u00f3tica, usada para describir este campo de estudo, foi acu\u00f1ada polo escritor de ciencia ficci\u00f3n Isaac Asimov.\nA rob\u00f3tica concentra 3 \u00e1reas de estudo: a mecatr\u00f3nica, a f\u00edsica e as matem\u00e1ticas como ciencias b\u00e1sicas.\nA\u00ednda que os robots de \u010capek eran humanos artificiais org\u00e1nicos, a palabra robot empr\u00e9gase case sempre para referirse a humanos mec\u00e1nicos. O termo androide pode referirse a calquera destes, mentres que un cyborg (\"organismo cibern\u00e9tico\" ou \"home bi\u00f3nico\") pode ser unha criatura que \u00e9 a combinaci\u00f3n de partes org\u00e1nicas e mec\u00e1nicas.\nHistoria.\nA Alberte o Magno atrib\u00faeselle a construci\u00f3n dun home de ferro durante o s\u00e9culo XIII, un tipo de androide feito de madeira, metal, cera e coiro. Un dos primeiros aut\u00f3matas documentados \u00e9 o galo do reloxo astron\u00f3mico da catedral de Estrasburgo, instalado en 1352, que \u00f3 mediod\u00eda mov\u00eda as \u00e1s, abr\u00eda o bico e cantaba. Nos s\u00e9culos seguintes os aut\u00f3matas convert\u00e9ronse nun complemento popular dos reloxos de moitas igrexas en toda Europa. Nos anos 50 do s\u00e9culo XX descubr\u00edronse unhas notas e debuxos que Leonardo da Vinci fixo no ano 1495 e que corresponder\u00edan a un tipo de aut\u00f3mata de aparencia humana cuberto con armadura de guerreiro.\nEntre o 1738 e o 1739, Jacques de Vaucanson exhibiu varios aut\u00f3matas de medida natural: un frautista que tocaba a frauta e o tambor, un timbaleiro e un pato. O pato mec\u00e1nico pod\u00eda bater as s\u00faas \u00e1s, mover o pescozo, beber auga, tragar gran da man do expositor, dar a sensaci\u00f3n de dixerir o gran e defecar unha substancia almacenada nun compartimento oculto. Posiblemente os aut\u00f3matas m\u00e1is populares e co\u00f1ecidos do s\u00e9culo XVIII foron os fabricados pola familia su\u00edza Jaquet-Droz entre 1768 e 1774. Pierre Jaquet-Droz, o seu fillo Henri-Louis e Jean-Fr\u00e9d\u00e9ric Leschot crearon tres obras mestras, \"A Pianista\", \"O Debuxante\" e \"O Escritor\" que causaron sorpresa e admiraci\u00f3n na \u00e9poca e que hoxe en d\u00eda a\u00ednda funcionan no Museo de Arte e Historia de Neuch\u00e2tel.\nDurante a Revoluci\u00f3n Industrial avanzouse na automatizaci\u00f3n dalgunhas m\u00e1quinas utilizadas nas f\u00e1bricas t\u00e9xtils, en 1779 Samuel Crompton creou a \"mule-jenny\", unha fiadora mec\u00e1nica de 120 fusos, en 1785 a versi\u00f3n mellorada do tear mec\u00e1nico de Edmund Cartwright (que fora presentado o ano anterior) e no 1801 o tear de Jacquard inventado por Joseph Marie Jacquard. Este tear utilizaba tarxetas perforadas para determinar os patr\u00f3ns a seguir polo tear durante o tecido da roupa, o que permit\u00eda que mesmo os usuarios m\u00e1is inexpertos puidesen elaborar complexos dese\u00f1os.\nEn 1898 Nikola Tesla fixo unha demostraci\u00f3n p\u00fablica no Madison Square Garden dun modelo de submarino controlado remotamente. durante a d\u00e9cada de 1920 os enxe\u00f1eiros avanzaron na automatizaci\u00f3n das m\u00e1quinas co obxectivo de constru\u00edr aparellos capaces de funcionar eficientemente durante longos per\u00edodos de tempos e coa capacidade de autocorrexir algunhas irregularidades como a velocidade, forza, posici\u00f3n etc.\nEn 1926, o enxe\u00f1eiro Roy James Wensley que traballaba na compa\u00f1\u00eda Westinghouse Electric Corporation creou o \"Televox\", o primeiro robot capaz de facer un traballo \u00fatil. Ao \"Televox\" segu\u00edrono unha serie doutros robots sinxelos, como o \"Rastus\", feito a imaxe dun home negro. Na d\u00e9cada de 1930 Westinghouse creou un robot humanoide chamado \"Elektro\" que exhibiu na Feira Internacional de Nova York e na de 1940 en San Francisco.\nRob\u00f3tica moderna.\nO primeiro robot aut\u00f3nomo electr\u00f3nico foi creado en 1948 no Burden Neurological Institute de Bristol en Inglaterra por William Grey Walter, que estudara as redes neuronais do cerebro e constru\u00edu a primeira rede neuronal artificial (de d\u00faas neuronas) con d\u00faas v\u00e1lvulas de baleiro e dous sensores, unha fotoresistencia sensible \u00e1 luz e un interruptor de presi\u00f3n para detectar o contacto con outros obxectos. O robot pod\u00edase mover en funci\u00f3n dos est\u00edmulos recibidos dos sensores grazas ao seu motor alimentado a bater\u00edas e \u00e1s s\u00faas tres rodas. Tr\u00e1tase do primeiro robot que non era dirixido por un operador, como \"Elektro\", nin segu\u00eda un programa predeterminado sen\u00f3n que o fac\u00eda en funci\u00f3n dos est\u00edmulos recibidos a trav\u00e9s dos seus sensores.\nO primeiro robot moderno, dixital e programable, foi inventado por George Devol en 1954, foi nomeado \"Unimate\" e trat\u00e1base dun robot industrial. A primeira unidade do \"Unimate\" foi vendida \u00e1 General Motors en 1960 e foi instalado ao ano seguinte nunha planta en Trenton (Nova Jersey) para levantar pezas quentes de metal dunha m\u00e1quina de coada a presi\u00f3n e apilalas.\nEn 1961 Heinrich A. Ernst desenvolveu no Instituto de Tecnolox\u00eda de Massachusetts (MIT) o MH-1 (\"Mechanical Hand 1\", man mec\u00e1nica 1) un tipo de man mec\u00e1nica motorizada e con sensores t\u00e1ctiles operada por un computador que est\u00e1 programado para realizar algunhas funci\u00f3ns que corresponder\u00edan a unha persoa humana tendo en consideraci\u00f3n os sinais achegados polos sensores.\nHoxe en d\u00eda os robots comerciais e industriais util\u00edzanse de maneira xeneralizada para realizar traballos de maneira m\u00e1is barata ou con maior precisi\u00f3n e fiabilidade que os feitos polos seres humanos. Tam\u00e9n se empregan para os traballos que son demasiado sucios, perigosos ou repetitivos para ser convenientes para os humanos. Os robots \u00fasanse amplamente na fabricaci\u00f3n, a montaxe, a embalaxe, o transporte, a exploraci\u00f3n espacial e terrestre, a cirurx\u00eda, o armamento, a investigaci\u00f3n en laboratorios ou a produci\u00f3n masiva de bens de consumo e industriais.\nTipo de robot.\nRobots m\u00f3biles.\nOs robots m\u00f3biles non se atopan fixados a un punto f\u00edsico e te\u00f1en a capacidade de moverse. Un exemplo com\u00fan hoxe en d\u00eda deste tipo de robot son os \"veh\u00edculos guiados automaticamente\", que son un tipo de robots m\u00f3biles que seguen marcas ou cables postos en terra ou utilizan outros sistemas como o l\u00e1ser para seguir un cami\u00f1o determinado.\nOs robots m\u00f3biles est\u00e1n presentes na industria, en aplicaci\u00f3ns militares e noutros campos relacionadas coa seguridade. Tam\u00e9n aparecen como produtos de consumo, para o entretemento ou para facer certas tarefas como a limpeza (robots aspiradora). Os robots m\u00f3biles son obxecto dunha gran cantidade de investigaci\u00f3ns en curso e case todas as universidades importantes contan con laboratorios dedicados \u00e1 procura nos campos dos robots m\u00f3biles.\nOs robots modernos adoitan ser utilizados en ambientes moi controlados, por exemplo nas cadeas de montaxe para evitar os problemas de resposta ante a presenza de interferencias inesperadas. Por iso os robots son pouco co\u00f1ecidos para a maior\u00eda dos seres humanos. A\u00ednda as\u00ed os robots dom\u00e9sticos como os de limpeza son cada vez m\u00e1is habituais nas casas dos pa\u00edses desenvolvidos.\nRobots industriais.\nO robot m\u00e1is relevante nos nosos tempos \u00e9 o chamado robot industrial. \u00c9 unha m\u00e1quina provista de mecanismos e dispositivos que a capacitan para realizar automaticamente determinadas operaci\u00f3ns industriais que interve\u00f1en no proceso de fabricaci\u00f3n. Segundo a organizaci\u00f3n francesa de normalizaci\u00f3n un robot industrial \"\u00e9 un manipulador autom\u00e1tico, con servosistemas de posici\u00f3n, reprogramable, polivalente, capaz de situar e orientar materiais, pezas ou dispositivos especiais ao longo de movementos variables e programables para a execuci\u00f3n de tarefas variadas\"\nNace da uni\u00f3n dun brazo poli-articulado (estrutura mec\u00e1nica articulada) e un sistema electr\u00f3nico de control que se integra co ordenador; o cal permite o control dos movementos que ten que efectuar o robot.\nSegundo o grao de complexidade das operaci\u00f3ns que realizan e da s\u00faa potencialidade, clasif\u00edcanse en:\nClasificaci\u00f3n dos robots segundo o seu uso.\nOs robots p\u00f3dense clasificar de moitas maneiras, por exemplo, segundo o uso ao cal son destinados podemos diferenciar entre robots de prop\u00f3sito xeral e robots dedicados a tarefas espec\u00edficas.\nOs robots poden ser dese\u00f1ados para realizar unha determinada tarefa ou para a realizaci\u00f3n de varias funci\u00f3ns. Todos poden ser reprogramados para comportarse de maneira diferente, pero alg\u00fans est\u00e1n limitados pola s\u00faa forma f\u00edsica. Por exemplo, un brazo robotizado dunha f\u00e1brica pode levar a cabo traballos como o corte ou a soldadura, mentres que un robot de tipo \"pick-and-place\" (coller e p\u00f3r) s\u00f3 se pode dedicar a tarefas como a de p\u00f3r os compo\u00f1entes dos circu\u00edtos impresos ou encher un palet con pezas.\nRobots dom\u00e9sticos e comerciais.\nOs robots de prop\u00f3sito xeral poden realizar unha gran variedade de funci\u00f3ns de maneira aut\u00f3noma, p\u00f3dense mover dentro dos espazos co\u00f1ecidos, xestionar as s\u00faas propias necesidades de recarga, interaccionar con portas e ascensores electr\u00f3nicos e levar a cabo outras tarefas b\u00e1sicas. Igual que os ordenadores, os robots de prop\u00f3sito xeral poden enlazarse con redes, software e outros accesorios que aumentan a s\u00faa utilidade. Poden reco\u00f1ecer persoas ou obxectos, \"falar\", proporcionar compa\u00f1\u00eda, controlar a calidade do medio ambiente, responder \u00e1s alarmas, recoller subministraci\u00f3ns ou realizar outras tarefas \u00fatiles. Poden realizar diferentes funci\u00f3ns ao mesmo tempo ou poden asumir diferentes roles en diferentes momentos do d\u00eda. Alg\u00fans destes robots tentan imitar os seres humanos e mesmo poden ter unha aparencia humana, este tipo de robot reciben o nome de humanoides.\nRobots na industria.\nAutomobil\u00edstica.\nDurante as \u00faltimas d\u00faas d\u00e9cadas do s\u00e9culo XX e a primeira do XXI as f\u00e1bricas de autom\u00f3biles adoptaron de maneira xeneralizada a utilizaci\u00f3n dos robots. Unha f\u00e1brica t\u00edpica cont\u00e9n centenares de robots industriais que traballan en cadeas de produci\u00f3n totalmente automatizadas, cun robot por cada dez traballadores humanos. Nunha cadea de produci\u00f3n automatizada, un chasis dun veh\u00edculo posto nunha cinta transportadora \u00e9 soldado, pegado, pintado e finalmente ensamblado pasando por unha serie secuencial de robots.\nEmbalaxe.\nNo campo da embalaxe os robots industriais util\u00edzanse amplamente nas tarefas de paletizaci\u00f3n e envasado dos produtos manufacturados, por exemplo, para coller envases de bebidas ao final dunha cinta transportadora e polos dentro de caixas, ou para as operaci\u00f3ns de carga e descarga en centros mecanizados.\nElectr\u00f3nica.\nA produci\u00f3n en masa dos circu\u00edtos impresos electr\u00f3nicos son case fabricados en exclusiva por robots de tipos \"pick-and-place\" (coller e p\u00f3r), xeralmente con manipuladores de tipos SCARA (\"Selective Compliant Assembly Robot Arm\"), que toman os pequenos compo\u00f1entes electr\u00f3nicos de tiras ou bandexas, e sit\u00faanos na s\u00faa posici\u00f3n sobre o circu\u00edto impreso con gran precisi\u00f3n. Estes robots poden p\u00f3r centenares de miles de compo\u00f1entes por hora, lonxe do que poder\u00eda facer unha persoa en canto a velocidade, precisi\u00f3n e fiabilidade.\nVeh\u00edculos autom\u00e1ticos.\nOs veh\u00edculos guiados automaticamente son un tipo de robots m\u00f3biles que segue marcas ou cables postos na terra ou utilizan outros sistemas, como o l\u00e1ser, para seguir un cami\u00f1o determinado. Util\u00edzanse para o transporte de mercador\u00edas en grandes instalaci\u00f3ns, por exemplo aos almac\u00e9ns, portos de contedores ou nos hospitais.\nOutros.\nHai tarefas repetitivas, como a limpeza da casa, ou perigosas, como a exploraci\u00f3n dentro dun volc\u00e1n, que \u00e1s veces poden ser feitas por robots. Tam\u00e9n alg\u00fans poden facer outras tarefas fisicamente inaccesibles polas persoas, por exemplo a exploraci\u00f3n doutro planeta, a limpeza do interior dun cano longo e estreito, ou a realizaci\u00f3n dunha operaci\u00f3n de cirurx\u00eda por laparoscopia.\nRobot humanoide.\nEn xeral, un robot \u00e9 calquera mecanismo automatizado. Pode ter calquera forma, non necesariamente humana.\nUn robot humanoide \u00e9 un robot dese\u00f1ado de forma que te\u00f1a caracter\u00edsticas f\u00edsicas ou funci\u00f3ns similares \u00e1s dos seres humanos. Por exemplo os robots catal\u00e1ns Tibi i Dabo, creados polo Instituto de Rob\u00f3tica e Inform\u00e1tica Industrial, IRII, en Barcelona; o coreano Asimo da compa\u00f1\u00eda Honda; ou o Robonaut 2, un torso humanoide denominado R2 polos seus creadores do \"Dextrous Robotics Laboratory\" da NASA.\nMoitos robots te\u00f1en forma de brazo articulado. En principio non \u00e9 necesario que un robot te\u00f1a aparencia similar \u00e1 humana e de feito para a maior\u00eda de usos son m\u00e1is pr\u00e1cticos con outras formas, por exemplo ameboide, en forma de veh\u00edculo, de vis etc. Os primeiros robots humanoides cre\u00e1ronse como ferramenta de publicidade. As\u00ed, as empresas do sector pod\u00edan atraer moito m\u00e1is a atenci\u00f3n con este tipo de robots en demostraci\u00f3ns l\u00fadicas e espect\u00e1culos.\nPosteriormente, durante as \u00faltimas d\u00e9cadas, alg\u00fans robots humanoides desenv\u00f3lvense segundo especificaci\u00f3ns industriais, en misi\u00f3ns aeroespaciais (como \u00e9 o caso do R2), atenci\u00f3n aos cidad\u00e1ns (Tibi i Dabo, e tam\u00e9n o REEM que fai de gu\u00eda e monitor de visitantes de museos), aplicaci\u00f3ns m\u00e9dicas e seguridade.\nAlg\u00fans robots humanoides, como o REEM, te\u00f1en un aspecto bastante similar ao humano. Actualmente \u00e1s veces tam\u00e9n se usa o termo \"androide \" para falar de robots humanoides.\nAndroides e xinoides.\nOs androides e as xinoides son robots que te\u00f1en aparencia externa e unhas funci\u00f3ns que lembran o corpo humano, en particular e respectivamente, de home e de muller. Segundo Masahiro Mori, Sigmund Freud (\"Aquilo sinistro\", 1919) e outros autores, as persoas tenden a empatitzar m\u00e1is con criaturas e m\u00e1quinas a medida que se asemellan m\u00e1is a figuras humanas, por exemplo polo feito de ter \"cara\" e \"ollos\", pero hai un punto, o chamado \"val inquietante\", \u00f3 cal pertencen as m\u00e1scaras de teatro Noh, os zombis e as mans prot\u00e9sicas de pl\u00e1stico e \"cor carne\", ademais de robots que se asemellan moito a humanos pero non bastante, que esta similitude fai \u00e9nfase na diferenza, a distorsi\u00f3n ou a carencia, dando un aspecto sinistro ou inquietante. Despois dese val, case igual que un humano, volve ser unha figura percibida como amable ou agradable. \u00c9 por iso que os androides e xinoides ad\u00f3itanse facer de talles m\u00e1is pequenas que a humana est\u00e1ndar, ou ben collen figuras pretendidamente diferentes, ou que lembren animais dom\u00e9sticos (especialmente gatos, e tam\u00e9n cans). No pasado, a forma das xinoides, as\u00ed como a voz feminina en m\u00e1quinas de servizo, asoci\u00e1base a esta necesidade de que a m\u00e1quina ou robot ao servizo do home sexa un ser non superior nin igual a el, sendo un exemplo de micromachismo se non de machismo.\nO concepto, tal como o entendemos actualmente, naceu na literatura de ciencia ficci\u00f3n do s\u00e9culo XIX e continuouse utilizando en varias obras durante os s\u00e9culos XX e XXI. Alg\u00fans dos m\u00e1is co\u00f1ecidos son o C-3PO de \"Star Wars\" e os chamados \"replicantes\" de \"So\u00f1an os androides con ovellas el\u00e9ctricas?\".\nParece que a palabra \"androide \" xa poder\u00eda existir no s\u00e9culo XII, pero ata o s\u00e9culo XIX non ser\u00eda popularizada na s\u00faa actual interpretaci\u00f3n. A pesar de que ata agora se trataba dun termo estritamente de ficci\u00f3n usado na literatura, c\u00f3mics, pel\u00edculas etc. pero non no eido cient\u00edfico e tecnol\u00f3xico; parece que actualmente empeza a aparecer como sin\u00f3nimo de \"robot humanoide\".\nIntelixencia.\nAlg\u00fans cient\u00edficos afirman que os robots ser\u00e1n capaces de se aproximaren a unha intelixencia semellante \u00e1 humana na primeira metade do s\u00e9culo XXI. O pioneiro da cibern\u00e9tica Norbert Wiener discutiu alg\u00fans destes temas no seu libro \"The human use of human beings\" (1950), no que especulou que a realizaci\u00f3n de traballos humanos polos robots pode levar a un aumento no desemprego e problemas sociais a curto prazo, por\u00e9n que a medio prazo isto pode traer unha riqueza material \u00e1s persoas na maior\u00eda das naci\u00f3ns."}
{"id": "30194", "revid": "5863", "url": "https://gl.wikipedia.org/wiki?curid=30194", "title": "Barbadelo, Sarria", "text": "Santiago de Barbadelo \u00e9 unha parroquia rural do concello de Sarria na provincia de Lugo, a de maior extensi\u00f3n, e est\u00e1 situada a 3\u00a0km da capital municipal. Segundo o IGE no ano 2007 ti\u00f1a 275 habitantes (129 homes e 146 mulleres) distribu\u00eddos en 22 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 2003 cando ti\u00f1a 293 habitantes.\nHistoria e patrimonio.\nA comezos do s\u00e9culo XI en Barbadelo hab\u00eda un mosteiro mixto, de homes e mulleres. Foi priorado da abad\u00eda de Samos ata a desamortizaci\u00f3n, pasando ent\u00f3n a converterse en parroquia.\nO seu monumento m\u00e1is emblem\u00e1tico \u00e9 a igrexa rom\u00e1nica de Santiago de Barbadelo, constru\u00edda a finais do s\u00e9culo XII e declarada Ben de Interese Cultural en 1980. Na parroquia est\u00e1 tam\u00e9n o castro das Paredes."}
{"id": "30195", "revid": "85894", "url": "https://gl.wikipedia.org/wiki?curid=30195", "title": "Saint-Di\u00e9-des-Vosges", "text": "Saint-Di\u00e9-des-Vosges \u00e9 unha cidade situada no departamento dos Vosges, na rexi\u00f3n de Lorena.\nHistoria.\n1507 : \"Cosmographiae Introductio\" (Martin Waldseem\u00fcller)\nEnsino superior.\nUniversidade Henri Poincar\u00e9:\nInstituto universitario de tecnolox\u00eda : IUT (fr. \"Institut universitaire de technologie\")"}
{"id": "30200", "revid": "6208717", "url": "https://gl.wikipedia.org/wiki?curid=30200", "title": "Hugh Despenser o Novo", "text": "Hugh, alcumado the younger Despenser, nado no ano 1286 e finado o 26 de novembro de 1326, foi fillo de Hugh le Despenser, conde de Winchester.\nTraxectoria.\nEn maio de 1306 Hugh foi ordenado cabaleiro, e ese ver\u00e1n casou con Eleanor de Clare, neta do rei Eduardo I de Inglaterra. Tras a morte do irm\u00e1n de Eleanor na batalla de Bannockburn, ela converteuse inesperadamente nunha das tres herdeiras do rico condado de Gloucester. En apenas alg\u00fans anos Hugh pasou dun cabaleiro sen terras a un dos magnates m\u00e1is ricos de Inglaterra.\nEleanor era tam\u00e9n a sobri\u00f1a do novo rei, Eduardo II de Inglaterra, e desta conexi\u00f3n Hugh entrou no c\u00edrculo da corte real inglesa. Uniuse \u00e1 oposici\u00f3n dos bar\u00f3ns a Piers Gaveston, o favorito do rei, e cu\u00f1ado de Hugh, pois Gaveston estaba casado cunha irm\u00e1 de Eleanor. Desexoso de poder e riqueza, Hugh tomou o castelo de Tonbridge en 1315. O ano seguinte asasinou a Llywelyn Bren, un ref\u00e9n gal\u00e9s que estaba baixo a s\u00faa custodia.\nHugh converteuse en chamberl\u00e1n real en 1318. Como cortes\u00e1n real, Hugh obtivo o afecto do rei, desprazando \u00f3 favorito anterior, Roger d'Amory. Por 1320 gobernaba libremente o reino como un tirano. Hugh tomou as terras galesas da herdanza da s\u00faa esposa, sen facer caso das demandas dos seus dous cu\u00f1ados. Forzou a Alice de Lacy, condesa de Lincoln, a darlle as s\u00faas terras, botou \u00e1 s\u00faa cu\u00f1ada Isabel de Clare de Gower e de Usk, e fixo romper os brazos e as pernas de Lady Baret. El tam\u00e9n se vingou de Roger Mortimer porque o av\u00f3 de Mortimer asasinara o av\u00f3 de Hugh. Por 1321 ga\u00f1ara moitos inimigos en t\u00f3dolos estratos da sociedade, desde a ra\u00ed\u00f1a Isabella \u00f3s bar\u00f3ns do pobo.\nFinalmente os bar\u00f3ns conseguiron do rei que Hugh e seu pai marcharan \u00f3 exilio en 1321. O seu pai fuxiu a Bordeos, e Hugh converteuse nun pirata na Canle da Mancha. A parella volveu o ano seguinte e o rei reinstalou a Hugh como favorito real. O seu tempo no exilio non fixera nada para acougar a s\u00faa avaricia, a s\u00faa imprudencia e a s\u00faa crueldade. Mentres que a ra\u00ed\u00f1a Isabella estaba en Francia a negociar entre o seu marido e o rei franc\u00e9s, ela formou unha alianza con Roger Mortimer e comezaron a facer plans para unha invasi\u00f3n. Hugh supostamente intentou subornar a cortes\u00e1ns franceses para asasinar a ra\u00ed\u00f1a Isabella. Cando Mortimer e a ra\u00ed\u00f1a invadiron Inglaterra en outubro de 1326, o rei Eduardo II foi desposu\u00eddo, executaron ao pai e capturaron a Hugh.\nHugh intentou matarse de inanici\u00f3n antes do seu xu\u00edzo, que se efectuou o 24 de novembro de 1326 en Hereford. Xulg\u00e1rono como traidor e ladr\u00f3n e foi condenado \u00e1 execuci\u00f3n p\u00fablica do tipo aforcado, azorrado e desmembrado. Inmediatamente, arrastr\u00e1rono detr\u00e1s de catro cabalos ao seu lugar da execuci\u00f3n, onde fixeran un gran lume. Colg\u00e1rono, un home subiu e cortou o seu pene e test\u00edculos que ent\u00f3n queimaron. Posteriormente, o verdugo afundiu o seu coitelo no seu abdome, e cortou as s\u00faas entra\u00f1as e coraz\u00f3n, que queimaron diante a xente. Finalmente, decapit\u00e1rono, e cortaron o seu corpo en catro pedazos, e a s\u00faa cabeza foi posta nas portas de Londres."}
{"id": "30201", "revid": "1131", "url": "https://gl.wikipedia.org/wiki?curid=30201", "title": "Galer\u00eda de imaxes de Salceda de Caselas", "text": "Galer\u00eda de imaxes do concello de Salceda de Caselas, na provincia de Pontevedra."}
{"id": "30202", "revid": "23204", "url": "https://gl.wikipedia.org/wiki?curid=30202", "title": "Tianjin", "text": "Tianjin (pronunciado:, en chin\u00e9s: \u5929\u6d25, en pinyin: Ti\u0101nj\u00ecn, transcrici\u00f3n antiga: Tientsin), \u00e9 un municipio da Rep\u00fablica Popular da China con rango equivalente ao dunha provincia. Est\u00e1 situado no nord\u00e9s do pa\u00eds, preto da capital, Pequ\u00edn (Beijing), \u00e1 beira do r\u00edo Hai, a 40\u00a0km da s\u00faa desembocadura no golfo de Bohai, no mar Amarelo. \u00c9 a cuarta cidade m\u00e1is poboada da China, tras Shanghai, Beijing e Guangzhou. O municipio ten unha superficie de 170\u00a0km2 onde viven un total de 15\u00a0469\u00a0500 habitantes (censo de 2016).\nTianjin \u00e9 unha das cinco \"cidades centrais nacionais\", e ten unha gran relevancia hist\u00f3rica. A cidade amurallada de Tianjin foi constru\u00edda en 1404. Como porto destacado desde 1860, Tianjin foi un importante porto mar\u00edtimo e a porta de entrada a Beijing. Durante o rebeli\u00f3n dos b\u00f3xers a cidade foi a sede do Goberno Provisional de Tianjin. Baixo o Imperio Ta-tsing e a Rep\u00fablica da China, Tianjin converteuse nunha das cidades m\u00e1is grandes da rexi\u00f3n. Nesa \u00e9poca, numerosos edificios e mansi\u00f3ns de estilo europeo foron constru\u00eddos en concesi\u00f3ns, moitas das cales est\u00e1n ben conservadas hoxe en d\u00eda. Despois da fundaci\u00f3n da Rep\u00fablica Popular da China, Tianjin sufriu unha depresi\u00f3n debido \u00e1 pol\u00edtica do goberno central e ao terremoto de Tangshan, pero recuperouse a partir de 1990.\nNa actualidade, Tianjin \u00e9 unha cidade con dous n\u00facleos, coa s\u00faa \u00e1rea urbana principal (inclu\u00edndo a cidade vella) situada ao longo do r\u00edo Hai, que conecta cos r\u00edos Amarelo e Yangtz\u00e9 mediante o Gran Canal, e Binhai, un novo n\u00facleo urbano situado ao leste da cidade vella, na costa do golfo de Bohai. A finais de 2010, ao redor de 285 empresas Fortune 500 estableceran a s\u00faa base en Binhai, que \u00e9 un novo polo de crecemento na China e un centro da industria avanzada e da actividade financeira.\nHistoria.\nO terreo onde se encontra actualmente Tianjin formaouse en tempos prehist\u00f3ricos pola sedimentaci\u00f3n de varios r\u00edos que desembocaban no golfo de Bohai, inclu\u00eddo o r\u00edo Amarelo.\nA apertura do Gran Canal da China durante a dinast\u00eda Sui (605-618) impulsou o desenvolvemento de Tianjin como un gran centro comercial. E xa no s\u00e9culo X fal\u00e1base da cidade como un punto importante para almacenar mercador\u00edas procedentes doutras costas.\nAt\u00e9 1404, Tianjin chamouse \"Zhigu\" (\u76f4\u6cbd), que significa puerto dereito. Nese ano, o emperador Yongle, da dinast\u00eda Ming, decidiu a construci\u00f3n do forte Tianjin Wei no lugar por onde vadeaba o r\u00edo, e cambiou o seu nome (Tianjin = balsa celestial, ou vado celestial), para indicarlle ao emperador, o \"fillo do ceo\", que pod\u00eda vadear o r\u00edo nese punto). Despois, ergueu unha muralla en torno a cidade vella (1425). M\u00e1is tarde, unha fortaleza estableceuse en Tianjin, co\u00f1ecida como \"Tianjin Wei\" (\u5929\u6d25\u536b), o 'Forte de Tianjin'.\nTianjin foi promovida a unha prefectura en 1725. O condado de Tianjin foi establecido en virtude da prefectura en 1731.\nTras a derrota chinesa na Segunda Guerra do Opio, en 1858, a cidade foi tomada polas tropas franco-brit\u00e1nicas, e as potencias estranxeiras exixiron a apertura de portos ao comercio exterior, sendo Tianjin un dos elixidos. En 1901, debido \u00e1 intervenci\u00f3n no levantamiento dos b\u00f3xers, a cidade qued\u00f3 gobernada por representantes das naci\u00f3ns ocupantes (Rusia, Reino Unido, Xap\u00f3n, Alema\u00f1a, Francia, EE.\u00a0UU., Imperio austroh\u00fangaro e Italia).\nA cidade expandiuse f\u00f3ra das murallas \u00e1s d\u00faas beiras do r\u00edo Hai augas abaixo, nunha serie de concesi\u00f3ns (xaponesa, francesa, brit\u00e1nica e alem\u00e1 polo oeste; e austroh\u00fangara, italiana e rusa polo leste) que marcar\u00edan as peculariedades arquitect\u00f3nicas destes barrios e o cosmopolitismo da cidade.\nA\u00ednda que a cidade pasara a estar gobernada a partir de 1902 por autoridades Quing, at\u00e9 finalizar a segunda guerra mundial as naci\u00f3ns ocupantes non renunciaron formalmente \u00e1 titularidade das concesi\u00f3nes de 1901; por exemplo, Italia non o fixo at\u00e9 1947 coa sinatura do Tratado de Par\u00eds (polo que at\u00e9 esa data, estivo considrada a concesi\u00f3n como parte do imperio Italiano).\nEn 1945, Tianjin converteuse nunha base de tropas estadounidenses. En decembro de 1946, a violaci\u00f3n dunha estudante de Beijing (Pequ\u00edn) por parte dun soldado provocou as protestas dos habitantes da cidade que desembocaron na retirada das tropas en 1947.\nAs tropas comunistas entraron na cidade o 15 de xaneiro de 1949. Desde ent\u00f3n, Tianjin foi unha municipalidade excepto no per\u00edodo comprendido entre 1958 e 1967 en que formou parte integrante da provincia de Hebei.\nNo presente, Tianjin funciona \"de facto\" como o porto (en Tanggu), \u00e1rea industrial (a segunda do pa\u00eds tras Shanghai) e n\u00f3 de comunicaci\u00f3ns da capital Beijing.\nEconom\u00eda.\nO PIB de Tianjin era de 1.437 mil bill\u00f3ns de \u00a5 ( 231,8 mil mill\u00f3ns de US$) en 2013, cun incremento anual do 12,5 %. A renda per c\u00e1pita era de 31.600 \u00a5 en 2004. O sector de manufacturas foi o m\u00e1is grande (53,2 %) e de maior crecemento (19,8 %) da econom\u00eda de Tianjin. O ingreso per c\u00e1pita urbano foi de 11.467 \u00a5, que representou un incremento real do 11,2 % con respecto ao ano anterior. O ingreso per c\u00e1pita rural foi de 6.525 \u00a5, que tivo un incremento real do 11,3 % con respecto ao ano anterior.\nUn 40 % do territorio da municipalidade est\u00e1 destinado a cultivos. Os principais produtos da zona son o trigo, o arroz e o millo. A pesca \u00e9 outro cap\u00edtulo importante da econom\u00eda da zona.\nTianjin ten tam\u00e9n importantes pozos de petr\u00f3leo as\u00ed como extensas salinas. Hai minas de manganeso e de boro.\nAs industrias m\u00e1is importantes da municipalidade son as petroqu\u00edmicas, t\u00e9xtiles, automobil\u00edsticas e de manufacturas met\u00e1licas."}
{"id": "30204", "revid": "98629", "url": "https://gl.wikipedia.org/wiki?curid=30204", "title": "Frank Gehry", "text": "Frank Owen Gehry, nado en Ephraim Goldberg (Toronto) o 28 de febreiro do 1929, \u00e9 un arquitecto canadense.\n\u00c9 co\u00f1ecido polos seus dese\u00f1os esculturais dos edificios. Tam\u00e9n \u00e9 reco\u00f1ec\u00edbel polas estruturas curvas cubertas na s\u00faa meirante parte por metais reflectivos. A s\u00faa obra m\u00e1is famosa, e a que amosa mellor a expresi\u00f3n do seu traballo, \u00e9 o Museo Guggenheim Bilbao, que est\u00e1 recuberto de titanio. Foi ga\u00f1ador do Premio Pritzker no ano 1989 e do Premio Princesa de Asturias das Artes en 2014.\nTraxectoria.\nNado en Toronto nunha familia xud\u00eda, Gehry mudouse aos 17 anos aos \u00c1nxeles (California) para se formar na Universidade de California do Sur en arquitectura. Despois comezou a estudar planeamento urbano en Harvard, mais non rematou. Actualmente mora nos \u00c1nxeles, estando xa naturalizado estadounidense.\nO director Sydney Pollack fixo no ano 2005 unha pel\u00edcula documental sobre a s\u00faa persoa, titulada \"Sketches of Frank Ghery\" (apuntamentos de Ghery), na que se fala dos seus inicios, das relaci\u00f3ns e sentimentos cara as s\u00faas obras, ou das cr\u00edticas que recibe.\nPremios.\nEn reco\u00f1ecemento ao seu labor, Frank Gehry recibiu numerosos e prestixiosos premios e distinci\u00f3ns, como as seguintes:"}
{"id": "30205", "revid": "22570", "url": "https://gl.wikipedia.org/wiki?curid=30205", "title": "Licenza BSD", "text": "A licenza BSD \u00e9 unha licenza especial que se lle aplica \u00f3s sitemas Berkeley Software Distribution (BSD). \u00c9 unha licenza de software libre. A diferenza da licenza BSD comparada coa GPL \u00e9 que permite o uso do c\u00f3digo fonte en software propietario."}
{"id": "30206", "revid": "98629", "url": "https://gl.wikipedia.org/wiki?curid=30206", "title": "C\u00f3digo P\u00farpura", "text": "Na historia da criptograf\u00eda, 97-shiki oobun Inji-ki (\u4e5d\u4e03\u5f0f\u6b27\u6587\u5370\u5b57\u6a5f) (M\u00e1quina de impresi\u00f3n do sistema 97 para caracteres europeos (\"System 97 Printing Machine for European Characters\")) ou Angooki B-gata (\u6697\u53f7\u6a5fB\u578b) (\"M\u00e1quina de cifrado de tipo B\"), chamada PURPLE (P\u00farpura) polos Estados Unidos, foi unha m\u00e1quina de criptograf\u00eda diplom\u00e1tica usada polo Xap\u00f3n durante a segunda guerra mundial. A m\u00e1quina era un dispositivo electromec\u00e1nico. A informaci\u00f3n sobre as desencriptaci\u00f3ns foron eventualmente chamadas \"Magic\" dentro do goberno dos Estados Unidos.\nHistoria.\nO nome clave \"PURPLE\" era usado polos criptoanalistas estadounidenses para referirse \u00e1 m\u00e1quina, referido o material producido por varios sistemas; antes houbo a RED m\u00e1quina usada pola Japanese Foreign Office (oficina estranxeira xaponesa), e purple (p\u00farpura) era a seguinte cor dispo\u00f1ible. Os xaponeses tam\u00e9n usaron CORAL e JADE. PURPLE era a sucesora mellorada, da m\u00e1quina criptogr\u00e1fica RED, que os americanos chamaron \"M machine\". PURPLE e RED foron dese\u00f1ados polo capit\u00e1n da Navy xaponesa Risaburo Ito. O creador principal de PURPLE era Kazuo Tanabe.\nPuntos febles.\nNas operaci\u00f3ns, a m\u00e1quina criptogr\u00e1fica aceptaba caracteres de entrada escritos \u00e1 m\u00e1quina (letras latinas) e produc\u00eda texto cifrado de sa\u00edda, e viceversa cando se descifran mensaxes. O resultado era un criptosistema excelente. En realidade, erros operacionais, principalmente en claves opcionais, fixo o sistema menos seguro do que poder\u00eda ser. Os xaponeses cr\u00edan que ti\u00f1a unha grande eficacia irrompible en todas partes e posteriormente, na guerra. Esta seguridade foi \"rota\" por un equipo da armada estadounidense dedicada \u00f3s signos de intelixencia (US Army Signals Intelligence Service), dirixidos por William Friedman. O equipo foi dirixido por Frank Rowlett.\nAparentemente, todas as outras m\u00e1quinas PURPLE das embaixadas xaponesas e consulados arredor do mundo (pa\u00edses do eixe, Washington, Londres, Moscova, e en pa\u00edses neutrais) e no Xap\u00f3n mesmo, foron destru\u00eddas e enterradas na area xaponesa. As tropas americanas que ocuparon o Xap\u00f3n entre 1945 e 1952 procuraron calquera parte que quedara da m\u00e1quina.\nA m\u00e1quina PURPLE foi usada por primeira vez no Xap\u00f3n en xu\u00f1o de 1938, pero criptoanalistas estadounidenses e brit\u00e1nicos xa conseguiran descifrar algunhas mensaxes antes do ataque a Pearl Harbor."}
{"id": "30211", "revid": "75439", "url": "https://gl.wikipedia.org/wiki?curid=30211", "title": "Xogo en li\u00f1a", "text": "Un xogo en li\u00f1a \u00e9 un xogo de ordenador que se xoga a trav\u00e9s dunha rede, polo xeral internet. Habitualmente, todo o que se require para xogar en li\u00f1a \u00e9 un navegador web e o plug-in apropiado.\nOs xogos en li\u00f1a comezaron nos anos 80 cos MUD. Estes xogos de texto xog\u00e1banse v\u00eda BBS ou m\u00f3dem. Eran xogos baseados con frecuencia na fantas\u00eda, con regras similares \u00e1s de Drag\u00f3ns e alxubes. Exist\u00edan outros estilos de xogos como o xadrez ou o scrabble. A conectividade era custosa polo que se recorr\u00eda con frecuencia \u00f3s xogos por correo electr\u00f3nico como unha modalidade popular de xogo en li\u00f1a. Os primeiros xogos en li\u00f1a comerciais comezaron a aparecer en 1991."}
{"id": "30214", "revid": "5863", "url": "https://gl.wikipedia.org/wiki?curid=30214", "title": "La Modification", "text": "La Modification \u00e9 unha novela do escritor franc\u00e9s Michel Butor (1957).\nTrama.\nA novela conta unha viaxe en tren de Par\u00eds a Roma, no que o protagonista reflexiona sobre a s\u00faa vida, e de como a s\u00faa vida se pode transformar, posto que a s\u00faa intenci\u00f3n \u00e9 a de quedar definitivamente coa s\u00faa amante, coa que se vai reunir nesta viaxe e que vive en Roma, e deixar \u00e1 s\u00faa muller, que reside en Par\u00eds. O narrador dir\u00edxese sempre \u00f3 protagonista en segunda persoa do plural, o que en galego ser\u00eda equivalente a tratala de vostede, o que implica \u00f3 lector na vida do protagonista, \u00f3 sentirse constantemente interpelado e do que vai lembrando detalles da s\u00faa vida, tanto en Francia como en Italia, tanto cunha muller como coa outra.\n\u00d3 longo da novela, e cunha rapidez que trata de traspo\u00f1er a propia lentitude do paso do tempo nunha viaxe en tren, imos vendo como os seus primeiros pensamentos se van modificando e dando paso a d\u00fabidas e a novas decisi\u00f3ns.\nEsta novela, a m\u00e1is co\u00f1ecida das que escribiu Butor, \u00e9 considerada un dos referentes do movemento que se chamou Nouveau roman."}
{"id": "30219", "revid": "98629", "url": "https://gl.wikipedia.org/wiki?curid=30219", "title": "Fernando Namora", "text": "Fernando Gon\u00e7alves Namora (Condeixa-a-Nova 15 de abril de 1919 \u2013 Lisboa, 31 de xaneiro de 1989) foi un m\u00e9dico e escritor portugu\u00e9s, autor dunha extensa obra, das m\u00e1is divulgadas e traducidas nos anos 1970 e 1980. Existe uma escola secundaria co seu nome en Condeixa-a-Nova.\nBiograf\u00eda.\nLicenciado en Medicina (1942) pola Facultade de Medicina da Universidade de Co\u00edmbra, pertenceu \u00e1 Xeraci\u00f3n dos 40, grupo literario que reuniu personalidades como Carlos de Oliveira, M\u00e1rio Dion\u00edsio, Joaquim Namorado ou Jo\u00e3o Jos\u00e9 Cochofel, molde\u00e1ndoo, certamente, como home, \u00e1 semellanza do exercicio da profesi\u00f3n m\u00e9dica, primeiro na s\u00faa terra natal despois nas rexi\u00f3ns da Beira Baixa e Alentejo, en lugares como Tinalhas, Monsanto e Pavia, at\u00e9 que, en 1951, acabar\u00eda por se instalar en Lisboa -onde, curiosamente, moi novo, estudara no Liceu Cam\u00f5es-, como m\u00e9dico asistente do Instituto Portugu\u00eas de Oncologia.\nO seu volume de estrea foi \"Relevos\" (1937), livro de poesia, baixo a influencia de Afonso Duarte e do grupo da Presen\u00e7a. Mais xa publicara en conxunto con Carlos de Oliveira e Artur Varela, un pequeno libro de contos \"Cabe\u00e7as de Barro\". En 1938 xorde a s\u00faa primeira \"As Sete Partidas do Mundo\" que vir\u00eda a ser galardoada co Premio Almeida Garrett no mesmo ano en que recibe o Premio Mestre Ant\u00f3nio Augusto Gon\u00e7alves, de artes pl\u00e1sticas - na categor\u00eda de pintura. A\u00ednda estudante e con outros compa\u00f1eiros de xeraci\u00f3n funda a revista \"Altitude\" e entra no proxecto do \"Novo Cancioneiro\" (1941), colecci\u00f3n po\u00e9tica de 10 volumes que se inicia co seu libro-poema \"Terra\", sinalando a chegada do neo-realismo, tendo esta iniciativa colectiva, nada nas tertulias de Co\u00edmbra, de Jo\u00e3o Jos\u00e9 Cochofel, demarcado ese punto de viraxe na literatura portuguesa. Na mesma li\u00f1a est\u00e9tica, mais de ficci\u00f3n, \u00e9 lanzada a colecci\u00f3n dos \"Novos Prosadores\" (1943), pola \"Coimbra Editora\", reunindo as novelas \"Fogo na Noite Escura\" de Namora, \"Casa na Duna\" de Carlos de Oliveira, \"Onde Tudo Foi Morrendo\" de Verg\u00edlio Ferreira, \"Nevoeiro\" de M\u00e1rio Braga ou \"O Dia Cinzento\" de M\u00e1rio Dion\u00edsio, entre outros.\nCunha obra literaria que se desenvolve ao longo de cinco d\u00e9cadas \u00e9 de salientar a s\u00faa precoz vocaci\u00f3n art\u00edstica, de feitura naturalista e po\u00e9tica, tal como a importancia do per\u00edodo de formaci\u00f3n en Co\u00edmbra, m\u00e1is as s\u00faas tertulias e movementos estudant\u00eds. Ao darse a madureza est\u00e9tica do neo-realismo e coincidente coas vivencias dos anos 50, seguir\u00eda por novos cami\u00f1os, a trav\u00e9s dunha interpretaci\u00f3n persoal da narrativa, que o levar\u00eda a situarse entre a ficci\u00f3n e a an\u00e1lise social. Os moitos textos que escribiu, nos diferentes momentos ou fases da vida literaria, presentan retratos con aspectos de picaresco, observaci\u00f3ns naturalistas e alg\u00fan existencialismo. Independentemente do encadramento, Namora foi un escritor dotado dunha profunda capacidade de an\u00e1lise psicol\u00f3gica, insepar\u00e1bel dunha grande sensibilidade e linguaxe po\u00e9tica. Escribiu, ademais de obras de poes\u00eda e novelas, contos, memorias e impresi\u00f3ns de viaxe, destacando os \"cadernos de um escritor\", que proporcionan un di\u00e1logo vivo co lector, a abertura a outras culturas, terras e xentes, a visi\u00f3n dun mundo en transformaci\u00f3n, dunha realidade emerxente, expresa en \"Estamos no Vento\" (febreiro de ).\nEntre os moitos t\u00edtulos que publica en prosa est\u00e1n \"Fogo na Noite Escura\" (1943), \"Casa da Malta\" (1945), \"As Minas de S. Francisco\" (1946), (cap\u00edtulo in\u00e9dito publicado no n\u00ba 16 da revista \"Mundo Liter\u00e1rio\" existente entre 1946 e 1948), \"Retalhos da Vida de um M\u00e9dico\" (1949 e 1963), \"A Noite e a Madrugada\" (1950), \"O Trigo e o Joio\" (1954), \"O Homem Disfar\u00e7ado\" (1957), \"Cidade Solit\u00e1ria\" (1959), \"Domingo \u00e0 Tarde\" (1961, Pr\u00e9mio Jos\u00e9 Lins do Rego), \"Os Clandestinos\" (1972), \"Resposta a Matilde\" (1980) e \"O Rio Triste\" (1982, Pr\u00e9mio Fernando Chinaglia, Pr\u00e9mio Fialho de Almeida e Pr\u00e9mio D. Dinis). Ou, as biograf\u00edas noveladas de \"Deuses e Dem\u00f3nios da Medicina\" (1952). Al\u00e9n dos t\u00edtulos xa referidos, publicou en poes\u00eda \"Mar de Sarga\u00e7os\" (1940), \"Marketing\" (1969) e \"Nome para uma Casa\" (1984) . Toda a s\u00faa produci\u00f3n po\u00e9tica seminal foi reunida nuunha antolox\u00eda (1959) denominada \"As Frias Madrugadas\". Escribiu tam\u00e9n sobre o mundo e a sociedade en xeral, na forma de narrativas noveladas ou de anotaci\u00f3ns de viaxe e reflexi\u00f3ns cr\u00edticas, sendo diso exemplo \"Di\u00e1logo em Setembro\" (1966), \"Um Sino na Montanha\" (1968), \"Os Adoradores do Sol\" (1971), \"Estamos no Vento\" (1974), \"A Nave de Pedra\" (1975), \"Cavalgada Cinzenta\" (1977), \"URSS, Mal Amada, Bem Amada\" e \"Sentados na Relva\", ambos de (1986). Mais foron as novelas como os \"Retalhos da Vida de um M\u00e9dico\", \"O Trigo e o Joio\", \"Domingo \u00e0 Tarde\", \"O Homem Disfar\u00e7ado\" ou \"O Rio Triste\", que foron traducidos a diversas linguas, tendo inclusive, en 1981, sido proposto para o Premio Nobel de Literatura, pola Academia das Ci\u00eancias de Lisboa e polo PEN Clube.\nSe quisermos contextualizar, sistematizar a s\u00faa obra en fases distintas de creaci\u00f3n literaria, podemos identificar:\nSendo talvez unha das s\u00faas obras m\u00e1is co\u00f1ecidas, \"Retalhos da Vida de um M\u00e9dico\", foi a primeira a ser adaptada ao cinema, por intermedio do realizador Jorge Brum do Canto (en 1962, filme selecionado para o Festival de Berl\u00edn), e logo a serie televisiva, da responsabilidade de Artur Ramos e Jaime Silva (1979-1980).\nO \"Trigo e o Joio\" foi adaptado para o cinema en 1965, por Manuel Guimar\u00e3es, con Manuel da Fonseca. Do mesmo realizador, para televisi\u00f3n e en 1969, foi o documental \"Fernando Namora\".\n\"Domingo \u00e0 Tarde\" (seleccionado para o Festival de Venecia), foi realizado por Ant\u00f3nio de Macedo en 1965 e contou con atores como Isabel de Castro, Ruy de Carvalho e Isabel Ruth.\nEn 1975, xorde \"Fernando Namora \u2013 Vida e Obra\", realizado por S\u00e9rgio Ferreira. Tam\u00e9n en 1975 Namora colaborou na publicaci\u00f3n peri\u00f3dica \"Jornal do Caso Rep\u00fablica\" (1975)\n\"A Noite e a Madrugada\", de 1985, debe a s\u00faa realizaci\u00f3n a Artur Ramos. \"Resposta a Matilde\", de 1986, foi adaptado a televisi\u00f3n por Dinis Machado e Artur Ramos, coa participaci\u00f3n de Ra\u00fal Solnado e Rog\u00e9rio Paulo. \nFoi sepultado no Talh\u00e3o dos Artistas do Cemit\u00e9rio dos Prazeres, en Lisboa."}
{"id": "30220", "revid": "22570", "url": "https://gl.wikipedia.org/wiki?curid=30220", "title": "Motor en V", "text": "Un motor en V \u00e9 unha configuraci\u00f3n com\u00fan para un motor de combusti\u00f3n interna alternativo. Os pist\u00f3ns est\u00e1 ali\u00f1ados de modo que aparezan estar nun V vistos ao longo da li\u00f1a da cambota. A configuraci\u00f3n en V reduce a lonxitude e o peso totais do motor comparados cun motor en li\u00f1a."}
{"id": "30221", "revid": "98629", "url": "https://gl.wikipedia.org/wiki?curid=30221", "title": "Bo\u00f6tes", "text": "Bo\u00f6tes, ou Boieiro, \u00e9 unha das 88 constelaci\u00f3ns modernas e era unha das 48 constelaci\u00f3ns listadas por Tolomeo. Bo\u00f6tes parece ser unha figura humana grande, mirando cara a Osa Maior.\nCaracter\u00edsticas destacables.\nArturo (\u03b1 Bootis) \u00e9 a estrela m\u00e1is brillante da constelaci\u00f3n e a terceira m\u00e1is brillante do ceo nocturno. \u00c9 unha xigante laranxa, a segunda estrela xigante m\u00e1is pr\u00f3xima \u00f3 Sistema Solar despois de P\u00f3lux (\u03b2 Geminorum). Izar (\u03b5 Bootis), unha das estrelas binarias m\u00e1is fermosas do ceo, foi chamada Pulcherrima (\"a m\u00e1is fermosa\") polo astr\u00f3nomo Friedrich Georg Wilhelm von Struve \u00f3 observa-lo fermoso contraste entre as d\u00faas compo\u00f1entes. \u03bb Bootis, tam\u00e9n nesta constelaci\u00f3n, \u00e9 unha estrela quimicamente peculiar que para a s\u00faa composici\u00f3n an\u00f3mala a\u00ednda hoxe en d\u00eda non existe unha clara explicaci\u00f3n.\nObxectos notables do espazo profundo.\n\u03c4 Bo\u00f6tis, estrela semellante \u00f3 noso Sol, ten un planeta masivo do tipo X\u00fapiter quente catalogado coma \u03c4 Bo\u00f6tis Ab. \u00c9 o cuarto planeta extrasolar en ser descuberto e un dos m\u00e1is estudados.\nO Superbaleiro de Bo\u00f6tes, unha inmensa rexi\u00f3n do espazo profundo localizada na area de Bo\u00f6tes que esta baleira de galaxias.\nMitolox\u00eda.\nExactamente quen era Bo\u00f6tes non est\u00e1 moi claro e existen moitas versi\u00f3ns da s\u00faa historia:"}
{"id": "30222", "revid": "5863", "url": "https://gl.wikipedia.org/wiki?curid=30222", "title": "SLBM", "text": "Os SLBM (\"Submarine-launched ballistic missiles\") son m\u00edsiles bal\u00edsticos empregados nos submarinos nucleares. As variantes modernas utilizan xeralmente os MIRV (\"multiple independently targetable reentry vehicles\"), cada un dos cales leva unha cabeza nuclear e que permite que un s\u00f3 m\u00edsil lanzado ataque unha manchea de brancos. As primeiras probas realiz\u00e1ronse nos U-Boots alem\u00e1ns durante a segunda guerra mundial. Estes e outros sistemas temper\u00e1s de SLBM requir\u00edan que os submarinos estiveran na superficie para disparalos, pero despois da IIGM os sistemas de lanzamento mellor\u00e1ronse rapidamente para permitir lanzar baixo a auga. En setembro de 1955, a Uni\u00f3n Sovi\u00e9tica foi o primeiro pa\u00eds no mundo para lanzar un m\u00edsil bal\u00edstico nun submarino."}
{"id": "30223", "revid": "56817", "url": "https://gl.wikipedia.org/wiki?curid=30223", "title": "Villafalletto", "text": "Villafalletto (Vila Fal\u00e8t en piemont\u00e9s, a lingua propia da comuna), \u00e9 unha comuna italiana da provincia de Cuneo (Piemonte), de 29\u00a0km\u00b2 e 2.876 habitantes.\nAs localidades da comuna son Gerbola, Monsola, Pomerolo e Termine. Do castelo do s\u00e9culo XIII tan s\u00f3 quedan as ru\u00ednas."}
{"id": "30231", "revid": "23204", "url": "https://gl.wikipedia.org/wiki?curid=30231", "title": "Jos\u00e9 Pacheco", "text": "Jos\u00e9 Pacheco, nado en 1784 e finado en 1865, foi un sacerdote galego, mestre de capela da catedral de Mondo\u00f1edo durante case 60 anos. Escribiu panxoli\u00f1as de Nadal, algunhas delas en galego. A s\u00faa composici\u00f3n m\u00e1is co\u00f1ecida \u00e9 \"Plorans plorarit\"."}
{"id": "30235", "revid": "98629", "url": "https://gl.wikipedia.org/wiki?curid=30235", "title": "Vacaloura", "text": "A vacaloura (tam\u00e9n existe a variante vacaloira), carouca, cornet\u00e1n ou escornabois (\"Lucanus cervus\") \u00e9 un escaravello da familia \"Lucanidae\" de gran tama\u00f1o. Tr\u00e1tase dun insecto no que os sexos son facilmente distinguibles: os machos dispo\u00f1en dunhas mand\u00edbulas de gran tama\u00f1o, moito maiores que as das femias, que lles serven como medio de loita con machos rivais.\nA larva deste insecto pasa dun a cinco anos aliment\u00e1ndose de madeira en descomposici\u00f3n, preferiblemente de frondosas, polo que adoita vivir en bosques onde hai abundantes carballos, e raz\u00f3n tam\u00e9n de que non sexa com\u00fan en terreos urbanos. As larvas desta especie te\u00f1en un apetito moi voraz: de tan s\u00f3 un gramo de peso, poden comer nun s\u00f3 d\u00eda 22,5 cent\u00edmetros c\u00fabicos de madeira. As larvas alcanzan un tama\u00f1o cosider\u00e1bel, chegando incluso a 10 cent\u00edmetros de longo.\nOs adultos alim\u00e9ntanse do zume das \u00e1rbores e de zume de froitas maduras. A vida trala metamorfose \u00e9 moito m\u00e1is curta c\u00e1 da larva: tan s\u00f3 de quince d\u00edas a un mes. Poden voar, alcanzando velocidades de ata 6\u00a0km/h.\nExisten diversas teor\u00edas sobre como se aparean, a\u00ednda que a m\u00e1is probable \u00e9 que os machos se agrupen en torno \u00e1s femias e as disputen en combates que poden chegar \u00e1 morte dun dos contrincantes.\nAs femias po\u00f1en os ovos en fendas nas \u00e1rbores, e estes eclosionan ao redor de d\u00faas ou catro semanas despois de ser postos.\nEste insecto \u00e9 considerado o maior escaravello de Europa. O tama\u00f1o oscila entre 30 e 90 mil\u00edmetros no caso dos machos e 28 e 45 mil\u00edmetros nas femias.\nA especie est\u00e1 en regresi\u00f3n debido \u00e1 perda do seu h\u00e1bitat e \u00e1 caza, pois \u00e9 un exemplar moi prezado.\nEstado de conservaci\u00f3n.\nActualmente a vacaloura ou escornabois \u00e9 un insecto protexido, xa que est\u00e1 en perigo de extinci\u00f3n.\nA vacaloura na cultura popular galega.\nOs cornos da vacaloura, por semellanza cos cornos dos animais dom\u00e9sticos ou os dentes cairos do porco ou do xabaril ou os espor\u00f3ns dos galos, todos eles armas de defensa, son considerados en Galicia amuletos protectores e moi usados para protexerse contra as meigas e o mal de ollo . L\u00e9vanse no peto ou pendurados sobre o peito, dentro dunha bolsi\u00f1a; no caso dos meni\u00f1os, un destes cornos atado no pulso prot\u00e9xeos contra o \"enganido\" (raquitismo).\nUsados con este fin protector co\u00f1\u00e9cense tam\u00e9n como \"licorno\" e \"alicorno\". En Ponte Caldelas botan o corno nun cacharro con auga e po\u00f1en a parte enferma por riba deste: se se debe a un \"aire de animal inmundo\", do corno botar\u00e1n gurgullas subindo \u00e1 superficie .\nBotando un destes cornos na auga na que se amasa o pan, crese que leveda m\u00e1is..\nO \"anel de alicorno\" \u00e9 aquel que se fai engarzando un fragmento de corno de vacaloura. Crese que se se remexe coa man a comida dos porcos, coa anel posto, estes non enfermar\u00e1n . Este anel tam\u00e9n protexe \u00f3 portador contra o mal de ollo e as enfermidades.\nSe se lava a mordedela dunha cobra ou de calquera animal pezo\u00f1oso con auga na que se tivo unha vacaloura, destr\u00faese a ponzo\u00f1a e a ferida cura.\nA auga de cocer flores e follas de sabugueiro, fi\u00fancho e ruda cun corno da vacaloura obtense un feitizo de amor: \nCrese tam\u00e9n que as femias poden aforca-los pitos coas mand\u00edbulas, de onde reciben o nome popular de \"escornapitos\" .\nO insecto \u00e9 o protagonista da canci\u00f3n \"Carmi\u00f1a Vacaloura\", composta por Maestro Reverendo para o programa infantil-xuvenil \"Xabar\u00edn Club\" da Televisi\u00f3n de Galicia."}
{"id": "30236", "revid": "23204", "url": "https://gl.wikipedia.org/wiki?curid=30236", "title": "Provincia de Palencia", "text": "A provincia de Palencia \u00e9 unha das que conforman a Comunidade Aut\u00f3noma de Castela e Le\u00f3n, e est\u00e1 situada ao norte da submeseta setentrional, entre Cantabria ao norte, a provincia de Burgos ao leste, a de Valladolid ao sur e Le\u00f3n ao oeste. Ten unha extensi\u00f3n territorial de 8.029 Km2.\nA s\u00faa poboaci\u00f3n \u00e9 de 173.409 habitantes segundo o censo de 2005, en enorme regresi\u00f3n, se temos en conta que en 1960 contaba con 237.426.\nContexto.\nA Provincia de Palencia ten unha extensi\u00f3n de 8.029 quil\u00f3metros cadrados.\nO s\u00faa capital \u00e9 a cidade de Palencia, e disp\u00f3n de 191 municipios; as localidades m\u00e1is importantes desta provincia son: Guardo, vila industrial-mineira, a m\u00e1is poboada tras a capital. Aguilar de Campoo, vila galleteira e tur\u00edstica do norte palentino e Venta de Ba\u00f1os, importante n\u00f3 ferroviario e industrial ao sur da provincia.\nLimita ao norte con Cantabria, ao oeste coa provincia de Le\u00f3n, ao leste coa provincia de Burgos e ao sur coa provincia de Valladolid.\nHistoria.\nHai vestixios desde a \u00e9poca prehist\u00f3rica pasando por unha \u00e9poca romana de grande esplendor reflectida nas vilas romanas de La Olmeda ou La Tejera. Na baixa idade media os visigodos, a tribo m\u00e1is culta das xerm\u00e1nicas, sumiu a Palencia noutra \u00e9poca de benestar (quedan vestixios na Cripta de San Antol\u00edn e na Ermida de San Juan de Ba\u00f1os). Durante a alta idade media desenvolveuse nas provincias de Burgos e parte de Palencia o idioma castel\u00e1n que logrou ser a segunda lingua m\u00e1is falada do mundo. Tam\u00e9n na idade media fundouse a primeira universidade de Espa\u00f1a e unha das primeiras do mundo. A partir da Idade Moderna, a puxanza doutros centros como Valladolid, desprazou a Palencia ao papel de centro secundario. Con todo, a finais do s\u00e9culo XX e principios do XXI a provincia rexurdiu como un importante n\u00f3 de comunicaci\u00f3ns entre a meseta e a costa cant\u00e1brica\nXeograf\u00eda.\nA provincia de Palencia caracter\u00edzase por ter dispares paisaxes ao longo do seu territorio. Como ben se canta no seu himno, \"hay vega y valle, llanura y monta\u00f1a\".\nDemograf\u00eda.\nHai que enmarcar a situaci\u00f3n demogr\u00e1fica palentina no contexto do grave problema de despoboamento que sofre a Comunidade Aut\u00f3noma de Castela e Le\u00f3n.\nDistribuci\u00f3n da poboaci\u00f3n.\nSegundo datos do padr\u00f3n de 2008, na provincia existen:\nA poboaci\u00f3n de toda a provincia superaba as 173.000 persoas en 2008, destacando que na provincia existen 469 n\u00facleos de poboaci\u00f3n, dos cales 190 son municipios (con concello) e 279 son pedan\u00edas (entidades locais menores). Ao relacionar a poboaci\u00f3n provincial (exclu\u00edda Palencia capital) co n\u00famero de localidades, resulta un tama\u00f1o medio de 193 habitantes por n\u00facleo, herdanza do sistema territorial da Reconquista da meseta (s\u00e9culos XIII-XIV).\nRecursos.\nHidrogr\u00e1ficos.\nA auga constit\u00fae un elemento importante nesta provincia, atravesada por dous importantes r\u00edos: Pisuerga e Carri\u00f3n, que forma parte da historia co Canle de Castela. Ademais o nacemento do Ebro at\u00f3pase practicamente na fronteira con Cantabria e este r\u00edo adentrase lixeiramente augas abaixo en B\u00e1scones de Ebro.\nEspazos naturais.\nEn Palencia sit\u00faanse grandes espazos protexidos, como o Parque Natural das Fontes Carrionas e Fonte Cobre-Monta\u00f1a Palentina e o sitio RAMSAR da Lagoa da Nava de Fontes.\nComarcas.\nA Provincia de Palencia non ten unha divisi\u00f3n oficial de comarcas, polo que, seguindo criterios distintos, atopamos diferentes comarcalizacions. As\u00ed as comarcas nesta provincia est\u00e1n clasificadas en diferentes categor\u00edas, segundo uso ou orixe polo que aparecer\u00e1n comarcas naturais, hist\u00f3ricas, agr\u00edcolas ou administrativas:\nComarcas naturais.\nA divisi\u00f3n en Comarcas naturais \u00e9, de Norte a Sur, a seguinte:\nComarcas hist\u00f3ricas.\nO termo de \"comarca hist\u00f3rica\" en Palencia, ref\u00edrese a aquelas rexi\u00f3ns creadas no s\u00e9culo XIV, baixo o nome de meiri\u00f1ados, nome non vixente na actualidade. Ditos meiri\u00f1ados quedaron reflectidas e delimitadas no libro Becerro das Behetr\u00edas de Castela.\nComarcas Agr\u00edcolas.\nOs municipios palentinos est\u00e1n agrupados en sete comarcas agrarias definidas polo M.A.P.A. (Ministerio de Agricultura, Pesca e Alimentaci\u00f3n):\nComarcas usadas pola Deputaci\u00f3n.\nA provincia de Palencia pode dividirse en catro comarcas.\n\u00c9 a divisi\u00f3n subprovincial utilizada pola Deputaci\u00f3n de Palencia nas s\u00faas publicaci\u00f3ns.\nAs 4 comarcas son as seguintes:\nMancomunidades.\nAs mancomunidades son agrupaci\u00f3ns voluntarias de municipios para a xesti\u00f3n en com\u00fan de determinados servizos de competencia municipal. At\u00f3panse lexisladas baixo o control do Ministerio de Administraci\u00f3ns P\u00fablicas de Espa\u00f1a.\nFolclore.\nTradicionalmente, os dulzaineros e as xotas, son os amenizadores das festas nesta provincia.\nXentilicios.\nAlg\u00fans xentilicios populares da provincia son:\nAguilar de Campoo (campurrianos), Arbejal (b\u00e9bedos), Cillamayor (jamarucos), Cisneros (chivorras), Donas (botijeros), Fr\u00f3mista (xudeus), Herreruela de lam Castiller\u00eda (cachizo), Hornillos de Cerrato (chivadores), Marcilla de Campos (bubuses), Poboaci\u00f3n de Campos (cig\u00fce\u00f1os), Poboaci\u00f3n do Arroio (bronquineros), San Quirce (bragados), San Salvador de Cantamuda (corvatos), Santillana de Campos (canastos), Santoyo (cabezorras), T\u00e1mara (caga-fiambreras), Venta de Ba\u00f1os (ferroviarios), Ventosa de Pisuerga (gansos), Villaeles de Valdavia (churrutaos), Villanueva (cucos), Villarrobejo (voitres), Villarrodrigo (codines).\nHer\u00e1ldica.\nO escudo da Provincia de Palencia re\u00fane os bras\u00f3ns de poboaci\u00f3ns que foron cabeza dos antigos partidos xudiciais. No seu parte central figuran as armas da cidade de Palencia que consisten nun cuarteado que re\u00fane a cruz outorgada \u00e1 cidade polo rei Afonso VIII polo comportamento dos palentinos que participaron na Batalla das Navas de Tolosa co bras\u00f3n do antigo Reino de Castela."}
{"id": "30239", "revid": "56817", "url": "https://gl.wikipedia.org/wiki?curid=30239", "title": "Kapi\u0161ov\u00e1", "text": "Kapi\u0161ov\u00e1 (\"Kapis\u00f3\" en h\u00fangaro) \u00e9 unha municipalidade de Svidn\u00edk, Eslovaquia. Ten 381 habitantes: 320 eslovacos, 38 c\u00edngaros, 16 rutenos e 7 outros. O 86.88% son gregocat\u00f3licos, 7.87% cat\u00f3licoromanos, 3.41% ortodoxos, 0.79% sen confesi\u00f3n."}
{"id": "30240", "revid": "624", "url": "https://gl.wikipedia.org/wiki?curid=30240", "title": "Dude\u0219ti", "text": "Dude\u015fti \u00e9 unha localidade do distrito de Br\u0103ila, Muntenia, Roman\u00eda. Conta con 3869 habitantes. Local\u00edzase na li\u00f1a f\u00e9rrea entre F\u0103urei e T\u0103nd\u0103rei. Est\u00e1 formada polas vilas de Bumb\u0103cari, Dude\u015fti e T\u0103taru."}
{"id": "30241", "revid": "6123731", "url": "https://gl.wikipedia.org/wiki?curid=30241", "title": "Beauval", "text": "Beauval \u00e9 unha comuna francesa do departamento de Somme, Picard\u00eda, Francia. Ten 22.56\u00a0km\u00b2 e 2243 habitantes. A altura media \u00e9 de 116 m e a m\u00e1xima de 164 m."}
{"id": "30243", "revid": "6123732", "url": "https://gl.wikipedia.org/wiki?curid=30243", "title": "Gordon Bunshaft", "text": "Gordon Bunshaft, nado o 9 de maio de 1909 en Buffalo, Nova York e finado en Nova York o 6 de agosto de 1990, foi un arquitecto estadounidense.\nTraxectoria.\nFormado no Instituto de Tecnolox\u00eda de Massachusetts. Bunshaft traballou con Edward Durell Stone e tam\u00e9n co dese\u00f1ador industrial Raymond Loewy.\nFoi un modernista cuxas influencias inclu\u00edron a Mies van der Rohe e Le Corbusier. O seu dese\u00f1o m\u00e1is co\u00f1ecido \u00e9 a Lever House. O seu dese\u00f1o do Manufacturers Hanover Trust Branch Bank (1953), o primeiro banco transparente da posguerra na costa leste \u00e9 un dese\u00f1o modernista.\nA s\u00faa residencia familiar, de 210m\u00b2, \u00e9 a Travertine House, feita para a s\u00faa familia e mercada por Marha Stewart no ano 1995 ata o 2005. A casa foi destru\u00edda en xullo do 2005 polo novo dono, Donald Maharam.\nNa d\u00e9cada dos cincuenta, Bunshaft foi escollido pola Oficina do Departamento de Estado de Operaci\u00f3ns en edificios estranxeiros como colaborador no dese\u00f1o de varios consulados na Alema\u00f1a."}
{"id": "30244", "revid": "25871", "url": "https://gl.wikipedia.org/wiki?curid=30244", "title": "GNU Compiler Collection", "text": "O GNU Compiler Collection (m\u00e1is co\u00f1ecido como GCC) \u00e9 un conxunto de compiladores de linguaxes de programaci\u00f3n producidos polo Proxecto GNU. \u00c9 software libre distribu\u00eddo pola Fundaci\u00f3n polo software libre (FSF) baixo as licenzas GNU/GPL e GNU/LGPL, e \u00e9 un compo\u00f1ente esencial do desenvolvemento GNU. \u00c9 o compilador est\u00e1ndar dos sistemas operativos tipo Unix, e de certos sistemas operativos propietarios tales coma o MacOS X.\nOrixinalmente foi nomeado coma o GNU/C Compiler, porque soamente manexaba a linguaxe de programaci\u00f3n C, m\u00e1is tarde(en 1987) o GCC foi ampliado para compilar C++, Java, Fortran, Ada e outros.\nGCC foi portado a unha ampla variedade de arquitecturas de procesador, e est\u00e1 amplamente implantado coma unha ferramenta no densenrolo tanto de software libre como de propietario. GCC tam\u00e9n est\u00e1 dispo\u00f1ible para a maior\u00eda de plataformas embedidas, inclu\u00edndo symbian (chamado GCCE), AMCC e Freescale Power Architecture-based chips.. O compilador pode ser usado dende unha gran variedade de plataformas, inclu\u00edndo v\u00eddeo consolas de xogos como Playstation e Dreamcast.\nAs\u00ed como o compilador oficial do Sistema operativo GNU, GCC adoptouse coma o compilador est\u00e1ndar por gran parte doutros modernos sistemas operativos baseados en Unix, inclu\u00edndo Linux e a familia BSD, a\u00ednda que FreeBSD e OS X mudaron o sistema LLVM."}
{"id": "30247", "revid": "1131", "url": "https://gl.wikipedia.org/wiki?curid=30247", "title": "Festa do polbo do Carballi\u00f1o", "text": "A festa do polbo do Carballi\u00f1o \u00e9 unha festa gastron\u00f3mica celebrada no concello ourens\u00e1n do Carballi\u00f1o o segundo domingo de agosto. Est\u00e1 declarada Festas de interese tur\u00edstico internacional.\nA\u00ednda que a vila se atopa lonxe do mar, cons\u00f3mese polbo desde antigo, traendo polbo seco froito do intercambio comercial coas rexi\u00f3ns costeiras de Galiza. Na actualidade o xeito m\u00e1is com\u00fan de preparalo \u00e9 \u00e1 feira. O labor das polbeiras do Carballi\u00f1o \u00e9 reco\u00f1ecido en toda Galiza."}
{"id": "30248", "revid": "98629", "url": "https://gl.wikipedia.org/wiki?curid=30248", "title": "Terceira guerra p\u00fanica", "text": "A terceira guerra p\u00fanica foi un conflito militar entre as rep\u00fablicas romana e cartaxinesa, entre os anos 149 e 146 antes de Xesucristo, que finalizou coa vitoria de Roma, permitindo a s\u00faa expansi\u00f3n case sen oposici\u00f3n polo Mediterr\u00e1neo e a s\u00faa hexemon\u00eda inmediata no Mediterr\u00e1neo occidental (a\u00ednda que daquela Cartago xa non era unha potencia suficientemente forte como para desafiar a Roma).\nNo tratado que acabara coa segunda guerra p\u00fanica, Cartago compromet\u00edase a desfacer a s\u00faa frota e a non poder guerrear con ning\u00fan pa\u00eds a menos que Roma llo permitise. Como consecuencia, Cartago converteuse ent\u00f3n nun inmenso verxel onde fora cultivado o deserto. O comercio era cada vez m\u00e1is pr\u00f3spero, e co aumento do comercio, aumentou o esplendor de Cartago.\nCat\u00f3n visitou a cidade no ano 152 antes de Cristo, e puido comprobar que Cartago segu\u00eda sendo poderosa e a\u00ednda constitu\u00eda unha ameaza, polo que \u00f3 volver a Roma non volveu el s\u00f3, sen\u00f3n tam\u00e9n a consigna \"delenda est Carthago\" (Cartago debe ser destru\u00edda), que sa\u00eda da s\u00faa boca por moi pouco que tivera que ver co que estivera falando.\nHoubo unha profunda divisi\u00f3n entre os romanos sobre que deber facer con Cartago. Mentres Cat\u00f3n argumentaba a favor da s\u00faa destruci\u00f3n, os Escipi\u00f3ns (familia romana da que proced\u00eda Publio Cornelio Escipi\u00f3n o Africano, vencedor de An\u00edbal) cr\u00edan que a destruci\u00f3n de Cartago traer\u00eda a decadencia de Roma ao non contar cun inimigo real, polo que non quer\u00edan a guerra.\nMentres os romanos discut\u00edan sobre que facer con Cartago, este pa\u00eds rivalizaba con Roma no comercio no Mediterr\u00e1neo, sobre todo canto a produtos agr\u00edcolas, afundindo aos latifundistas romanos, polo que Cat\u00f3n tivo novos apoios e s\u00f3 faltaba un pretexto para iniciar a guerra con Cartago.\nMassinisa, rei de Numidia, veci\u00f1o de Cartago, atac\u00e1bao con frecuencia, aproveit\u00e1ndose de que os cartaxineses precisaban do permiso romano para se defender. Tras moitos ataques, o pobo cartaxin\u00e9s depuxo do poder ao partido prorromano e formou un ex\u00e9rcito co cal derrotar \u00f3s n\u00famidas. Os romanos encontraron aqu\u00ed o pretexto que tanto buscaban e pronto armaron un ex\u00e9rcito que levantou \u00e1ncora cara Cartago, vendo Cat\u00f3n o seu so\u00f1o cumprido e tendo unha morte feliz, pois dise que morreu neste momento.\nOs cartaxineses decidiron renderse, e entregaron 300 mozos por petici\u00f3n romana, mais os romanos desembarcaron en Uttica e obrigaron \u00e1 entrega de t\u00f3dolos ave\u00f1os militares, o cal foi obedecido pola cidade. Inconformes con isto, transmitiron \u00e1 cidadan\u00eda cartaxinesa o desexo romano de destru\u00edr a cidade, pero d\u00e1ndolle a liberdade de constru\u00edr unha cidade a 80 estadios (15'5\u00a0km) do mar, para afastar a cidade de toda actividade comercial e relegala a actividades agr\u00edcolas. Os cartaxineses non aceptaron tal proposta, as\u00ed que os romanos dispux\u00e9ronse a atacar a cidade. Non obstante, non a atacaron inmediatamente, co que lles deu tempo aos cartaxineses a preparar armas e trebellos de guerra co fin de se defender, mentres unha delegaci\u00f3n cartaxinesa discut\u00eda en Roma un armisticio co prop\u00f3sito de ga\u00f1ar tempo.\nCando os romanos decidiron atacar, atop\u00e1ronse cunha cidade con excelentes medidas defensivas, a cal freou o ataque durante dous anos, durante os cales os romanos limit\u00e1ronse a asediar Cartago mentres que os cartaxineses lograban evitar o asedio, comerciando mesmo maritimamente.\nIsto cambiou ao serlle entregado o mando da tropa a Escipi\u00f3n Emiliano, neto de forma adoptiva de Escipi\u00f3n o africano. Escipi\u00f3n Emiliano chegou a Cartago, remodelou o ex\u00e9rcito, intentou rodear completamente Cartago e, ao toparse cun enorme ex\u00e9rcito cartaxin\u00e9s, venceuno esmagadoramente, asediando completamente a cidade no inverno do 147 antes de Cristo.\nCartago estaba enormemente debilitada cando, na primavera do 146 antes de Cristo, os romanos asaltaron a cidade. A poboaci\u00f3n cartaxinesa recibiu \u00f3s romanos usando como arma calquera cousa que servise para danar a unha persoa, pero nada puideron facer fronte \u00e1s poderosas lexi\u00f3ns de Roma. Os cartaxineses refuxi\u00e1ronse no templo de Esculapio, onde, tras ser vencidos polos romanos, suicid\u00e1ronse. Os escasos superviventes foron vendidos como escravos.\nNo canto de repoboar a cidade, os romanos demoleron os edificios e sementaron de sal os campos. O territorio Cartaxin\u00e9s converteuse na provincia romana de \u00c1frica. O final de Cartago foi, quizais, indigna para o maior inimigo co que se enfrontou a Rep\u00fablica de Roma, pero permitiulle \u00e1 Rep\u00fablica a s\u00faa hexemon\u00eda total en todo o Mediterr\u00e1neo."}
{"id": "30250", "revid": "23204", "url": "https://gl.wikipedia.org/wiki?curid=30250", "title": "Provincia de Huelva", "text": "Huelva \u00e9 unha provincia andaluza, situada na zona occidental desta comunidade aut\u00f3noma. Limita \u00f3 oeste con Portugal, \u00f3 norte coa provincia estreme\u00f1a de Badaxoz, \u00f3 leste coa andaluza de Sevilla e \u00f3 sur \u00e9 ba\u00f1ada polo oc\u00e9ano Atl\u00e1ntico, de forma m\u00e1is local co golfo de C\u00e1diz. Ten unha extensi\u00f3n de 10.128 km\u00b2 que se reparten un total de 79 municipios.\nDemograf\u00eda.\nHuelva ten 483.792 habitantes, segundo o censo de 2005. A densidade de poboaci\u00f3n da provincia \u00e9 de 47,76 habitantes por quil\u00f3metro cadrado. O 30% da poboaci\u00f3n vive na capital de provincia (ver Huelva).\nXeograf\u00eda.\nNo norte de Huelva at\u00f3pase Serra Morena, o que fai un enorme contraste cas chairas do sur da provincia. O parque nacional de Do\u00f1ana, unha das maiores reservas da biosfera de Europa, at\u00f3pase nesta provincia.\nClima.\nO clima onubense \u00e9 moi caloroso e ten unha grande exposici\u00f3n solar, a temperatura nunca baixa dos 10\u00a0\u00b0C (excepto na monta\u00f1a). As precipitaci\u00f3ns anuais son de 500 ml no sur e 1000 onde a paisaxe \u00e9 m\u00e1is monta\u00f1osa."}
{"id": "30253", "revid": "98629", "url": "https://gl.wikipedia.org/wiki?curid=30253", "title": "Giuseppe Meazza", "text": "Giuseppe Meazza, nado o 23 de agosto de 1910 en Mil\u00e1n e finado o 21 de agosto de 1979, foi un futbolista Italiano. Est\u00e1 considerado coma un dos mellores xogadores italianos de t\u00f3dolos tempos, xunto con lendas coma Valentino Mazzola, Silvio Piola, Giacinto Facchetti , Gianni Rivera, Renzo De Vecchi, Dino Zoff, Luigi Riva, Gaetano Scirea, Paolo Maldini, Franco Baresi e Roberto Baggio. Meazza foi o primeiro futbolista Italiano en ser co\u00f1ecido internacionalmente.\nA San Siro, o principal estadio de Mil\u00e1n ch\u00e1maselle oficialmente \"Stadio Giuseppe Meazza\" na s\u00faa honra.\nTraxectoria.\nInter de Mil\u00e1n.\nGa\u00f1ou 3 t\u00edtulos nacionais co Inter de Mil\u00e1n en 1930, 1938 e 1940, a Copa de Italia en 1939; e foi o m\u00e1ximo artilleiro da Serie A en 1930, 1936 e 1938. Tempo despois tam\u00e9n xogou no A.C. Milan, Juventus e Atalanta.\nSelecci\u00f3n Italiana.\nMeazza foi campi\u00f3n do mundo en 1934 e 1938 coa selecci\u00f3n italiana.\nEstat\u00edsticas.\nSerie A.\nMeazza segue a ser o cuarto m\u00e1ximo goleador da Serie A de t\u00f3dolos tempos.\nSelecci\u00f3n italiana.\nCon 33 goles \u00e9 o segundo m\u00e1ximo goleador da selecci\u00f3n italiana, detr\u00e1s de Luigi Riva."}
{"id": "30255", "revid": "106468", "url": "https://gl.wikipedia.org/wiki?curid=30255", "title": "Quercus", "text": "Quercus \u00e9 un x\u00e9nero da familia das fag\u00e1ceas que comprende cerca de seiscentas especies de \u00e1rbores e arbustos propias do hemisferio norte e que incl\u00fae tanto especies caducifolias coma perennes. \nOs \"Querci\" est\u00e9ndese tanto por zonas de clima atl\u00e1ntico como clima continental ou clima mediterr\u00e1neo, dende Eurasia at\u00e9 Am\u00e9rica e medran en calquera tipo de terreo, tanto en chairas como en ladeiras rochosas. \nEn xeral, as especies de folla caduca distrib\u00faense m\u00e1is cara ao norte e as de folla persistente, cara ao sur. Caracter\u00edzanse por ser \u00e1rbores rexas e fortes e polos froitos: as landras.\nC\u00f3mpre ter en conta que tam\u00e9n se denominan carballos as especies tropicais doutros x\u00e9neros relacionados, principalmente \"Lithocarpus\".\nDiferentes especies de carballos son moi frecuentes en toda Galicia, salientando o carballo com\u00fan (ver lista de especies habituais en Galicia abaixo). De feito os carballos constit\u00faen a formaci\u00f3n forestal m\u00e1is representativa do pa\u00eds: a carballeira.\nAs carballeiras te\u00f1en estado en regresi\u00f3n debido sobre todo \u00e1 actividade humana e \u00e1 substituci\u00f3n destes bosques por reforestaci\u00f3ns de especies for\u00e1neas coma o pi\u00f1eiro bravo ou o eucalipto; con todo, a extensi\u00f3n das carballeiras incrementouse nos \u00faltimos anos, especialmente nas zonas do interior.\nEspecies en Galicia.\nEn Galicia atopamos diferentes especies dentro do x\u00e9nero \"Quercus\". Destas as m\u00e1is importantes son: o carballo com\u00fan (\"Quercus robur\" L.), a especie m\u00e1is estendida; o carballo negro, cerqui\u00f1o ou cerqueiro (\"Quercus pyrenaica\" Willd.) e o carballo albari\u00f1o, albar ou carbia, m\u00e1is escaso en xeral, a\u00ednda que abundante nas zonas altas do interior de Ourense e Lugo (\"Quercus petraea\" (Mattuschka) Liebl.). Ademais destas especies cabe mencionar tam\u00e9n o carballo americano (\"Quercus rubra\" L. ou \"Quercus borealis\") co que se est\u00e1n a facer novas reforestaci\u00f3ns, o carballo anano ou caxigo (\"Quercus lusitanica\" ou \"Quercus faginea\") presente no Monte Pindo, e nalgunhas zonas dos can\u00f3ns do Sil, a sobreira e a aci\u00f1eira, que tam\u00e9n pertencen o x\u00e9nero \"Quercus\" (\"Q. suber\" L. e \"Q. ilex\" L. respectivamente). En Ourense at\u00f3panse algunhas plantaci\u00f3ns de \"Quercus palustris\", o carballo palustre americano.\nClasificaci\u00f3n.\nO x\u00e9nero \"Quercus\" div\u00eddese en dous subx\u00e9neros e varias secci\u00f3ns:\nSubx\u00e9nero \"Quercus\".\nEste subx\u00e9nero div\u00eddese nas secci\u00f3ns a seguir:\nSecci\u00f3n \"Quercus\".\nOs seus sin\u00f3nimos son \"Lepidobalanus\" e \"Leucobalanus\", estas especies conforman a listaxe dos denominados \"Carballos beancos\" de Europa, Asia e Am\u00e9rica do Norte. Os seus xineceos son curtos; as landras maduran en 6 meses e o seu gusto \u00e9 acre ou lixeiramente doce, no interior da casca das landras non hai pelo, as follas na s\u00faa maior\u00eda carecen de puntas agudas nas s\u00faa extremidades e os l\u00f3bulos adoitan ser arredondeados.\nListaxe parcial dalgunhas especies de carballos (\"Quercus\"), pertencentes ao subx\u00e9nero \"Quecus\", secci\u00f3n \"Quercus\":\nSecci\u00f3n \"Mesobalanus\".\nSon co\u00f1ecidos como \"carballos h\u00fangaros\" e son oriundos de Europa, Asia e do norte de \u00c1frica. De pistilos longos; as landras maduran aos 6 meses e son acres; o interior da c\u00fapula non pos\u00fae pelo. A secci\u00f3n \"Mesobalanus\" est\u00e1 achegada \u00e1 secci\u00f3n \"Quercus\" e algunhas veces tense inclu\u00eddo dentro desta.\nSecci\u00f3n \"Cerris\".\nA secci\u00f3n Cerris \u00e9 co\u00f1ecida coma a dos \"Carballos Turcos\" e os seus relativos de Europa, Asia e norte de \u00c1frica. Son de xineceo longo e as landras maduran aos 18 meses dende a xermolaci\u00f3n e son moi acres. O interior da casca das landras non pos\u00fae pelo. As follas adoitan ter l\u00f3bulos de puntas afiadas, con cerdas nos bordos.\nSecci\u00f3n \"Protobalanus\".\nA secci\u00f3n dos \"Protobalanus\" co\u00f1ecida coma a secci\u00f3n de \"carballos intermedios\" e os seus relativos no suroeste dos Estados Unidos e do noroeste de M\u00e9xico. Ten os seus xineceos curtos, e as landras maduran aos 18 meses de sabor moi acre. O interior da casca das landras ten pelo, e as follas adoitan ter l\u00f3bulos de puntas afiadas, con cerdas nos extremos.\nSecci\u00f3n \"Lobatae\".\nOs \"carballos rubios\" ou vermellos americanos (sin\u00f3nimo: subxen.\"Erythrobalanus\"). Xeralmente se desenvolven en Am\u00e9rica do Norte, Am\u00e9rica Central e na zona norte de Am\u00e9rica do Sur. De pistilos longos e landras que maduran aos 18 meses, moi acres e co interior da casca con moito pelo. A noz \u00e1chase encerrada nunha capa magra e pega\u00f1enta de pel apergami\u00f1ada.As follas adoitan ter l\u00f3bulos de puntas afiadas, con pelos espi\u00f1osos nos mesmos. \nSubx\u00e9nero \"Cyclobalanopsis\".\nEste subx\u00e9nero co\u00f1\u00e9cese como a listaxe dos \"carballos con copas de aneis\" e se desenvolven principalmente ao leste e sueste de Asia. Son carballos \"sempreverdes\" que acadan alturas de entre 10 e 40 metros. Son bastante diferentes ao subx\u00e9nero \"Quercus\" no sentido que te\u00f1en landras con distintivas copas con aneis de diferentes escalas de tama\u00f1o e se desenvolven comunmente en grupos mestos, malia non se aplicar a todas as especies. A \"Flora da China\" trata \u00e1s \"Cyclobalanopsis\" coma un x\u00e9nero distinto, por\u00e9n a meirande parte dos taxonomistas consideran que \u00e9 un subx\u00e9nero de \"Quercus\". En total suma arredor de 150 especies."}
{"id": "30256", "revid": "1505", "url": "https://gl.wikipedia.org/wiki?curid=30256", "title": "Cantata", "text": "En m\u00fasica, ent\u00e9ndese por cantata unha composici\u00f3n vocal con acompa\u00f1amento instrumental.\nSon c\u00e9lebres as cantatas de Johann Sebastian Bach."}
{"id": "30257", "revid": "5863", "url": "https://gl.wikipedia.org/wiki?curid=30257", "title": "NOMIG", "text": ""}
{"id": "30258", "revid": "56817", "url": "https://gl.wikipedia.org/wiki?curid=30258", "title": "Wachet auf, ruft uns die Stimme, BWV 140", "text": "Wachet auf, ruft uns die Stimme, tam\u00e9n co\u00f1ecida como Sleepers, Wake, \u00e9 unha cantata de Johann Sebastian Bach, escrita en 1731.\n\u00c9 unha cantata coral, o n\u00famero 140 segundo o cat\u00e1logo BWV creado por Wolfgang Schmieder.\nA maior parte das cantatas de Bach coma esta compux\u00e9ronse con fins eclesi\u00e1sticos e, como case todas, \u00e9 curta (20-30 minutos). Nesta peza tam\u00e9n se d\u00e1 o contraste entre as arias solistas e os fragmentos de m\u00fasica coral. A m\u00fasica de Bach \u00e9 leda, quizais m\u00e1is do que os seus obxectivos devocionais, de tal maneira que calquera pode gozala independentemente de que se compartan a s\u00faa fe e os seus usos."}
{"id": "30261", "revid": "624", "url": "https://gl.wikipedia.org/wiki?curid=30261", "title": "Zelen\u00e1 vlna", "text": "Zelen\u00e1 vlna \u00e9 un filme checoslovaco dirixido por V\u00e1clav Vorl\u00ed\u010dek, dentro do x\u00e9nero da comedia, en 1981. A estrea realizouse en Praga o 1 de xu\u00f1o de 1982. O filme segue os acontecementos do Prazak o venres pola tarde, na que case a totalidade de Praga m\u00f3vese cara as zonas rurais. A historia \u00e9 un mosaico diverso no que se pode ver un ladr\u00f3n prepar\u00e1ndose para roubar un apartamento baleiro, un matrimonio que vende o seu fogar e un pintor que non \u00e9 quen de pintar o modelo dos seus so\u00f1os."}
{"id": "30263", "revid": "47401", "url": "https://gl.wikipedia.org/wiki?curid=30263", "title": "F\u00edos", "text": "F\u00edos foi unha serie que se realizou en 2001 e que se emitiu na TVG en 2002, produciuna La Regi\u00f3n TV e custou 757.272 \u20ac. Comedia dirixida por Suso Iglesias, estaba ambientada nunha empresa t\u00e9xtil familiar."}
{"id": "30264", "revid": "56817", "url": "https://gl.wikipedia.org/wiki?curid=30264", "title": "Maxo Barjas", "text": "Mar\u00eda Xos\u00e9 Barjas Cort\u00e9s, nada en Ourense en 1966, \u00e9 unha actriz galega. \u00c9 licenciada en Filolox\u00eda Hisp\u00e1nica e actriz de dobraxe desde 1992. Gravou un CD con canci\u00f3ns infant\u00eds. No teatro actuou en numerosas obras do Centro Dram\u00e1tico Galego."}
{"id": "30266", "revid": "89787", "url": "https://gl.wikipedia.org/wiki?curid=30266", "title": "OK Computer", "text": "OK Computer \u00e9 o terceiro \u00e1lbum de Radiohead, grupo de rock alternativo brit\u00e1nico, e est\u00e1 entre os \u00e1lbums que se mantiveron constantemente nas listas de vendas. Gravouse en St Catherine's Court, a casa de Jane Seymour preto de Bath e foi mesturado en Abbey Road Studios. Sa\u00edu \u00e1 venda o 16 de xu\u00f1o de 1997 no Reino Unido e o 1 de xullo nos Estados Unidos. O \u00e1lbum recibiu boas cr\u00edticas e tivo un amplo \u00e9xito comercial, po\u00f1endo ao grupo brit\u00e1nico na vangarda do rock moderno. Ga\u00f1ou un Grammy en 1998 na categor\u00eda do mellor \u00e1lbum de m\u00fasica alternativa.\nEn novembro do 2003 a publicaci\u00f3n Pitchfork Media elixiuno o mellor \u00e1lbum da d\u00e9cada na s\u00faa lista dos 100 mellores discos dos 90, e no mes de febreiro do 2011 foi elixido polos lectores da revista \"Rolling Stone\" o segundo mellor \u00e1lbum dos anos 90. Na enquisa \"People's List\", realizada entre os lectores de Pitchfork, \"OK Computer\" aparece no primeiro posto dos 200 mellores \u00e1lbums editados entre 1996 e 2011."}
{"id": "30267", "revid": "83328", "url": "https://gl.wikipedia.org/wiki?curid=30267", "title": "Aut\u00f3noe", "text": "Na mitolox\u00eda grega, Aut\u00f3noe era a filla de Cadmo de Tebas e de Harmon\u00eda, muller de Aristeo e nai de Acte\u00f3n e Macris. Dioniso f\u00edxoa tolear \u00f3 igual c\u00e1s s\u00faas irm\u00e1s."}
{"id": "30270", "revid": "98629", "url": "https://gl.wikipedia.org/wiki?curid=30270", "title": "Historia dos \u00c1nxeles", "text": "A historia urbana dos \u00c1nxeles comeza despois de que nela vivan durante millares de anos tribos amerindias. En 1542 o portugu\u00e9s Jo\u00e3o Rodrigues Cabrilho localiza a ba\u00eda dos \u00c1nxeles. En 1771 chega unha misi\u00f3n espa\u00f1ola da orde Franciscana. Os \u00c1nxeles \u00e9 fundada en 1781 por 44 poboadores de California.\nFoi parte de Espa\u00f1a, despois de M\u00e9xico, e ao final dos Estados Unidos.\nHistoria.\nCando en 1769, o grupo de exploradores espa\u00f1ois ao mando de Gaspar de Portol\u00e1 e cos franciscanos Jun\u00edpero Serra e Juan Crespi, otearon dende o outeiro que na actualidade \u00e9 o Elysian Park, o r\u00edo que aos seus p\u00e9s discorr\u00eda cara o sur, pux\u00e9ronlle por nome \"El R\u00edo de Nuestra Se\u00f1ora La Reina de los \u00c1ngeles de Porci\u00fancula\" en memoria da pequena ermida hom\u00f3nima as aforas de As\u00eds, na localidade de Santa Mar\u00eda degli Angeli, onde San Francisco iniciou a s\u00faa regra. Inda que Crespi recomendou a beira oeste do r\u00edo para fundar unha misi\u00f3n non foi ata 1781 que o rei Carlos III ordenou a construci\u00f3n no lugar dun asentamento. O gobernador de California, Felipe de Neve, elabora a planta e manda traer de Sonora (M\u00e9xico) 44 poboadores (11 familias). O catro de setembro as\u00e9ntanse no lugar que chaman \"El Pueblo de Nuestra Se\u00f1ora Reina de los \u00c1ngeles sobre el R\u00edo Porciuncula\".\nEntre 1815, data dunha grande inundaci\u00f3n, e 1835 prod\u00facese a deterioraci\u00f3n e gradual abandono da antiga aldea e o seu desprazamento cara os terreos contiguos do sur, arredor da actual Praza coa igrexa e a r\u00faa Olvera .\nEn 1821 M\u00e9xico independ\u00edzase de Espa\u00f1a e no 1847, trala guerra USA-M\u00e9xico, California t\u00f3rnase parte dos Estados Unidos. En 1850 Os \u00c1nxeles adquire o t\u00edtulo de cidade inda que segue a ser unha vila de 1.610 habitantes. E pouco m\u00e1is vai continuar sendo ata polo menos 1880, con dous desenvolvementos en cuadr\u00edcula \u00f3 norte e \u00f3 sur da vila: o do sur (suroeste exactamente) converterase no centro (\"downtown\") da cidade futura.\nA partir dese momento, o descubrimento de petr\u00f3leo e principalmente o desenvolvemento do ferrocarril, far\u00e1 crecer a ret\u00edcula urbana ata facer no s\u00e9culo XX dos \u00c1nxeles unha das grandes metr\u00f3poles do planeta e sen d\u00fabida unha das m\u00e1is extensas (1880, 11.200h; 1890, 50.400; 1900, 102.500; 1910, 319.200; 1920, 576.700; 1930, 1\u00a0238\u00a0048)."}
{"id": "30272", "revid": "88215", "url": "https://gl.wikipedia.org/wiki?curid=30272", "title": "Zolt\u00e1n Czibor", "text": "Zolt\u00e1n Czibor, nado en Komarom (Kom\u00e1rom-Esztergom) o 23 de agosto de 1929 e finado en Budapest o 1 de setembro de 1997, foi un futbolista H\u00fangaro. Formou parte do \"Equipo de Ouro\" con xogadores coma Ferenc Puskas ou S\u00e1ndor Kocsis.\nTraxectoria.\nEn Hungr\u00eda xogou no Ferencvaros, Csepel e H\u00f3nved FC. Despois foi para Espa\u00f1a, onde xogou para o FC Barcelona e o RCD Espanyol.\nSelecci\u00f3n h\u00fangara.\nCzibor formou parte da selecci\u00f3n h\u00fangara co\u00f1ecida coma o \"Equipo de Ouro\", que perdeu sorprendentemente a final do mundial de 1954 contra Alema\u00f1a Federal"}
{"id": "30273", "revid": "1131", "url": "https://gl.wikipedia.org/wiki?curid=30273", "title": "Policarpo Sanz", "text": "Jos\u00e9 Policarpo Sanz Soto, nado en Mar\u00edn o 25 de xaneiro de 1841 e finado en Par\u00eds o 9 de novembro de 1889, foi un industrial e mecenas galego.\nTraxectoria.\nFillo do peiteador tudense Diego Sanz Cividanes e da viguesa Antonia Soto D\u00edaz, naceu en Mar\u00edn, se ben a s\u00faa infancia transcorreu en Vigo. Como emigrante en Cuba, primeiro, e nos Estados Unidos de Am\u00e9rica, despois, Jos\u00e9 Policarpo Sanz Soto constru\u00edu un importante grupo industrial, axudado tam\u00e9n polo seu casamento con Irene de Ceballos, adi\u00f1eirada herdeira de orixes cubanas.\nFixo testamento en 1888. Despois da s\u00faa morte e a da s\u00faa muller e herdeira \u00fanica e universal que o sobreviviu 46 anos, segu\u00edndose o seu desexo, a s\u00faa inmensa colecci\u00f3n de obras de arte foi doada ao Museo Municipal de Vigo. Nesa colecci\u00f3n atop\u00e1banse importantes cadros de pintores flamengos, franceses, italianos e espa\u00f1ois.\nTralo seu pasamento en Par\u00eds en 1889, os seus restos embalsamados, foron trasladados en 1891 ao antigo cemiterio de Vigo de Picacho, e m\u00e1is tarde a un pante\u00f3n ao daquela novo Cemiterio de Pereir\u00f3.\nNa s\u00faa honra, o concello de Vigo bautizou unha das s\u00faas principais r\u00faas co nome do mecenas, que hoxe \u00e9 o enderezo das sedes de instituci\u00f3ns bancarias, de teatros e centros culturais."}
{"id": "30274", "revid": "21293", "url": "https://gl.wikipedia.org/wiki?curid=30274", "title": "Couza", "text": ""}
{"id": "30276", "revid": "23204", "url": "https://gl.wikipedia.org/wiki?curid=30276", "title": "Castela e Le\u00f3n", "text": "Castela e Le\u00f3n (en castel\u00e1n: \"Castilla y Le\u00f3n\", en leon\u00e9s: \"Castiella y Lli\u00f3n\") \u00e9 unha comunidade aut\u00f3noma constitu\u00edda en 1983, cuxo territorio se sit\u00faa na parte centro-norte do territorio espa\u00f1ol. Limita \u00f3 oeste con Galicia e Portugal; \u00f3 norte con Asturias, Cantabria, Pa\u00eds Vasco e A Rioxa; \u00f3 leste con Arag\u00f3n; e \u00f3 sur con Estremadura, Comunidade de Madrid e Castela-A Mancha.\nForman esta comunidade nove provincias: \u00c1vila, Burgos, Le\u00f3n, Palencia, Salamanca, Segovia, Soria, Valladolid e Zamora; sendo a comunidade aut\u00f3noma espa\u00f1ola con m\u00e1is provincias. \u00c9 a rexi\u00f3n m\u00e1is extensa de Europa.\nXeograf\u00eda.\nA comunidade aut\u00f3noma est\u00e9ndese basicamente sobre a meseta norte, sendo asucada polo Douro, o cal forma a conca hom\u00f3nima, a maior de Espa\u00f1a. Polo tanto, os seus l\u00edmites ve\u00f1en configurados por cordilleiras ou outros accidentes xeogr\u00e1ficos: \u00f3 norte coa Cordilleira Cant\u00e1brica, os Montes de Le\u00f3n \u00f3 noroeste, co Sistema Central \u00f3 sur e coa Cordilleira Ib\u00e9rica \u00f3 leste.\nA superficie existente entre estes accidentes xeogr\u00e1ficos \u00e9 basicamente unha extensa meseta de moi elevada altura (700-900 metros sobre o nivel do mar). Estas altas chairas mostran na s\u00faa degradada vexetaci\u00f3n a ocupaci\u00f3n humana que contribu\u00edu \u00e1 perda forestal.\nOs maiores r\u00edos que asucan esta comunidade aut\u00f3noma son o Douro e o Ebro. Os demais ve\u00f1en sendo afluentes destes ou doutros r\u00edos. Por tanto, o territorio de Castela e Le\u00f3n est\u00e1 entre as tres vertentes espa\u00f1olas (cant\u00e1brica, mediterr\u00e1nea e atl\u00e1ntica). As maiores concas hidrogr\u00e1ficas que hai en Castela e Le\u00f3n son:\nClima.\nCastela e Le\u00f3n ten un clima mediterr\u00e1neo continentalizado, con invernos longos e fr\u00edos, con temperaturas medias de entre 4 e 7\u00a0\u00b0C en xaneiro e ver\u00e1ns curtos e calorosos (medias de 19 a 22\u00a0\u00b0C), pero cos tres ou catro meses de aridez estival caracter\u00edsticos do clima mediterr\u00e1neo. As precipitaci\u00f3ns, cunha media de 450\u2013500\u00a0mm anuais, son escasas, acentu\u00e1ndose nas terras m\u00e1is baixas.\nDebido \u00e1 barreira monta\u00f1osa de Castela e Le\u00f3n, os ventos mar\u00edtimos quedan freados, detendo dese modo as precipitaci\u00f3ns. Debido a iso, as choivas caen dun xeito moi desigual no territorio castel\u00e1n e leon\u00e9s. Mentres que no centro da conca do Douro rex\u00edstrase unha media anual de 450\u00a0mm, nas comarcas occidentais dos montes de Le\u00f3n e a Cordilleira Cant\u00e1brica as precipitaci\u00f3ns chegan aos 1.500\u00a0mm ao ano.\nA elevada altitude da Meseta e as s\u00faas monta\u00f1as acent\u00faa o contraste entre as temperaturas do inverno e o ver\u00e1n, as\u00ed como as do d\u00eda e a noite.\nHistoria.\nCastela e Le\u00f3n \u00e9 teoricamente o resultado da uni\u00f3n do territorio que comprend\u00eda os antigos reinos de Le\u00f3n e Castela. Por\u00e9n, as fronteiras non cadran, na s\u00faa uni\u00f3n, coas dos ditos reinos. Na pr\u00e1ctica, \u00e9 a uni\u00f3n das antigas rexi\u00f3ns de Le\u00f3n e de Castela a Vella, sen contar coa Rioxa nin Cantabria.\nEn 1978, Castela e Le\u00f3n obt\u00e9n un r\u00e9xime preauton\u00f3mico, e finalmente, en 1983, obt\u00e9n a autonom\u00eda, por medio do seu Estatuto de autonom\u00eda.\nOrganizaci\u00f3n territorial.\nConsta de nove provincias: \u00c1vila, Burgos, Le\u00f3n, Palencia, Salamanca, Segovia, Soria, Valladolid e Zamora. As capitais provinciais recaen nas cidades hom\u00f3nimas \u00e1s s\u00faas provincias correspondentes.\nReco\u00f1\u00e9cese a concorrencia dunhas caracter\u00edsticas xeogr\u00e1ficas, sociais, hist\u00f3ricas e econ\u00f3micas do Bierzo, no oeste da provincia de Le\u00f3n, cre\u00e1ndose a Comarca do Bierzo, administrada polo Consello Comarcal do Bierzo.\nDemograf\u00eda.\nA poboaci\u00f3n de Castela e Le\u00f3n \u00e9 de aproximadamente 2 mill\u00f3ns e medio de habitantes. Tendo en conta a s\u00faa extensi\u00f3n (94.224\u00a0km\u00b2), ten unha moi baixa densidade de poboaci\u00f3n (27 habitantes por km\u00b2), moi inferior \u00e1 media nacional (78 hab/km\u00b2).\nEsta poboaci\u00f3n, est\u00e1, ademais, moi irregularmente distribu\u00edda. Existen catro cidades de m\u00e1is de 100.000 habitantes (Valladolid, Burgos, Salamanca e Le\u00f3n, ordenadas segundo a poboaci\u00f3n). En 2005, 1\u00a0287\u00a0607 de persoas viv\u00edan en cidades con m\u00e1is de 20.000 habitantes, nas cidades anteriormente citadas e Palencia, Ponferrada, Zamora, Segovia, \u00c1vila, Miranda de Ebro, Soria, Aranda de Duero, San Andr\u00e9s del Rabanedo, Laguna de Duero e Medina del Campo. Polo tanto, aproximadamente a metade da poboaci\u00f3n vive en cidades maiores a 20.000 habitantes e a outra metade en menores a 20.000 habitantes. Isto d\u00e1 lugar a un inxente n\u00famero de vilas pequenas.\nA sangr\u00eda demogr\u00e1fica \u00e9 moi grande: entre 1950 e 1981 baixou nun 10 %. A esta perda de poboaci\u00f3n contrib\u00fae o avellentamento xeral da comunidade aut\u00f3noma, pero especialmente das zonas rurais, enormemente elevado. Tam\u00e9n baixou a s\u00faa poboaci\u00f3n se a comparamos con Espa\u00f1a: mentres que en 1960 o 9,3 % dos espa\u00f1ois viv\u00eda nas provincias que actualmente forman esta comunidade, en 1981 s\u00f3 era o 7 %, e esta cifra segue baixando.\nEconom\u00eda.\nOs campos de Castela e Le\u00f3n son extremadamente \u00e1ridos e secos, e polo tanto predomina o cultivo de seca\u00f1o. Con todo, o regad\u00edo foi ga\u00f1ando importancia nas zonas dos vales do Douro, o Pisuerga e o Tormes. Destacan as novas tecnolox\u00edas sobre todo en \u00e1reas como a Provincia de Valladolid ou a Provincia de Burgos onde a produci\u00f3n por hect\u00e1rea \u00e9 das m\u00e1is elevadas de Espa\u00f1a. A \u00e1rea m\u00e1is f\u00e9rtil castel\u00e1n-leonesa coincide co val do Esla, en Le\u00f3n, nos campos de Valladolid, xa Tierra de Campos, unha comarca que se estende entre Zamora, Valladolid, Palencia e Le\u00f3n.\nA industria de Castela e Le\u00f3n ocupaba o 18% da poboaci\u00f3n activa e achegaba o 25% do PIB en 2000. Tanto en Burgos como en Valladolid, onde hai unha importante industria do autom\u00f3bil, papeleira e qu\u00edmica, conc\u00e9ntrase a maior\u00eda da actividade industrial do territorio castel\u00e1n-leon\u00e9s. Outras industrias son a industria t\u00e9xtil en B\u00e9jar, as industrias de tellas e os ladrillos en Palencia, a industria azucreira en Le\u00f3n, Toro e Benavente, a industria farmac\u00e9utica en Le\u00f3n e a metal\u00farxica e sider\u00farxica en Ponferrada.\nAo longo da d\u00e9cada de 1990 creceu a afluencia tur\u00edstica en Castela e Le\u00f3n, propiciada sobre todo polo valor hist\u00f3rico e cultural das s\u00faas cidades, e tam\u00e9n polo atractivo natural e paisax\u00edstico das s\u00faas diferentes comarcas. En 2001, Castela e Le\u00f3n recibiu uns 315.000 visitantes, 42.000 dos cales eran estranxeiros.\nO comercio interior de Castela e Le\u00f3n conc\u00e9ntrase no sector da alimentaci\u00f3n, a automoci\u00f3n, o tecido e o calzado. Para o comercio exterior, segundo a rexi\u00f3n, exp\u00f3rtanse principalmente veh\u00edculos e chasis de autom\u00f3biles en \u00c1vila, Palencia e Valladolid, pneum\u00e1ticos en Burgos e Valladolid, barras de aceiro e manufacturas de lousa en Le\u00f3n, carne de vac\u00fan en Salamanca, porcos en Segovia, manufacturas de caucho en Soria e carne de cabra e ovella, xunto con vi\u00f1o, en Zamora. Castela e Le\u00f3n tam\u00e9n exporta moito veu sendo a provincia de Valladolid a que m\u00e1is botellas vende no estranxeiro. En canto \u00e1 importaci\u00f3n, van \u00e1 cabeza os veh\u00edculos e os seus accesorios, como os motores ou os pneum\u00e1ticos.\nPol\u00edtica.\nAg\u00e1s na primeira lexistatura na que houbo presidentes socialistas, a presidencia da Xunta de Castela e Le\u00f3n, sempre estivo ocupada por preseidentes do Partido Popular ou da s\u00faa forza antecesora, Alianza Popular:\n\"Notas\"\nMedios de comunicaci\u00f3n.\nCastela e Le\u00f3n pos\u00fae unha cadea de televisi\u00f3n propia, Castilla y Le\u00f3n Televisi\u00f3n, as\u00ed como unha emisora de radio. En prensa escrita ademais de diarios locais e provinciais destaca o \"El Norte de Castilla\", primeiro xornal de Castela e Le\u00f3n.\nTransporte.\nPor esta rexi\u00f3n pasan as principais v\u00edas de comunicaci\u00f3n que unen as rexi\u00f3ns do norte de Espa\u00f1a coa capital, Madrid e o sur peninsular, as\u00ed como as redes que aseguran unha r\u00e1pida circulaci\u00f3n entre a Europa continental e o continente africano. Doutra banda, a v\u00eda de transporte m\u00e1is curta, r\u00e1pida e c\u00f3moda que enlaza Portugal con Europa \u00e9 a que atravesa esta rexi\u00f3n. En consecuencia, Castela e Le\u00f3n at\u00f3pase no centro no que se conectan os fluxos comerciais entre o norte e o sur da Pen\u00ednsula e entre Portugal e o resto de Europa. Ademais, a s\u00faa proximidade a Madrid \u00e9 outro factor adicional que impulsa o tr\u00e1fico que transcorre polas terras castel\u00e1s e leonesas.\nOs principais eixos viarios do tr\u00e1fico de mercanc\u00edas e viaxeiros son as estradas radiais A-1, autov\u00eda do Norte e A-6, autov\u00eda do Noroeste. Tam\u00e9n ten importancia destacada a A-62, autov\u00eda de Castela, que enlaza as cidades de Salamanca, Valladolid, Palencia e Burgos. Nestas tres v\u00edas ins\u00e9rense localidades tan importantes como Medina del Campo, Aranda de Duero e Miranda de Ebro.\nCastela e Le\u00f3n conta con catro aeroportos abertos ao uso civil: o Aeroporto de Valladolid, na localidade de Villanubla, pr\u00f3xima a Valladolid, que rexistra o maior volume de tr\u00e1fico a\u00e9reo da Comunidade e \u00e9 de uso mixto civil e militar; o Aeroporto de Le\u00f3n, na localidade de La Virgen del Camino, no alfoz leon\u00e9s, tam\u00e9n de uso mixto civil-militar; o Aeroporto de Salamanca, en Matac\u00e1n, anteriormente exclusivo para voos ch\u00e1rter e hoxe xa con voos regulares, e o Aeroporto de Burgos, na localidade de Villafr\u00eda, o de m\u00e1is recente apertura (2008).\nAdemais a rede de ferrocarril \u00e9 moi ampla e as s\u00faas principais li\u00f1as van desde Madrid ata a cornixa cant\u00e1brica e Galicia, con paradas en Astorga, Burgos, Le\u00f3n, Miranda de Ebro, Palencia, Ponferrada e Valladolid todas elas importantes n\u00f3s ferroviarios. Tam\u00e9n est\u00e1 a li\u00f1a entre Ir\u00fan e a fronteira portuguesa (Fuentes de O\u00f1oro, en Salamanca) que \u00e9 parte da li\u00f1a Par\u00eds-Lisboa.\nGastronom\u00eda.\nA Gastronom\u00eda de Castela e Le\u00f3n \u00e9 amplamente co\u00f1ecida pola calidade dos seus vi\u00f1os e carnes. Algunhas das s\u00faas marcas de calidade son mundialmente co\u00f1ecidas: os seus vi\u00f1os, con 9 denominaci\u00f3ns, entre as que destacan D.O. Ribera del Duero, D.O. Toro ou D.O. Rueda. Embutidos e carnes curadas ou frescas, con 16 Indicaci\u00f3ns Xeogr\u00e1ficas Protexidas e marcas de calidade, entre as que destacan Xam\u00f3n de Guijuelo, Lechazo de Castela e Le\u00f3n, Cochinillo de Segovia, Chacina de Le\u00f3n ou Chourizo de Cantimpalos.\nAlg\u00fans dos seus pratos t\u00edpicos son: o lechazo asado, o cochinillo asado, a sopa de allo, os judeones de segovia, a gali\u00f1a en pepitoria, ou as variedades da morcilla de Burgos, como a morcilla de Aranda. Tam\u00e9n son t\u00edpicos varios doces e sobremesas de reposter\u00eda, como as Xemas de Santa Teresa."}
{"id": "30282", "revid": "98629", "url": "https://gl.wikipedia.org/wiki?curid=30282", "title": "Monarqu\u00eda romana", "text": "A monarqu\u00eda romana (en lat\u00edn, \"Regnum Romanum\") foi a primeira forma pol\u00edtica de goberno da cidade-estado de Roma, desde o momento lendario da s\u00faa fundaci\u00f3n o 21 de abril de -753, ata o final da monarqu\u00eda no -510, cando o \u00faltimo rei Tarquinio o Soberbio foi expulsado, instaur\u00e1ndose a rep\u00fablica romana.\nAs orixes da monarqu\u00eda son imprecisas, se ben parece claro que foi a primeira forma pol\u00edtica de goberno da cidade, un dato que parecen confirmar a arqueolox\u00eda e a ling\u00fc\u00edstica. A mitolox\u00eda romana vincula a orixe de Roma e da instituci\u00f3n mon\u00e1rquica ao heroe troiano Eneas, quen, fuxindo da destruci\u00f3n da s\u00faa cidade, navegou cara o Mediterr\u00e1neo occidental ata chegar a Italia. Al\u00ed fundou a cidade de \"Lavinium\", e posteriormente o seu fillo Ascanio fundar\u00eda Alba Longa, de cuxa familia real descender\u00edan os xemelgos R\u00f3mulo e Remo, os fundadores de Roma.\nNacemento de Roma.\nRoma ten a s\u00faa orixe preto do monte Palatino, xunto ao r\u00edo T\u00edber, nun punto no cal exist\u00eda un vao natural que permit\u00eda o seu cruzamento, sendo ademais naveg\u00e1bel desde o mar (situado a 25 km r\u00edo abaixo) unicamente ata esa posici\u00f3n. Nese punto o r\u00edo discorr\u00eda entre varios outeiros escavados polo seu leito, illadas entre si por vales que o T\u00edber inundaba nas s\u00faas crecidas, o cal convert\u00eda a zona en pantanosa, polo cal a s\u00faa poboaci\u00f3n de agricultores e gandeiros foi na s\u00faa orixe moi reducida.\nEste punto estrat\u00e9xico presentaba unha posici\u00f3n doada de defender respecto \u00e1 ampla chaira f\u00e9rtil que rodeaba o lugar, protexido como estaba polo Palatino e os outros outeiros que o rodeaban, sendo ademais un cruzamento destacado nas rutas comerciais do Lacio central, e entre Etruria e Campania. Todos estes factores foron os que co tempo contribu\u00edron ao \u00e9xito e \u00e1 fortaleza da cidade.\nA orixe \u00e9tnica da cidade hai que remontala \u00e1 fusi\u00f3n das tribos latinas da aldea do Germal (\"Roma quadrata\") cos sabinos do Viminal e o Quirinal, creando as\u00ed a Liga do \"Septimontium\" ou Septimoncial (Liga dos sete montes), unha confederaci\u00f3n relixiosa preurbana de clara influencia etrusca, o poder hexem\u00f3nico de Italia nesta \u00e9poca. O nome da cidade poder\u00eda remontarse ata a \"gens\" etrusca \"Ruma\", se ben existen outras teor\u00edas ao respecto.\nProblem\u00e1tica hist\u00f3rica da monarqu\u00eda romana.\nAs cr\u00f3nicas tradicionais da historia romana, que chegaron ata a actualidade a trav\u00e9s de autores cl\u00e1sicos como Tito Livio, Plutarco, Dionisio de Halicarnaso e outros, contan que nos primeiros s\u00e9culos da vida de Roma houbo unha sucesi\u00f3n de sete reis. A cronolox\u00eda tradicional, narrada por Varr\u00f3n, cifra en 243 anos a duraci\u00f3n total destes reinados, \u00e9 dicir, unha media de 35 anos por reinado (moito maior que a de calquera dinast\u00eda documentada), a\u00ednda que ten sido desestimada actualmente, desde o traballo de Barthold Georg Niebuhr. As cr\u00f3nicas tradicionais tam\u00e9n se ven inconsistentes ao analizarmos as evidencias arqueol\u00f3xicas dos inicios de Roma.\nNalg\u00fan momento desco\u00f1ecido da etapa mon\u00e1rquica da s\u00faa historia, Roma caeu baixo o control dos reis etruscos. Os reinados dos primeiros monarcas son bastante sospeitosos, debido \u00e1 longa duraci\u00f3n media dos mesmos e ao feito engadido de que alg\u00fans parecen estar redondeados en torno aos 40 anos de duraci\u00f3n. Este curioso dato, que mesmo destaca m\u00e1is comparado cos reinados da actualidade en que a esperanza de vida \u00e9 maior, quedaba explicado nas tradici\u00f3ns romanas debido a que a maior\u00eda dos reis foran cu\u00f1ados do seu predecesor. Non obstante, \u00e9 m\u00e1is prob\u00e1bel que tan s\u00f3 os \u00faltimos reis desta etapa puideran ter existido realmente, mentres que non fican evidencias hist\u00f3ricas referentes aos primeiros reis de Roma.\nCaracter\u00edsticas da monarqu\u00eda romana.\nAntes da etapa imperial e Rep\u00fablica Romana, Roma foi unha monarqu\u00eda gobernada por reis (en lat\u00edn, \"rex\", pl. \"reges\"). Todos os reis, ag\u00e1s R\u00f3mulo por ter sido o fundador da cidade, foron elixidos polas gentes de Roma para gobernaren de forma vitalicia, e ning\u00fan deles usou a forza militar para acceder ao trono. A\u00ednda que non hai referencias sobre a li\u00f1a hereditaria dos primeiros catro reis, a partir do quinto rei, Tarquinio Prisco, a li\u00f1a de sucesi\u00f3n flu\u00eda a trav\u00e9s das mulleres da realeza. En consecuencia, os historiadores antigos afirman que o rei era elixido polas s\u00faas virtudes e non pola s\u00faa descendencia.\nOs historiadores cl\u00e1sicos de Roma fan dif\u00edcil a determinaci\u00f3n dos poderes do rei, xa que refiren que o monarca pos\u00fae os mesmos poderes dos c\u00f3nsules. Alg\u00fans escritores modernos cren que o poder supremo de Roma resid\u00eda nas mans do pobo, e o rei s\u00f3 era a cabeza executiva do Senado romano, a\u00ednda que outros cren que o rei posu\u00eda os poderes de soberan\u00eda e o Senado ti\u00f1a correcci\u00f3ns menores sobre os seus poderes.\nO que se co\u00f1ece con certeza \u00e9 que s\u00f3 o rei posu\u00eda o dereito de \"auspicium\", a capacidade para interpretar os designios dos deuses en nome de Roma como o xefe de augures, de forma que ning\u00fan negocio p\u00fablico pod\u00eda realizarse sen a vontade dos deuses, dada a co\u00f1ecer mediante os auspicios. O rei era por tanto reco\u00f1ecido polo pobo como mediador ante os deuses, polo cal era reverenciado con temor relixioso, cousa que fixo que o monarca fose a cabeza da relixi\u00f3n nacional e o xefe executivo relixioso. Tendo o poder de controlar o calendario romano, dirix\u00eda as cerimonias e designaba os cargos relixiosos menores. Foi R\u00f3mulo quen institu\u00edu o corpo de augures, sendo el mesmo reco\u00f1ecido como o m\u00e1is destacado entre todos eles, da mesma forma que Numa Pompilio institu\u00edu os pont\u00edfices, atribu\u00edndoselle a creaci\u00f3n do dogma relixioso de Roma.\nM\u00e1is al\u00e1 da s\u00faa autoridade relixiosa, o rei era investido coa autoridade militar e xudicial suprema mediante o uso do \"imperium\". O \"imperium\" do rei era vitalicio e sempre o protex\u00eda de ser levado a xu\u00edzo polas s\u00faas acci\u00f3ns. Ao ser o \u00fanico dono do \"imperium\" de Roma nesta \u00e9poca, o rei posu\u00eda autoridade militar indiscut\u00edbel como comandante en xefe de todas as lexi\u00f3ns romanas. Da mesma forma, as leis que salvagardaban aos cidad\u00e1ns dos abusos cometidos polos maxistrados con \"imperium\" a\u00ednda non exist\u00edan durante a etapa mon\u00e1rquica.\nO \"imperium\" do rei outorg\u00e1balle tanto poderes militares como a capacidade de emitir xu\u00edzos legais en todos os casos, ao ser o xefe xudicial de Roma. A\u00ednda que pod\u00eda designar pont\u00edfices para que actuasen como xu\u00edces menores nalg\u00fans casos, s\u00f3 el ti\u00f1a a autoridade suprema en todos os casos expostos ante el, tanto civ\u00eds como criminais, tanto en tempo de guerra como de paz. Un consello asist\u00eda ao rei durante todos os xu\u00edzos, a\u00ednda que sen poder efectivo para controlar as decisi\u00f3ns do monarca. Mentres alg\u00fans autores sosti\u00f1an que non hab\u00eda apelaci\u00f3n pos\u00edbel \u00e1s decisi\u00f3ns do rei, outros opinaban que calquera proposta de apelaci\u00f3n pod\u00eda ser levada ante o rei por un patricio, mediante a reuni\u00f3n da Asemblea da Curia.\nOutro dos poderes do rei era a capacidade para designar ou nomear cargos ou oficios, entre eles o de \"tribunus celerum\" que exerc\u00eda tanto de tribuno dos \"Ramnes\" (romanos), como de comandante da garda persoal do rei, un cargo equipar\u00e1bel ao de prefecto do pretorio existente durante o Imperio romano. Este cargo era o segundo ao mando tras o propio monarca, e posu\u00eda a potestade de convocar a Asemblea da Curia e ditar leis sobre ela. O \"tribunus celerum\" deb\u00eda abandonar o seu mandato \u00e1 morte do monarca.\nOutro cargo designado polo rei era o prefecto urbano, que actuaba como o gardi\u00e1n da cidade. Cando o rei se atopaba ausente de Roma, este cargo recib\u00eda todos os poderes e capacidades do rei, ata o punto de acaparar o \"imperium\" mentres se atopase dentro da cidade. Outro privilexio exclusivo do rei era o de designar aos patricios para que actuasen como senadores no Senado.\nBaixo o goberno dos reis, o Senado e a Asemblea da Curia ti\u00f1an en verdade pouco poder e autoridade. Non eran instituci\u00f3ns independentes, no sentido de que s\u00f3 pod\u00edan reunirse, e de forma conxunta, por orde do rei, e s\u00f3 pod\u00edan discutir os asuntos de estado que o rei expuxera previamente. Mentres que a Asemblea curiada ti\u00f1a polo menos o poder de aprobar leis cando o rei as\u00ed o conced\u00eda, o Senado era tan s\u00f3 un consello de honor do rei. Pod\u00eda aconsellar ao rei sobre os seus actos, pero non impo\u00f1erlle as s\u00faas opini\u00f3ns. A \u00fanica ocasi\u00f3n en que o rei deb\u00eda contar expresamente coa aprobaci\u00f3n do Senado era en caso de declarar a guerra a unha naci\u00f3n estranxeira.\nAs insignias e honores dos reis de Roma consist\u00edan en 12 lictores portando as fasces que conti\u00f1an machadas, o dereito a sentaren sobre a cadeira curul, a p\u00farpura \"Toga Picta\", calzado vermello, e diadema prateado sobre a cabeza. De todos estes distintivos, o m\u00e1is destacado era a toga p\u00farpura.\nA elecci\u00f3n do rei.\nUnha vez que o rei falec\u00eda, Roma entraba nun per\u00edodo de \"interregnum\". O Senado pod\u00eda congregar e designar un interrex durante un curto per\u00edodo (normalmente, menos dun ano) cuxa funci\u00f3n exclusiva era a de nomear un novo monarca. Cando o interregno designaba un candidato para ostentar o diadema real, present\u00e1bao ante o Senado, o cal examinaba ao candidato e, se aprobaba a s\u00faa candidatura, o interrex deb\u00eda congregar a Asemblea curiada e servir como o seu presidente durante a elecci\u00f3n do rei.\nUnha vez proposto \u00e1 Asemblea curiada, o pobo romano pod\u00eda aceptar o rexeitar o candidato. Se aceptaba, o rei electo a\u00ednda non pod\u00eda asumir o trono de forma inmediata, sen\u00f3n que deb\u00edan sucederse outros dous pasos m\u00e1is antes de ser investido coa autoridade e o poder reais. En primeiro lugar, deb\u00eda obter a aquiescencia divina, sendo convocados os deuses mediante os auspicios, xa que o rei hab\u00eda de ser o sumo sacerdote de Roma. Esta cerimonia era dirixida por un augur, quen conduc\u00eda ao rei electo ata a cidadela, onde o augur sentaba ao rei nun sitial de pedra, mentres o pobo esperaba aos seus pes. Se era encontrado digno para o reinado, o augur anunciaba que os deuses mostraran sinais favor\u00e1beis, confirmando desta forma o car\u00e1cter sagrado do rei.\nO segundo paso que deb\u00eda levarse a cabo era a concesi\u00f3n do \"imperium\" ao novo rei. O anterior voto da Asemblea curiada s\u00f3 determinara quen pod\u00eda ser rei, e non era v\u00e1lido para outorgar os poderes precisos do rei sobre o candidato electo. Por tanto, o mesmo rei propo\u00f1\u00eda \u00e1 Asemblea curiada unha lei pola cal obti\u00f1a o \"imperium\", que era concedido ao monarca mediante o voto favor\u00e1bel da mesma. A raz\u00f3n para este dobre voto da Asemblea curiada non est\u00e1 moi clara. O \"imperium\" s\u00f3 pod\u00eda ser conferido \u00e1 persoa que os deuses atoparan favor\u00e1bel, sendo por tanto necesario determinar primeiro quen hab\u00eda de ser a persoa que era quen de obter o \"imperium\", e cando os deuses se mostrasen favor\u00e1beis ao candidato, haber\u00eda de conced\u00e9rselle o \"imperium\" mediante un voto especial.\nEn teor\u00eda, o pobo romano era quen elix\u00eda a o seu l\u00edder, se ben o Senado ti\u00f1a case todo o control sobre o proceso electoral.\nOs reis de Roma.\nReinado de R\u00f3mulo.\nR\u00f3mulo foi o fundador de Roma xunto co seu irm\u00e1n Remo no ano 753 adC e o polo tanto, o primeiro rei de Roma. O seu reinado durou 38 anos e se caracterizou principalmente pola guerra cos sabinos tralo rapto das sabinas, a divisi\u00f3n da poboaci\u00f3n entre patricios e plebeos, e a creaci\u00f3n da instituci\u00f3n dos augures como parte da relixi\u00f3n romana. \u00c1 s\u00faa morte con 54 anos, foi divinizado como o deus da guerra Quirino.\nReinado de Numa Pompilio.\nNuma Pompilio foi o segundo rei de Roma. O seu reinado que durou 41 anos estivo marcado pola paz e a prosperidade, xa que non emprendeu ningunha guerra. A el se debe principalmente a reforma do calendario romano para adaptalo ao ano solar e lunar co engadido de xaneiro e febreiro, a organizaci\u00f3n da cidade en gremios e dos terreos circundantes en distritos. \u00c9 lembrado como o m\u00e1is relixioso de todos os reis romanos xa que creou numerosos templos e organizou os pont\u00edfices, as virxes vestais etc.\nReinado de Tulio Hostilio.\nTulio Hostilio foi o terceiro rei de Roma, sucesor de Numa Pompilio. O seu reinado que durou 31 anos estivo caracterizado por numerosas guerras contra Alba Longa, Fidenas, Veies e contra os sabinos.\nReinado de Anco Marcio.\nO sabino Anco Marcio foi o cuarto rei de Roma, neto de Numa Pompilio, sucedeu a Tulio Hostilio. O seu reinado que durou 25 anos estivo caracterizado por recorrer a guerra s\u00f3 como medio para defender os territorios romanos. Constru\u00edu a primeira ponte sobre o r\u00edo T\u00edber, o porto romano de Ostia e as primeiras factor\u00edas de salgadura.\nReinado de Lucio Tarquinio Prisco.\nLucio Tarquinio Prisco foi o quinto rei de Roma e o primeiro de orixe etrusca. Foi asasinado tras 38 anos de reinado durante os cales mantivo varias guerras cos sabinos e etruscos coas que conseguiu duplicar o tama\u00f1o de Roma. Constru\u00edu a \"Cloaca m\u00e1xima\" e iniciou a construci\u00f3n do Foro romano e do Circo m\u00e1ximo.\nReinado de Servio Tulio.\nServio Tulio foi o sexto rei de Roma, xenro de Lucio Tarquinio Prisco. Durante o seu reinado que durou 44 anos librou varias guerras contra os etruscos, cos bot\u00edns obtidos constru\u00edu as murallas de Roma; al\u00e9n diso, creou o primeiro censo da historia, a Asemblea centuriada e a Asemblea Tribal. Foi asasinado por unha conspiraci\u00f3n da s\u00faa filla e do seu xenro Tarquinio o Soberbio.\nReinado de Tarquinio o Soberbio.\nLucio Tarquinio o Soberbio foi o s\u00e9timo e \u00faltimo rei de Roma. Accedeu ao trono tras asasinar ao seu sogro. O seu reinado caracterizouse por usar a violencia, o asasinato e o terror para manter o control sobre Roma. A s\u00faa expulsi\u00f3n foi decidida polo Senado trala violaci\u00f3n consentida por el da patricia Lucrecia polo seu fillo. Despois da s\u00faa expulsi\u00f3n, o Senado decidiu abolir a Monarqu\u00eda.\nCargos p\u00fablicos tras a monarqu\u00eda.\nPara substitu\u00edr o liderado dos reis, creouse expresamente un novo cargo co t\u00edtulo de c\u00f3nsul. Inicialmente, o c\u00f3nsul posu\u00eda todos os poderes que antano pertenceran ao rei, compartidos co outro colega consular. Os seus mandatos eran anuais, e cada c\u00f3nsul pod\u00eda vetar as actuaci\u00f3ns ou decisi\u00f3ns do seu colega.\nPosteriormente, os poderes dos c\u00f3nsules foron divididos, engadindo novas maxistraturas que acapararon distintos poderes menores dos orixinais do rei. As primeiras delas foron as de pretor, que reun\u00eda as potestades xudiciais dos c\u00f3nsules, e a de censor, que posu\u00eda o poder de controlar o censo.\nNove anos despois da expulsi\u00f3n de Tarquinio o Soberbio, os romanos crearon a maxistratura de ditador, ao que se lle outorgaba a autoridade completa sobre todos os asuntos romanos, tanto civ\u00eds como militares, non existindo apelaci\u00f3n ningunha ante as s\u00faas decisi\u00f3ns. Este poder era tan absoluto que os romanos s\u00f3 ousaban designar un ditador en tempos de extrema urxencia, e o seu mandato era de tan s\u00f3 seis meses de duraci\u00f3n.\nOs poderes relixiosos do rei foron transferidos a dous novos cargos, o \"rex sacrorum\" e o \"pontifex maximus\". O primeiro era o m\u00e1is alto cargo relixioso \"de iure\" da Rep\u00fablica, sendo a s\u00faa \u00fanica tarefa a de oficiar o sacrificio anual a X\u00fapiter, un privilexio anteriormente reservado \u00e1 figura do monarca. Por\u00e9n, o \"pontifex maximus\" era o cargo relixioso m\u00e1is importante \"de facto\", e quen posu\u00eda a maior parte da autoridade relixiosa do rei. Ti\u00f1a o poder de convocar a todas as virxes vestais, \"flamines\", pont\u00edfices e mesmo ao \"rex sacrorum\". Este \u00faltimo cargo desaparecer\u00eda finalmente a principios do s\u00e9culo -I, recaendo as s\u00faas escasas competencias na figura do \"pontifex maximus\".\nA volta ao sistema mon\u00e1rquico.\nCoa ascensi\u00f3n ao poder de Xulio C\u00e9sar e o seu fillo adoptivo C\u00e9sar Augusto as\u00edstese \u00e1 paulatina restauraci\u00f3n do poder real. Xulio C\u00e9sar foi elixido \"pontifex maximus\" e ditador vitalicio, o que na pr\u00e1ctica lle confer\u00eda maiores poderes c\u00f3s os antigas reis. Tam\u00e9n usaba calzado vermello, e Marco Antonio chegou a lle ofrecer un diadema publicamente, a\u00ednda que o rexeitou con vehemencia.\nXulio C\u00e9sar foi asasinado nos idos de marzo do -44. Durante o per\u00edodo entre o -28 e o -12, Augusto obtivo os poderes tribunicios, xunto aos cargos de \"pontifex maximus\" e \"princeps senatus\", convert\u00e9ndose nun monarca \"de facto\". Este foi o inicio do Principado, a\u00ednda que as instituci\u00f3ns da Rep\u00fablica continuaron existindo como tales ata o Dominado. Mesmo na era bizantina, o Emperador compart\u00eda o t\u00edtulo de c\u00f3nsul co outro c\u00f3nsul."}
{"id": "30285", "revid": "88215", "url": "https://gl.wikipedia.org/wiki?curid=30285", "title": "Kevin Young", "text": "Kevin Young, nado no barrio de Watts, na cidade dos \u00c1nxeles (California), o 16 de setembro de 1966, \u00e9 un atleta americano, medalla de ouro nos Xogos Ol\u00edmpicos de 1992 en 400 m valados.\nTraxectoria.\nComo estudante da Universidade de California ga\u00f1ou os NCAA de 400 m valados de 1987 e 1988. Debutou internacionalmente quedando segundo nos Xogos Panamericanos de 1987. Nos Xogos Ol\u00edmpicos de 1988 acabou cuarto, igual posto que nos Campionatos do Mundo de 1991. Nos Xogos Ol\u00edmpicos de 1992 conseguiu un novo r\u00e9cord do mundo con 46.78, batendo o r\u00e9cord que desde 1983 ti\u00f1a Edwin Moses."}
{"id": "30290", "revid": "5863", "url": "https://gl.wikipedia.org/wiki?curid=30290", "title": "Liv Ullmann", "text": "Liv Johanne Ullmann, nada o 16 de decembro de 1938, \u00e9 unha actriz e directora de cine norueguesa, actuou en nove filmes de Ingmar Bergman, con quen tivo unha filla, a escritora norueguesa Linn Ullmann.\nTraxectoria.\nNaceu en Toquio, onde o seu pai traballaba como enxe\u00f1eiro, e medrou en Trondheim. Comezou actuando en Noruega no teatro. O seu traballo con Bergman, en especial \"Scener ur ett \u00e4ktenskap\", convert\u00e9rona nunha icona cultural e do feminismo e nunha das actrices m\u00e1is reco\u00f1ecidas do seu tempo."}
{"id": "30291", "revid": "98629", "url": "https://gl.wikipedia.org/wiki?curid=30291", "title": "Galicia Expr\u00e9s", "text": "Galicia Expr\u00e9s \u00e9 unha serie xuvenil de ficci\u00f3n que emitiu a TVG en 2001, producida por Filmanova e CTV, e dirixida por Beatriz del Monte e Ant\u00f3n Reixa. Ambientada nunha empresa de mensaxer\u00eda, que monta un estudante de dereito tras fracasar nos seus estudos, trata dos problemas dos mozos que al\u00ed traballaban e a contorna que os rodea.\nSinopse.\nManuel, un estudante de 25 anos, fracasado como estudante de dereito, decide po\u00f1er en marcha unha mensaxer\u00eda, \"Galicia Expr\u00e9s\". Deste xeito conv\u00e9rtese en empresario e pode dar emprego a outros mozos: un apaixonado da inform\u00e1tica, unha motorista que lidera unha banda de rock e incluso a un desempregado de m\u00e1is de 45 anos. Para levar a cabo esta iniciativa, Manuel vai ter o apoio da s\u00faa moza, Elisa, unha estudante brillante de boa familia, e a axuda econ\u00f3mica de Sandra, irm\u00e1 m\u00e1is vella de Elisa. As relaci\u00f3ns laborais, acad\u00e9micas e sentimentais destes personaxes vanse complicando e enleando coas relaci\u00f3ns cos clientes habituais e veci\u00f1os da mensaxer\u00eda.\nOs exteriores da serie est\u00e1n visiblemente rodados en Santiago de Compostela.\nNa serie \"Pequeno Hotel\" era habitual contar con rostros co\u00f1ecidos, inclu\u00edndo actores interpretando os seus doutras series da TVG. De \"Galicia expr\u00e9s\" interveu Xulio Abonjo."}
{"id": "30292", "revid": "54334", "url": "https://gl.wikipedia.org/wiki?curid=30292", "title": "Mar\u00eda Blanco-Fafi\u00e1n", "text": "Mar\u00eda Blanco-Fafi\u00e1n, nada en Ortigueira en 1978, \u00e9 unha actriz galega.\nTraxectoria.\nLicenciouse en Historia da arte na Universidade de Santiago de Compostela en 2002, comezou actuando en montaxes de teatro afeccionado. Entre 2003 e 2004 presentou unha secci\u00f3n de cine, Galicia no cine, en \"Luar\", programa da TVG."}
{"id": "30293", "revid": "5863", "url": "https://gl.wikipedia.org/wiki?curid=30293", "title": "Hartford, Iowa", "text": "Hartford \u00e9 unha cidade do condado de Warren, Iowa, Estados Unidos. Ten 759 habitantes, m\u00e1is do 95 % da poboaci\u00f3n \u00e9 branca. Na Hartford Middle School estudan 208 alumnos."}
{"id": "30294", "revid": "23204", "url": "https://gl.wikipedia.org/wiki?curid=30294", "title": "O ex\u00e9rcito das sombras", "text": "O ex\u00e9rcito das sombras (en ; en ) \u00e9 un filme franco-italiano de Jean-Pierre Melville feito en 1969, 25 anos despois de que Joseph Kessel escribidr o libro- unha recolleita das s\u00faas memorias como membro da resistencia contra a ocupaci\u00f3n nazi de Francia durante a segunda guerra mundial.\nEstreouse en galego o 14 de febreiro de 1992 a trav\u00e9s da TVG."}
{"id": "30297", "revid": "56817", "url": "https://gl.wikipedia.org/wiki?curid=30297", "title": "Herf\u00f8lge BK", "text": "O Herf\u00f8lge BK \u00e9 un club de f\u00fatbol dinamarqu\u00e9s da cidade de Herf\u00f8lge. Xoga do Herf\u00f8lge-Stadion, que ten unha capacidade para 8.000 espectadores. Fundouse o 3 de xu\u00f1o de 1921, e no ano 2000 participou por primeira vez na Copa de Europa tras ga\u00f1ar o compionato dinarmarqu\u00e9s de f\u00fatbol. Dende 2009 ch\u00e1mase HB K\u00f8ge, tras a fusi\u00f3n co K\u00f8ge BK."}
{"id": "30300", "revid": "8354", "url": "https://gl.wikipedia.org/wiki?curid=30300", "title": "Numa Pompilio", "text": "Numa Pompilio, nado no 715 a. C. e finado no 676 ou 672 a. C., foi un nobre da Roma antiga, segundo rei de Roma sucedendo a R\u00f3mulo.\nTraxectoria.\nCasou con Tacia, filla do rei sabino Tito Tacio. S\u00e1bese moi pouco deste rei e todas as noticias son a trav\u00e9s dunha biograf\u00eda escrita por Plutarco (c. 50-125), escritor grego.\nAp\u00f3s a morte de R\u00f3mulo, o reinado da cidade recaeu sobre o sabino Numa Pompilio. Se ben nun principio non desexaba aceptar a dignidade real, seu pai convenceuno para que aceptase o cargo, para servir as\u00ed aos deuses. Lembrado pola s\u00faa sabedor\u00eda, o seu reinado estivo marcado pola paz e a prosperidade.\nNuma reformou o calendario romano, axust\u00e1ndoo para o ano solar e lunar, engadindo ademais os meses de xaneiro e febreiro at\u00e9 completar os doce meses do novo calendario. Institu\u00edu numerosos rituais relixiosos romanos, como o dos \"salii\", designando ademais un \"flamen maior\" como sacerdote supremo de Quirino, o \"flamen Quirinalis\". Organizou o territorio circundante de Roma en distritos, para unha mellor administraci\u00f3n, \u00e1 vez que se lle atrib\u00fae a primeira organizaci\u00f3n da cidade en gremios.\nSegundo Plutarco, Numa Pompilio foi o primeiro rei que organizou unha corporaci\u00f3n de artes\u00e1ns. Institu\u00edu oito clases: frautistas, ourives, carpinteiros, tintureiros, zapateiros, curtidores, broncistas e oleiros.\nNuma foi recordado como o m\u00e1is relixioso de todos os reis, por riba mesmo do propio R\u00f3mulo. Baixo o seu reinado erix\u00edronse templos a Vesta e Xano, e organiz\u00e1ronse os fl\u00e1mines, as virxes vestais de Roma e os pont\u00edfices, as\u00ed como o \"Collegium Pontificum\". A tradici\u00f3n conta que durante o goberno de Numa un escudo de X\u00fapiter caeu desde o ceo, co destino de Roma escrito nel. O rei ordenou facer once copias do mesmo, que foron reverenciadas como sagradas polos romanos.\nComo home bondadoso e amante da paz, Numa sementou ideas de piedade e de xustiza na mentalidade romana. Durante o seu reinado, as portas do templo de Xano estiveron sempre pechadas, como mostra de que non emprendera guerra ningunha ao longo do seu mandato. Tras 41 anos de reinado, a morte de Numa aconteceu de forma pac\u00edfica e natural.\nDo mesmo xeito, cada Curia (os romanos estaban divididos en 3 tribos e 30 curias) tivo o seu culto dirixido en cada caso por un curi\u00f3n. As familias romanas (as \"gentes\") ti\u00f1an entre elas un v\u00ednculo de uni\u00f3n que eran os \"sacra gentilicia\", que estaban administrados por un sacerdote ao que chamaban \"flamen\". A \"sacra gentilicia\" sost\u00ed\u00f1ase pola achega das \"stips\" (moeda grega de pouco valor) que era unha contribuci\u00f3n ofrecida polo conxunto das familias.\nCon este rei remata o per\u00edodo chamado xuvenilista propio da confrar\u00eda dos lupercos, aquela cuxa iniciaci\u00f3n dos seus mozos foi interrompida polo rapto de Remo. Aqueles raparigos foron uns adolescentes eternos e sempre fieis que rodearon a R\u00f3mulo at\u00e9 a s\u00faa morte e eran os que compu\u00f1an a s\u00faa garda persoal. Eran os 300 c\u00e9leres ou veloces.\nSucedeuno Tulio Hostilio. "}
{"id": "30301", "revid": "92340", "url": "https://gl.wikipedia.org/wiki?curid=30301", "title": "Tulio Hostilio", "text": "Tulio Hostilio foi moi parecido a R\u00f3mulo en canto ao seu car\u00e1cter guerreiro, e completamente oposto a Numa debido \u00e1 s\u00faa falta de atenci\u00f3n cara os deuses. Tulio fomentou varias guerras contra Alba Longa, Fidenas e Veies, de forma que Roma obtivo as\u00ed novos territorios e maior poder. Foi durante o reinado de Tulio cando Alba Longa foi completamente destru\u00edda, sendo toda a s\u00faa poboaci\u00f3n escravizada e enviada a Roma.\nTanto desexaba Tulio novas guerras que mesmo fomentou outro conflito contra os sabinos, de forma que pode dicirse que foi durante o seu reinado cando o pobo romano adquiriu os desexos de novas conquistas a costa da paz. O rei sostivo tantas guerras que descoidou a atenci\u00f3n \u00e1s divindades, polo cal, segundo sost\u00e9n a lenda, unha epidemia se abateu sobre Roma, atop\u00e1ndose o propio rei entre os afectados. Cando Tulio solicitou a axuda de X\u00fapiter, o deus respondeu cun raio que reduciu a cinzas tanto ao monarca como \u00e1 s\u00faa residencia.\nA pesar da s\u00faa natureza belixerante, Tulio Hostilio seleccionou un terceiro grupo de individuos que chegaron a pertencer \u00e1 clase patricia de Roma, elixidos de entre todos aqueles que chegaran a Roma buscando asilo e unha nova vida. Tam\u00e9n erixiu un novo edificio para albergar o Senado, a Curia, que existiu durante cinco s\u00e9culos tras a morte do rei, cuxo reinado chegou ao seu fin tras 31 anos de duraci\u00f3n."}
{"id": "30302", "revid": "6542998", "url": "https://gl.wikipedia.org/wiki?curid=30302", "title": "Anco Marcio", "text": "Anco Marcio (642-617 a.C.) foi o cuarto rei da Roma primitiva, sucesor de Tulo Hostilio e predecesor de Lucio Tarquinio Prisco.\nTras a misteriosa morte de Tulio, os romanos elixiron a Anco Marcio, un personaxe pac\u00edfico e relixioso, para que os gobernase como novo rei. Era neto de Numa Pompilio e, como o seu av\u00f3, apenas estendeu os l\u00edmites de Roma, loitando tan s\u00f3 en defensa dos territorios romanos cando foi preciso. Foi quen constru\u00edu a primeira prisi\u00f3n romana no outeiro do Capitolio.\nDurante o seu reinado se fortificou o Xan\u00edculo, na ribeira occidental do r\u00edo T\u00edber, para as\u00ed fornecer maior protecci\u00f3n \u00e1 cidade por ese flanco, constru\u00edndose tam\u00e9n a primeira ponte sobre o r\u00edo. Outras das obras do rei foi a construci\u00f3n do porto romano de Ostia na costa do Tirreno, as\u00ed como as primeiras factor\u00edas de salgado. O tama\u00f1o da cidade incrementouse grazas \u00e1 diplomacia exercida por Anco, que permitiu a uni\u00f3n pac\u00edfica de varias aldeas menores en alianza con Roma. Grazas a este m\u00e9todo, conseguiu o control dos latinos, realox\u00e1ndoos no Aventino, e consolidando as\u00ed a clase plebea de Roma.\nTras 25 anos de reinado morreu posiblemente de morte natural, coma o seu av\u00f3, sendo lembrado como un dos grandes pont\u00edfices de Roma. Foi o \u00faltimo dos reis latino-sabinos de Roma."}
{"id": "30303", "revid": "75439", "url": "https://gl.wikipedia.org/wiki?curid=30303", "title": "Lucio Tarquinio Prisco", "text": "Lucio Tarquinio Prisco foi o quinto rei de Roma, e o primeiro de orixe etrusca, presumibelmente de ascendencia corintia.\nTraxectoria.\nTras emigrar a Roma, obtivo o favor de Anco Marcio, quen o adoptou como o seu fillo. Ao ascender ao trono, librou varias guerras contra sabinos e etruscos, dobrando as\u00ed o tama\u00f1o de Roma e obtendo grandes tesouros para a cidade.\nUnha das s\u00faas primeiras reformas foi engadir 100 novos membros ao Senado procedentes das tribos etruscas conquistadas, polo que o n\u00famero de senadores ascendeu a un total de 300. Utilizou o gran bot\u00edn obtido nas s\u00faas campa\u00f1as militares para constru\u00edr grandes monumentos en Roma. Entre estas obras destaca o gran sistema de sumidoiros da cidade, a \"Cloaca M\u00e1xima\", cuxo fin foi drenar as augas que adoitaban estancarse nos vales situados entre os outeiros de Roma. No lugar das antigas marismas, Prisco iniciou a construci\u00f3n do Foro Romano. Outra das innovaci\u00f3ns do rei foi a creaci\u00f3n dos Xogos Romanos.\nO m\u00e1is c\u00e9lebre dos seus proxectos de construci\u00f3n foi o Circo M\u00e1ximo, un grande estadio que albergaba carreiras de cabalos, que \u00e9 ata a data o meirande de todos os erixidos no mundo. Prisco continuou o Circo M\u00e1ximo coa construci\u00f3n dun templo-fortaleza sobre o outeiro do Capitolio, consagrado ao deus X\u00fapiter. Desafortunadamente, foi asasinado tras 38 anos de reinado polos fillos do seu predecesor, Anco Marcio, antes mesmo de que o templo estivese rematado. O seu reinado \u00e9 recordado ademais por introducir os s\u00edmbolos militares romanos e os cargos civ\u00eds, as\u00ed como pola celebraci\u00f3n do primeiro triunfo."}
{"id": "30304", "revid": "624", "url": "https://gl.wikipedia.org/wiki?curid=30304", "title": "Tarquinio Prisco", "text": ""}
{"id": "30305", "revid": "25871", "url": "https://gl.wikipedia.org/wiki?curid=30305", "title": "Servio Tulio", "text": "Tras a morte de Prisco, o seu xenro Servio Tulio sucedeuno no trono, sendo o segundo rei de orixe etrusca que gobernaba Roma. Coma o seu sogro anteriormente, Servio librou varias guerras vitoriosas contra os etruscos. Utilizou o bot\u00edn obtido nas s\u00faas campa\u00f1as para erixir as primeiras murallas que cercaran os sete outeiros romanos sobre o \"pomerium\", os chamados \"muros servianos\". Tam\u00e9n realizou cambios na organizaci\u00f3n do ex\u00e9rcito romano.\nAcadou sona por desenvolver unha nova constituci\u00f3n para os romanos, con maior atenci\u00f3n \u00e1s clases cidad\u00e1s. Institu\u00edu o primeiro censo da historia, dividindo as xentes de Roma en cinco clases econ\u00f3micas, creando ademais a Asemblea centuriada. Utilizou asemade o censo para dividir a cidade en catro tribos urbanas, baseadas na s\u00faa localizaci\u00f3n espacial dentro da cidade, establecendo a Asemblea tribal. O seu reinado tam\u00e9n destacou pola edificaci\u00f3n do templo de Diana no outeiro do Aventino.\nAs reformas de Servio supuxeron un gran cambio na vida romana: o dereito a voto foi establecido en base \u00e1 riqueza econ\u00f3mica, polo cal gran parte do poder pol\u00edtico ficou reservado \u00e1s elites romanas. As\u00ed a todo, co tempo Servio favoreceu gradualmente \u00e1s clases m\u00e1is desfavorecidas, para obter desta forma un maior apoio de entre os plebeos, polo que o seu mandato pode definirse como insatisfactoria para a clase patricia. O longo reinado de 44 anos de Servio Tulio finalizou co seu asasinato nunha conspiraci\u00f3n urdida pola s\u00faa propia filla Tulia e o seu marido Tarquinio, o seu sucesor no trono."}
{"id": "30306", "revid": "92340", "url": "https://gl.wikipedia.org/wiki?curid=30306", "title": "Lucio Tarquinio o Soberbio", "text": "Tarquinio o Soberbio foi o s\u00e9timo e \u00faltimo rei de Roma. Fillo de Tarquinio Prisco e xenro de Servio Tulio, Tarquinio tam\u00e9n era de orixe etrusca. Foi durante o seu reinado cando os etruscos atinxiron a c\u00faspide do seu poder. Tarquinio usou a violencia, o asasinato e o terror para manter o control sobre Roma como ning\u00fan rei anterior os empregara, derrogando mesmo moitas reformas constitucionais que estableceran os seus predecesores. A s\u00faa mellor obra para Roma foi a finalizaci\u00f3n do templo a X\u00fapiter, iniciado polo seu pai Prisco.\nTarquinio aboliu e destru\u00edu todos os santuarios e altares sabinos da Roca Tarpeia, enfurecendo desta forma ao pobo romano. O punto crucial do seu tir\u00e1nico reinado sucedeu cando permitiu a violaci\u00f3n de Lucrecia, unha romana patricia, por parte do seu propio fillo Sexto. Un parente de Lucrecia, Lucio Xunio Bruto (antepasado de Marco Xunio Bruto), convocou o Senado, que decidiu a expulsi\u00f3n de Tarquinio no ano 510 a.C..\nTras a expulsi\u00f3n de Tarquinio, o Senado decidiu abolir a monarqu\u00eda, convertendo Roma nunha rep\u00fablica no ano 509 a.C. Lucio Xunio Bruto e Lucio Tarquinio Colatino, sobri\u00f1o de Tarquinio e vi\u00favo de Lucrecia, convert\u00e9ronse nos primeiros c\u00f3nsules do novo goberno de Roma. Este novo goberno permitir\u00eda co tempo a conquista polos romanos de case todo o mundo mediterr\u00e1neo, unha forma de goberno que sobreviviu durante case cincocentos anos ata a ascensi\u00f3n de Xulio C\u00e9sar e C\u00e9sar Augusto."}
{"id": "30307", "revid": "624", "url": "https://gl.wikipedia.org/wiki?curid=30307", "title": "Tarquinio o Soberbio", "text": ""}
{"id": "30308", "revid": "624", "url": "https://gl.wikipedia.org/wiki?curid=30308", "title": "Tarquinio o vello", "text": ""}
{"id": "30311", "revid": "98629", "url": "https://gl.wikipedia.org/wiki?curid=30311", "title": "Pretor", "text": "Un pretor (do lat\u00edn \"pr\u00e6tor\") era un maxistrado romano cuxa xerarqu\u00eda era inmediatamente inferior \u00e1 do c\u00f3nsul, e que ti\u00f1a xurisdici\u00f3n sobre as causas civ\u00eds. Hoxe, ser\u00eda como un xu\u00edz menor.\nNos primeiros tempos da rep\u00fablica romana, o termo \"pretor\" serv\u00eda para designar aos c\u00f3nsules, porque estaban colocados \u00e1 fronte dos ex\u00e9rcitos. Pero no ano -366 creouse en Roma co t\u00edtulo particular de \"pretor\", unha nova maxistratura, cuxa funci\u00f3n consist\u00eda en administrar xustiza. Os plebeos non chegaron \u00e1 pretura sen\u00f3n ata o -337.\nO pretor na antiga Roma.\nEran os encargados de presidir os tribunais, durante un ano, a\u00ednda que finalizado este tempo pod\u00edan convert\u00e9rense en propretores e gobernar outro ano sobre uns territorios determinados. Eran oito, e pod\u00edan considerarse os axudantes dos c\u00f3nsules.\nO pretor de Roma dividiu as s\u00faas funci\u00f3ns a partir do -246: o Praetor Urbanus ocupouse das cuesti\u00f3ns dos cidad\u00e1ns; e o Praetor Peregrinus das cuesti\u00f3ns suscitadas entre cidad\u00e1ns e non cidad\u00e1ns. A divisi\u00f3n de funci\u00f3ns foi necesaria polo incremento das causas.\nO c\u00f3nsul perdeu as funci\u00f3ns xudiciais civ\u00eds en favor dun maxistrado curul designado como pretor, por prazo dun ano, quen posu\u00eda o \"imperium\" e figuraba entre os maxistrados de maior xerarqu\u00eda. O seu nomeamento recaeu nos Comicios Centuriados e co mesmo cerimonial relixioso que se usaba para a elecci\u00f3n do c\u00f3nsul. A insignia do seu cargo era a toga pretexta. Ao pretor correspond\u00edan ademais as funci\u00f3ns consulares cando os c\u00f3nsules estaban ausentes.\nO pretor era patricio ata o -337 en que puideron acceder \u00e1 pretura os plebeos. Progresivamente os plebeos ostentan a maxistratura na maior\u00eda das ocasi\u00f3ns.\nM\u00e1is tarde xurdiu un segundo pretor (chamado \"Praetor Peregrinus\") encargado de resolver os asuntos civ\u00eds suscitados entre cidad\u00e1ns e visitantes non cidad\u00e1ns.\nA medida que a dominaci\u00f3n romana se estendeu f\u00f3ra de Italia, cre\u00e1ronse os chamados \"praetores provinciales\", destinados a gobernar os pa\u00edses conquistados e comandar os ex\u00e9rcitos, cando hab\u00eda varios campos de operaci\u00f3ns. Os pretores ent\u00f3n ti\u00f1an o dereito de \"publicar edictos\". Sobre a porta do seu tribunal hab\u00eda unha pedra branca, onde cada pretor novo, ao entrar en funci\u00f3ns, fac\u00eda gravar o seu \"edicto\", \u00e9 dicir, anunciaba as regras de dereito segundo as cales se administrar\u00eda xustiza durante o curso da s\u00faa maxistratura. Cando atopaban lagoas na lexislaci\u00f3n, os pretores redactaban as regras necesarias sobre o caso que se presentaba; ou se xulgaban que as do dereito antigo non convi\u00f1an \u00e1s novas necesidades, sen abrogalo expresamente, temperaban o seu rigor.\nEsta lexislaci\u00f3n anual ti\u00f1a a vantaxe de seguir facilmente os progresos da civilizaci\u00f3n; serviu para perpetuar o \"ius ciuile\" e regular o paso dese dereito ao \"ius gentium\".\nEn tempos de Hadriano, o xurisconsulto Salvius Iulianus reuniu e ordenou todos os edictos dos pretores, ese corpo de edictos recibiu o nome de \"edictum perpetuum\" (edicto perpetuo).\nOs pretores subsistiron ata fins do imperio, pero, aos poucos, desposu\u00eddos das s\u00faas antigas atribuci\u00f3ns, acabaron por conservar unicamente a intendencia dos xogos."}
{"id": "30312", "revid": "15490", "url": "https://gl.wikipedia.org/wiki?curid=30312", "title": "C\u00f3nsul romano", "text": "Levou o nome de C\u00f3nsul a maxistratura romana formada que substitu\u00edu \u00e1 monarqu\u00eda \u00e1 fronte do Estado (V\u00e9xase Rep\u00fablica Romana). Cada ano elix\u00edanse dous c\u00f3nsules.\nProgresivamente van perdendo atribuci\u00f3ns: primeiro algunhas facultades xudiciais civ\u00eds e criminais (delegadas en Cuestores ou Decenviros nomeados en cada caso); despois as s\u00faas decisi\u00f3ns deberon ser referendadas polo Senado; despois perdeu a administraci\u00f3n do Tesouro (en favor dos Cuestores) e a dos arquivos p\u00fablicos; despois perdeu o control das arcas do ex\u00e9rcito (en favor dos Cuestores Militares); m\u00e1is tarde perdeu as s\u00faas funci\u00f3ns de censor (en favor dos Censores) e de nomear as vacantes do Senado (tam\u00e9n atribu\u00eddas aos Censores); despois perdeu a facultade de nomear Cuestores (que pasou aos comicios tribunados); logo perdeu outras atribuci\u00f3ns xudiciais (en favor do Pretor); despois as competencias sobre festas, polic\u00eda e mercados (en favor dos Ed\u00eds Curuis), e tam\u00e9n a facultade de nomear ditador (que pasou ao Senado). Ao final s\u00f3 conservaba algunhas funci\u00f3ns menores, o poder executivo das leis e o mando do Ex\u00e9rcito.\nAs funci\u00f3ns dos c\u00f3nsules, ao aumentar o territorio, houberon de ser delegadas para cada provincia: primeiro en cuestores insulares con funci\u00f3ns consulares (nas illas desde o -227.) e despois coa figura do proc\u00f3nsul (ou propretor) para Hispania Citerior e Ulterior (-197.).\nNo -190 estableceuse que para acceder ao Consulado deb\u00eda pasarse con anterioridade polas maxistraturas inferiores, cun tempo de inactividade prefixado entre cada maxistratura (v\u00e9xase cursus honorum). Como ocorreu coa censura, esta disposici\u00f3n fixo que o consulado fose acces\u00edbel case en exclusiva \u00e1 aristocracia.\nOs C\u00f3nsules foron patricios ata as Leis do -367(387 de Roma). Do 387 ao 412 de Roma, a cuesti\u00f3n \u00e9 debatida, con alternativas; do 412 ao 581 de Roma, houbo un c\u00f3nsul patricio e un plebeo; desde o 582 de Roma, ostentan o cargo ben un patricio e un plebeo ou ben dous plebeos, e nunca dous patricios.\nC\u00f3nsul sufecto (\"consul suffectus\").\n\u00c9 un substituto nomeado polo Senado cando un c\u00f3nsul morr\u00eda no ano do seu exercicio ou se v\u00eda incapacitado. Non sempre se fixo a substituci\u00f3n; \u00e1s veces o cargo quedou vacante, a\u00ednda cando faltasen varios meses para conclu\u00edr o ano de mandato. O nome do c\u00f3nsul sufecto engad\u00edase \u00e1 lista de c\u00f3nsules de Roma como un m\u00e1is, adquirindo de inmediato a categor\u00eda consular.\nA c\u00e1mara do Senado requir\u00eda a presenza do outro c\u00f3nsul para nomear un sufecto. Deuse o caso no ano -90 da grande impotencia da c\u00e1mara cando tras morrer o c\u00f3nsul Cat\u00f3n, o seu colega Lucio Xulio C\u00e9sar se negou a acudir a Roma para o nomeamento do sufecto.\nO nome do c\u00f3nsul sufecto elixido inscrib\u00edase nos Fasti consulares (lista de c\u00f3nsules) e ademais esta persoa ti\u00f1a dereito \u00e1 categor\u00eda de consular como o resto dos c\u00f3nsules.\nConsular.\nTodo aquel que fora c\u00f3nsul entraba na categor\u00eda de consular. Gozaba dunha serie de privilexios e de grande estima e respecto por parte do Senado. Adoit\u00e1base cederlle a palabra antes que aos maxistrados m\u00e1is novos. En moitos casos foron nomeados gobernadores dunha provincia co apelativo de proc\u00f3nsul. Tam\u00e9n foron os encargados do abastecemento de gran.\nSignos externos e vestiduras.\nOs dous c\u00f3nsules levaban unha escolta de 12 lictores (unha mestura entre garda persoal e gardacostas), pero s\u00f3 durante o mes en que lles correspond\u00eda, como se explicou m\u00e1is arriba. Os s\u00edmbolos externos da s\u00faa autoridade consist\u00edan nas fasces que portaban os lictores e nun cetro de marfil (\"scipio eburneus\") coa imaxe dunha aguia no alto.\nA s\u00faa vestidura civil ordinaria era a toga e a t\u00fanica co laticlave (\"latus clavus\") ou banda de p\u00farpura. En ocasi\u00f3ns especiais levaban a toga bordada (\"toga picta\"). Na guerra levaban lorica (coiraza), \"paludamentum\" (capa por riba da coiraza) e \"parazonium\" (espada curta), como calquera soldado."}
{"id": "30314", "revid": "1131", "url": "https://gl.wikipedia.org/wiki?curid=30314", "title": "C\u00f3nsul", "text": "C\u00f3nsul pode referirse a:"}
{"id": "30315", "revid": "624", "url": "https://gl.wikipedia.org/wiki?curid=30315", "title": "Idioma grego", "text": ""}
{"id": "30316", "revid": "23204", "url": "https://gl.wikipedia.org/wiki?curid=30316", "title": "Lingua amanab", "text": "O amanab \u00e9 unha linqua que se fala en Pap\u00faa Nova Guinea. F\u00e1lano 4.419 falantes en 33 aldeas situadas entre a fronteira de Irian Jaya e o curso medio do r\u00edo Bapi do distrito de Amanab da provincia de Sandaun. Cada aldea mostra a s\u00faa propia variedade que os ling\u00fcistas agrupan en tres variedades que se co\u00f1ecen como dialecto norte, occidental e oriental."}
{"id": "30317", "revid": "181", "url": "https://gl.wikipedia.org/wiki?curid=30317", "title": "Amanab", "text": ""}
{"id": "30319", "revid": "98629", "url": "https://gl.wikipedia.org/wiki?curid=30319", "title": "Madame de Pompadour", "text": "Jeanne-Antoinette Poisson, Marquise de Pompadour, nada en Par\u00eds o 29 de decembro de 1721 e finada en Versalles o 15 de abril 1764, foi amante do rei Lu\u00eds XV de Francia.\nTraxectoria.\nSosp\u00e9itase que o seu pai biol\u00f3xico era o rico financeiro Le Normant de Tournehem, que se converteu no seu titor cando forzaron ao seu pai oficial a sa\u00edr do pa\u00eds en 1725 logo dun esc\u00e1ndalo e ela viviu coa s\u00faa nai e irm\u00e1. Muller intelixente e educada, tam\u00e9n aprendeu bailar, gravar e tocar a guitarra. Cas\u00e1rona en 1741 (\u00e1 idade de 19) con Charles-Guilaume Le Normant d'Etiolles, sobri\u00f1o do seu titor. Con el tivo dous nenos, un raparigo que morreu o ano logo do seu nacemento en 1741, e Alexandrine-Jeanne, nada o 10 de agosto de 1744 e alcumada \"Fanfan\". Polo seu matrimonio puido frecuentar a corte , onde co\u00f1eceu \u00f3 rei Lu\u00eds XV, de quen, a partir de 1745, se converteu en amante.\nLogo de divorciar, trasladouse a vivir \u00f3 Palacio Real e adquiriu unha considerable influencia pol\u00edtica (conseguiu desfacerse dos ministros Orry, Monrepas, Argenson e Machault, e protexeu a Bernis, Choiseul e Soubise), motivo polo cal ese per\u00edodo foi chamado \u00abreinado Pompadour\u00bb. Foi xenerosa mecenas do saber e das artes e creou a famosa f\u00e1brica de porcelana en S\u00e9vres. Amiga de Voltaire, favoreceu \u00f3s enciclopedistas."}
{"id": "30320", "revid": "92340", "url": "https://gl.wikipedia.org/wiki?curid=30320", "title": "Gundioc", "text": "Gundioc (\"Cundioc, Candiaco, Gundiwech\") foi un rei dos burgundios do 436 \u00f3 473.\nTraxectoria.\nTras a derrota dos burgundios e a morte do seu rei Gundihar con boa parte dos seus guerreiros tras enfrontarse a Atila, a maior\u00eda dos burgundios que sobreviviran baixo o liderado de Gundioc marchan cara os vales altos do R\u00f3dano, onde establecen o reino dos burgundios."}
{"id": "30321", "revid": "22570", "url": "https://gl.wikipedia.org/wiki?curid=30321", "title": "His New Profession", "text": "His New Profession \u00e9 un filme estadounidense de 1914 dirixido e protagonizado por Charles Chaplin. Proxectouse por vez primeira o 31 de agosto. Ten unha duraci\u00f3n de 16 minutos.\nSinopse.\nUn mozo vai co seu t\u00edo inv\u00e1lido \u00f3 parque, pero o mozo arela maior liberdade para xuntarse coa s\u00faa moza e as\u00ed deixa a seu t\u00edo \u00f3 coidado de Charlot."}
{"id": "30322", "revid": "56817", "url": "https://gl.wikipedia.org/wiki?curid=30322", "title": "Galicia visual", "text": "Galicia visual foi unha serie de 120 documentais producidos por Adivina Producciones para a TVG no ano 2000. Dirixidos por Jorge Algora, cada documental ti\u00f1a unha duraci\u00f3n de 30 m e pretend\u00edan dar a co\u00f1ecer a riqueza tur\u00edstica de Galicia. A narraci\u00f3n dos documentais corr\u00eda a cargo dos locutores e actores de dobraxe Ant\u00f3n Cancelas e Miriam Aldrei, e a xefatura de produci\u00f3n foi exercida por Mar\u00eda Fern\u00e1ndez e Miguel Fern\u00e1ndez.\nRecibiu o Premio Mestre Mateo 2004 ao mellor programa de televisi\u00f3n e mereceu un acc\u00e9sit ao mellor programa de televisi\u00f3n de contido tur\u00edstico en Ferpalia (Pontevedra, 2001).\nLigaz\u00f3ns externas.\nFicha do programa en culturagalega.org"}
{"id": "30323", "revid": "5863", "url": "https://gl.wikipedia.org/wiki?curid=30323", "title": "Ux\u00eda Blanco", "text": "Mar\u00eda Eugenia Dolores Blanco Iglesias, m\u00e1is co\u00f1edica como Ux\u00eda Blanco, nada en Loxo, Touro, en 1952, \u00e9 unha actriz e presentadora galega, licenciada en Xeograf\u00eda e Historia, concelleira delegada da \u00e1rea de igualdade, xuventude e normalizaci\u00f3n ling\u00fc\u00edstica do Concello de Vigo.\nTraxectoria.\nComezou sendo actriz de teatro nos 70, dando o salto \u00e1 gran pantalla na d\u00e9cada de 1980. Protagonizou a primeira longametraxe en lingua galega, \"Sempre Xonxa\" de Chano Pi\u00f1eiro. Logo vir\u00edan outras pel\u00edculas, como \"Huidos\" (1993) de Sancho Gracia, \"Contar\" (1994) de Manuel Abad ou \"A lingua das bolboretas\" (1999), adaptaci\u00f3n ao cine da man de Jos\u00e9 Luis Cuerda dun relato da obra de Manuel Rivas, \"Que me queres, amor?\". Participou en Luar como presentadora e levou o programa de actualidade cinematogr\u00e1fica da Televisi\u00f3n de Galicia, \"DeZine\" desde 1997. Tam\u00e9n presentou \"As viaxeiras da L\u00faa\".\n\u00c9 concelleira no Concello de Vigo como independente nas listas do Partido dos Socialistas de Galicia, delegada da \u00e1rea de igualdade, xuventude e normalizaci\u00f3n ling\u00fc\u00edstica."}
{"id": "30324", "revid": "1131", "url": "https://gl.wikipedia.org/wiki?curid=30324", "title": "Pen\u00ednsula do Barbanza", "text": "A Pen\u00ednsula do Barbanza ou Pen\u00ednsula da Barbanza \u00e9 unha \u00e1rea xeogr\u00e1fica do oeste provincia da Coru\u00f1a, entre a r\u00eda de Arousa e a r\u00eda de Muros e Noia. Abrangue os concellos da comarca de Barbanza (Ribeira, A Pobra do Carami\u00f1al, Boiro e Rianxo) e alg\u00fans outros da comarca de Noia (Porto do Son, Lousame e Noia).\nDescrici\u00f3n.\nEst\u00e1 ba\u00f1ada, polo noroeste, pola r\u00eda de Muros e Noia, e polo sueste, pola r\u00eda de Arousa. O punto m\u00e1is occidental \u00e9 o cabo Corrubedo e o m\u00e1is meridional, a punta Perico, ambos no concello de Ribeira. Os puntos m\u00e1is setentrionais e orientais non lindan co mar sen\u00f3n con outros concellos coru\u00f1eses.\nO punto m\u00e1is alto \u00e9 Iroite, monte de 691 metros entre os concellos de Boiro, Lousame e Porto do Son. Mais sup\u00e9rao en fama, quizais, a Curota, de 514 metros de altura, dende o que se albisca toda a r\u00eda de Arousa.\nA extensi\u00f3n dos concellos \u00e9, aproximadamente, de 468\u00a0km\u00b2, nos que se concentra unha poboaci\u00f3n moi elevada: 94 931 . Isto d\u00e1 unha alta densidade de poboaci\u00f3n: 202,8 ha.b/km\u00b2. Esta alta densidade de poboaci\u00f3n, por\u00e9n, parece non afectar demasiado \u00e1 fauna e flora do lugar, pois mesmo no concello de Ribeira, o m\u00e1is poboado, at\u00f3pase o parque natural das dunas de Corrubedo; as\u00ed como hai outras moitas zonas relativamente virxes, especialmente no concello de Porto do Son e Lousame, onde hai zonas con baixas densidades de poboaci\u00f3n.\nA pen\u00ednsula do Barbanza \u00e9 un lugar onde se poden atopar moitos r\u00edos, alg\u00fans bastante caudalosos, coma o r\u00edo Sieira ou o r\u00edo Barbanza. Pero, indubidablemente, o maior r\u00edo que pasa polo Barbanza, \u00e9 tam\u00e9n un dos maiores de Galicia, \u00e9 o Tambre, que pasa polo concello de Lousame e desemboca no de Noia.\nNo apartado econ\u00f3mico, p\u00f3dese salientar a grande industrializaci\u00f3n de Santa Ux\u00eda, capital de Ribeira; a vila de Noia, onde se atopa unha gran cantidade de comercios; e a vila de Boiro, co\u00f1ecida tanto pola s\u00faa importante industria conserveira as\u00ed como pola gran cantidade de establecementos de hostaler\u00eda. Son importantes tam\u00e9n n\u00facleos urbanos que non son capital de concello, por exemplo, os que rodean Santa Ux\u00eda (Palmeira, Agui\u00f1o...) ou Portos\u00edn, no concello de Porto do Son."}
{"id": "30325", "revid": "98629", "url": "https://gl.wikipedia.org/wiki?curid=30325", "title": "Compa\u00f1\u00eda da Ba\u00eda de Hudson", "text": "A Compa\u00f1\u00eda da Ba\u00eda de Hudson (Hudson's Bay Company, en ingl\u00e9s ou HBC) \u00e9 a m\u00e1is antiga corporaci\u00f3n comercial de Am\u00e9rica do Norte e unha das mais antigas do mundo a\u00ednda en actividade, actualmente ten a s\u00faa sede en Toronto. Fundouse en 1670 e controlou o comercio de peles nas colonias brit\u00e1nicas de Am\u00e9rica do Norte por varios s\u00e9culos. \nA rexi\u00f3n onde actualmente se atopan as provincias canadenses de Alberta, Manitoba, Saskatchewan, Nunavut e os Territorios do Noroeste foron gobernadas pola Compa\u00f1\u00eda da Ba\u00eda de Hudson. Co declive do comercio de peles, a compa\u00f1\u00eda cedeu os seus territorios ao Canad\u00e1, e pasou a ser vendedora de alimentos aos colonos do oeste do Canad\u00e1. Actualmente, a compa\u00f1\u00eda \u00e9 unha das maiores redes comerciais do pa\u00eds, con tendas por todo o pa\u00eds, que venden unha gran variedade de produtos.\nOs ingresos estimados da compa\u00f1\u00eda para 2005 son de 7 mil mill\u00f3ns de d\u00f3lares canadenses. A sede da compa\u00f1\u00eda enc\u00f3ntrase en Toronto, Ontario.\nGoberno corporativo.\nOs membros actuais da xunta directiva da Compa\u00f1\u00eda da Ba\u00eda de Hudson son: "}
{"id": "30328", "revid": "25871", "url": "https://gl.wikipedia.org/wiki?curid=30328", "title": "Tian Han", "text": "\u7530\u6f22 Tian Han (12 de marzo de 1898 - 10 de decembro de 1968) escritor chin\u00e9s do per\u00edodo moderno. Dramaturgo, foi o principal promotor na China do teatro falado (\u8a71\u5287) de tipo occidental. \u00c9 o autor da letra do himno nacional chin\u00e9s: \"A marcha dos voluntarios\". Politicamente comprometido cos movementos de esquerda e despois co r\u00e9xime comunista, escribiu unha obra de teatro para xustificar a presenza chinesa no T\u00edbet a proposta de Zhou Enlai. Morreu en prisi\u00f3n durante a Revoluci\u00f3n Cultural."}
{"id": "30329", "revid": "23204", "url": "https://gl.wikipedia.org/wiki?curid=30329", "title": "Mamut", "text": "Un mamut (do antigo ruso \u043c\u0430\u043c\u043c\u043e\u0442, hoxe \u043c\u0430\u043c\u043e\u043d\u0442) \u00e9 calquera das especies do extinto x\u00e9nero \"Mammuthus\", a\u00ednda que o mamut por excelencia \u00e9 o mamut la\u00fado, \"Mammuthus primigenius\", de cairos longos e curvados, e do que se chegaron a atopar varios exemplares sepultados no permafrost de Siberia.\nHistoria e caracter\u00edsticas.\nAs especies m\u00e1is setentrionais, posu\u00edan unha cuberta de cabelo longo que os protex\u00eda dos fr\u00edos glaciares. Habitaban as rexi\u00f3ns setentrionais de Europa, Asia , Am\u00e9rica do Norte e de Am\u00e9rica Central.\nOs corpos de mamuts conxelados no xeo xeralmente mostran un bo grao de conservaci\u00f3n e mesmo se alimentaron os cans dos buscadores coa s\u00faa carne. Existiron propostas de clonaci\u00f3n de exemplares acabados de desconxelar co obxectivo de revivir esta especie.\nAdemais da carne conxelada, encontr\u00e1ronse grandes cantidades de marfil en Siberia que foi utilizado como artigo de comercio durante moitos s\u00e9culos.\n\u00c9 un erro com\u00fan asumir que os mamuts eran criaturas moito m\u00e1is grandes c\u00f3s elefantes modernos, un erro que levou a utilizar a palabra \"mamut\" como adxectivo para describir \"algo moi grande\". A especie co\u00f1ecida m\u00e1is grande, o Mamut Imperial de California, alcanzaba a altura de polo menos 4 metros ata a cruz (a mesma que o elefante africano m\u00e1is grande co\u00f1ecido). Por\u00e9n, a maior\u00eda das especies de mamuts eran do tama\u00f1o do elefante moderno da India, e atop\u00e1ronse f\u00f3siles de mamuts ananos na illa de Wrangel, \u00f3 leste da costa de Siberia. Os mamuts desapareceron de Europa hai 12.000 anos e un milenio despois fix\u00e9rono en Am\u00e9rica do Norte. Hai 10.000 extinguiuse en Siberia, quedando s\u00f3 a poboaci\u00f3n anana de Wrangel, que persistiu at\u00e9 arredor do ano 2.000 a.C. ou mesmo menos.\nOs mamuts diverxeron dos elefantes asi\u00e1ticos trala divisi\u00f3n dos elefantes africanos, o que significa que os mamuts estaban m\u00e1is emparentados co elefante asi\u00e1tico que este \u00faltimo co elefante africano. Dado que hai un caso de entrecruzamento exitoso entre un elefante asi\u00e1tico e un africano, espec\u00falase que se os mamuts existisen na actualidade, poder\u00edan entrecruzarse cos elefantes asi\u00e1ticos a\u00ednda m\u00e1is facilmente e esta especulaci\u00f3n levou \u00e1 idea de recrear a esta especie tomando seme conxelado de mamut e us\u00e1ndoo para fecundar unha elefanta. Ulteriores cruzamentos ir\u00edan eliminando os caracteres propios do elefante asi\u00e1tico ata chegar a un mamut totalmente \"reconstru\u00eddo\". Por\u00e9n, at\u00e9 o momento no se atopou seme suficientemente intacto como para iniciar o experimento.\nOs cient\u00edficos contin\u00faan debatendo se os mamuts se extinguiron por factores clim\u00e1ticos ou por unha matanza levada a cabo por humanos.\nGalicia.\nO \u00fanico f\u00f3sil de mamut descuberto en Galicia foi atopado no concello do Incio, o 2 de maio de 1961. Os restos atop\u00e1ronse na localidade de Bux\u00e1n, e foron estudados polos estudosos Isidro Parga Pondal, Ux\u00edo Torre Enciso e Emiliano Aguirre. Parga Pondal cedeu os restos \u00f3 museo de historia natural Luis Iglesias, da Universidade de Santiago de Compostela, que \u00e9 quen ten a custodia."}
{"id": "30332", "revid": "6573231", "url": "https://gl.wikipedia.org/wiki?curid=30332", "title": "Pratos combinados", "text": "Pratos combinados \u00e9 unha serie de televisi\u00f3n que foi emitida por TVG en Galicia dende o 1 de decembro de 1995 ata o 24 de maio de 2006. Os realizadores da serie decidiron finalizala nese ano, despois de 14 temporadas. A\u00ednda se segue emitindo en TVG A Coru\u00f1a, na noite do m\u00e9rcores ao xoves. Foi a primeira serie de TVG que marcou todo un fito na historia da televisi\u00f3n galega xa que se trataba da primeira comedia de situaci\u00f3n desenvolvida integramente por profesionais de Galicia e protagonizada na s\u00faa totalidade por actores e actrices galegos.\nEstreouse o 1 de decembro de 1995 e tivo un grande \u00e9xito ao ter unha boa cota de pantalla e ao superar en ocasi\u00f3ns \u00e1 dura competencia de series de televisi\u00f3n espa\u00f1olas como \"Aqu\u00ed no hay quien viva\" ou \"Los Serrano\".\nA serie foi creada polo escritor Xos\u00e9 Cerme\u00f1o, autor tam\u00e9n da primeira serie de ficci\u00f3n galega (\"Os outros feirantes\"), e baixo a s\u00faa direcci\u00f3n participaron guionistas como Rosa Castro, Ra\u00fal Dans, Denis L\u00f3pez, Germ\u00e1n R. L\u00f3pez, Xavier Manteiga, Roberto G. M\u00e9ndez, Miguel Anxo Murado, Jacobo Paz, C\u00e1ndido Paz\u00f3, David Planell ou Paula de S\u00e1a.\nArgumento.\nMiro Pereira \u00e9 un emigrante que volta a Galicia e decide montar un bar que rexenta coa s\u00faa familia, a s\u00faa dona Balbina, a s\u00faa nai Carmen e os seus fillos Rosal\u00eda e Migueli\u00f1o. Polo bar desfilar\u00e1n os m\u00e1is variados personaxes, que dan orixe as m\u00e1is sorprendentes situaci\u00f3ns que ter\u00e1n sempre coa principal referente a particular forma de ser desta familia, co desconfiado Miro como l\u00edder da mesma. Normalmente, na maior\u00eda dos episodios, Miro e Ant\u00f3n queren ga\u00f1ar cartos, ir de caza ou non traballar. Para conseguilo, non dubidar\u00e1n en mentir e sacar cartos da xente, incluso chegando a estafar aos seus familiares. Non obstante, sempre acaban mal e castigados por Balbina facendo un traballo duro.\nTempadas.\nEpisodios.\n7\u00aa tempada: Episodios 105-130.\nSp.\"Homes, mulleres e outras herbas\""}
{"id": "30333", "revid": "54603", "url": "https://gl.wikipedia.org/wiki?curid=30333", "title": "Oni", "text": "Oni \u00e9 unha cidade do oeste de Xeorxia. En 2014 ti\u00f1a 3.656 habitantes. Est\u00e1 localizada \u00e1s beiras do r\u00edo Rioni na provincia de Ratcha. A cidade conta cunha sinagoga constru\u00edda en 1895 e a\u00ednda permanece unha pequena comunidade xud\u00eda."}
{"id": "30334", "revid": "98629", "url": "https://gl.wikipedia.org/wiki?curid=30334", "title": "Risorgimento", "text": "A unificaci\u00f3n de Italia foi o proceso hist\u00f3rico que ao longo do s\u00e9culo XIX pretendeu a unificaci\u00f3n dos diferentes estados nos que se atopaba dividida a pen\u00ednsula It\u00e1lica, na s\u00faa meirande parte vencellados a dinast\u00edas consideradas \"non italianas\" como os Habsburgo ou os Borb\u00f3n. Ha de entenderse no contexto cultural do romanticismo e a aplicaci\u00f3n da ideolox\u00eda nacionalista, que pretende a identificaci\u00f3n de naci\u00f3n e estado, neste caso nun sentido centr\u00edpeto (irredentismo). Tam\u00e9n \u00e9 co\u00f1ecido como il Risorgimento (\"rexurdimento\" en italiano), e mesmo como a reunificaci\u00f3n italiana (considerando, impropiamente, que existiu unha unidade anterior, volvendo tempo atr\u00e1s at\u00e9 a antiga Roma).\nO proceso pode entenderse tam\u00e9n como a conquista da aristocr\u00e1tica Italia do sur (N\u00e1poles, Sicilia), o estado m\u00e1is industrializado da pen\u00ednsula e o terceiro de Europa; por parte de Italia do norte (val do Po), influenciada polas potencias europeas como Francia e Austria. Por\u00e9n, tam\u00e9n pode interpretarse no sentido de que o norte parasitou ao sur impedindo o seu desenvolvemento e propiciando a emigraci\u00f3n e a perpetuaci\u00f3n da s\u00faa situaci\u00f3n social. O papel conspirativo da Masonar\u00eda ou dos intereses de distintas potencias europeas (concretamente Inglaterra) tam\u00e9n se aduciu como causa.\nEn calquera caso, foi canalizado finalmente pola casa de Savoia, reinante no Piemonte (de forma destacada polo primeiro ministro conde de Cavour), en prexu\u00edzo doutras intervenci\u00f3ns de personaxes not\u00e1beis (Mazzini, Garibaldi) ao longo de complicadas vicisitudes vencelladas ao equilibrio europeo (intervenci\u00f3ns de Francia e Austria), que culminaron coa incorporaci\u00f3n do derradeiro reduto dos Estados Pontificios no ano 1870. Por\u00e9n, continuou a reivindicaci\u00f3n de territorios fronteirizos, especialmente co Imperio Austroh\u00fangaro (Trieste e o Trentino), que se liquidaron parcialmente en 1919 trala Primeira guerra mundial (Tratado de Saint-Germain-en-Laye e expedici\u00f3n de Gabriele d'Annunzio).\nAntecedentes.\nA comezos do s\u00e9culo XIX Italia era s\u00f3 unha unidade xeogr\u00e1fica, cada pobo ti\u00f1a os seus diferentes costumes, lingua, bandeira e himno. Ocupaban a pen\u00ednsula It\u00e1lica un mosaico de estados, alg\u00fans ocupados por potencias estranxeiras.\nNapole\u00f3n conquistou a pen\u00ednsula e modificou o mapa completamente. Anexionou Piemonte, Parma, Toscana, a Rep\u00fablica L\u00edgur e os Estados Pontificios ao Imperio Franc\u00e9s, unificou todo o nord\u00e9s da pen\u00ednsula para crear o Reino de Italia, do cal declarouse rei e tam\u00e9n conquistou o Reino de N\u00e1poles. Durante este per\u00edodo Italia sufriu toda unha serie de reformas liberais, como a abolici\u00f3n dos privilexios feudais e eclesi\u00e1sticos. \nCoa derrota de Napole\u00f3n, o Congreso de Viena (1815) reestrutura de novo o espazo xeogr\u00e1fico de Italia atendendo especialmente aos intereses das familias din\u00e1sticas e as grandes potencias europeas, nunca aos intereses do pobo.\nO Imperio Austr\u00edaco anexionouse Lombard\u00eda e o V\u00e9neto e ademais colocou a pr\u00edncipes austr\u00edacos no trono de Parma, M\u00f3dena e Toscana. Sarde\u00f1a e Piemonte unific\u00e1ronse no Reino de Piemonte-Sarde\u00f1a, o cal recibiu Savoia e Niza. Restaur\u00e1ronse os Estados Pontificios e aos Borb\u00f3ns no trono de N\u00e1poles, que pasou a chamarse Reino das d\u00faas Sicilias.\nRestaurouse o absolutismo en todos os Estados. Os gobernantes impostos polo Congreso de Viena non contaban co apoio popular, polo que tiveron que ser auxiliados polo Imperio Austr\u00edaco.\nMentres tanto, os ideais nacionalistas continuaban espall\u00e1ndose, incentivados pola volta ao absolutismo e o progreso econ\u00f3mico. O incremento da produci\u00f3n t\u00e9xtil de Piemonte precisaba dun mercado interior m\u00e1is amplo onde colocar as s\u00faas manufacturas. A expansi\u00f3n do ferrocarril favorec\u00eda as comunicaci\u00f3ns e a unidade dos diversos estados. Outros elementos aglutinadores eran a relixi\u00f3n cat\u00f3lica, a cultura italiana e o romanticismo, que identificou a Italia co \"Risorgimento letterario\", co que adquiriu un gran poder pol\u00edtico. Escritos aparentemente literarios ou hist\u00f3ricos estaban cheos de alusi\u00f3ns \u00e1 escravitude ou a tiran\u00eda. Onde non estaba permitida a cr\u00edtica empreg\u00e1base a s\u00e1tira.\nO Resorgimento letterario e o Romanticismo.\nA interpretaci\u00f3n nacionalista da literatura italiana identifica a dominaci\u00f3n espa\u00f1ola de Italia, cun per\u00edodo de decadencia na s\u00faa literatura debido, entre outras cousas, \u00e1 acci\u00f3n da Inquisici\u00f3n (o tribunal relixioso tradicional, non a instituci\u00f3n espa\u00f1ola, que operaba con distintos criterios). Alg\u00fans autores (como Campanella ou Giordano Bruno) sufriron persecuci\u00f3n por motivos relixiosos, como tam\u00e9n acontecera na Idade Media (e na Florencia de Savonarola). A identificaci\u00f3n do ocupante coa opresi\u00f3n formaba parte da amplamente difundida propaganda antiespa\u00f1ola co\u00f1ecida como Lenda negra, entre cuxos produtos art\u00edsticos poden contarse \"Os Noivos\" de Manzoni (ambientado no Mil\u00e1n do XVII) ou \"Don Carlo\" de Verdi (el mesmo un s\u00edmbolo vivente do Risorgimento, pois, ademais do seu compromiso persoal e art\u00edstico coa causa italiana, o seu nome grit\u00e1base como acr\u00f3nimo de \"Vittorio Emanuele Re d\u00b4Italia\" (Vitor Manuel, Rei de Italia).\nDurante a primeira metade do s\u00e9culo XVIII (que mal pode identificarse cunha retirada espa\u00f1ola de Italia, pois a presenza continuou a trav\u00e9s dos Borb\u00f3ns de N\u00e1poles), produciuse unha revitalizaci\u00f3n da literatura co\u00f1ecida como \"Resorgimento letterario\", entre outras cousas, grazas ao car\u00e1cter ilustrado dos seus novos gobernantes austr\u00edacos.\nGianbattista Vico representa o espertar da conciencia hist\u00f3rica en Italia. Na s\u00faa Ciencia Nova, investigou as leis que gobernan o progreso da raza humana, conforme \u00e1s cales desenvolver\u00edanse os feitos hist\u00f3ricos. Outros escritores importantes do Resorgimento letterario foron Giuseppe Parini, Gasparo Gozzi e Giuseppe Baretti.\nAs ideas que impulsaron a Revoluci\u00f3n Francesa de 1789 deron un sentido especial \u00e1 literatura italiana na segunda metade do s\u00e9culo XVIII. Os italianos que aspiraban a unha redenci\u00f3n pol\u00edtica consideraban esta inseparable dunha recuperaci\u00f3n intelectual, que ao mesmo tempo cr\u00edan s\u00f3 pod\u00eda levar a efecto volvendo ao antigo clasicismo. Este fen\u00f3meno foi unha repetici\u00f3n do que xa ocorrera na primeira metade do s\u00e9culo XV.\nPolo tanto, patriotismo e clasicismo, foron os dous principios que inspiraron a literatura que comeza con Vittorio Alfieri. Este autor encami\u00f1ou a literatura cara a unha motivaci\u00f3n nacional, armada soamente co patriotismo e o clasicismo. Outros importante escritores patri\u00f3ticos deste per\u00edodo foron Ugo Foscolo, Pietro Colletta, Carlo Botta, Vincenzo Monti ou Pietro Giordani.\nDurante este per\u00edodo xurdiu a pol\u00e9mica sobre a pureza da linguaxe. Durante este per\u00edodo, a lingua italiana estaba ateigada de galicismos. A prosa precisaba dunha recuperaci\u00f3n polo ben da dignidade nacional, e pensouse que isto non poder\u00eda conseguirse se non era a trav\u00e9s da volta aos grandes escritores do s\u00e9culo XIV. Un dos promotores desta nova escola foi Antonio Cesari, que se empe\u00f1aba en establecer a supremac\u00eda do toscano sobre o resto de dialectos. Pero o patriotismo en Italia ten sempre algo de provinciano, e as\u00ed, contra esta supremac\u00eda toscana proclamada e defendida por Cesari, xurdiu unha escola lombarda que non quer\u00eda saber nada do toscano e que volv\u00edan \u00e1 idea dunha \"lingua illustre\".\nO Romanticismo foi un movemento cultural e pol\u00edtico que se orixinou en Alema\u00f1a a finais do s\u00e9culo XVIII como unha reacci\u00f3n ao racionalismo da Ilustraci\u00f3n e o Neoclasicismo. Exaltaba os sentimentos, o nacionalismo, o liberalismo e a orixinalidade creativa. \u00c9 o movemento literario que precede \u00e1s revoluci\u00f3ns pol\u00edticas de 1848, pode considerarse representado por: Giuseppe Giusti, Francesco Domenico Guerrazzi, Vincenzo Gioberti, Cesare Balbo, Alessandro Manzoni e Giacomo Leopardi.\nLogo de 1850 a literatura pol\u00edtica perdeu importancia, sendo un dos derradeiros poetas deste x\u00e9nero Francesco Dall'Ongaro, cos seus \"stornelli politici\". Posiblemente a obra literaria que m\u00e1is contribu\u00edu ao asentamento da unidade italiana foi \"Coraz\u00f3n\", de Edmondo de Amicis (1886), reuni\u00f3n de episodios protagonizados por nenos das distintas rexi\u00f3ns italianas, que exaltan as virtudes, o hero\u00edsmo e o sentimento patri\u00f3tico, dun xeito moi eficaz polo recurso ao sentimental. Foi amplamente utilizado como material escolar e pasado ao cine, a televisi\u00f3n e os debuxos animados (e non s\u00f3 en Italia: \u00e9 a soada Marco, dos Apeninos aos Andes)."}
{"id": "30336", "revid": "56817", "url": "https://gl.wikipedia.org/wiki?curid=30336", "title": "Ostur\u0148a", "text": "Ostur\u0148a (\"Osztornya\" en h\u00fangaro) \u00e9 un concello de Ke\u017emarok, Eslovaquia.\nDemograf\u00eda.\nTen 398 habitantes, o 93% da poboaci\u00f3n \u00e9 de nacionalidade eslovaca, 1% checa.\nRelixi\u00f3n.\nPor relixi\u00f3ns o 84.42% \u00e9 grecocat\u00f3lica e 8.79% catolicoromana."}
{"id": "30338", "revid": "98629", "url": "https://gl.wikipedia.org/wiki?curid=30338", "title": "Viktor Dyk", "text": "Viktor Dyk, nado o 31 de decembro de 1877 en P\u0161ovka u M\u011bln\u00edka e finado o 14 de maio de 1931, preto da illa de Lopud, Iugoslavia, foi un poeta, escritor, pol\u00edtico e avogado checo.\nTraxectoria.\nDespois do bacharelato estudou leis en Praga. Desde 1907 ata a s\u00faa morte foi redactor do xornal \"Lum\u00edr\" e participou tam\u00e9n en \"Samostatnost\". Durante a primeira guerra mundial foi arrestado pola s\u00faa actividade literaria. En 1918 entrou a formar parte da redacci\u00f3n de \"N\u00e1rodn\u00ed listy\". Politicamente, en 1911 entrara no \"St\u00e1topr\u00e1vn\u011b pokrokov\u00e1 strana\" e en 1918 participou na creaci\u00f3n do \"N\u00e1rodn\u00ed demokratick\u00e1 strana\", polo que foi elixido deputado e senador no Parlamento checo."}
{"id": "30339", "revid": "72012", "url": "https://gl.wikipedia.org/wiki?curid=30339", "title": "Axis de Argos", "text": "Axis de Argos (en grego antigo: \u1f0c\u03b3\u03b9\u03c2, \"xen\".: \u1f0c\u03b3\u03b9\u03b4\u03bf\u03c2) foi un poeta grego de Argos, contempor\u00e1neo de Alexandre o Grande, a quen acompa\u00f1ou na s\u00faa expedici\u00f3n asi\u00e1tica. Quinto Curcio Rufo as\u00ed como Arriano e Plutarco descr\u00edbeno como un sicofanta, un dos aduladores m\u00e1is baixos do rei. Curtius ch\u00e1mao \"o compositor dos peores poemas dende Choerilus\" (\"pessimorum carminum post Choerilum conditor\"), o que probablemente se refer\u00eda \u00f3 seu car\u00e1cter obsequioso e halagador que \u00e1 s\u00faa poes\u00eda. A Antolox\u00eda grega cont\u00e9n un epigrama que probablemente da s\u00faa autor\u00eda.\nAteneo menciona un Axis como o autor dunha obra sobre a arte da coci\u00f1a ()."}
{"id": "30341", "revid": "1822", "url": "https://gl.wikipedia.org/wiki?curid=30341", "title": "Dol\u00f3n", "text": "Na mitolox\u00eda grega Dol\u00f3n, fillo de Eumedes, loitou do lado de Troia durante a Guerra de Troia e foi capturado mentres espiaba por Ulises e Diomedes e foi axustizado no campamento grego. A s\u00faa historia aparece no canto X da Il\u00edada"}
{"id": "30342", "revid": "56817", "url": "https://gl.wikipedia.org/wiki?curid=30342", "title": "Anaconda", "text": "D\u00e1selle o nome de anaconda a catro especies de boa acu\u00e1tica do x\u00e9nero Eunectes que habitan nos pantanos e os r\u00edos do denso bosque tropical de Am\u00e9rica do sur e tam\u00e9n no sur da illa Trinidad. A anaconda amarela p\u00f3dese atopar tan lonxe como na Arxentina. As anacondas son as maiores serpes do continente americano e das de maior peso do mundo. \u00c9 un predador nocturno que caza emboscando \u00e1s s\u00faas presas, sorprend\u00e9ndoas coa s\u00faa camuflaxe. Non son velenosas e matan por esganamento."}
{"id": "30343", "revid": "98629", "url": "https://gl.wikipedia.org/wiki?curid=30343", "title": "Steve Harris", "text": "Stephen Percy Harris, nado o 12 de marzo, 1957 en Leytonstone, Londres, \u00e9 o baixista e principal letrista da banda de heavy metal Iron Maiden, e \u00e9 con Dave Murray un dos \u00fanicos membros orixinais da banda que permanecen. Entre as s\u00faas canci\u00f3ns est\u00e1n as m\u00e1is famosas do grupo como \"The Number Of The Beast\" e \"Fear of The Dark\"."}
{"id": "30344", "revid": "98629", "url": "https://gl.wikipedia.org/wiki?curid=30344", "title": "Queratina", "text": "A queratina \u00e9 unha prote\u00edna da serie das escleroprote\u00ednas que sintetizada constit\u00fae os tecidos c\u00f3rneos da epiderme dos vertebrados. \u00c9 o exemplo tipo de prote\u00edna fibrosa.\n\u00c9 unha prote\u00edna con estrutura secundaria con forma tridimensional de h\u00e9lice \u03b1 (\u03b1-queratina) ou de folla-\u03b2-pregada (\u03b2-queratina), constitu\u00eddas por cerca de 15 amino\u00e1cidos, principalmente dun amino\u00e1cido sulfurado denominado ciste\u00edna. Esas estruturas aparecen porque os amino\u00e1cidos da queratina interact\u00faan entre si a trav\u00e9s de pontes de hidr\u00f3xeno e ligaz\u00f3ns covalentes bisulfuro (-S-S-) denominadas ligaz\u00f3ns ciste\u00ednicas ou pontes disulfuro."}
{"id": "30350", "revid": "23204", "url": "https://gl.wikipedia.org/wiki?curid=30350", "title": "Budzhak", "text": "Budzhak \u00e9 o sur da rexi\u00f3n hist\u00f3rica de Besarabia, agora forma parte do \u00f3blast de Odesa, en Ucra\u00edna. Local\u00edzase no Mar Negro entre os r\u00edos Danubio e Dniester e Moldavia.\nO nome d\u00e9uselle durante a ocupaci\u00f3n otom\u00e1 e deriva da palabra turca \"bucak\" (recanto) e nun principio designaba o territorio atinxido entre Akkerman, Bender e Ismail.\nBudzhak foi e a\u00ednda \u00e9 unha rexi\u00f3n multi\u00e9tnica, os nogai habitaban a rexi\u00f3n ata o s\u00e9culo XVIII cando foron forzados a emigrar pola colonizaci\u00f3n rusa. Unha parte da terra deixada polos nogais foi ocupada por gagausos e b\u00falgaros. No s\u00e9culo XIX chegaron colonos alem\u00e1ns de W\u00fcrttemberg e Prusia, poboaci\u00f3n que foi deportada en 1940. A antiga colonia xud\u00eda da rexi\u00f3n foi masacrada ou deportada durante a segunda guerra mundial. Segundo o censo ucra\u00edno de 2001 a poboaci\u00f3n da rexi\u00f3n era de 617.200: 40% ucra\u00ednos, 21% b\u00falgaros, 20% rusos, 13% romaneses."}
{"id": "30351", "revid": "23204", "url": "https://gl.wikipedia.org/wiki?curid=30351", "title": "958", "text": ""}
{"id": "30352", "revid": "1131", "url": "https://gl.wikipedia.org/wiki?curid=30352", "title": "Lingua aimar\u00e1", "text": "O aimar\u00e1 \u00e9 a lingua que falan os aimar\u00e1s dos Andes. Ten o rango de lingua oficial no Per\u00fa e Bolivia; conta tam\u00e9n cuns miles de falantes en Chile e na Arxentina. En total hai entre dous e tres mill\u00f3ns de falantes.\nConstit\u00fae a primeira lingua dun terzo da poboaci\u00f3n de Bolivia e \u00e9 o principal idioma amerindio do sur peruano e o norte chileno.\nO aimar\u00e1 ten outras d\u00faas linguas irm\u00e1s: o kawki, que se d\u00e1 por extinto e o jaqaru, falado no distrito de Tupe (provincia de Yauyos, Lima) por uns poucos millares de persoas."}
{"id": "30353", "revid": "106703", "url": "https://gl.wikipedia.org/wiki?curid=30353", "title": "Prosa galega medieval", "text": "A prosa galega medieval, ou a\u00ednda prosa galego-portuguesa medieval, \u00e9 o nome da literatura producida na Idade Media no romance hispano occidental.\nA brillantez do lirismo trobadoresco determinou que durante tempo, e a\u00ednda na visi\u00f3n dalg\u00fans analistas actuais, se vi\u00f1ese considerando a prosa como a s\u00faa \"irm\u00e1 menor\" no conxunto do legado medieval galego. Por\u00e9n, a realidade \u00e9 que, a pesar de que a narrativa galego-portuguesa medieval non alcanza os momentos de esplendor da l\u00edrica, non deixa de ser certo que presenta un volume de textos que demostra tanto unha perfecta relaci\u00f3n coas correntes dominantes na Europa da \u00e9poca como a presenza dun normal desenvolvemento da lingua (que se ver\u00e1 truncado polas circunstancias socio-hist\u00f3ricas que concorren na fin da Idade Media). Deste xeito, c\u00f3mpre indicar que contamos cun importante legado de prosa galega -ou galego-portuguesa- medieval que est\u00e1 a ser revalorizado pola cr\u00edtica actual.\nAlg\u00fans estudosos medievalistas fan unha clasificaci\u00f3n cronol\u00f3xica en dous per\u00edodos: galego-portuguesa (s\u00e9culos XIII e XIV) e prosa galega e prosa portuguesa (s\u00e9culo XV).\nClasificaci\u00f3n tem\u00e1tica.\nConvencionalmente, clasif\u00edcase a prosa medieval galega en tres \u00e1mbitos xen\u00e9ricos: haxiograf\u00eda, historiograf\u00eda, e prosa de ficci\u00f3n. En ning\u00fan dos tres casos se trata de creaci\u00f3n orixinal en galego, sen\u00f3n de traduci\u00f3ns ou versi\u00f3ns m\u00e1is ou menos fieis.\nHaxiograf\u00eda.\nO obxectivo da literatura haxiogr\u00e1fica \u00e9 rexistrar a vida exemplar e os milagres realizados polos santos, co obxecto de glorificalos e de servir de modelo de comportamento para os lectores.\nHai un libro de milagres dedicado \u00e1 vida do fundador de Celanova, Rosendo Gut\u00e9rrez, escrito en d\u00faas etapas, a primeira anterior a mediados do s\u00e9culo XII e a segunda debida a Ordo\u00f1o de Celanova, entre 1172 e 1180.\nO principal protagonista da prosa haxiogr\u00e1fica en galego \u00e9 o Ap\u00f3stolo Santiago. O texto fundamental \u00e9 \"Miragres de Santiago\", versi\u00f3n reducida do \"Liber Sancti Iacobi\" ou \"Codex Calixtinus\", que est\u00e1 conservado nun c\u00f3dice fragmentario do primeiro terzo do s\u00e9culo XV.\nProsa de ficci\u00f3n ou novelesca.\nProsa derivada do \"roman\" franc\u00e9s nacido na segunda metade do s\u00e9culo XII, a prosa de ficci\u00f3n medieval en galego ten d\u00faas tem\u00e1ticas principais:\nHistoriograf\u00eda.\nEste tema estivo vinculado durante os s\u00e9culos alto e pleno-medievais coa cidade compostel\u00e1, \"inventio\" do sepulcro apost\u00f3lico, e coa confirmaci\u00f3n da igrexa e da catedral que xurdiron ao seu car\u00f3n; e na Baixa Idade Media, coa consolidaci\u00f3n dos reinos de Le\u00f3n e Castela. As obras m\u00e1is salient\u00e1beis desta primeira etapa son o \"Cronic\u00f3n Iriense\", escrito no \u00faltimo terzo do s\u00e9culo XI, e d\u00faas obras realizadas na escola catedralicia compostel\u00e1, creada polo primeiro arcebispo de Santiago, Diego Xelm\u00edrez: a \"Historia Compostel\u00e1\", cr\u00f3nica do seu pontificado (1112-1139) e o \"C\u00f3dice Calixtino\", gu\u00eda de peregrinaci\u00f3n a Santiago (1140-1150) e xermolo da tradici\u00f3n haxiogr\u00e1fica que deu lugar \u00e1s traduci\u00f3ns baixomedievais dos \"Miragres de Santiago\" e do \"Flos Sanctorum\" ou \"Legenda Aurea\".\nOs inicios da historiograf\u00eda en lingua galega est\u00e1n, como \u00e9 natural, relacionados con Afonso X, quen, a\u00ednda que apostou polo castel\u00e1n como lingua de cultura, promoveu a traduci\u00f3n a outras linguas peninsulares de varios textos.\nDe finais do s\u00e9culo XIII \u00e9 unha traduci\u00f3n ao galego dunha \"Cr\u00f3nica de Castela\", que vai ademais precedida por unha xenealox\u00eda real navarra, co\u00f1ecida como \"Liber Regum\" e acompa\u00f1ada dun resumo do reinado de Fernando III e sucesores, e outros textos menores. O texto resultante \u00e9 co\u00f1ecido como \"Cr\u00f3nica galega de Le\u00f3n e Castela\". Tr\u00e1tase dun dos textos en prosa m\u00e1is arcaicos que se co\u00f1ecen e \u00e9 a base para importantes textos portugueses como a \"Cronica geral de 1344\" e, sobre todo, a \"Cr\u00f3nica de 1404\" (data da s\u00faa finalizaci\u00f3n), un dos poucos textos en prosa escritos orixinalmente en galego (a\u00ednda que conserva nos seus inicios o arranque orixinal en castel\u00e1n). Tam\u00e9n son salient\u00e1beis a \"Cr\u00f3nica de San Fernando\" (1309), e a \"Cr\u00f3nica Galega\" de 1404, que relata as orixes do mundo, a historia dos pobos da Antig\u00fcidade e os acontecementos hisp\u00e1nicos dende a chegada dos visigodos.\nDe car\u00e1cter biogr\u00e1fico e eclesi\u00e1stico \u00e9 a \"Gesta Berengarii de Landoria\", anterior a 1322, que narra o levantamento dos compostel\u00e1ns contra o arcebispo Berenguel de Landoira e da que se conserva fragmentos dos s\u00e9culos XIV e XV.\nCons\u00e9rvase tam\u00e9n unha traduci\u00f3n incompleta da \"General Estoria\" afonsina e unha \"Cr\u00f3nica de Santa Mar\u00eda de Iria\" (1468), traduci\u00f3n de d\u00faas fontes latinas.\nMiscel\u00e1nea.\nFinalmente, poder\u00edase inclu\u00edr un cuarto apartado miscel\u00e1neo: moita documentaci\u00f3n de prosa tabeli\u00f3nica (testamentos, herdanzas...), prosa xur\u00eddica (\"Flores de Dereito\", traduci\u00f3ns das \"Partidas\" de Afonso X, \"Ordenamento de Alcal\u00e1 de Henares\" de 1348, \"Foro real\", \"Recuento de las casas antiguas del Reino de Galicia\" de Vasco da Ponte...) e outros escritos como o \"Tratado de Albeitaria\", \"Livro da Montaria\", \"Livro dos cabaleiros cambeadores de Santiago\" etc.\nAs\u00ed pois, todo este conxunto v\u00e9n demostrar a presenza e o progreso dunha literatura galego-portuguesa en prosa ao longo do espazo medieval da que \u00e9 preciso a\u00ednda levar adiante unha an\u00e1lise pormenorizada. Tanto o valor literario dalg\u00fans textos como esoutro hist\u00f3rico-ling\u00fc\u00edstico resultan fundamentais nunha perspectiva diacr\u00f3nica das letras galegas."}
{"id": "30354", "revid": "6", "url": "https://gl.wikipedia.org/wiki?curid=30354", "title": "Refr\u00e1n", "text": "O refr\u00e1n \u00e9 un recurso po\u00e9tico consistente nun pequeno grupo de versos que se repiten nunha composici\u00f3n. Tradicionalmente at\u00f3pase no principio da composici\u00f3n e rep\u00edtese ao final de cada estrofa, a\u00ednda que os lugares onde aparece poden ser moi variables.\nNa canci\u00f3n e na poes\u00eda actuais.\nActualmente co\u00f1\u00e9cese tam\u00e9n como refr\u00e1n unha estrofa que se repite varias veces nunha composici\u00f3n, e mesmo a parte que se quere salientar do poema ou da letra dunha canci\u00f3n. O refr\u00e1n \u00e9, xa que logo, unha forma de repetici\u00f3n, base do ritmo, que lle d\u00e1 ligaz\u00f3n e unidade ao poema ou \u00e1 canci\u00f3n.\nNa l\u00edrica medieval.\nNas composici\u00f3ns medievais da l\u00edrica galego-portuguesa, o refr\u00e1n \u00e9 o verso ou o conxunto de versos que se repite ao final de cada obra.\nPor exemplo, nas cantigas de amigo rep\u00edtese o derradeiro verso en cada cobra da cantiga. Pod\u00e9molo ver na seguinte cantiga de don Din\u00eds:\n&lt;poem&gt;\nAi flores, ai flores do verde pino,\nse sabedes novas do meu amigo!\nai Deus, e u \u00e9?\nAi flores, ai flores do verde ramo,\nse sabedes novas do meu amado!\nai Deus, e u \u00e9?\nSe sabedes novas do meu amigo,\naquel que mentiu do que p\u00f4s comigo!\nai Deus, e u \u00e9?\nSe sabedes novas do meu amado,\naquel que mentiu do que mi h\u00e1 jurado!\nai Deus, e u \u00e9?\"\n&lt;/poem&gt;\nOutros significados.\nPara outro significado da palabra \"refr\u00e1n\", v\u00e9xase a entrada \"proverbio\".\nVer tam\u00e9n.\nRefraneiro"}
{"id": "30355", "revid": "479", "url": "https://gl.wikipedia.org/wiki?curid=30355", "title": "Taumata", "text": ""}
{"id": "30356", "revid": "5863", "url": "https://gl.wikipedia.org/wiki?curid=30356", "title": "Wiset Chai Chan", "text": "Wiset Chai Chan \u00e9 un distrito da provincia de Ang Thong, Tailandia. Ten 224,7\u00a0km\u00b2 e 65.298 habitantes (2005). O distrito div\u00eddese en 15 municipalidades."}
{"id": "30358", "revid": "15490", "url": "https://gl.wikipedia.org/wiki?curid=30358", "title": "Baccalaur\u00e9at", "text": "O baccalaur\u00e9at, familiarmente co\u00f1ecido como o \"bac\" e antigamente como \"bachot\", \u00e9 un t\u00edtulo acad\u00e9mico que os estudantes franceses poden obter \u00f3 rematar o lyc\u00e9e (instituto de secundaria). Creado baixo Napole\u00f3n I por decreto org\u00e1nico do 17 de marzo de 1808.\nO \"baccalaur\u00e9at\" permite os estudantes franceses pasar \u00e1 educaci\u00f3n superior ou obter unha cualificaci\u00f3n profesional que lles permitir\u00e1 conseguir un traballo nun determinado campo. \u00c9 legalmente un grao universitario, o que significa que o exame debe ser feito por xurado presidido por un profesor universitario. Os estudantes no \"lyc\u00e9e\" poden elixir non presentarse para o \"baccalaur\u00e9at\" \u00f3 remataren o lyc\u00e9e, xa que \u00e9 m\u00e1is un exame para entrar na universidade que un exame do lyc\u00e9e. A nota final m\u00e1xima \u00e9 20, e as cualificaci\u00f3ns dos que aproban van entre Assez Bien (12-14), Bien (14-16), Tr\u00e8s Bien (16-18) e Excellent (18-20). \u00c9 o equivalente do A-level no Reino Unido, do Abitur en Alema\u00f1a ou da selectividade en Espa\u00f1a.\nHai tres tipos de baccalaur\u00e9at:"}
{"id": "30359", "revid": "92340", "url": "https://gl.wikipedia.org/wiki?curid=30359", "title": "Antoine Pesne", "text": "Antoine Pesne (29 de maio 1683 en Par\u00eds \u2014 5 de xullo de 1757 en Berl\u00edn) foi un pintor rococ\u00f3 franc\u00e9s, co\u00f1ecido polo seu traballo na Corte de Prusia.\nPesne estudou arte co seu pai e t\u00edo. Entre 1704 e 1710 recibiu unha bolsa para estudar en Italia. En 1710, o rei Federico I de Prusia chamouno a Berl\u00edn. Como o director da Academia das Artes de Berl\u00edn a partir de 1722, Pesne chegou a ser famoso polos seus retratos da familia real prusiana. Moitos dos seus retratos colgan nos museos de Berl\u00edn e no palacio de Charlottenburg. Estes incl\u00faen (entre outros) os seus retratos de Federico II, o seu irm\u00e1n Heinrich, e Julia de Voss. As pinturas do teito nos palacios de Charlottenburg, Rheinsberg e Sanssouci son, polo menos parcialmente, seus."}
{"id": "30360", "revid": "89787", "url": "https://gl.wikipedia.org/wiki?curid=30360", "title": "Pobos ind\u00edxenas de Taiw\u00e1n", "text": "Os pobos ind\u00edxenas de Taiw\u00e1n, ou antigamente aborixes taiwaneses, taiwaneses austronesios ou gaoshan, son os pobos ind\u00edxenas de Taiw\u00e1n, cuxo n\u00famero \u00e9 de 530\u00a0000 ou o 2,3% da poboaci\u00f3n da illa. A s\u00faa cifra pode chegar a m\u00e1is de 800\u00a0000 persoas, considerando o potencial reco\u00f1ecemento oficial nun futuro dos pobos ind\u00edxenas das chairas. Investigaci\u00f3ns recentes suxiren que os seus devanceiros puideron ter vivido en Taiw\u00e1n durante aproximadamente 5\u00a0500 anos en relativo illamento antes da primeira migraci\u00f3n de chineses han a comezos do s\u00e9culo XVII. Os ind\u00edxenas taiwaneses son pobos austronesios, con vencellos ling\u00fc\u00edsticos e xen\u00e9ticos con outros pobos austronesios. Outros grupos \u00e9tnicos relacionados son os polinesios, a maior\u00eda dos pobos de Filipinas, Indonesia, Malaisia e Brunei, entre outros.\nLista de pobos.\nReco\u00f1ecidos pola Rep\u00fablica da China:\nNon reco\u00f1ecidos: "}
{"id": "30361", "revid": "56817", "url": "https://gl.wikipedia.org/wiki?curid=30361", "title": "Van Starkenborghkanaal", "text": "Van Starkenborghkanaal \u00e9 unha canle na provincia de Groningen, Pa\u00edses Baixos. A canle conduce a auga do Prinses Margrietkanaal \u00f3 Eemskanaal. Inaugurouse en 1938, ten unha extensi\u00f3n de 27 km e liga as cidades de Stroobos, Grijpskerk, Zuidhorn, Noordhorn, Aduard e Groningen."}
{"id": "30362", "revid": "23204", "url": "https://gl.wikipedia.org/wiki?curid=30362", "title": "Mora ting", "text": "O Mora ting era o lugar onde se elix\u00edan os reis suecos durante a Idade Media. Est\u00e1 situada na parroquia de Lagga, na municipalidade de Knivsta, a dez quil\u00f3metros \u00f3 sueste de Uppsala.\nLogo que os svear elixiran un rei os seus s\u00fabditos o aclamaban logo de que fora elevado encima dunha pedra plana, co\u00f1ecida como a pedra de Mor, que estaba arrodeada por moitas outras pedras con inscrici\u00f3ns conmemorando elecci\u00f3ns de reis anteriores. Con todo, as pedras foron destru\u00eddas en 1515 durante a guerra civil contra os daneses. Seica Gustavo Vasa e Xo\u00e1n III trataron de reconstru\u00edr as Pedras de Moura sen \u00e9xito.\nUn dos fragmentos co\u00f1\u00e9cese como a pedra das Tres Coroas xa que \u00e9 o exemplo m\u00e1is antigo do uso do s\u00edmbolo nacional sueco. O fragmento \u00e9 o que quedou da elecci\u00f3n de Alberte III de Mecklemburgo.\nCristi\u00e1n I en 1457 foi o \u00faltimo dos reis de Suecia en ser elixido no lugar. En 1770 Carl Wijnbladh constru\u00edu un edificio para gardar os restos das pedras que se conservaban."}
{"id": "30363", "revid": "6123736", "url": "https://gl.wikipedia.org/wiki?curid=30363", "title": "Gradefes", "text": "Gradefes \u00e9 un concello espa\u00f1ol da provincia de Le\u00f3n (Castela e Le\u00f3n) a 35 km da cidade de Le\u00f3n. Ten 206 km\u00b2 e 1.118 habitantes (INE 2011). A altura media \u00e9 de 856 metros. Celebra a s\u00faa festa o 13 de xu\u00f1o. Destaca o Mosteiro cisterciense feminino de Santa Mar\u00eda la Real fundado en 1177."}
{"id": "30365", "revid": "56817", "url": "https://gl.wikipedia.org/wiki?curid=30365", "title": "Schindleria", "text": "\"Schindleria\" \u00e9 un x\u00e9nero de peixes mari\u00f1os, \u00e9 o \u00fanico x\u00e9nero da familia \"Schindleriidae\", da orde dos Perciformes. A especie tipo \u00e9 \"Schindleria praematura\" e o x\u00e9nero \u00e9 nativo do sur do Oc\u00e9ano Pac\u00edfico desde o Mar da China Meridional e o Gran Barreira de Coral \u00f3 leste de Australia. Entre as s\u00faas especies est\u00e1 a \"Schindleria brevipinguis\", a segunda especie de vertebrado m\u00e1is pequena do mundo con 8 mm."}
{"id": "30366", "revid": "15490", "url": "https://gl.wikipedia.org/wiki?curid=30366", "title": "Dornbirn", "text": "Dornbirn \u00e9 unha cidade de 43.583 habitantes pertencente ao estado federado de Vorarlberg, en Austria e centro administrativo do distrito de Dornbirn. Est\u00e1 situada preto das fronteiras con Su\u00edza, Alema\u00f1a e Liechtenstein. O r\u00edo Dornbirner Ach atravesa a cidade antes de desembocar no Lago Constanza. A cidade div\u00eddese en seis distritos administrativos.\nDornbirn \u00e9 a maior cidade de Vorarlberg e un importante centro comercial. O centro rexional da ORF (Radio Television Austr\u00edaca), a escola de ciencias aplicadas (Fachhochschule) de Vorarlberg e outras instituci\u00f3ns at\u00f3panse aqu\u00ed. A cidade foi un centro importante da industria t\u00e9xtil, ata que este comercio comezou a declinar na d\u00e9cada de 1980. Destaca tam\u00e9n como centro de deportes de inverno.\nAdemais da cidade hom\u00f3nima, o distrito de Dornbirn (un dos catro nos que se divide Vorarlberg), incl\u00fae a cidade de Hohenems e a vila de Lustenau."}
{"id": "30368", "revid": "8354", "url": "https://gl.wikipedia.org/wiki?curid=30368", "title": "Joseph Labitzky", "text": "Joseph Labitzky, nado o 4 de xullo de 1802 e finado o 18 de agosto de 1881, foi un mestre de capela e compositor austr\u00edaco.\nTraxectoria.\nA morte dos seus pais cando el era un neno f\u00edxoo traballar duro e de xeito autodidacta para se converter nun m\u00fasico, atopou emprego nunha orquestra de Marienbad, profesor da orquestra de Karlsbad desde 1835 e o seu director desde 1842, Labitzky f\u00edxose co\u00f1ecido en toda Europa e moi popular en Viena."}
{"id": "30377", "revid": "89787", "url": "https://gl.wikipedia.org/wiki?curid=30377", "title": "Chacal de lombo negro", "text": "O chacal de lombo negro (\"Canis mesomelas\") \u00e9 un membro da familia canidae nativo de d\u00faas \u00e1reas de \u00c1frica separadas por 900\u00a0km. Unha das rexi\u00f3ns abrangue a parte sur do continente, inclu\u00edndo Sur\u00e1frica, Namibia, Botswana e Cimbabue. A outra \u00e1rea est\u00e9ndese pola costa leste do continente, en Kenya, Somalia, Djibuti e Etiop\u00eda. A s\u00faa situaci\u00f3n est\u00e1 clasificada pola IUCN como pouco preocupante, debido a s\u00faa ampla distribuci\u00f3n e adaptabilidade, malia que \u00e9 perseguido por ser un depredador e por portar o vector da rabia.\nComparado con outros membros do x\u00e9nero \"Canis\", o chacal de lombo negro \u00e9 unha especie antiga, que evolucionou pouco dende o Plistoceno, sendo o c\u00e1nido m\u00e1is basal xunto co chacal raiado. \u00c9 un c\u00e1nido con aspecto de raposo con pel avermellada e unha mancha negra que percorre dende os ombreiros at\u00e9 a base do rabo. \u00c9 un animal mon\u00f3gamo, cuxas cr\u00edas poden ficar coa familia para axudar a criar novas xeraci\u00f3ns."}
{"id": "30378", "revid": "109597", "url": "https://gl.wikipedia.org/wiki?curid=30378", "title": "Mansur Al-Hallaj", "text": "Mansur Al-Hallaj, nado no 858 e finado no 922, foi un escritor, m\u00edstico e mestre suf\u00ed persa. A s\u00faa poes\u00eda est\u00e1 considerada, mesmo hoxe en d\u00eda, como unha herex\u00eda por numerosos islam\u00f3logos, na s\u00faa procura do absoluto e pola s\u00faa linguaxe.\nTraxectoria.\nNaceu na cidade de Tur. O av\u00f3 puido ser un zoroastrista. O seu pai viviu unha vida tranquila, e esta forma de vida interesou grandemente o Hallaj mozo, que desde os seus anos m\u00e1is novos memorizaba o Alcor\u00e1n, insatisfeito co ensino tradicional do Alcor\u00e1n retirouse a unha vida asc\u00e9tica, frecuentou a mestres do sufismo como Sahl at-Tustari, 'Amr ibn 'Uthman al-Makki e Abu al-Qasim al-Junayd.\nPredicador en Ir\u00e1n, a India e nas fronteiras da China, cando chegou a Bagdad f\u00edxose sospeitoso tanto entre os sunitas como entre os xi\u00edtas polas s\u00faas ideas m\u00edsticas e a s\u00faa influencia entre as masas. Acusado de participar na rebeli\u00f3n de Zajn, foi condenado a morte e cruficicado o 26 de marzo do 922."}
{"id": "30380", "revid": "56817", "url": "https://gl.wikipedia.org/wiki?curid=30380", "title": "Tannh\u00e4user", "text": "Tannh\u00e4user foi un cabaleiro e poeta alem\u00e1n morto no 1265 que, segundo as lendas alem\u00e1s, fundou o Venusberg, o fogar subterr\u00e9neo de Venus e durante un ano estivo al\u00ed d\u00e1ndolle culto. Tras arrependirse peregrinou a Roma, onde o papa Urbano IV lle dixo que era tan imposible concederlle o perd\u00f3n como ver reverdecer a s\u00faa caxata de peregrino. Algunhas versi\u00f3ns contan que, durante o seu cami\u00f1o de volta, a s\u00faa caxata se cubriu de follas; outras, que se arrepentiu e foi a parar a Terra Santa, onde morreu. A lenda f\u00edxoa famosa a \u00f3pera Tannh\u00e4user de Richard Wagner."}
{"id": "30381", "revid": "56817", "url": "https://gl.wikipedia.org/wiki?curid=30381", "title": "Poiana Fagului", "text": "Poiana Fagului (B\u00fckkhavaspataka en h\u00fangaro) \u00e9 unha localidade de Harghita, Transilvania, Roman\u00eda. Situada a 10 quil\u00f3metros da estrada nacional 12A ten 70 habitantes: 66 h\u00fangaros e 4 romaneses. Pola localidade pasan catro regatos:Andr\u00e9-pataka, Bar\u00e1t-pataka, Kal\u00f3cs\u00e1s-pataka e K\u00f6r\u00f6s\u00f6s-pataka."}
{"id": "30382", "revid": "22570", "url": "https://gl.wikipedia.org/wiki?curid=30382", "title": "IBM RS64", "text": "A familia de procesadores IBM RS64 usouse nos servidores e estaci\u00f3ns de traballo RS/6000 e AS/400. \u00c9 unha p\u00f3la da familia PowerPC pero incl\u00fae caracter\u00edsticas que non est\u00e1n nela e tivo 64 bit desde o principio.\nRS64 (Apache) apareceu en 1997 no RS/6000 e AS/400. Desenvolveuse a partir dun anterior procesador Power PC designado especificamente para o AS/400. Ti\u00f1a 128 KB de memoria cach\u00e9, 4 MB de memoria e un bus de 128 bit, e un reloxio de 125\u00a0MHz.\nRS64-II (Northstar) data de 1998, ti\u00f1a 8 MB de memoria e un bus de 256 bit\nRS64-III (Pulsar) data de 1999, con 8 MB DDR SRAM L2 nun reloxio de 450\u00a0MHz e un bus de 256 bit. A memoria cach\u00e9 aumentou ata 256 KB.\nRS64-IV (Istar, Sstar) data de 2000. Ten 16 MB DDR L2."}
{"id": "30383", "revid": "634", "url": "https://gl.wikipedia.org/wiki?curid=30383", "title": "TFT", "text": ""}
{"id": "30384", "revid": "2074", "url": "https://gl.wikipedia.org/wiki?curid=30384", "title": "LCD", "text": ""}
{"id": "30385", "revid": "6123737", "url": "https://gl.wikipedia.org/wiki?curid=30385", "title": "Konqi", "text": "Konqi, a mascota do proxecto KDE, \u00e9 un drag\u00f3n e o personaxe que aparece no software de KDE as\u00ed como en varias p\u00e1xinas web, inclu\u00edndo a p\u00e1xina de KDE. O seu nome prov\u00e9n de Konqueror, o navegador de dito proxecto. Foi creado por Stefan Spatz.\nKonqi apareceu nas versi\u00f3ns 3.x de KDE, substitu\u00edndo \u00e1 antiga mascota de KDE 2.x, un mago chamado Kandalf."}
{"id": "30386", "revid": "89787", "url": "https://gl.wikipedia.org/wiki?curid=30386", "title": "Muruxa", "text": "A muruxa (Stellaria media) \u00e9 unha planta da familia das Caryophyllaceae. \u00c9 unha planta invasora pero f\u00e1cil de eliminar ao labrar. \u00c9 sensible aos herbicidas en xeral, pese a que as sementes aseguran unha nova reinfestaci\u00f3n. Esta herba non soporta a seca nin a calor forte do ver\u00e1n. Normalmente aparece desde o outono \u00e1 primavera. Nas zonas de monta\u00f1a era importante na primavera, xa que a pesar do seu valor pouco alimentario, agromaba antes ca outras herbas.\nDescrici\u00f3n.\nA s\u00faa xerminaci\u00f3n prod\u00facese polo outono ou a finais do inverno e medra formando grandes matos que poden chegar a medir 30\u00a0cm, xeralmente de porte rastreiro xa que a pouca firmeza dos seus talos imp\u00eddelle manterse ergueita. As follas son ovais, en forma de punta e opostas. Conta con pequenas flores brancas (uns 4\u00a0mm.), c\u00e1liz de cinco s\u00e9palos libres, cinco p\u00e9talos moi divididos, de tres a cinco estames con anteras purp\u00fareas e pistilo con tres estilos, xorden na zona apical sobre delgados ped\u00fanculos.\nH\u00e1bitat e distribuci\u00f3n.\nAt\u00f3pase abundantemente en bouzas e terras h\u00famidas e sombrizas e tam\u00e9n en poulas, as\u00ed coma \u00e1 beira das casas abeiradas polos muros.\nTanto en Europa como en Am\u00e9rica do Norte consid\u00e9rase unha planta invasiva de xard\u00edns, veigas e pasteiros, dif\u00edcil de controlar por mor \u00e1 s\u00faa masiva xerminaci\u00f3n.\nEtimolox\u00eda.\nA marcada divisi\u00f3n dos p\u00e9talos d\u00e1 a estas flori\u00f1as o aspecto de estrelas, o que deu o nome ao x\u00e9nero \"stellaria\", do lat\u00edn \"stella\".\nNome vulgar.\nRecibe en galego tam\u00e9n os nomes com\u00fans de herba paxareira e maruxa (\"moruxa\").\nTaxonom\u00eda.\n\"Stellaria media\" foi descrita por (L.) Vill. e publicado en \"Histoire des Plantes de Dauphin\u00e9\" 3(1): 615. 1789\nN\u00famero de cromosomas de \"Stellaria media\" (Fam. Caryophyllaceae) e t\u00e1xones infraespec\u00edficos: 2n=40, 44"}
{"id": "30388", "revid": "12452", "url": "https://gl.wikipedia.org/wiki?curid=30388", "title": "Mammalia", "text": ""}
{"id": "30390", "revid": "98629", "url": "https://gl.wikipedia.org/wiki?curid=30390", "title": "Need for Speed", "text": "Need for Speed (NFS ou nd4spd) \u00e9 unha serie de videoxogos pertencente a EA Games, dispo\u00f1ible para m\u00faltiples plataformas (PC, Playstation,etc). \u00c9 un xogo de carreiras, que leva \u00e1s r\u00faas, estradas e autoestradas autom\u00f3biles reais, deportivos, todo terreos... \u00f3s que ultimamente incorp\u00f3raselle as opci\u00f3ns de poder tunealo.\nOrixe da serie.\n\"Need for Speed\" foi desenvolto por Distinctive Software Inc., un estudio situado en Vancouver, Canad\u00e1. DSI creou previamente xogos de carreiras famosos, como \"Stunts\" e \"Test Drive II\".\nM\u00e1is tarde Distinctive Software foi mercado por Electronic Arts e renomeado como EA Canada. A implicaci\u00f3n de DSI con NFS decaeu \u00f3 focalizar os seus esforzos na creaci\u00f3n da li\u00f1a de xogos de EA Sports. No 2002, outro afiliado de EA, Blackbox Software, foi o principal desenvolvedor de Need For Speed.\nA serie.\n\"The Need for Speed\" (1994).\nO \"Need for Speed\" orixinal foi lanzado para 3DO Interactive Multiplayer no 1994 con versi\u00f3ns para PlayStation, PC, e Sega Saturn. Na primeira versi\u00f3n at\u00f3panse persecuci\u00f3ns por parte de coches de polic\u00eda, tema que logo se estender\u00eda nas series chamadas \"Hot Pursuit\", en NFS 3 e NFS 4. Estas versi\u00f3ns son as que mellor funcionaron no mercado.\nNa primeira versi\u00f3n de Need for Speed intentase plasmar o manexo real dos coches; Electronic Arts traballou xunto \u00e1 revista automobil\u00edstica \"Road &amp; Track\" para conseguir o comportamento dos veh\u00edculos, as\u00ed como o son da panca de cambios de marcha.\nIncl\u00fae estes coches: Acura NSX, Porsche Carrera, Dodge Viper, Chevrolet Corvette, Mazda RX-7, Toyota Supra, Ferrari 512 TR e Lamborghini Diablo. O xogo cont\u00e9n datos precisos dos coches, as\u00ed como comentarios falados.\n\"Need for Speed SE\" (1995).\nUnha edici\u00f3n pouco co\u00f1ecida de Need for Speed; esta edici\u00f3n especial \"Special Edition\" est\u00e1 considerada como o episodio perdido de NFS.\nDispo\u00f1ible s\u00f3 en PC CD-ROM, preparado para Windows 95, precisaba DirectX 2 e conexi\u00f3n TCP/IP, incl\u00fae d\u00faas novas pistas e varias melloras no motor de xogo.\n\"Need for Speed II\" (1997).\nNFS II ten tres modos de carreira:\nNeed for Speed II incl\u00fae veh\u00edculos de alto luxo: McLaren F1, Ferrari F50, Ford GT90, Jaguar XJ220, Lotus GT1, Isdera Commendatore 112i, Lotus Esprit, Italdesign Cal\u00e0 e Ford Indigo.\nNesta versi\u00f3n, o son do motor e da bucina de cada coche par\u00e9cese moito ao dos coches reais.\n\"Need for Speed II SE\" (1997).\nEsta edici\u00f3n especial incl\u00fae circu\u00edtos extra e novos coches, coma o Ferrari F355, ou o Italdesign Nazca C2. Tam\u00e9n ten soporte para Glide, o est\u00e1ndar de ent\u00f3n para gr\u00e1ficos 3D usado nas tarxetas de v\u00eddeo 3Dfx de Voodoo e Voodoo 2.\n\"Need for Speed III: Hot Pursuit\" (1998).\nNFS III engade o modo Hot Pursuit, no que o xogador ten que ga\u00f1ar a carreira escapando da polic\u00eda, ou xogar coma polic\u00eda e tentar dar caza e arrestar \u00f3s pilotos que infrinxiran os l\u00edmites de velocidade. Moitos dos coches e circu\u00edtos non est\u00e1n dispo\u00f1ibles \u00f3 comezar o xogo. O obxectivo \u00e9 desbloquealos \u00f3 ga\u00f1ar carreiras.\nDisp\u00f3n de coches coma o Mercedes SL600, Jaguar XJR, Aston Martin DB7, Lamborghini Countach, Chevrolet Corvette, Ferrari F355 Spider, Italdesign Scighera, Lamborghini Diablo ou Mercedes CLK-GTR.\nNFS III aproveita as vantaxes das capacidades multimedia do CD-ROM inclu\u00edndo comentarios de son, presentaci\u00f3ns de imaxes e v\u00eddeos con m\u00fasica.\nEsta \u00e9 a edici\u00f3n de NFS que m\u00e1is vendas logrou.\n\"Need for Speed IV: High Stakes / Road Challenge\" (1999).\n\"High Stakes\" (t\u00edtulo nos Estados Unidos) e \"Road Challenge\" (t\u00edtulo europeo) apareceu no ver\u00e1n de 1999. Foi amplamente criticado por ser demasiado semellante \u00f3 \"NFS III\", especialmente dado que t\u00f3dolos circu\u00edtos da 3\u00aa edici\u00f3n estaban presentes nesta (entre outros).\nNon obstante, \"High Stakes\"/\"Road Challenge\" introduciu alg\u00fans tipos novos de xogo:\nOutra innovaci\u00f3n \u00e9 a introduci\u00f3n de danos. Os coches involucrados en accidentes vense notoriamente afectados, polo que perden efectividade, ademais da necesidade de reparalos tras a carreira.\nEsta versi\u00f3n foi a base para as outras, e inclu\u00edu moitos efectos 3D con capacidade de creaci\u00f3n con ferramentas proporcionables de EA.\n\"Need for Speed V: Porsche Unleashed / Porsche 2000\" (2000).\n\"Porsche 2000\" (ou Porsche Unleashed nos Estados Unidos) \u00e9 diferente das versi\u00f3ns previas porque incl\u00fae s\u00f3 Porsches; o xogo ven con ampla informaci\u00f3n sobre estes coches. Os coches cond\u00facense de maneira m\u00e1is realista que os episodios anteriores e te\u00f1en uns gr\u00e1ficos moi avanzados. O xogador ten que ga\u00f1ar carreiras para desbloquear coches en orde cronol\u00f3xica, dende o ano 1950 ao 2000.\nO concepto de \"evoluci\u00f3n\" foi impactante para moita xente, e creou moitos novos fans de Porsche. O \"Factory Driver\" (piloto de probas) \u00e9 unha maneira diferente de desbloquear coches. Moitas destas probas son consideradas moi complicadas. Calquera que finalice este modo pode ser chamado un \"gran piloto virtual\".\n\"Need for Speed VI: Hot Pursuit 2\" (2002).\n\"Hot Pursuit 2\" foi esencialmente NFS III con gr\u00e1ficos mellorados. O xogo foi un fracaso comercial, en parte a causa do seu excesivo estilo \"arcade\". Un exemplo frecuente dado polos cr\u00edticos \u00e9 que o xogo incl\u00fae un helic\u00f3ptero de polic\u00eda que deixa caer barr\u00eds de substancias t\u00f3xicas explosivas na traxectoria do xogador. Ademais o servizo de descarga de coches en Internet \u00e9 moi dif\u00edcil de atopar.\nEsta versi\u00f3n carece de funci\u00f3ns que ten o seu predecesor de persecuci\u00f3ns (NFS 3), como a pantalla partida para dous xogadores, controles na vista de c\u00e1mara ou gardado de repetici\u00f3ns. As capacidades de multixogador en LAN foron quitadas en favor do sistema de emparellamentos a trav\u00e9s de internet de \"EA.com\".\nHot Pursuit 2 \u00e9 o primeiro Need for Speed que renuncia a unha banda sonora orixinal de rock e techno en favor de canci\u00f3ns con licenza para \"EA Trax\".\n\"Need for Speed VII: Underground\" (2003).\nUn xiro completo na f\u00f3rmula da serie, \"NFSU\" ofrece un modo de carreira cun argumento e un garaxe onde o xogador pode personalizar o aspecto visual e o rendemento dos seus coches. Todas as carreiras te\u00f1en lugar na cidade pola noite. No canto de deportivos de luxo, esta versi\u00f3n incl\u00fae veh\u00edculos que poden atoparse en calquera concesionario, como o Mazda MX-5 ou o Peugeot 206 entre moitos outros. \"Need for Speed: Underground\" tivo un grande \u00e9xito comercial.\nO desenvolvemento era cerrado, \u00e9 dicir non hab\u00eda posibilidade de percorrer libremente a cidade. A historia consist\u00eda basicamente en avanzar por unha clasificaci\u00f3n de corredores ata converterse no rei das carreiras ilegais.\nPlataformas: PC, PlayStation 2, Gamecube, Xbox e GBA\n\"Need for Speed VIII: Underground 2\" (2004).\nEsta versi\u00f3n foi lanzada o 15 de novembro de 2004. \u00c9 unha continuaci\u00f3n da anterior, co mesmo esp\u00edrito esencial. Con todo, engade caracter\u00edsticas coma a conduci\u00f3n libre. Desta maneira o xogador pode ir pola cidade libremente, atopando tendas de pintura, compo\u00f1entes e talleres onde mellorar o seu \"buga\". Tam\u00e9n pode atopar sitios de reuni\u00f3n onde se fan carreiras ilegais e competir nelas.\nAlg\u00fans dos moitos veh\u00edculos que se poden conducir son: Ford Focus, Hummer H1, Toyota Celica, Audi TT, Subaru Impreza, Mitsubishi Lancer Evolution VIII, Mitsubishi Eclipse, Mitsubishi 3000 GT, Mazda RX-8, ou o Nissan Skyline.\nPlataformas: PC, PlayStation 2, Gamecube, Xbox, GBA Nintendo DS\n\"Need for Speed IX: Most Wanted (2005)\".\nNFS \"Most Wanted\" (os m\u00e1is buscados) devolve a serie as s\u00faas ra\u00edces, con persecuci\u00f3ns policiais coma protagonistas do xogo.\nNeste xogo o piloto debe ga\u00f1ar carreiras e evitar ser capturado pola polic\u00eda para escalar postos na Lista negra da polic\u00eda dos corredores de carreiras ilegais m\u00e1is buscados. Nesta entrega as carreiras pasan a ser polo d\u00eda, e desaparece a modalidade de derrape.\n\"Need for Speed X: Carbono (2006)\".\nNeed for Speed: Carbono \u00e9 o \u00faltimo t\u00edtulo da saga Need for Speed. Nesta entrega v\u00f3lvese as carreiras e os drift nocturnos, posiblemente en resposta a pel\u00edcula . No Carbono sempre se corre de noite, a diferenza do Most Wanted, por\u00e9n a selecci\u00f3n de coches e moi similar, incl\u00faense 3 tipos de coches, deportivos xaponeses, Tuner, coches moi asociados coa cultura import, Ex\u00f3ticos, coches luxosos, e Muscle, t\u00edpico coche americano. Esta entrega tam\u00e9n introduce unha forma de xogo por equipos, algunhas carreiras axudarache a ga\u00f1alas un corredor do teu equipo, tam\u00e9n o ir ga\u00f1ando carreiras o teu equipo dominar\u00e1 m\u00e1is territorio e unir\u00e1nseche novos membros que, segundo as s\u00faas habilidades, daranche a posibilidade de \"tunear\" determinadas partes do coche.\n\"Need for Speed XI: Undercover (2008)\".\nO novo lanzamento da EA v\u00f3lvese a drift nocturnos e drift de d\u00eda e outros. Con persecuci\u00f3ns policiais, o xogo devolve s\u00faas ra\u00edces. Neste xogo o piloto pode andar na cidade, disputar contra outros pilotos en corridas simples ou complexas. Os antigos modos devolve nese xogo."}
{"id": "30401", "revid": "98629", "url": "https://gl.wikipedia.org/wiki?curid=30401", "title": "Econom\u00eda de Laos", "text": "O Laos \u00e9 un dos poucos pa\u00edses comunistas do mundo actual. O goberno comezou a descentralizar o control e a promover a iniciativa privada en 1986. Os resultados fixeronse sentir: o crecemento alcanzou a media do 6% a.a. no per\u00edodo 1988-2008, excepto no curto per\u00edodo da crise asi\u00e1tica iniciada en 1997. Entre 2008 e 2012 o crecemento superou os 7% ao ano, mais a pesar diso o pa\u00eds permanece cunha infraestrutura pouco desenvolvida, particularmente nas \u00e1reas rurais.\nO pa\u00eds a\u00ednda depende moito da s\u00faa agricultura e ten unha infra-estrutura bastante deficiente. Non hai ferrocarriles. As principais estradas do pa\u00eds conectan os principais centros urbanos, pero case todas as pequenas vilas soamente se ligan \u00e1s estradas mellores por pequenas estradas sen asfalto. As telecomunicaci\u00f3ns internas e co exterior tam\u00e9n son limitadas."}
{"id": "30403", "revid": "25871", "url": "https://gl.wikipedia.org/wiki?curid=30403", "title": "\u00d3xido", "text": "Un \u00f3xido \u00e9 un composto qu\u00edmico formado por un ou m\u00e1is \u00e1tomos de os\u00edxeno (O) unidos a un ou m\u00e1is \u00e1tomos doutro elemento. Exemplos: di\u00f3xido de carbono (CO2), mon\u00f3xido de carbono (CO), \u00f3xido de ferro (FeO) etc."}
{"id": "30404", "revid": "89787", "url": "https://gl.wikipedia.org/wiki?curid=30404", "title": "Crust\u00e1ceos", "text": "Os crust\u00e1ceos (\"Crustacea\") son un extenso subfilo de artr\u00f3podos, con m\u00e1is de 67 000 especies (e sen d\u00fabida a\u00ednda faltan por descubrir at\u00e9 cinco ou dez veces este n\u00famero).\nO subfilo incl\u00fae varios grupos de animais tan co\u00f1ecidos como as lagostas, as centolas, os camar\u00f3ns, os cangrexos, as n\u00e9coras e os percebes.\nOs crust\u00e1ceos son fundamentalmente acu\u00e1ticos e habitan en todas as profundidades, tanto no medio mari\u00f1o, como nas augas salobres e doces; uns poucos colonizaron o medio terrestre, como as \"cochinillas da humidade\" (is\u00f3podos) e certos cangrexos.\nConstit\u00faen un dos grupos zool\u00f3xicos con maior \u00e9xito biol\u00f3xico, tanto polo n\u00famero de especies viventes como pola diversidade de h\u00e1bitats que colonizan; dominan os mares, como os insectos dominan a terra.\nA ciencia que estuda os crust\u00e1ceos co\u00f1\u00e9cese como carcinolox\u00eda.\nCaracter\u00edsticas xerais.\nComo caracter\u00edstica propia e definitoria do grupo podemos citar a presenza, nalgunha etapa da s\u00faa vida, da larva nauplio, provista dun ollo naupliano que pode ser substitu\u00eddo m\u00e1is tarde por dous ollos compostos, pedunculados ou non.\nPor outra parte, son os \u00fanicos artr\u00f3podos con dous pares de antenas, polo menos na fase larvaria, e te\u00f1en un par de maxilas (ou m\u00e1is) e d\u00faas mand\u00edbulas.\nOs crust\u00e1ceos te\u00f1en xeralmente o corpo segmentado cun par de ap\u00e9ndices en cada segmento ou met\u00e1mero.\nO corpo adoita dividirse en cabeza, t\u00f3rax e abdome. A fusi\u00f3n de segmentos \u00e9 com\u00fan e, \u00e1s veces, a cabeza e o t\u00f3rax est\u00e1n fundidos no que se denomina cefalot\u00f3rax.\nA s\u00faa reproduci\u00f3n \u00e9 sexual e todos, excepto o grupo dos \"Cirripedia\" (percebes), son de sexos separados. Durante o seu desenvolvemento pasan por varios estados larvarios e, cando son adultos, por per\u00edodos de \u00e9cdise (muda) e intermuda para poderen madrar.\nAnatom\u00eda externa.\nCorpo.\nO tama\u00f1o dos crust\u00e1ceos \u00e9 moi vari\u00e1bel, oscilando entre menos de 100 \u03bcm e os 4 m de envergadura do cangrexo ara\u00f1a do Xap\u00f3n, \"Macrocheira kaempferi\".\nO corpo est\u00e1 formado por un n\u00famero vari\u00e1bel de met\u00e1meros ou segmentos intercalados entre o acron e o telson, m\u00e1is de 50 en grupos primitivos como os dos cefaloc\u00e1ridos, diplostr\u00e1ceos e notostr\u00e1ceos; a tendencia evolutiva xeral \u00e9 cara \u00e1 perda de met\u00e1meros; os malacostr\u00e1ceos te\u00f1en 19 ou 20, e os clad\u00f3ceros e ostr\u00e1codos non m\u00e1is de 10.\nO corpo est\u00e1 dividido normalmente en tres tagmas ou rexi\u00f3ns: c\u00e9falon (cabeza), t\u00f3rax ou pereion e pleon ou abdome, a\u00ednda que normalmente os primeiros segmentos do t\u00f3rax se unen \u00e1 cabeza formando o que se co\u00f1ece como cefalot\u00f3rax.\nAp\u00e9ndices.\nPos\u00faen 5 pares de ap\u00e9ndices: 2 pares de antenas, un par de mand\u00edbulas e dous pares de maxilas. Todos os tagmas pos\u00faen ap\u00e9ndices; nas formas primitivas tenden a seren similares entre si, mentres que nas m\u00e1is evolucionadas se transforman e se adaptan para funci\u00f3ns espec\u00edficas. Excepto o primeiro par de antenas (ant\u00e9nulas), os demais ap\u00e9ndices son birr\u00e1meos, polo menos en estado embrionario. Este tipo de ap\u00e9ndice pos\u00fae unha zona proximal de tres artellos (\u00e1s veces reducidos a dous ou a un) chamada protopodio ou simpodio, na que se articulan d\u00faas ramas, unha principal interna (endopodio ou endopodito) e outra secundaria externa (exopodio ou exopodito); o protopodio pos\u00fae a mi\u00fado expansi\u00f3ns denominadas exitos, situadas na parte externa, e enditos, ademais de epipodios foli\u00e1ceos con funci\u00f3n respiratoria. Nalg\u00fans casos ditas expansi\u00f3ns desenv\u00f3lvense considerabelmente e adquiren o papel preponderante do ap\u00e9ndice; por exemplo, os grandes enditos das mand\u00edbulas, denominados gnatobases, enc\u00e1rganse de mastigar o alimento. O exopodio desaparece nos dec\u00e1podos, cuxos ap\u00e9ndices te\u00f1en, por tanto, aparencia unirr\u00e1mea.\nO segundo par de antenas, espec\u00edfico dos crust\u00e1ceos, quizais represente os ap\u00e9ndices dun segmento do tronco que se fusionou coa cabeza ancestral.\nOs ap\u00e9ndices dos crust\u00e1ceos, a pesar da s\u00faa gran diversidade, responden a dous tipos estruturais b\u00e1sicos:\nSegmentos.\nO n\u00famero de segmentos do tronco var\u00eda dun grupo a outro entre os crust\u00e1ceos, e depende do grao de fusi\u00f3n e da consolidaci\u00f3n que tivo lugar no pasado. O t\u00f3rax en moitos crust\u00e1ceos est\u00e1 cuberto polo cacho que se desenvolve a partir dunha prega da epiderme e polo exoesqueleto que se estende posteriormente desde a cabeza e se fusiona coa porci\u00f3n dorsal dos segmentos tor\u00e1cicos. Os ap\u00e9ndices dos crust\u00e1ceos son birr\u00e1meos, pero a maior parte dos artr\u00f3podos terrestres pos\u00faen ap\u00e9ndices unirr\u00e1meos. \u00c9 pos\u00edbel que o ap\u00e9ndice unirr\u00e1meo evolucionara a partir do birr\u00e1meo por perda dunha rama cando os artr\u00f3podos se converteron en terrestres. Destacan catro entre os mesmos: ostr\u00e1codos, cop\u00e9podos, anf\u00edpodos e is\u00f3podos.\nC\u00e9falon ou cabeza.\nComo nos demais mandibulados (\"Mandibulata\"), a cabeza dos crust\u00e1ceos componse de cinco met\u00e1meros ou segmentos (seis para alg\u00fans autores,) m\u00e1is ou menos fusionados, m\u00e1is o acron. Os terxitos destes cinco segmentos fusi\u00f3nanse entre si para formar un todo continuo chamado escudo cef\u00e1lico ou cacho.\nMoitas veces, os primeiros segmentos tor\u00e1cicos fusi\u00f3nanse co c\u00e9falon e os seus ap\u00e9ndices act\u00faan como pezas bucais adicionais denominadas maxil\u00edpedos. Os terxitos destes segmentos tam\u00e9n se fusionan entre si, e co cacho, para formar o cefalot\u00f3rax, a\u00ednda que este termo \u00e9 \u00e1s veces usado s\u00f3 no caso de que recubra todo o t\u00f3rax, como nos euc\u00e1ridos (\u00e9 o que popularmente se denomina \"cacho\").\nT\u00f3rax e pereion.\nO t\u00f3rax pos\u00fae un n\u00famero vari\u00e1bel de segmentos ou torac\u00f3meros; na maior\u00eda dos grupos consta de oito, a\u00ednda que este n\u00famero pode oscilar entre tres (nos ostr\u00e1codos) e once (nos notostr\u00e1ceos); cada torac\u00f3mero pos\u00fae un par de ap\u00e9ndices chamados torac\u00f3podos. Cando os primeiros segmentos tor\u00e1cicos se fusionan coa cabeza, o conxunto de segmentos non fusionados recibe o nome de pereion, cada un de sus segmentos, pereionito ou perei\u00f3mero e os seus ap\u00e9ndices, perei\u00f3podos. Como se dixo, os primeiros torac\u00f3podos te\u00f1en tendencia a transformarse en ap\u00e9ndices bucais auxiliares (maxil\u00edpedos) e serven para a manipulaci\u00f3n do alimento. Os demais torac\u00f3podos (perei\u00f3podos) adoitan relacionarse coa locomoci\u00f3n (nadar ou cami\u00f1ar). Nalg\u00fans grupos, como nos perac\u00e1ridos, as femias gardan os ovos entre os perei\u00f3podos, nunha especie de marsupio.\nAbdome ou pleon.\nO n\u00famero de met\u00e1meros e ap\u00e9ndices do pleon \u00e9 moi vari\u00e1bel, desde un (en ostr\u00e1codos) at\u00e9 22 en notostr\u00e1ceos (sen contar o telson). En moitos grupos o n\u00famero de segmentos \u00e9 de seis. Os cirr\u00edpedes carecen de pleon. Os segmentos do pleon denom\u00ednanse ple\u00f3meros.\nOs ap\u00e9ndices do pleon son os ple\u00f3podos, que adoitan faltar nos crust\u00e1ceos non malacostr\u00e1ceos, excepto o \u00faltimo par ou uropodios. Os ple\u00f3podos te\u00f1en a mi\u00fado forma de pa e son utilizados para nadar.\nAnatom\u00eda interna.\nO sistema nervioso dos crust\u00e1ceos \u00e9 parecido ao dos an\u00e9lidos, cun ganglio cerebral, un anel nervioso ao redor da farinxe e un par de cord\u00f3ns nerviosos na rexi\u00f3n ventral, con ganglios en cada segmento.\nIgual que en todos os demais artr\u00f3podos, os crust\u00e1ceos son eucelomados, ou sexa, pos\u00faen un celoma formado por esquizocelia (como en todos os prot\u00f3stomos), pero neste subfilo o celoma est\u00e1 moi reducido e normalmente s\u00f3 cont\u00e9n os sistemas reprodutor e excretor.\nOs residuos metab\u00f3licos, recollidos polo sangue e presentes no hemocele, son excretados polas gl\u00e1ndulas verdes ou antenais, situadas no cefalot\u00f3rax e que se abren nos poros excretores, localizados preto das inserci\u00f3ns das antenas.\nOs crust\u00e1ceos te\u00f1en un sistema circulatorio aberto: o sangue (ou hemolinfa) ba\u00f1a os \u00f3rganos internos \u2014que se encontran nunha cavidade denominada hemocele\u2014 e \u00e9 bombeado para dentro e f\u00f3ra do coraz\u00f3n a trav\u00e9s de orificios chamados ost\u00edolos. As especies menores respiran por difusi\u00f3n dos gases a trav\u00e9s da superficie do corpo, pero as maiores pos\u00faen branquias, localizadas nas patas anteriores.\nBiolox\u00eda.\nAlimentaci\u00f3n.\nExiste unha gran variedade de h\u00e1bitos alimenticios nos crust\u00e1ceos, podendo ser filtradores de materia org\u00e1nica en suspensi\u00f3n, carn\u00edvoros, herb\u00edvoros ou sapr\u00f3fagos. Comunmente, determinados ap\u00e9ndices tor\u00e1cicos adapt\u00e1ronse \u00e1 recolecci\u00f3n de alimento, depredaci\u00f3n ou consumo de material en suspensi\u00f3n. A boca \u00e9 ventral e o tracto dixestivo case sempre recto.\nExcreci\u00f3n.\nA excreci\u00f3n faise mediante gl\u00e1ndulas antenais ou gl\u00e1ndulas verdes, xunto coas gl\u00e1ndulas maxilares; son gl\u00e1ndulas de igual estrutura e funci\u00f3n, diferindo s\u00f3 na posici\u00f3n en que abren os seus poros. Tam\u00e9n existen nefrocitos, que son c\u00e9lulas que fagocitan as excretas e degrad\u00e1danas intracelularmente. A principal excreta nitroxenada producida \u00e9 o amon\u00edaco.\nReproduci\u00f3n.\nA maior\u00eda dos crust\u00e1ceos \u00e9 dioica (te\u00f1en os sexos separados), e existen ap\u00e9ndices especializados para a reproduci\u00f3n; por exemplo, nos dec\u00e1podos p\u00f3dense distinguir un par anterior de ple\u00f3podos que te\u00f1en funci\u00f3n copuladora. Os ovarios son semellantes aos test\u00edculos en estrutura e localizaci\u00f3n. Algunhas especies presentan mesmo dimorfismo sexual, non s\u00f3 en termos de tama\u00f1o, sen\u00f3n tam\u00e9n doutras caracter\u00edsticas: no cangrexo \"Scylla serrata\", unha especie abundante na rexi\u00f3n indo-pac\u00edfica, a femia \u00e9 maior que o macho e ten o abdome m\u00e1is largo, podendo as\u00ed incubar os ovos con maior seguridade.\nDurante a c\u00f3pula, o macho transfire \u00e1 femia unha c\u00e1psula cos espermatozoides, denominada espermat\u00f3foro, que ela abre cando libera os \u00f3vulos; o espermat\u00f3foro est\u00e1 depositado na espermateca, que \u00e9 unha especie de recept\u00e1culo seminal. Os ovidutos nalg\u00fans grupos conectan directamente coas espermatecas, e usan as s\u00faas aberturas como gon\u00f3poros. A c\u00f3pula pode estar precedida por comportamentos de cortexo, principalmente nalg\u00fans dec\u00e1podos: por exemplo, o cangrexo ermit\u00e1n macho suxeita \u00e1 femia cun quel\u00edpodo e a bate co outro aproxim\u00e1ndoa, ou empux\u00e1ndoa para adiante e para atr\u00e1s. Os individuos do outro sexo tam\u00e9n poden atraerse por medio de feromonas.\nOs ovos son centrolecitos; neste tipo de ovo, o n\u00facleo est\u00e1 circundado por unha pequena \"illa\" de citoplasma non xemado no medio dunha gran masa de xema. Os ovos son moitas veces incubados pola femia at\u00e9 que o embri\u00f3n est\u00e1 totalmente formado, non sendo pouco com\u00fan encontrar camar\u00f3ns e cangrexos con ovos prendidos \u00e1s patas abdominais. Os ovos xeralmente liberan larvas chamadas nauplio, que son pel\u00e1xicas, formando parte do zooplancto.\nClasificaci\u00f3n.\nA clasificaci\u00f3n dos crust\u00e1ceos foi tradicionalmente moi intricada e mesmo labir\u00edntica.\nO nome \"crust\u00e1ceos\" data das primeiras obras describ\u00edan a estes animais, como as de Pierre Belon e Guillaume Rondelet, pero este nome non foi utilizado por alg\u00fans autores posteriores, como o mesmo Carl von Linn\u00e9, que inclu\u00edu aos crust\u00e1ceos entre os \"Aptera\" na d\u00e9cima edici\u00f3n do seu \"Systema Naturae\". O primeiro traballo v\u00e1lido desde o punto de vista da nomenclatura que utilizou o nome \"crust\u00e1ceos\" foi o de Morten Thrane Br\u00fcnnich, \"Zoologi\u00e6 Fundamenta\", en 1772, a\u00ednda que tam\u00e9n inclu\u00edu aos quelicerados \"Chelicerata\" no grupo.\nO subfilo \"Crustacea\" comprende unhas 67.000 especies, pero este n\u00famero poder\u00eda ser de 10a 100 veces maior, pois son innumer\u00e1beis as especies por descubrir. A\u00ednda que a maior\u00eda dos crust\u00e1ceos son pequenos, a s\u00faa morfolox\u00eda var\u00eda moito e o grupo incl\u00fae tanto ao artr\u00f3podo m\u00e1is grande do mundo, o cangrexo ara\u00f1a xapon\u00e9s, \"Macrocheira kaempferi\", de 4 m de envergadura, e a m\u00e1is pequena, \"Stygotantulus stocki\", de 0,1\u00a0mm de lonxitude. A pesar da s\u00faa diversidade de formas, os crust\u00e1ceos est\u00e1n unidos pola forma larvaria especial co\u00f1ecida como o \"Nauplis\" (nauplio).\nAs relaci\u00f3ns exactas dos crust\u00e1ceos con outros taxons non est\u00e1n a\u00ednda completamente aclaradas na actualidade (abril 2012). Estudos baseados na morfolox\u00eda conduciron \u00e1 hip\u00f3tese da \"Pancrustacea\", na que se supo\u00f1\u00eda que os crust\u00e1ceos e os hex\u00e1podos (\"Hexapoda\"), os insectos e pequenos grupos semellantes, eran \"grupos irm\u00e1ns\". Pero estudos m\u00e1is recentes utilizando secuencias de ADN suxiren que os grupos dos crust\u00e1ceos e os hex\u00e1podos son parafil\u00e9ticos, situ\u00e1ndose dentro dun clado maior, \"Pancrustacea\".\nA\u00ednda que a clasificaci\u00f3n dos crust\u00e1ceos foi moi vari\u00e1bel, o excelente traballo de Martin &amp; Davis (2001): puxo un pouco de orde a tan intricado grupo; ditos autores reco\u00f1ecen seis clases, algunhas subdivididas en subclases:\nClase \"Branchiopoda\"\nClase \"Remipedia\"\nClase \"Cephalocarida\"\nClase \"Maxillopoda\"\nClase \"Ostracoda\"\nClase \"Malacostraca\""}
{"id": "30405", "revid": "2074", "url": "https://gl.wikipedia.org/wiki?curid=30405", "title": "Composto", "text": ""}
{"id": "30406", "revid": "1987", "url": "https://gl.wikipedia.org/wiki?curid=30406", "title": "Metal", "text": "Un metal (do grego antigo \u03bc\u03ad\u03c4\u03b1\u03bb\u03bb\u03bf\u03bd \"m\u00e9tallon\" 'mina, canteira, metal') \u00e9 un material que, cando est\u00e1 recentemente preparado, pulido ou fracturado, mostra un aspecto lustroso e conduce electricidade e calor relativamente ben. Os metais adoitan ser d\u00factiles (p\u00f3dense estirar para formar arames) e maleables (p\u00f3dense martillar para formar l\u00e1minas finas). Estas propiedades son o resultado da \"ligaz\u00f3n met\u00e1lica\" entre os \u00e1tomos ou mol\u00e9culas do metal.\nUn metal pode ser un elemento qu\u00edmico como o ferro; unha aliaxe como o aceiro inoxid\u00e1bel; ou un composto molecular como o pol\u00edmero.\nEn f\u00edsica, consid\u00e9rase metal toda substancia capaz de conducir a electricidade a unha temperatura de cero absoluto. Moitos elementos e compostos que normalmente non se clasifican como metais conv\u00e9rtense en met\u00e1licos a altas presi\u00f3ns. Por exemplo, o non metal iodo conv\u00e9rtese gradualmente en metal a unha presi\u00f3n de entre 40 e 170 mil veces a presi\u00f3n atmosf\u00e9rica. Do mesmo xeito, alg\u00fans materiais considerados metais poden converterse en non metais. O sodio, por exemplo, conv\u00e9rtese en non metal a unha presi\u00f3n lixeiramente inferior a dous mill\u00f3ns de veces a presi\u00f3n atmosf\u00e9rica.\nEn qu\u00edmica, dous elementos que doutro xeito se cualificar\u00edan (en f\u00edsica) como metais fr\u00e1xiles -ars\u00e9nico e antimonio- reco\u00f1\u00e9cense comunmente como metaloides debido \u00e1 s\u00faa qu\u00edmica (predominantemente non met\u00e1lica para o ars\u00e9nico, e equilibrada entre metalicidade e non metalicidade para o antimonio). Ao redor de 95 dos 118 elementos da t\u00e1boa peri\u00f3dica son metais (ou \u00e9 probable que o sexan). O n\u00famero \u00e9 inexacto, xa que os l\u00edmites entre metais, non metais e metaloides fluct\u00faan lixeiramente debido \u00e1 falta de definici\u00f3ns universalmente aceptadas das categor\u00edas implicadas.\nEn astrof\u00edsica o termo \"metal\" util\u00edzase m\u00e1is amplamente para referirse a todos os elementos qu\u00edmicos dunha estrela que son m\u00e1is pesados que o helio, e non s\u00f3 aos metais tradicionais. Neste sentido, os catro primeiros \"metais\" que se acumulan nos n\u00facleos estelares mediante nucleos\u00edntese son carbono, nitr\u00f3xeno, os\u00edxeno e neon, todos eles estritamente non metais en qu\u00edmica. Unha estrela funde \u00e1tomos m\u00e1is lixeiros, principalmente hidr\u00f3xeno e helio, en \u00e1tomos m\u00e1is pesados ao longo da s\u00faa vida. Neste sentido, a metalicidade dun obxecto astron\u00f3mico \u00e9 a proporci\u00f3n da s\u00faa materia formada polos elementos qu\u00edmicos m\u00e1is pesados.\nOs metais, como elementos qu\u00edmicos, constit\u00faen o 25% da codia terrestre e est\u00e1n presentes en moitos aspectos da vida moderna. A forza e resistencia dalg\u00fans metais levou ao seu uso frecuente, por exemplo, na construci\u00f3n de edificios altos e pontes, as\u00ed como na maior\u00eda dos veh\u00edculos, moitos electrodom\u00e9sticos, ferramentas, tubaxes e v\u00edas f\u00e9rreas. Os metais preciosos utiliz\u00e1banse historicamente como moedas, pero na era moderna, os metais de cu\u00f1axe estend\u00e9ronse polo menos a 23 dos elementos qu\u00edmicos.\nCrese que a historia dos metais refinados comeza co uso do cobre fai uns 11.000 anos. O ouro, a prata, o ferro (en forma de ferro mete\u00f3rico), o chumbo e o lat\u00f3n tam\u00e9n se utilizaban antes da primeira aparici\u00f3n co\u00f1ecida do bronce no quinto milenio antes de Cristo. Os avances posteriores incl\u00faen a produci\u00f3n das primeiras formas de aceiro; o descubrimento do sodio-o primeiro metal lixeiro- en 1809; o xurdimento das aliaxes de aceiros modernas; e, desde o final da segunda guerra mundial, o desenvolvemento de aliaxes m\u00e1is sofisticadas.\nTe\u00f1en de 1 a 3 electr\u00f3ns de valencia, sendo os seus \u00e1tomos pouco electronegativos e tendo unha baixa enerx\u00eda de ionizaci\u00f3n.\nOs metais te\u00f1en certas propiedades f\u00edsicas caracter\u00edsticas: poden ser brillantes, ter alta densidade, ser d\u00factiles e maleables, ter un punto de fusi\u00f3n alto, ser duros, e ser bos condutores da calor e da electricidade.\nEstas propiedades d\u00e9bense \u00f3 feito de que os electr\u00f3ns exteriores est\u00e1n ligados s\u00f3 lixeiramente \u00f3s \u00e1tomos, formando unha especie de mar que os ba\u00f1a a todos (ver semicondutor), que se co\u00f1ece como Enlace met\u00e1lico.\nOs metais poden formar aliaxes entre si e clasif\u00edcanse segundo a s\u00faa densidade en:\nHistoria.\nPrehistoria.\nO cobre, que se presenta en forma nativa, pode ser o primeiro metal descuberto, dado o seu aspecto distintivo, a s\u00faa pesadez e a s\u00faa maleabilidade en comparaci\u00f3n con outras pedras ou seixos. O ouro, a prata, o ferro (en forma de ferro mete\u00f3rico) e o chumbo tam\u00e9n se descubriron na prehistoria. Desta \u00e9poca proceden as formas de lat\u00f3n, unha aliaxe de cobre e zinc fabricada mediante a fundici\u00f3n simult\u00e1nea dos minerais destes metais (a\u00ednda que o zinc puro non se illou ata o s\u00e9culo XIII). A maleabilidade dos metais s\u00f3lidos deu lugar aos primeiros intentos de fabricar adornos, ferramentas e armas de metal. De cando en vez descubr\u00edase ferro mete\u00f3rico que conti\u00f1a n\u00edquel e que, nalg\u00fans aspectos, era superior a calquera aceiro industrial fabricado ata a d\u00e9cada de 1880, cando os aceiros aleados cobraron protagonismo.\nMetais como o ouro, a prata, o ferro e o cobre, foron utilizados desde a prehistoria. Ao principio, s\u00f3 us\u00e1ronse os que se atopaban facilmente en estado puro (en forma de elementos nativos), pero paulatinamente foise desenvolvendo a tecnolox\u00eda necesaria para obter novos metais a partir dos seus menas, quent\u00e1ndoos nun forno mediante carb\u00f3n de madeira.\nAntig\u00fcidade.\nO descubrimento do bronce (unha aliaxe de cobre con ars\u00e9nico ou esta\u00f1o) permitiu crear obxectos met\u00e1licos m\u00e1is duros e duradeiros que antes. As ferramentas, armas, armaduras e materiais de construci\u00f3n de bronce, como as tellas decorativas, eran m\u00e1is duros e duradeiros que os seus predecesores de pedra e cobre (\"Calcol\u00edtico\"). Inicialmente, o bronce fabric\u00e1base con cobre e ars\u00e9nico (formando bronce arsenical) mediante a fundici\u00f3n de minerais de cobre e ars\u00e9nico mesturados de forma natural ou artificial. Do quinto milenio antes de Cristo son os artefactos m\u00e1is antigos co\u00f1ecidos ata o de agora que proceden da meseta iraniana. S\u00f3 m\u00e1is tarde utilizouse o esta\u00f1o, que se converteu a finais do terceiro milenio a.C. no principal ingrediente non-cobre do bronce. O esta\u00f1o puro foi illado por primeira vez no 1800 a.C. por metal\u00farxicos chineses e xaponeses.\nO mercurio era co\u00f1ecido polos antigos chineses e indios antes do ano 2000 a.C. e achouse en tumbas exipcias de 1500 a.C.\nA primeira produci\u00f3n co\u00f1ecida de aceiro, datada en 1800 a.C., \u00e9 unha aliaxe de ferro e carbono que se conserva en pezas de ferraxer\u00eda que foron escavadas no sitio arqueol\u00f3xico de Kaman-Kaleh\u00f6y\u00fck (Anatolia) e te\u00f1en case 4.000 anos de antig\u00fcidade.\nAo redor do ano 500 a.C., os fabricantes de espadas de Toledo, (Espa\u00f1a) fabricaban as primeiras formas de aceiro de aliaxe engadindo un mineral chamado volframita, que conti\u00f1a volframio e manganeso, ao mineral de ferro (e carbono). O aceiro toledano resultante chamou a atenci\u00f3n de Roma cando o utilizou An\u00edbal nas guerras p\u00fanicas. Pronto se converteu na base do armamento das lexi\u00f3ns romanas; ditas espadas eran, \"m\u00e1is fortes na s\u00faa composici\u00f3n que calquera espada existente e, debido a que... [non] romp\u00edan, proporcionaban unha vantaxe psicol\u00f3xica ao soldado romano\".\nNa Am\u00e9rica precolombiana, os obxectos de tumbaga, unha aliaxe de cobre e ouro, empezaron a producirse en Panam\u00e1 e Costa Rica entre os anos 300 e 500 da nosa era. Eran com\u00fans as pequenas esculturas de metal e unha ampla gama de adornos de tumbaga (e ouro) formaban parte do enxoval habitual das persoas de alto status.\nAproximadamente na mesma \u00e9poca, os ind\u00edxenas ecuatorianos combinaban ouro cunha aliaxe natural de platino que conti\u00f1a pequenas cantidades de paladio, rodio e iridio, para producir miniaturas e m\u00e1scaras compostas dunha aliaxe de ouro branco e platino. Os traballadores do metal quentaban o ouro con grans da aliaxe de platino ata que o ouro fund\u00edase, momento no que os metais do grupo do platino quedaban ligados ao ouro. Despois de arrefriarse, o conglomerado resultante se martilleaba e requent\u00e1base repetidamente ata que se volv\u00eda tan homox\u00e9neo coma se todos os metais en cuesti\u00f3n se fundiran xuntos (alcanzar os puntos de fusi\u00f3n dos metais do grupo do platino en cuesti\u00f3n estaba f\u00f3ra do alcance da tecnolox\u00eda da \u00e9poca).\nIdade Media.\nOs alquimistas \u00e1rabes e medievais cr\u00edan que todos os metais e a materia estaban compostos polo principio do xofre, o pai de todos os metais e portador da propiedade de combustible, e o principio do mercurio, a nai de todos os metais e portador das propiedades de liquidez, fusibilidade e volatilidade. Estes principios non eran necesariamente as substancias com\u00fans xofre e mercurio que se atopan na maior\u00eda dos laboratorios. Esta teor\u00eda reforzaba a crenza de que todos os metais estaban destinados a converterse en ouro nas entra\u00f1as da terra mediante as combinaci\u00f3ns adecuadas de calor, dixesti\u00f3n, tempo e eliminaci\u00f3n de contaminantes, todo o cal pod\u00eda desenvolverse e acelerarse mediante os co\u00f1ecementos e m\u00e9todos da alquimia.\nCo\u00f1ec\u00e9ronse o ars\u00e9nico, o cinc, o antimonio e o bismuto, a\u00ednda que ao principio cham\u00f3uselles semimetais ou metais bastardos polo seu car\u00e1cter inm\u00f3bil. \u00c9 posible que os catro se utilizasen incidentalmente en \u00e9pocas anteriores sen reco\u00f1ecer a s\u00faa natureza. Crese que Alberte o Magno foi o primeiro en illar o ars\u00e9nico dun composto en 1250, quentando xab\u00f3n xunto con trisulfuro de ars\u00e9nico. O zinc met\u00e1lico, que \u00e9 fr\u00e1xil se \u00e9 impuro, illouse na India cara ao ano 1300. A primeira descrici\u00f3n dun procedemento para illar o antimonio at\u00f3pase no libro de 1540 \"De la Pirotechnia\" de Vannoccio Biringuccio. O bismuto foi descrito por Georgius Agricola\nen \"De natura fossilium\" (c. 1546); confundiuse nos primeiros tempos co esta\u00f1o e o chumbo polo seu parecido con estes elementos. Contra o 1400 comezaron a empregarse os fornos provistos de foles, que permiten alcanzar a temperatura de fusi\u00f3n do ferro, uns 1535\u00a0\u00b0C. \nRenacemento.\nO primeiro texto sistem\u00e1tico sobre as artes da miner\u00eda e a metalurxia foi \"De la pirotechnia\" (1540) (1540) de Vannoccio Biringuccio, que trata do exame, a fusi\u00f3n e o traballo dos metais.\nDezaseis anos m\u00e1is tarde, Georgius Agricola publicou en 1556 \"De re metallica\", un relato claro e completo da profesi\u00f3n da miner\u00eda, a metalurxia e as artes e ciencias accesorias, ademais de cualificarse como o maior tratado sobre a industria qu\u00edmica ao longo do s\u00e9culo XVI.\nNo seu \"De natura fossilium\", Agricola, deu a seguinte descrici\u00f3n dun metal (1546):\nO platino, terceiro metal precioso despois do ouro e a prata, foi descuberto en Ecuador entre 1736 e 1744 polo astr\u00f3nomo espa\u00f1ol Antonio de Ulloa e o seu colega o matem\u00e1tico Jorge Juan y Santacilia. Ulloa foi o primeiro en escribir unha descrici\u00f3n cient\u00edfica do metal, en 1748.\nEn 1789, o qu\u00edmico alem\u00e1n Martin Heinrich Klaproth conseguiu illar un \u00f3xido de uranio, que pensou que era o propio metal. Posteriormente, Klaproth foi reco\u00f1ecido como o descubridor do uranio. Non foi ata 1841 cando o qu\u00edmico franc\u00e9s Eug\u00e8ne-Melchior P\u00e9ligot puido preparar a primeira mostra de uranio met\u00e1lico. Posteriormente, Henri Becquerel descubriu a radioactividade en 1896 utilizando o uranio.\nNa d\u00e9cada de 1790, Joseph Priestley e o qu\u00edmico holand\u00e9s Martinus van Marum observaron a acci\u00f3n transformadora das superficies met\u00e1licas na deshidrogenaci\u00f3n do alcol, un desenvolvemento que posteriormente conduciu, en 1831, \u00e1 s\u00edntese a escala industrial do \u00e1cido sulf\u00farico utilizando un catalizador de platino.\nEn 1803, o cerio foi o primeiro dos metais lant\u00e1nidos en ser descuberto, en Bastn\u00e4s (Suecia) por J\u00f6ns Jakob Berzelius e Wilhelm Hisinger, e independentemente por Martin Heinrich Klaproth en Alema\u00f1a. Os metais lant\u00e1nidos consider\u00e1ronse en gran medida como rarezas ata a d\u00e9cada de 1960, cando se desenvolveron m\u00e9todos para separalos de forma m\u00e1is eficaz. Posteriormente utiliz\u00e1ronse en tel\u00e9fonos m\u00f3biles, im\u00e1ns, l\u00e1seres, iluminaci\u00f3n, bater\u00edas, convertidores catal\u00edticos e outras aplicaci\u00f3ns que permiten as tecnolox\u00edas modernas.\nOutros metais descubertos e preparados durante esta \u00e9poca foron o cobalto, o n\u00edquel, o manganeso, o molibdeno, o tungsteno e o cromo; e alg\u00fans dos metais do grupo do platino, o paladio, o osmio, o iridio e o rodio.\nMetais lixeiros.\nTodos os metais descubertos ata 1809 ti\u00f1an densidades relativamente altas; a s\u00faa pesadez consider\u00e1base un criterio distintivo singular. A partir de 1809 ill\u00e1ronse metais lixeiros como o sodio, o potasio e o estroncio. As s\u00faas baixas densidades desafiaron a sabedor\u00eda convencional sobre a natureza dos metais. Con todo, desde o punto de vista qu\u00edmico comport\u00e1banse como metais e foron reco\u00f1ecidos como tales.\nO aluminio foi descuberto en 1824 pero non foi ata 1886 cando se desenvolveu un m\u00e9todo de produci\u00f3n industrial a grande escala. Na d\u00e9cada de 1890 e principios do s\u00e9culo XX, os prezos do aluminio baixaron e o seu uso xeneralizouse en xoier\u00eda, artigos de uso coti\u00e1n, monturas de lentes, instrumentos \u00f3pticos, vaixelas e papel de aluminio. A capacidade do aluminio para formar aliaxes duras e lixeiras con outros metais deulle moitos usos naquela \u00e9poca. Durante a primeira guerra mundial, os principais gobernos demandaron grandes cantidades de aluminio para fabricar fuselaxes lixeiras e resistentes. Na actualidade, o metal m\u00e1is utilizado para a transmisi\u00f3n de enerx\u00eda el\u00e9ctrica \u00e9 o cable condutor de aluminio reforzado con aceiro (ACRS). Tam\u00e9n se utiliza moito o condutor de aliaxe de aluminio. O aluminio util\u00edzase porque pesa aproximadamente a metade que un cable de cobre de resistencia comparable (a\u00ednda que ten maior di\u00e1metro debido a s\u00faa menor condutividade espec\u00edfica), ademais de ser m\u00e1is barato. O cobre foi m\u00e1is popular no pasado e a\u00ednda se utiliza, especialmente a tensi\u00f3ns m\u00e1is baixas e para a conexi\u00f3n a terra.\nA\u00ednda que o titanio met\u00e1lico puro (99,9%) preparouse por primeira vez en 1910, non se utilizou f\u00f3ra do laboratorio ata 1932. Nas d\u00e9cadas de 1950 e 1960, a Uni\u00f3n Sovi\u00e9tica foi pioneira no uso do titanio en aplicaci\u00f3ns militares e submarinas como parte de programas relacionados coa guerra fr\u00eda. A partir de principios da d\u00e9cada de 1950, o titanio empezou a utilizarse amplamente na aviaci\u00f3n militar, sobre todo en reactores de alto rendemento, empezando por avi\u00f3ns como o F-100 Super Sabre e os Lockheed A-12 e SR-71.\nO escandio met\u00e1lico produciuse por primeira vez en 1937. En 1960 produciuse a primeira libra de escandio met\u00e1lico cunha pureza do 99%. A produci\u00f3n de aliaxes de aluminio e escandio comezou en 1971 grazas a unha patente estadounidense. Na URSS tam\u00e9n se desenvolveron aliaxes de aluminio e escandio.\nA era do aceiro.\nA era moderna na fabricaci\u00f3n de aceiro comezou coa introduci\u00f3n do proceso de Bessemer de Henry Bessemer en 1855, cuxa materia prima era o ferro bruto. O seu m\u00e9todo permitiulle producir aceiro en grandes cantidades a un prezo econ\u00f3mico, polo que o aceiro suave pasou a utilizarse para a maior\u00eda dos fins para os que antigamente se usaba ferro forxado. Tras numerosos intentos fracasados, deu cun novo dese\u00f1o de forno (o convertidor Thomas-Bessemer) e, a partir de ent\u00f3n, mellorou a construci\u00f3n de estruturas en edificios e pontes, pasando o ferro a un segundo plan. O proceso Gilchrist-Thomas (ou proceso b\u00e1sico de Bessemer ) foi unha mellora do proceso de Bessemer, realizada mediante o revestimento do convertidor cun material b\u00e1sico para eliminar o f\u00f3sforo.\nEn 1872, os ingleses Clark e Woods patentaron unha aliaxe que hoxe se considerar\u00eda un aceiro inoxidable. A resistencia \u00e1 corrosi\u00f3n das aliaxes de ferro e cromo fora reco\u00f1ecida en 1821 polo metal\u00farxico franc\u00e9s Pierre Berthier. Observou a s\u00faa resistencia ao ataque dalg\u00fans \u00e1cidos e suxeriu o seu uso en cuchiller\u00eda. Os metal\u00farxicos do s\u00e9culo XIX eran incapaces de producir a combinaci\u00f3n de baixo contido en carbono e alto contido en cromo que se atopa na maior\u00eda dos aceiros inoxidables modernos, e as aliaxes con alto contido en cromo que pod\u00edan producir eran demasiado fr\u00e1xiles para ser pr\u00e1cticas. Non foi ata 1912 cando se produciu a industrializaci\u00f3n das aliaxes de aceiro inoxidable en Inglaterra, Alema\u00f1a e os Estados Unidos.\nPouco despois empregouse o aluminio e o magnesio, que permitiron desenvolver aliaxes moito m\u00e1is lixeiras e resistentes, moi empregadas en aviaci\u00f3n, transporte terrestre e ferramentas port\u00e1tiles. O titanio, \u00e9 o \u00faltimo dos metais abundantes e estables cos que se est\u00e1 a traballar e esp\u00e9rase que, en pouco tempo, o uso da tecnolox\u00eda do titanio se xeneralice.\nOs \u00faltimos elementos met\u00e1licos estables.\nCara a 1900 quedaban por descubrir tres metais con n\u00famero at\u00f3mico inferiores ao chumbo (#82), o metal estable m\u00e1is pesado: os elementos 71, 72 e 75.\nVon Welsbach, en 1906, demostrou que o antigo iterbio tam\u00e9n conti\u00f1a un novo elemento (#71), ao que denominou \"casiopeio\". Urbain demostrouno simultaneamente, pero as s\u00faas mostras eran moi impuras e s\u00f3 conti\u00f1an trazas do novo elemento. A pesar diso, adoptou o nome de \"lutecio\".\nEn 1908, Ogawa atopou o elemento 75 a torianita, pero asignouno como elemento 43 no canto de 75 e denominouno \"nipponio\". En 1925, Walter Noddack, Ida Eva Tacke e Otto Berg anunciaron a s\u00faa separaci\u00f3n da gadolinita e d\u00e9ronlle o nome actual de \"renio\".\nGeorges Urbain afirmou atopar o elemento 72 en residuos de terras raras, mentres que Vladimir Vernadsky atopouno de forma independente na ortita. Ningunha das d\u00faas afirmaci\u00f3ns confirmouse debido \u00e1 primeira guerra mundial, e ningunha puido confirmarse m\u00e1is tarde, xa que a qu\u00edmica da que informaron non coincide coa que agora se co\u00f1ece para o \"hafnio\". Despois da guerra, en 1922, Coster e Hevesy atop\u00e1rono mediante an\u00e1lise espectrosc\u00f3pica de raios X en circ\u00f3n noruegu\u00e9s. O hafnio foi as\u00ed o \u00faltimo elemento estable descuberto, a\u00ednda que o renio foi o \u00faltimo en ser reco\u00f1ecido correctamente.\nPropiedades dos metais.\nOs metais pos\u00faen propiedades caracter\u00edsticas, entre elas que son condutores da electricidade. A maior\u00eda deles son de cor agrisada, mais outros presentan cores distintas: o bismuto (Bi) \u00e9 rosado, o cobre (Cu) avermellado e o ouro (Au) amarelo. Noutros metais aparece m\u00e1is dunha cor; este fen\u00f3meno denom\u00ednase policromismo.\nOutras propiedades ser\u00edan: \nA ciencia de materiais define un metal como un material no que existe un solapamente entre a banda de valencia e a banda de conduci\u00f3n na s\u00faa estrutura electr\u00f3nica (enlace met\u00e1lico). Isto d\u00e1slle a capacidade de conducir de xeito doado calor e electricidade, e xeralmente a capacidade de reflectir a luz, o cal lles d\u00e1 o seu brillo.\nObtenci\u00f3n.\nAlg\u00fans metais at\u00f3panse en forma de elementos nativos, como o ouro, a prata e o cobre, a\u00ednda que non \u00e9 o estado m\u00e1is usual.\nMoitos metais at\u00f3panse en forma de \u00f3xidos. O os\u00edxeno, ao estar presente en grandes cantidades na atmosfera, comb\u00ednase moi facilmente cos metais, que son elementos redutores, formando compostos como o corind\u00f3n (Al2O3) e a hematita (Fe2O3).\nOs sulfuros constit\u00faen o tipo de mena met\u00e1lica m\u00e1is frecuente. Neste grupo destacan o sulfuro de cobre (I), Cu2S, o sulfuro de mercurio (II), HgS, o sulfuro de chumbo, PbS e o sulfuro de bismuto (III), Bi2S3.\nOs metais alcalinos, ademais do berilio e do magnesio, adoitan extraerse a partir dos cloruros depositados debido \u00e1 evaporaci\u00f3n de mares e lagos, a\u00ednda que tam\u00e9n se extraen da auga do mar. O exemplo m\u00e1is caracter\u00edstico \u00e9 o cloruro s\u00f3dico ou sal com\u00fan, NaCl.\nAlg\u00fans metais alcalinot\u00e9rreos, o calcio, o estroncio e o bario, obt\u00e9\u00f1ense a partir dos carbonatos insolubles en que est\u00e1n inseridos.\nPor \u00faltimo, os lant\u00e1nidos e os act\u00ednidos adoitan obterse a partir dos fosfatos, que son uns sales en que poden estar inclu\u00eddos.\nUsos na industria.\nAlg\u00fans metais que est\u00e1n destinados a un uso especial, son o antimonio, o cadmio ou o litio.\nOs pigmentos amarelos e laranxas do cadmio son moi buscados pola s\u00faa grande estabilidade, como protecci\u00f3n contra a corrosi\u00f3n, para as soldaduras e as aliaxes correspondentes e na fabricaci\u00f3n de bater\u00edas de n\u00edquel e cadmio, consideradas excelentes pola seguridade do seu funcionamento. Tam\u00e9n se emprega como estabilizador nos materiais pl\u00e1sticos (PVC) e como aliaxe para mellorar as caracter\u00edsticas mec\u00e1nicas do arame de cobre. A s\u00faa produci\u00f3n l\u00e9vase a cabo no momento da refinaci\u00f3n de zinc, co que est\u00e1 ligado, e tr\u00e1tase dun perigoso contamiante.\nO litio, metal lixeiro, empr\u00e9gase na cer\u00e1mica e nos cristais, como catalizador de polimerizaci\u00f3n e como lubricante, as\u00ed como para a obtenci\u00f3n do aluminio mediante electr\u00f3lise. Tam\u00e9n se emprega para soldar, nas pilas e nas bater\u00edas para reloxos, en medicina e en qu\u00edmica.\nO n\u00edquel, a causa da s\u00faa elevada resistencia \u00e1 corrosi\u00f3n, serve para niquelar os obxectos met\u00e1licos, coa fin de protexelos da oxidaci\u00f3n e de darlles un brillo inalterable na intemperie.\nO denominado \u00abferro branco\u00bb \u00e9, en realidade, unha l\u00e1mina de aceiro doce que recibe un ba\u00f1o de cloruro de zinc fundido, e \u00e1 que se d\u00e1 despois un revestimento especial de esta\u00f1o.\nAliaxes.\nOs metais poden formar aliaxe entre si e clasif\u00edcanse en:"}
{"id": "30407", "revid": "47401", "url": "https://gl.wikipedia.org/wiki?curid=30407", "title": "K\u0119stutis Navakas", "text": "K\u0119stutis Navakas, nado en \u0160eimyni\u0161kiai o 24 de febreiro de 1964 e finado o 16 de febreiro de 2020, foi un poeta, cr\u00edtico literario, tradutor e libreiro lituano.\nTraxectoria.\nFoi \u00e1 escola en Kaunas, tras a independencia do seu pa\u00eds pasou unha temporada perfeccionando o alem\u00e1n en Salzburgo (1992). Escribiu unha columna semanal de cultura no xornal \"Kauno diena\" (1993-1996). Cr\u00edtico literario da Televisi\u00f3n lituana (LTV) (1998-1999) presentou o programa cultural \"Kult\u016bros nama\" (2002-2004). Tradutor de poes\u00eda alem\u00e1 \u00f3 lituano, publicou dous libros de poemas, \"Krintantis turi sparnus\" (1988) e \"Pargriautas barokas\" (1996)."}
{"id": "30408", "revid": "56817", "url": "https://gl.wikipedia.org/wiki?curid=30408", "title": "Dureza", "text": "A dureza \u00e9 a capacidade que ten un material de soportar esforzos sen se deformar permanentemente. Non debe confundirse coa tenacidade. Hai diversas formas de medir a dureza, se ben a maior\u00eda consiste en utilizar un pequeno indentador, dispositivo que trata de penetrar no material e que pode ser un pequeno balote ou unha agulla.\nEscalas de uso industrial.\nEn metalurxia a dureza m\u00eddese utilizando un dur\u00f3metro para o ensaio de penetraci\u00f3n. Dependendo do tipo de punta empregada e do rango de cargas aplicadas, existen diferentes escalas, axeitadas para distintos rangos de dureza.\nO interese da determinaci\u00f3n da dureza nos aceiros estriba na correlaci\u00f3n existente entre a dureza e a resistencia mec\u00e1nica, sendo un m\u00e9todo de ensaio m\u00e1is econ\u00f3mico e r\u00e1pido que o ensaio de tracci\u00f3n, polo que o seu uso est\u00e1 moi estendido.\nAta a aparici\u00f3n da primeira m\u00e1quina Brinell para a determinaci\u00f3n da dureza, esta med\u00edase de forma cualitativa empregando unha lima de aceiro temperado que era o material m\u00e1is duro que se empregaba nos talleres.\nAs escalas de uso industrial actuais son as seguintes:\nEscala de Mohs.\nEn mineralox\u00eda util\u00edzase a escala de Mohs, creada por Friedrich Mohs, que mide a resistencia \u00f3 raiado dos minerais."}
{"id": "30409", "revid": "56817", "url": "https://gl.wikipedia.org/wiki?curid=30409", "title": "Provincia de Brindisi", "text": "Brindisi \u00e9 unha provincia de Italia na rexi\u00f3n de Puglia. A capital \u00e9 a cidade de Brindisi. Ten unha \u00e1rea de 1.839\u00a0km\u00b2 e unha poboaci\u00f3n de 402.093 (2001). Hai 20 comunas na provincia. Formouse en 1927 dunha escisi\u00f3n da antiga rexi\u00f3n de Terra d'Otranto."}
{"id": "30410", "revid": "56817", "url": "https://gl.wikipedia.org/wiki?curid=30410", "title": "Memanbetsu", "text": "Memanbetsu (\u5973\u6e80\u5225\u753a, \u3081\u307e\u3093\u3079\u3064\u3061\u3087\u3046) foi unha localidade do distrito de Abashiri, na subprefectura de Abashiri, Hokkaido no Xap\u00f3n. Ten 159.24\u00a0km\u00b2 e 5.896 habitantes. O asentamento data de 1890 pero foi ata 1921 cando se separou da cidade de Abashiri.\nO 31 de marzo de 2006 uniuse \u00e1 vila de Higashimokoto para formar a nova municipalidade de \u014czora."}
{"id": "30411", "revid": "23204", "url": "https://gl.wikipedia.org/wiki?curid=30411", "title": "Porco", "text": "O porco (tam\u00e9n co\u00f1ecido como cocho, marr\u00e1n, chino ou quino) \u00e9 un mam\u00edfero tipicamente dom\u00e9stico, de nome cient\u00edfico \"Sus scrofa\", a\u00ednda que alg\u00fans autores danlle o nome de \"Sus domesticus\" (ou \"Sus scrofa domesticus\") para o diferenciar do porco bravo ou xabar\u00edn, ao cal se lle atrib\u00fae o nome de \"Sus scrofa\".\nHistoria.\nO porco domesticouse hai uns 5.000 anos. Chegou a Europa dende Turqu\u00eda, e hai probas da s\u00faa domesticaci\u00f3n no sitio arqueol\u00f3xico de \u00c7ay\u00f6n\u00fc. A\u00ednda que hoxe neste pa\u00eds este animal non aparece na gastronom\u00eda tradicional debido a ser agora un pa\u00eds isl\u00e1mico e esa relixi\u00f3n prohibe o consumo deste mam\u00edfero. Non existe en estado salvaxe na natureza.\nEn Galicia, a crianza do porco goza de gran tradici\u00f3n. Isto dem\u00f3strase na popular matanza do porco de San Marti\u00f1o ou a fama de xam\u00f3ns coma o de Lal\u00edn ou o da Ca\u00f1iza.\nUtilidade.\nO porco cr\u00edase sobre todo pola s\u00faa carne, ben para ser consumida fresca, en salaz\u00f3n ou transformada en embutidos ou outros produtos c\u00e1rnicos. Entre outros, do porco saen o lac\u00f3n, o xam\u00f3n, o touci\u00f1o ou o chourizo. Este \u00e9 o seu uso principal sobre todo na cr\u00eda tradicional dom\u00e9stica. Pero o porco fai bo o que se di del e ten outros moitos usos:\nAmais diso, tradicionalmente, sobre todo en Italia, us\u00e1base o porco para buscar trufas. O seu olfacto perm\u00edtelle detectalas e co foci\u00f1o e as patas foza ata atopalas.\nTerminolox\u00eda.\nEntre outros nomes para porco en galego est\u00e1n o de cocho ou marr\u00e1n. As cr\u00edas do porco reciben os seguintes nomes (especialmente cando son moi novos e a\u00ednda maman): b\u00e1coro ou bacori\u00f1o, leit\u00f3n, marrancho, rancho, reco, rello, relo, rengo, zacote ou marrote. O porco macho adulto denom\u00ednase verr\u00f3n, cacheiro, cachaceiro ou cachazo. Se se dedica a cubri-las femias, porco da semente, porco colludo, porco pai e castal, castizal ou castizo (de a\u00ed o alcume de \"O Castizo\" que leva Cibr\u00e1n, o protagonista da novela \"A esmorga\" de Eduardo Blanco Amor).\nProduci\u00f3n.\nOs porcos cr\u00edanse en numerosos pa\u00edses, a\u00ednda que os maiores consumidores de porco a nivel mundial est\u00e1n en Asia. Existe un importante comercio internacional e mesmo intercontinental de porcos e de carne de porco. A\u00ednda que a China ten a meirande produci\u00f3n en termos absolutos, precisa importar grandes cantidades para satisfacer a demanda, que se ten incrementado notabelmente ao longo do seu desenvolvemento como potencia econ\u00f3mica. Os principais exportadores de porco son os Estados Unidos, a Uni\u00f3n Europea e o Canad\u00e1. Por exemplo, a produci\u00f3n canadense foi de 22,8 mill\u00f3ns de porcos no ano 2008 e m\u00e1is da metade foi exportada a 143 pa\u00edses.\nRazas de porco dom\u00e9stico.\nPorco celta.\nA raza de porco celta \u00e9 unha variedade que at\u00e9 comezos do s\u00e9culo XX era a maioritaria en Galiza. Despois de estar a piques de desaparecer durante os anos oitenta, en 1999 p\u00faxose en marcha a \"Asociaci\u00f3n de Criadores de Gando Porcino Celta\". O apoio p\u00fablico coa creaci\u00f3n dun rexistro da raza e a difusi\u00f3n das cualidades deste animal est\u00e1 a favorecer o rexurdimento da cabana maioritaria en Galiza, antes de se ver desprazada por novas razas que ofrec\u00edan un maior crecemento.\nOutras razas: Berkshire, porco ib\u00e9rico, porco tamworth, porco vietnamita e porco gal\u00e9s.\nO porco na cultura popular.\nMiss Piggy, Babe e Porky Pig son personaxes moi co\u00f1ecidos no mundo audiovisual. \"Os tres porqui\u00f1os\", Piglet de A. A. Milne, Wilbur da novela \"Charlotte's Web\", \"The Sheep-Pig\", Zhu Bajie ou Napole\u00f3n do libro \"A revolta dos animais\", son exemplos de porcos famosos na literatura.\nEn Galicia.\nO porco e os seus produtos constit\u00faen un importante elemento na gastronom\u00eda galega. As\u00ed, non pode estra\u00f1ar que estea presente en numerosas festas gastron\u00f3micas repartidas por toda Galicia:"}
{"id": "30412", "revid": "5863", "url": "https://gl.wikipedia.org/wiki?curid=30412", "title": "Touci\u00f1o", "text": "O touci\u00f1o () ou lardo \u00e9 a graxa que ten o porco debaixo da pel, particularmente a do abdome e a do lombo. O sin\u00f3nimo \"lardo\" \u00fasase especialmente para referirse ao touci\u00f1o do xam\u00f3n.\n\u00c9 un produto c\u00e1rnico que comprende a epiderme e as capas de tecido adiposo que se encontran baixo dela, na derme. Fundido, obtense a manteiga de porco.\n\u00c1s veces est\u00e1 entrefebrado, \u00e9 dicir, que ten febras de carne ou magro. Daquela adoita chamarse touci\u00f1o entrefebrado, \"bacon\", ou \"beicon\"..\n\u00c9 un alimento de gran valor enerx\u00e9tico, unhas 9\u00a0kcal/g (37,7\u00a0kJ/g).\nEtimolox\u00eda.\nSemella que a s\u00faa orixe est\u00e1 no lat\u00edn\u00a0\"tucca\"\u00a0\u2018caldo manteigoso\u2019, que dar\u00eda lugar a\u00a0\"tuccetum\"\u00a0\u2018carne salgada\u2019 e no lat\u00edn vulgar a *\"tuccinum (lardo)\".\nConsumo.\nEn Galicia adoita encontrarse nos mercados (e consumirse) fresco ou conservado salgado e, modernamente, na industria, afumado (especialmente o \"b\u00e9icon\").\nO touci\u00f1o pode comerse cru, frito, asado, grellado ou formando parte do cocido, ou utilizado como ingrediente coadxuvante na saborizaci\u00f3n de pratos (por exemplo, nos arroces e nas pizzas). As\u00ed mesmo \u00fasase para envolver pezas de carne en asados, especialmente de aves de caza, ou salchichas ou d\u00e1tiles en tapas."}
